{"id": "421266", "url": "https://cs.wikipedia.org/wiki?curid=421266", "title": "Národní hřbitov Terezín", "text": "Národní hřbitov Terezín\n\nNárodní hřbitov Terezín se nachází v Terezíně před Malou pevností. Byl založen po druhé světové válce na popud pozůstalých obětí z Malé pevnosti a budován v letech 1945–1958. Hřbitov má trojúhelníkový tvar a nachází se mezi jižní stranou západní přístupové cesty k hlavní bráně Malé pevnosti a severní stranou bývalé silnice E 55 (nyní silnice II/608) z Prahy do Teplic, na východě je ohrazen pevnostním příkopem Malé pevnosti. Je tvořen 2 386 kostrovými a urnovými hroby, kde jsou pohřbeny oběti nacistického režimu z Malé pevnosti a dále oběti z terezínského ghetta a Koncentračního tábora Litoměřice. Ostatní oběti jsou pohřbeny v hromadných hrobech, kterých se na Národním hřbitově nachází 5 a jsou označeny kamennými stélami. Celkem je zde pohřbeno asi 10 tisíc lidí (2 386 v individuálních hrobech a zbytek v hromadných hrobech). Hroby jsou označeny čísly a případně i jmény pohřbených, pokud je známo datum narození či úmrtí, je to také doplněno. U každého hrobu pak rostou červené růže. Nad hřbitovem jsou vztyčeny dva náboženské symboly: křesťanský kříž a Davidova hvězda. Na náhrobcích se setkáváme s kameny, kteří zde zanechávají židovští návštěvníci. Každoročně v měsíci květnu se zde koná smuteční pietní slavnost k uctění památky všech lidí, kteří během 2. světové války zahynuli v Terezíně s názvem Terezínská tryzna.\nHroby dalších desítek tisíců lidí, kteří zde během 2. světové války zahynuli neexistují vůbec, neboť nacisté zdejší oběti spalovali v místním krematoriu, které se nachází na jih od města Terezína směrem na Bohušovice nad Ohří. Mnohé ostatky pak skončily v řece Ohři. Místo dnes připomíná tryzna na břehu řeky. Ostatní oběti nacistické tyranie jsou pohřbeny na židovském hřbitově za městem.\n\n"}
{"id": "421268", "url": "https://cs.wikipedia.org/wiki?curid=421268", "title": "Lokomotiva 362", "text": "Lokomotiva 362\n\nLokomotiva řady 362 (u stroje 362.001 tovární označení 69Er) je dvousystémová elektrická lokomotiva provozovaná v Česku (České dráhy) a na Slovensku (Železničná spoločnosť Slovensko). Stroje jsou využívány ve vozbě rychlíků a vlaků vyšší kategorie. Lokomotivy řady 362 jsou přezdívány „eso“ či „rychlé eso“.\n\nStroje řady 362 jsou téměř shodné s lokomotivami řady 363. Jedná se o dvoupodvozkové, čtyřnápravové stroje poháněné čtyřmi trakčními motory.\n\nPrvní lokomotiva řady 362 vznikla v roce 1990, kdy byl poslední kus série lokomotiv řady 363 při výrobě osazen novým typem trakčních motorů a převodem pro maximální rychlost 140 km/h (řada 363 má max. rychlost 120 km/h). Tento stroj byl označen jako 362.001 a později po rozdělení státu v roce 1993 připadl slovenským železnicím. ČSD ještě v roce 1991 plánovaly nákup dalších 29 lokomotiv řady 362, kvůli nedostatku financí ale byla zakázka odřeknuta.\n\nVzhledem k zavádění vlaku kategorií EuroCity a InterCity a s tím spojené modernizaci tratí bylo u Českých drah v letech 1993 a 1994 rekonstruováno devět lokomotiv řady 363 na řadu 362. To bylo docíleno výměnou podvozků mezi stroji řad 363 (max. rychlost 120 km/h) a 162 (max. rychlost 140 km/h). Lokomotivy pak byly nově označeny řadami 362 a 163, u řady 362 s ponecháním původního inventárního čísla. Další vlna stejných rekonstrukcí proběhla u ČD v letech 2000 a 2001 (5 lokomotiv) a 2006 až 2008 (8 strojů). V roce 2009 pak započala rekonstrukce, při které jsou nápravové převodovky vyměňovány za nové, neúčastní se jich tedy lokomotivy řady 162. Lokomotivy jsou dislokovány v DKV Brno a Plzeň.\n\nŽeleznice Slovenskej republiky přikročily k obdobné přestavbě v roce 1999, do roku 2002 vzniklo na Slovensku dalších 15 strojů řady 362. Lokomotivám původní řady 363 nebyly měněny celé podvozky, ale pouze dvojkolí s převodovkami. Oproti Česku dostaly stroje řady 362 také nová inventární čísla 002–016 navazující na jedinou původní lokomotivu 362.001. Všechny lokomotivy řady 362 jsou na Slovensku dislokovány v Bratislavě.\n\nV jízdním řádu 2016/2017 jsou lokomotivy nasazovány na:\n\nExpresy/alex - Länderbahn und Vogtlandbahn GmbH na trase\nExpresy na trasách:\n\nRychlíky na trasách:\n\n\nSpěšné vlaky na trasách:\nOsobní vlaky na trasách:\n\n\n"}
{"id": "421270", "url": "https://cs.wikipedia.org/wiki?curid=421270", "title": "Vyhlazovací tábor", "text": "Vyhlazovací tábor\n\nVyhlazovací tábor je označení pro místo, kde dochází ke shromažďování lidí za účelem jejich fyzické likvidace. Jedná se především o nacistické vyhlazovací tábory, budované za druhé světové války nacistickým Německem na území okupovaného Polska. Byla to místa pro likvidaci židů, cikánů a jiných skupin, „nepohodlných“ pro nacistickou ideologii.\n\n"}
{"id": "421274", "url": "https://cs.wikipedia.org/wiki?curid=421274", "title": "Ipex", "text": "Ipex\n\nIPEX a.s. je celonárodní telekomunikační operátor a integrátor hlasové, datové a video komunikace, včetně integrace komunikačních systémů s podnikovými informačními systémy CRM a ERP.\n\nIPEX vznikl již v roce 1992 původně jako s.r.o. zabývající se prodejem výpočetní a kancelářské techniky. Později se zaměřil na poskytování připojení k Internetu, aby v roce 2002 jako vůbec první poskytovatel Internetu v ČR představil nabídku ADSL připojení k Internetu na zpřístupněných místních smyčkách (tzv. LLU).\n\nV roce 2006 rozšířil nabídku svých služeb o službu IP telefonie (VoIP), když spustil službu předplaceného levného volání VoIPEX. V roce 2008 pak IPEX ohlásil záměr orientovat se především na firemní zákazníky a organizace veřejné správy, kterým hodlá nabízet ucelená komunikační řešení s využitím IP telefonie a sjednocené komunikace (Unified communications).\n\nNa podzim roku 2013 zahájil IPEX poskytování mobilních služeb jako virtuální mobilní agregátor (MVNA) a na konci roku 2014 poskytuje velkoobchodní mobilní služby 55 subjektům (MVNO) a hlasové služby 300 subjektům.\n\nV roce 2015 IPEX jako první v ČR použil technologii WebRTC pro řešení kontaktního call centra. WebRTC umožňuje telefonování z webového prohlížeče bez softwarového nebo pevného telefonu.\n\nV roce 2019 se od firmy IPEX a.s. oddělila spol. IPEX TELCO a.s. Do samostatné společnosti IPEX TELCO a.s. se přesunula velkoobchodní divize  IPEX a.s. a to z důvodu větší specializace na velkoobchodní zákazníky a partnerský prodej.\n\nHlavním produktem je Multikanálový HELPDESK. Aplikace, která umožňuje vyřizovat požadavky zákazníků z různých komunikačních kanálů (telefonování, e-maily, web-chat a FB messenger) na jednom místě. Operátoři zákaznické péče vidí kompletní historii komunikace se zákazníkem v jednom vlákně. Multikanálový helpdesk lze integrovat s podnikovými systémy (CRM, ERP). \n\nPro firmy, které potřebují primárně řešit jen odbavování telefonických zákaznických požadavků, dodává IPEX zákaznické CALL CENTRUM. Tento nástroj umožňuje přijímat více souběžných hovorů na jedné zákaznické lince, řadit hovory do fronty a odbavovat je více operátory. Součástí služby jsou nahrávky a rozsáhlé statistiky.\n\nVše funguje formou CLOUD řešení s aktivním 24/7 dohledem, včetně garantované dostupnosti všech služeb a zařízení (SLA).\n\nPilířem firmy IPEX TELCO a.s. je řešení VOIPEX WHS (WHOLESALE), které je určené jako velkoobchodní technická platforma pro poskytovatele internetu (ISP). Toto řešení je v současnosti nejvyužívanějším svého druhu v ČR, když jej využívá přes 300 českých ISP. Lokálním ISP umožňuje stát se během několika dní plnohodnotným VOIP nebo MVNO operátorem bez nutnosti vysokých počátečních investic.\n\n\nIPEX provozuje veřejnou telefonní síť a má přiděleny vlastní bloky telefonních čísel pro všechny regiony ČR. Současně je členem sdružení CNPAC provozující národní referenční databázi přenositelnosti čísel a disponuje vlastním kódem OpID (OperatorID). Hlasové služby provozuje na 2 nezávislých centrálních telefonních ústřednách. Ty jsou prostřednictvím SS7 bran připojeny do dalších veřejných telefonních sítí.\n\nIPEX disponuje datovou sítí s celkovou přenosovou kapacitou 20 Gbit/s. Přenosovou síť tvoří připojení k sítím tranzitních partnerů Dial Telecom, Peering.cz a Kaora. \n\nIPEX svoji síť staví na optických trasách společností Telefónica 02 Czech Republic, T Mobile, Dial Telecom a dalších. Využívá páteřních síťových prvků společnosti Cisco Systems. \n\nJako člen správce a koordinátora adresního prostoru pro Internet RIPE NCC disponuje IPEX vlastním autonomním systémem (AS) 9080 s vlastním adresním prostorem.\n\nVšechny trasy včetně páteřních síťových prvků jsou jištěny proti přerušení poskytování služeb jednak zdvojenými nezávislými datovými trasami a rovněž zdvojenými síťovými prvky.\n\n"}
{"id": "421277", "url": "https://cs.wikipedia.org/wiki?curid=421277", "title": "Sergio Roitman", "text": "Sergio Roitman\n\nSergio Roitman (* 16. května 1979 v Buenos Aires, Argentina) je současný argentinský profesionální tenista. Ve své dosavadní kariéře vyhrál 2 turnaje ATP ve čtyřhře.\n\n\n"}
{"id": "421280", "url": "https://cs.wikipedia.org/wiki?curid=421280", "title": "Radovesická výsypka", "text": "Radovesická výsypka\n\nRadovesická výsypka je situována v okrese Teplice a nalézá se mezi městy Bílina, okrajem Štrbic, Kostomlat pod Milešovkou a Štěpánova. Nadložní zeminy jsou zde zakládány z lomu Bílina.\n\nV místech dnešní výsypky se dříve nacházelo celkem pět vesnic – Lyskovice, Chotovenka, Hetov, Dřínek a největší z nich byly právě Radovesice, které byly především dopravní křižovatkou, a podle nichž se dnes výsypka jmenuje. Radovesice byly zbourány roku 1971.\n\nOd té doby zde byla až do roku 1996 ukládána vytěžená zemina z blízkých bílinských dolů. S doly byla donedávna výsypka spojena pásovým dopravníkem, jehož stopy jsou ještě dnes dobře viditelné. Nejvýznamnějším pozůstatkem byl především betonový most, který vedl nad dopravním koridorem u výjezdu z města Bílina směrem na Teplice. U místních se používal název „pasovka“. Most byl v oblasti koridoru zbourán v r. 2011.\n\nNa výsypce bylo ukončeno sypání skrývky v červenci roku 2003.\n\nPrůměrná mocnost výsypky se pohybuje mezi 50 a 70 metry. Největších mocností (cca 120 m) dosahuje výsypka v ose údolí bývalého potoka. Oblast odvodňoval Lukovský potok pramenící u Lukova v Českém středohoří, protékal původně přes území dnešní výsypky od obce Štěpánov přes Radovesice až do Bíliny, kde ústil do stejnojmenné řeky. V prostoru obce Radovesice byl napájen drobnými přítoky. Malou západní část plochy výsypky odvodňoval potok Syčivka. Proto bylo nutné provést umělé úpravy odvodňovacího režimu. Původní koryto Lukovského potoka bylo přeloženo od Štěpánova směrem na Razice a do Syčivky.\n\nPro odvodnění předpolí výsypky byla v roce 1982 vyražena v rulovém a křídovém podloží výsypky 2,5 km dlouhá štola podél údolí bývalého Radovesického potoka, která tvoří funkční drenáž podloží výsypky. Štola ústí portálem na konci údolí Bezovka do usazovací nádrže a voda dále odtéká v trase bývalého Lukovského potoka přes rybník do města a vlévá se do řeky Bíliny. Po deštích, které způsobily podmáčení a zvodnění části svahu, došlo 20. srpna 1994 k sesuvu který, se proměnil v bahnotok dlouhý 600 m a po několika hodinách pohybu na dvou místech poškodil pásový dopravník.\n\nV současné době je výsypka v rekultivaci a pracuje se na vybudování infrastruktury. Součástí by měla být i nová silnice z chlumského sídliště v Bílině do Kostomlat pod Milešovkou. Ta je již dnes sjízdná a hojně využívaná cyklisty. Do budoucna s výsypkou město počítá jako s rekreační oblastí, také se počítá s výstavbou obchvatu města Bíliny – přeložením silnice I/13, která pak povede pod úpatím výsypky. V budoucnu se plánuje i další silniční propojení přes výsypku z Kostomlat do Štěpánova, Razic a Bíliny. \n\nObec Hrobčice, pod kterou zaniklé Radovesice spadají, plánuje výstavbu infocentra věnovaného zaniklé obci a krajině. \n"}
{"id": "421281", "url": "https://cs.wikipedia.org/wiki?curid=421281", "title": "Wien Westbahnhof", "text": "Wien Westbahnhof\n\nWien Westbahnhof (česky: Vídeň Západní nádraží) je bývalé nejvýznamnější nádraží ve Vídni. Mezi roky 2008 a 2011 byla budova nádraží kompletně přestavěna.\nStanice a budova nádraží byla oficiálně otevřena 23. listopadu 2011. \nStanice má stejně jako další tři velká vídeňská nádraží hlavové (koncové) uspořádání kolejí. Nádraží je v provozu od roku 1858 a s centrem města je spojeno několika tramvajovými linkami a trasami U3 a U6 vídeňského metra. Do stanice zajížděly IC vlaky ze Slovenska, Maďarska či Německa. Od prosince 2015 sem zajíždí pouze regionální vlaky státního dopravce ÖBB a vlaky soukromého dopravce WestBahn (směr Linec, Salzburg).\n\nNedaleko bývalé a odstraněné stanice Südbahnhof je od roku 2015 zcela otevřené nové vídeňské hlavní nádraží (částečně otevřeno od roku 2012), které už dostačuje současným přepravním nárokům. \n\n"}
{"id": "421283", "url": "https://cs.wikipedia.org/wiki?curid=421283", "title": "Johan van Oldenbarnevelt", "text": "Johan van Oldenbarnevelt\n\nJohan van Oldenbarnevelt (14. září 1547, Amersfoort – 13. května 1619 Den Haag) byl nizozemský státník, který hrál důležitou úlohu v boji Holanďanů za nezávislost na Španělsku.\n\nStudoval práva v Louvain, Bourges, Heidelbergu a Padově. Dlouho poté cestoval po Francii a Itálii. Nakonec se usadil v Haagu. Byl umírněným kalvinistou, podporoval Viléma I. Oranžského v jeho boji proti Španělům a sám bojoval ve Vilémově armádě. Dne 23. srpna roku 1618 byl Johan van Oldenbarnevelt a jeho nejbližší spolupracovníci Hugo Grotius, Gilles van Ledenberg a Rombout Hogerbeets na popud Mořice Oranžského, nástupce Viléma I., zatčeni. Dne 20. února roku 1619 byl Johan van Oldenbarnevelt postaven před zvláštní soud a 13. května téhož roku byl ve věku 72 let setnutím hlavy popraven.\n\n\n"}
{"id": "421285", "url": "https://cs.wikipedia.org/wiki?curid=421285", "title": "Krysa (Maxomys)", "text": "Krysa (Maxomys)\n\nMaxomys je rod myší, rozšířený v jihovýchodní Asii. Jsou to středně velcí hlodavci, podobní potkanům \"Rattus\", kteří žijí na zemi tropických deštných pralesů. Tam stavějí svá hnízda, vycpaná opadaným listí ze stromů. Živí se kořínky, padaným ovocem a jinými rostlinami, ale i hmyzem. Všechny druhy jsou plaché a vyhýbají se potravinám od člověka.\n\nRod \"Maxomys\" byl původně považován za podrod potkanů \"Rattus\". Když se stal samostatným rodem v 60. letech 20. století, byl \"Maxomys\" často zaměňován s rody \"Niviventer\" a \"Leopoldamys\". Od roku 1979 se ustálila taxonomie, že do rodu \"Maxomys\" patří tyto druhy:\n\n\n\n"}
{"id": "421286", "url": "https://cs.wikipedia.org/wiki?curid=421286", "title": "IBook", "text": "IBook\n\niBook byla skupina přenosných počítačů vyráběných společností Apple Computer od roku 1999 do roku 2006. Počítače iBook byly primárně určeny pro domácí uživatele a školství a byly hůře vybavené, a zároveň i levnější než profesionální notebooky zvané PowerBook (a od roku 2006 MacBook Pro). Poslední modely s 12- a 14-palcovým monitorem byly na trhu do května 2006, kdy byly nahrazeny notebooky MacBook založenými na platformě Intel Core.\n\nSteve Jobs představil první iBook v roce 1999 jako přenosnou obdobu stolního počítače iMac. iBook byl vybaven procesorem PowerPC G3, USB, ethernetovou zásuvkou, modemem a optickou mechanikou. Počítač mohl být na objednávku vybaven také bezdrátovým připojením jako jeden z prvních na trhu. Postupně se na trhu objevily modely v různých pestrých barvách zvané (v překladu) mandarinka, borůvky, grafit, indigo a limety.\n\nNavzdory nedostatkem portů (pouze jedno USB, vůbec žádné SCSI, sériové, nebo paralelní porty) a téměř bez možnosti dalšího rozšíření byl iBook obchodním úspěchem a postupně byl vylepšování rozšířením paměti a většími pevnými disky. Od poloviny roku 2000 obsahovaly modely i zásuvku FireWire a video výstup.\n\n\n\n\nDruhá generace iBook byla uvedena v Cupertine 1. května 2001. iBook byl předělán od základů, se zcela novým designem a novými vlastnostmi. Barevné modely s rukojetí byly nahrazeny jednoduchým bílým designem. Nový iBook byl radikálně tenčí a také lehčí (něco přes 2 kg). Zásady designu tohoto iBooku jsou dodnes využívány v dalších výrobcích společnosti Apple, bílý polykarbonát je základem spotřebitelských produktů jako iPod, iMac, eMac a později MacBook. iBook se od roku 2001 po stránce designu již výrazně nezměnil. V roce 2002 přibyl k původnímu 12-palcovému 14-palcový model. Tyto modely byly bez zřetelnějších designových změn na trhu do května 2006.\n\n\n\n\n\n\n23. října 2003 byly na trh uvedeny modely s procesorem PowerPC G4. Zároveň byly iBook vybaveny štěrbinovou optickou mechanikou a průhledná klávesnice byla nahrazena sněhobílé barvě. Tyto modely byly na trhu do května 2006.\n\n\n\n\n\n\n"}
{"id": "421287", "url": "https://cs.wikipedia.org/wiki?curid=421287", "title": "Laktacidóza", "text": "Laktacidóza\n\nLaktacidóza (též laktoacidóza) je stav způsobovaný nahromaděním kyseliny mléčné v těle. Vede k překyselení krve (acidóze) a považuje se za samostatnou formu metabolické acidózy. Hypoxie a hypoperfuze tkáně nutí buňky štěpit glukózu anaerobně. To vede k tvorbě kyseliny mléčné. Proto je zvýšená hladina kyseliny mléčné, společně s klinickými znaky a symptomy, indikací hypoxie, hypoperfuze a možného poškození tkáně. Laktacidóza je charakterizována úrovní laktátu nad 5 mmol/l a pH séra pod 7,35.\n\nMnoho buněk v těle za normálních okolností spaluje glukózu na vodu a oxid uhličitý. Tento proces je dvoufázový. Nejdřív se glukóza rozštěpí na kyselinu pyrohroznovou (pyruvát), čemuž se říká glykolýza. Potom mitochondrie v rámci Krebsova cyklu oxidují kyslíkem pyruvát na vodu a oxid uhličitý. Je-li v krvi nedostatek kyslíku, mitochondrie nemohou spalovat všechen pyruvát vytvořený glykolýzou a ten se hromadí v buňce. Buňka toto hromadění netoleruje, přeměňuje pyruvát na laktát a ten vypouští do krve, čímž způsobuje laktacidózu.\n\nPři vzácném vrozeném onemocnění mají děti sklon k laktacidóze, protože jejich mitochondrie nepracují správně. Potřebuje-li jejich tělo vydat více energie než obvykle, například při sportu nebo při nemoci, spalují více glukózy a tvoří více kyseliny pyrohroznové. Protože ale jejich mitochondrie jsou pomalé, pyruvát nepřevádějí na vodu a oxid uhličitý dostatečně rychle. Ten se proto akumuluje a jeho nadbytek je transformován na kyselinu mléčnou, která se šíří do těla a způsobuje laktacidózu.\n\nZnakem laktacidózy je hluboké a rychlé dýchání, zvracení a bolest břicha. Laktacidóza může být způsobena diabetickou ketoacidózou, onemocněním jater nebo ledvin, stejně jako některými léky (nejvýznamněji antidiabetikem fenforminem). U některých léků proti HIV (antiretrovirů) je uvedeno varování, že je třeba sledovat, zda se neobjeví symptomy laktacidózy způsobené mitochondriální toxicitou.\n\n\"Cohen-Woodova klasifikace\" kategorizuje příčiny laktacidózy takto:\n\nExistuje více různých příčin laktacidózy. Patří mezi ně:\n\nLaktacidóza je základním procesem posmrtné ztuhlosti. Svalová tkáň zemřelého se v nepřítomnosti kyslíku uchyluje k anaerobnímu metabolismu a do tkáně se uvolňuje významné množství kyseliny mléčné. To společně se ztrátou adenosin trifosfátu způsobuje, že svaly tuhnou.\n\nLaktacidóza může být také výsledkem deficitu vitaminu B (thiaminu).\n\nPlazi, kteří při silných pohybech spoléhají primárně na anaerobní způsob získávání energie, mohou být na laktacidózu zvláště náchylní. Konkrétně při lovu velkých krokodýlů tato zvířata často tvoří taková množství laktátu, že to významně mění pH jejich krve, což jim mnohdy brání reagovat na podněty a pohybovat se. Byly zaznamenány případy, kdy zvlášť velcí krokodýli, kteří kladli extrémní odpor proti jejich ulovení, později zemřeli v důsledku narušení rovnováhy pH jejich krve.\n\n\n"}
{"id": "421291", "url": "https://cs.wikipedia.org/wiki?curid=421291", "title": "Ryan Sweeting", "text": "Ryan Sweeting\n\nRyan Sweeting (* 14. července 1987 v Nassau, Bahamy) je bývalý americký profesionální tenista. Ve své dosavadní kariéře vyhrál jeden turnaj ATP ve dvouhře a jeden ve čtyřhře.\n\nV roce 2012 začal Ryan chodit s Kaley Cuoco-Sweeting, mimo jiné představitelkou blondýnky Penny v sitcomu \"Teorie velkého třesku.\" Později, v září 2013, se s ní tenista zasnoubil. Pár se vzal 31. prosince téhož roku v Santa Susana v Kalifonii. V květnu 2016 jejich manželství skončilo rozvodem.\n\nRyan Sweeting se zúčastnil 2 zápasů v Davisově poháru za tým Baham s bilancí 1-1 ve dvouhře a 0-2 ve čtyřhře.\n\n\n"}
{"id": "421293", "url": "https://cs.wikipedia.org/wiki?curid=421293", "title": "Montagnana", "text": "Montagnana\n\nMontagnana je severoitalské město v provincii Padova v Benátsku, s dobře zachovaným středověkým historickým jádrem a opevněním.\n\nSousední obce: Bevilacqua, Casale di Scodosia, Megliadino San Fidenzio, Minerbe, Pojana Maggiore, Pressana, Roveredo di Guà, Saletto, Urbana.\n\nMěsto je mimořádnou památkou především z urbanistického hlediska: dochovala se původní struktura ulic a budov, postavených především v období renesance a částečně v průběhu ekonomického rozkvětu 19. století. Tato původní podoba města je uzavřena městskými hradbami, které náležejí k nejlépe dochovaným v Evropě. K tomuto fortifikačnímu komplexu, vybudovanému po roce 1300 k ochraně okolí hradu San Zeno, náležejí dvě fortifikace, které střežily přístup do města: na západě, od Padovy to byla pevnost Rocca degli Alberi (Alberiho skála) - malá pevnostní stavba vojenského charakteru se dvěma věžemi, vybudovaná v letech 1360-1362, a na východě, od Verony pak hrad San Zeno (Il castello San Zeno), nazvaný podle jména blízké vesnice. Teprve později, kolem roku 1500, byla v hradbách otevřena nová, třetí brána, zvaná \"Nová (Porta Nova)\" nebo \"Vicenzská (Porta di Vicenza)\".\n\nVe městě se na velkém centrálním náměstí vypíná katedrála (\"il Duomo\", postavená v letech 1431-1502), impozantní pozdně gotická stavba s renesančními úpravami a přístavbami. V interiéru se nachází vedle řady jiných uměleckých děl obraz \"Proměna\" od Paola Veronese a velká votivní textilie zobrazující bitvu u Lepanta (1571).\n\nV blízkosti městského jádra se nachází Villa Pisani, jedno z mistrovských děl Andrey Palladia. Jde o jednu z \"palladiovských vil\", prohlášených Unescem za Světové dědictví.\n\nNejvětším svátkem v obci je 15. srpen, kdy se oslavuje Nanebevzetí Panny Marie.\n\nTypickým místním produktem je šunka Berico-Euganeo.\n\nV roce 1885 se zde narodili dva významní tenoři: Giovanni Martinelli a Aureliano Pertile a spisovatel Ferdinando Camon.\n\n\"Počet obyvatel\"\n\nObec je dostupná železnicí - trať Mantova-Monselice.\n"}
{"id": "421294", "url": "https://cs.wikipedia.org/wiki?curid=421294", "title": "Druhá vídeňská arbitráž", "text": "Druhá vídeňská arbitráž\n\nDruhá vídeňská arbitráž byla mezinárodní arbitráž, kterou 30. srpna 1940 Německo a Itálie donutily Rumunsko vydat Maďarsku polovinu Sedmihradska, které se od té doby nazývalo severní Sedmihradsko.\n\nV průběhu srpna rumunská vláda souhlasila i s italským požadavkem vyhovět územním požadavkům Bulharska. Stalo se tak 7. září 1940 smlouvou z Craiovy a Bulharsku připadlo území nazývané \"Quadrilateral\" (jižní část Dobrudže). Ve stejném roce Sovětský svaz obsadil Severní Bukovinu, náležící k Rumunsku.\n\nMaďarsko mírovou smlouvou z roku 1947 uznalo neplatnost a nulitu obou Vídeňských arbitráží.\n\n\n"}
{"id": "421295", "url": "https://cs.wikipedia.org/wiki?curid=421295", "title": "Pearl", "text": "Pearl\n\nSlovo Pearl (anglicky: perla) má více významů:\n\n\n\n\n\n"}
{"id": "421297", "url": "https://cs.wikipedia.org/wiki?curid=421297", "title": "Dahlia", "text": "Dahlia\n\nDahlia je ženské křestní jméno. Je odvozeno od latinského názvu květiny jiřiny, která je pojmenována podle švédského botanika Anderse Dahla.\n\nVarianta Dalia pramení z arabského slova pro \"révové víno\" a hebrejského slova pro \"odvětví\" a \"větev\".\nDalia je bohyně tkadlen, osudu a porodu v litevské mytologii.\n\nDahlinka, Dala, Daluše, Dália\n\n\n\n"}
{"id": "421298", "url": "https://cs.wikipedia.org/wiki?curid=421298", "title": "Ferdinand Seibt", "text": "Ferdinand Seibt\n\nFerdinand Seibt (9. května 1927 Střížovice, Československo – 7. dubna 2003 Mnichov, Německo) byl německý historik, který se zabýval především středoevropskými středověkými dějinami a také česko-německými vztahy.\n\nStudoval na gymnáziu v Litoměřicích. Studia nedokončil, protože na podzim roku 1944 musel narukovat do Wehrmachtu. Po skončení druhé světové války byl spolu se svou matkou a sourozenci odsunut z Československa. Maturitu tak mohl složit až v roce 1946 v Delitzsch. Ve studiu pokračoval na univerzitě v Mnichově (obory historie, filozofie a germanistika). Studium zakončil obhajobou disertace \"Die Schrift „De nugis curialium“. Studien zum Weltbild und zur geistigen Persönlichkeit des Magister Walter Map\". Po studiu na vysoké škole učil deset let na středních školách. V roce 1964 se habilitoval pro období středověkých a novověkých dějin prací o husitské revoluci (\"Hussitica. Zur struktur einer Revolution)\". V roce 1969 se stal profesorem na univerzitě v Bochumi. Postupně se Ferdinand Seibt stal díky svým pracím o českých středověkých dějinách, zejména o husitské revoluci a o Karlu IV., jedním z nejrenomovanějších historiků-bohemistů. Od roku 1980 vedl Collegium Carolinum, badatelské centrum zaměřené na zkoumání kultury a dějin českých zemí. V mnoha knihách a v dlouhé řadě studií a článků se Ferdinand Seibt zabýval vývojem českých zemí v průběhu mnoha staletí až do současnost, a také (často konfliktním) soužitím Čechů a Němců na společné půdě. \n\n\n\n\n"}
{"id": "421300", "url": "https://cs.wikipedia.org/wiki?curid=421300", "title": "Volduchy", "text": "Volduchy\n\nObec Volduchy se nachází v okrese Rokycany v Plzeňském kraji. Žije v ní obyvatel. Nedaleko kostela se nachází rybník. Zdejší základní škola má pět tříd a družinu. Nedaleko Volduch jsou dva kempy s dalšími dvěma rybníky.\n\nPrvní písemná zmínka o obci pochází z roku 1289.\n\nOsu katastrálního území tvoří ve směru severovýchod–jihozápad Voldušský potok. Jihozápadně od vesnice se nachází paleontologické lokality chráněné jako přírodní památka Kašparův vrch a národní přírodní památka Vosek. Do východní části katastrálního území zasahuje přírodní park Radeč, ve kterém je pod Horním haberským rybníkem přírodní památka Niva u Volduch.\n\n\n"}
{"id": "421302", "url": "https://cs.wikipedia.org/wiki?curid=421302", "title": "Amaia", "text": "Amaia\n\nAmaia je ženské křestní jméno. Další variantou je Amaya. Jméno má baskický původ, znamená \"konec\". Také to bylo jméno hory a vesnice v baskickém kraji. Verze Amaya v japonském jazyce znamená \"Noční déšť\".\n\n"}
{"id": "421304", "url": "https://cs.wikipedia.org/wiki?curid=421304", "title": "Hauenštejn", "text": "Hauenštejn\n\nHauenštejn (též Horní hrad či Hauenstein) je hrad z druhé poloviny 13. století přestavěný na zámek v osadě Horní Hrad nedaleko Stráže nad Ohří v Krušných horách v okrese Karlovy Vary. Od roku 1964 je chráněn jako kulturní památka.\n\nHrad byl pravděpodobně založen v druhé polovině 13. století jako součást hraničního opevnění. To však není jisté. Jako druhá možnost se uvádí založení hradu jeho prvním doloženým majitelem – loketským purkrabím Mikulášem Winklerem. Ten ho však poměrně záhy přenechal klášteru v Doksanech. Klášter jej i s panstvím vyměnil 23. ledna 1336 s českým králem Janem Lucemburským za poplužní dvůr ve Velichově. Od té doby setrval jako součást královského majetku až do doby Karla IV. Ten jej převedl na neznámého majitele. Hrad poté vyměnil ještě několikrát svého majitele a byl používán jako zástava. Teprve v 16. století se dostal do rukou mocného rodu Šliků. Ti ho po požáru (kolem roku 1600) nechali nákladně přestavět z původní gotické do nové renesanční podoby. Podle dochovaných zpráv z té doby byl na zámku vybudován i pivovar. V této době je také rozšířen zámecký sad, hospodářství a postaven dřevěný vodovod. Šlikové drželi Hauenštejn až do roku 1663, kdy jej prodali vévodovi Juliu Jindřichovi Sasko-Lauenburskému. Od té doby tvořil Hauenštejn součást ostrovského panství. Julius Jindřich nechal zámek rozšířit a provedl mnohé stavební úpravy.\n\nRoku 1689 zdědila Hauenštejn Francizska Sibyla Augusta. Zámek tak připadl do rukou rodu Augustů. Ti však v roce 1771 po meči vymřeli a celé panství i s hradem připadlo do majetku domu Habsbursko-lotrinského. Od roku 1826 spadal do souboru tzv. státních statků. Dne 30. října 1837 byl prodán hraběnce Gabriele Buquoyové v rámci rozprodeje státních statků. Buquoyové pak drželi Hauenštejn až do roku 1945. Během druhé světové války byl využíván jako středisko Hitlerjugend. Po válce byl zabaven a připadl do správy československého státu. V roce 1947 byl po rekonstrukci využíván jako rekreační středisko jáchymovských dolů. Později, do roku 1958, zde zase sídlil záchytný dětský domov. Od té doby nebyl využíván a chátral. Okresní národní výbor jej chtěl několikrát nechat zrekonstruovat, ale nenalezl pro něj dostatečné finance ani podporu. Po roce 1982 se dokonce uvažovalo o jeho demolici a zachování pouze věže k turistickým účelům. Avšak ústav památkové péče od jeho ochrany jako památky neupustil. Po roce 1992 přešel hrad a zámek Hauenštejn pod správu obce Krásný Les. Zastupitelstvo hledalo několikrát kupce. Až v letech 1999–2000 koupil hrad a zámek současný majitel – Pavel Palacký. Od té doby pracuje s neustále se rozrůstající skupinou lidí na obnově hradu a zámku a jeho využití jako kulturně-turistického objektu.\n\n\n\n"}
{"id": "421306", "url": "https://cs.wikipedia.org/wiki?curid=421306", "title": "Odpor je marný", "text": "Odpor je marný\n\n„Odpor je marný“ (v anglickém originále „resistance is futile“) je fráze často používána mimozemskou civilizací Borg z fiktivního světa Star Treku. Poprvé se objevila v roce 1990 v epizodě seriálu \"\" „To nejlepší z obou světů“. Stala se jednou z nejznámějších frází ze světa Star Treku a spočinula vedle frází jako je „Beam me up, Scotty.“ (v češtině překládáno různě, např. „Scotty, transportuj nás.“) a „Je mrtvý, Jime.“ (anglicky „He's dead, Jim.“), které se téměř staly synonymem Star Treku, obzvláště původního seriálu odehrávajícím se v polovině 23. století.\n\nFráze „odpor je marný“ je však naopak spojena především s pozdějšími příběhy, které se odehrávají o století později, v němž se Federace setká s nezvyklou civilizací Borgů, od nichž je právě toto nejčastěji znějící věta. S Borgy a touto větou se ale poprvé setkal již kapitán Jonathan Archer se svou \"Enterprise\" v polovině 22. století.\n\nLocutův citát z epizody „To nejlepší z obou světů“ dosáhl 93. místa v seznamu televize TV Land „100 největších televizních citátů a frází“.\n\nVěta \"\"Odpor je marný\"\" zazněla úplně poprvé ve Star Treku v ve spojitosti s entitou V'Ger (\"\"Any show of resistance would be futile\"\"). Spojitost mezi V'Gerem a Borgy je nejasná, ale spekuluje se, že planeta strojů, která byla k vidění ve V'Gerově mysli a na níž poškozená sonda Voyager6 započala svoji existenci jako V'Ger, by mohla být domovským světem Borgů. Tato spojitost by pak větě, původně stylizované do vulkánské strohosti a výstižnosti, dávala zcela jiný rozměr. Na spojitost mezi V'Gerem a Borgy poukazuje například hra nebo kniha , ovšem ve Star Treku je na události uvedené pouze v knihách či hrách pohlíženo jako na neoficiální (na rozdíl od Star Wars, kde knihy i hry jsou součástí oficiálních příběhů a reálií).\n\n\n\n"}
{"id": "421309", "url": "https://cs.wikipedia.org/wiki?curid=421309", "title": "Jesse Levine", "text": "Jesse Levine\n\nJesse Levine (* 15. října 1987 v Ottawě, Kanada) je současný americký profesionální tenista. Ve své dosavadní kariéře zatím nevyhrál žádný turnaj ATP.\n\n"}
{"id": "421312", "url": "https://cs.wikipedia.org/wiki?curid=421312", "title": "Pilota", "text": "Pilota\n\nPilota (z řečtiny) je nosná základová konstrukce stavby, kterou řadíme do skupiny hlubinných základů. Piloty používáme jako podpůrné základové konstrukce v málo únosných horninách pod plošné základy, které piloty podporují. Piloty dělíme podle druhu materiálu, podle způsobu statického působení, podle průřezu a podle způsobu provádění.\n\n\n\n\n\n\n\n\nPiloty se mohou provádět jako osamělé nebo skupinové\n"}
{"id": "421321", "url": "https://cs.wikipedia.org/wiki?curid=421321", "title": "Lontar vějířovitý", "text": "Lontar vějířovitý\n\nLontar vějířovitý (\"Borassus flabellifer\"; lontarová palma, cukrová palma, palmýrová palma, lontara) je palma z čeledi arekovitých pocházející z Indie, Malajsie a Indonésie.\n\nLontar je středně silná palma dorůstající výšky 30, někdy i 35 metrů. Kmen má 25 – 50 cm v průměru. Listy jsou zpeřené, dlouhé 1,5 až 3 metry.\n\nLontar je původem v Indii, Malajsii a Indonésii, ale pěstuje se v celé tropické Asii, Oceánii a tropické Africe. Jednoznačně nepůvodní je v Austrálii.\n\nNa určitých lokalitách mohou převažovat nebo být výhradně pěstovány jednotlivé odrůdy (podle anglické Wikipedie)\n\n\nLontar je pěstován jako zemědělská rostlina na lehkých půdách ve vlhkých oblastech, často v blízkosti obydlí svého majitele.\n\nLontarová palma je pro mnoho obyvatel tropů stejně důležitá jako palma datlová; je to \"strom - matka\", poskytovatel \"nektaru pro člověka\", který slouží jako zdroj výživné šťávy obyvatelům mnoha tropických zemí. Poskytuje cukernatou mízu („nirah“), která prýští z nařezaných stonků. Tato šťáva je mírně mléčně zakalená a má sladkou chuť. Z této šťávy se dělá cukr, zkvašením palmové víno a destilací palmového kvasu pálenka arak. Šťáva je výživná a pro zdejší obyvatele představuje základ výživy. Obsahem uhlovodanů a dalších živin má nektar hodnotu, díky které poskytuje člověku po celý den potřebnou energii a výživu. Člověk může dlouhou dobu bez problémů existovat jen pitím této šťávy – bez dalších potravin. Šťáva je také svařovaná na trvanlivější sirup, který si domorodí obyvatelé v indonéském Sabu berou s sebou tradičně do práce jako svačinu. Doušek sirupu pak zapíjejí čistou vodou. Jeden strom dá až 700 litrů nektaru ročně. Jedna rodina tedy vystačí s 3 až 4 stromy. Průmyslově se dnes ze šťávy a sirupu, ale i z aromatické dřeně plodů lontaru dělá limonáda. Domorodci si pochutnají i na výhoncích vzklíčených semen. Káceny jsou jen staré stromy, které již nejsou dostatečně plodné. Lontar slouží jako zdroj dřeva, \"větví\" a listí. Palma je údajně využívána na 801 způsobů. Výroba košíků, střech příbytků, cigár z listí, stavba stěn a plotů z větví (ve skutečnosti jde o dřevnaté řapíky listů), výroba hudebních nástrojů, lodí, rukojetí nožů, nářadí a příbytků ze dřeva. Před vynálezem papíru byly proužky z listů používány pro psaní . Zralé plody jsou jedlé a na spadaných plodech se pasou vepři.\n\n„Životadárnou moc těchto stromů poznal na vlastní kůži i mořeplavec Thomas Cook, který zde přistál po dlouhé cestě z Francouzské Polynésie, aby doplnil zásoby. K jeho velkému překvapení nakonec zachránilo posádce lodi život několik sudů naplněných právě palmovou šťávou. Cook byl prvním Evropanem, který přinesl o životě na Sabu seriózní informace, a i když od jeho návštěvy uplynulo takřka 350 let, lidé zde dodnes používají stejné postupy sklizně a zpracování lontaru, jaké popsal ve svých zápiscích, včetně výroby cigár kořeněných hřebíčkem.“ \n\nTaké další cukrová palma arenga cukrodárná (\"Arenga pinnata\", syn. \"Arenga saccharifera, Gomutus sacchariferus, Saguerus Rumphii\"; gomut), vínová palma (\"Raphia vinifera\") a karyota žahavá (\"Caryota urens\") poskytují cukernatou šťávu, která vytéká z naříznutých stonků, podobně jako u lontaru vějířovitého, a má také podobné využití. Také palma olejná (\"Elaeis guineensis\" a \"Elaeis oleifera\") dává cukernatou mízu podobné kvality.\n\nEkologická výhoda získávání obživy ze stromů určitého druhu pěstovaných jednotlivě nebo v malých skupinkách mezi původní vegetací a v okolí lidských sídel spočívá zejména v tom, že půda není narušována každoroční opakovanou orbou, že se lze obejít i bez chemizace a v okolí stromů může existovat původní nebo odlišná, ale relativně pestrá flóra a fauna. Je třeba tyto způsoby obživy preferovat. Naopak pěstování palem na plantážích, kdy je mýcena původní vegetace a palma je pěstovaná jako monokultura, působí značné ekologické škody. (Viz Palma olejná.)\n\n\n"}
{"id": "421322", "url": "https://cs.wikipedia.org/wiki?curid=421322", "title": "Severní Sedmihradsko", "text": "Severní Sedmihradsko\n\nSeverní Sedmihradsko nebo Severní Transylvánie ( Transilvania de Nord ; Észak-Erdély) je území nacházející se v Sedmihradsku v Rumunsku. Před rokem 1918 patřilo severní Sedmihradsko Rakousku-Uhersku, resp. Uhersku. Do roku 1940 území patřilo Rumunsku, které jej získalo po první světové válce, ale v důsledku Druhé vídeňské arbitráže získalo severní Sedmihradsko hortyovské Maďarsko. Tímto rozhodnutím získalo Maďarsko oblast ve středu Rumunska, kde žili Maďaři (Sikulsko), ale na zbývajícím území severního Sedmihradska převažovali Rumuni. Pařížskými mírovými smlouvami z roku (1947) získalo Rumunsko definitivně území zpět.\n\n\n\n"}
{"id": "421323", "url": "https://cs.wikipedia.org/wiki?curid=421323", "title": "Proton (družice)", "text": "Proton (družice)\n\nProton () je označení řady vědeckých sovětských družic z let 1965-1966, vypuštěných na oběžnou dráhu Země s pomocí stejnojmenných raket. \n\nÚkolem družic byl vědecký výzkum fyziky mimořádně vysokých energií kosmických paprsku dopadajících na Zemi z okolního vesmíru. Bylo odhadováno, že energie dosahuje až tisíc miliard elektronvoltů.\n\nK vypouštění družic byla použita pro tyto účely vyvinutá mohutná raketa Proton. \n\n\nVe své době se jednalo o mimořádně velké družice s hmotností 12 500 kg.\nAtypickým tělesem byl Proton 4 nejen svou hmotností 17 000 kg, ale i odlišným tvarem. Šlo totiž zároveň o maketu připravované orbitální stanice Saljut, ovšem vybavené obdobnými přístroji jako předchozí sondy stejného jména k měření kosmického záření..\nVyrobilo je středisko NPO Mašinostrojenija (rusky НПО машиностроения)\n\n"}
{"id": "421324", "url": "https://cs.wikipedia.org/wiki?curid=421324", "title": "Ústav pro rakouský dějezpyt", "text": "Ústav pro rakouský dějezpyt\n\nÚstav pro rakouský dějezpyt () je výzkumný a vzdělávací institut ve Vídni. Jeho úkolem je poskytovat vzdělání v oblasti pomocných věd historických a provádět výzkum historie Rakouska. Je sice začleněn do duchovědné fakulty Univerzity Vídeň, ale podléhá přímo rakouskému spolkovému ministerstvu vzdělávání, vědy a kultury.\n\nÚstav založil císař František Josef I. v roce 1854 především pro vzdělávání pedagogů dějin Rakouska. O rok později začala výuka, na kterou bylo přijato prvních šest stipendistů. Organizace výuky probíhala podle vzoru pařížské École des chartes. Trvala tři roky, přičemž první rok trval přípravný kurs a po úspěšném složení zkoušky mohli posluchači pokračovat v hlavním dvouletém kursu. Škola se vyprofilovala se zaměřením na rakouské dějiny a výuku archivářů, za vedení historika a diplomatika Theodora von Sickela došlo k rozšíření výuky i pro knihovníky a muzejníky. V roce 1898 byla výuka doplněna o zkoušku pro státní archivní službu, která se stala podmínkou pro přijetí do státních archivů. V letech 1920 až 1945 měl ústav pozměněný název \"Rakouský ústav pro dějezpyt\" (\"Österreichisches Institut für Geschichtsforschung\"). Od roku 1927 musí mít každý odborný archivář ve státní službě v Rakousku zkoušku z tohoto institutu. Od roku 1951 byl zrušen přípravný kurs a studium trvá tři roky.\n\nVedle své výzkumné činnosti nabízí ústav magisterské studium pomocných věd historických a archivnictví pro odborné zaměstnance archivů, muzeí a knihoven. Tříleté studium je podmíněno ukončeným bakalářským studiem v oboru historie nebo příbuzném oboru na rakouské nebo zahraniční vysoké škole či univerzitě. Počet posluchačů je omezen na maximálně 25 osob v každém ročníku.\n\nStudenti nejprve absolvují tzv. základní modul a poté se rozhodnou pro jeden ze tří rozšiřujících modulů. Základní modul obsahuje především rakouské dějiny, středověkou a novověkou paleografii, diplomatiku, ústavní a správní dějiny, archivnictví, muzejnictví, chronologii, heraldiku, sfragistiku, genealogii, dějiny umění, ediční a regestovou nauku.\n\nRozšiřovací model \"historické bádání\" obsahuje navíc přednášky z kodikologie, knihovnictví, numismatiky a umožňuje prohloubení paleografie a diplomatiky. Náplní modulu \"archivnictví\" jsou obdobné předměty a navíc právní otázky archivnictví, dějiny úřadů, archivní management a archivní techniku. Posledním modulem jsou \"mediální archivy\", které se specializují vedle archivnictví na mediální dějiny, madiální analýzu a uplatnění v archivnictví, techniku restaurování a ukládání video, zvukových, filmových a digitálních záznamů či uplatnění na mediálním trhu.\n\nStudium je ukončeno písemnou magisterskou prací a magisterskou zkouškou, která se dělí na písemnou a ústní část. Zkouška má platnost státní zkoušky v oboru pomocných věd a archivnictví. Po zdárném ukončení obdrží titul \"magistr filosofie\" (\"Magister der Philosophie\", \"Mag. phil.\") a každý absolvent má právo se nazývat \"členem Ústavu pro rakouský dějezpyt\".\n\nInstitut vydává od roku 1879 mj. časopis \"Sdělení Ústavu pro rakouský dějezpyt\" (\"Mitteilungen des Instituts für Österreichische Geschichtsforschung\"). Podílí se též na vydávání historických edic.\n\n\n\n\n\n"}
{"id": "421326", "url": "https://cs.wikipedia.org/wiki?curid=421326", "title": "Sarod", "text": "Sarod\n\nSarod ( , , z perštiny dosl. \"krásný zvuk\") je bezpražcový mnohostrunný drnkací hudební nástroj z rodiny louten, spolu se sitárem jeden z nejpopulárnějších nástrojů severní Indie, typický představitel hindustánské hudby. Klasickým doprovodným nástrojem je dvojice bubnů tabla, případně strunný nástroj tampura. Často hraje spolu se sitárem či surbaharem. Sarod má oproti sitáru huboký, plný až těžký zvuk. Podobným nástrojem avšak s basovějším zvukem je vzácně vyráběný \"suršringar\".\n\nVzhled nástroje závisí na škole (\"gharaně\"), ke které hráč patří. V podstatě jsou tři základní typy:\nSarod je někdy považován za modifikaci afghánského nástroje rabáb. V dobách vzniku a ohraničování vlastní identity nástroje byl někdy nazýván jako \"basový rabáb\", avšak jeho tón je ve skutečnosti jen o trochu hlubší. Lalmani Misra ve svém díle Bharatiya Sangeet Vadya namítá, že sarod je spíše kombinací \"čitra víny\", středověkého \"rabábu\" a moderního \"suršringaru\". Existuje také teze, že je sarod odvozen od loutny \"oud\". V současnosti existují pro vznik sarodu dvě teorie:\n\nTělo nástroje je tradičně vydlabáno z jednoho kusu dřeva. Většinou se jedná o teak nebo dnes častěji o levnější ale stejně dobře znějící tun (Cedrela tuna). Količník je protáhlý, většinou osmiúhelníkového tvaru, nesoucí osm kolíků. Nultý pražec pro struny se nazývá méru (nebo ára), k němu je na boku připevněna bzučivá kobylka (podobná sitárové) zvaná džavarí pro struny \"jod\". Obojí je vyrobeno z kosti, parohu, ebenu nebo mosazi. Hmatník je vypouklá ocelová deska bez jakýchkoli pražců, přesné tóny musí tedy hráč dle cviku nahmátnout jako na houslích či podobných nástrojích. Z ocelového hmatníku navíc při horní hraně vychází rezonanční struny. Kobylka z kosti, parohu nebo ebenu je umístěna na bláně z kozí kůže, která slouží místo rezonanční desky. Struny jsou z oceli a bronzu. Trsátko je trojúhelníkové, vybroušené ze slupky kokosového ořechu, ebenu nebo kosti a nazývá se \"džava\".\n\nHerní pozice je dost podobná kytarové, ale při hře se vždy sedí na zemi. Hru značně stěžuje absence pražců. Struny musí být přitlačovány až na hmatník pomocí prstů nebo mezery mezi bříškem prstu a nehtem. Tím se od sebe v podstatě liší dva základní styly hry, přičemž používání bříšek prstů je pro začátečníka méně bolestivé a dnes také hojněji používané. Faktem ale je, že oba styly mačkání strun jsou různé co do kvality zvuku, který struna vydává. Při moderní technice je zvuk tupější, při klasické více zvonivý.\n\n\n\n\n"}
{"id": "421327", "url": "https://cs.wikipedia.org/wiki?curid=421327", "title": "Korunkový uzávěr", "text": "Korunkový uzávěr\n\nKorunkový uzávěr je uzávěr skleněných nápojových lahví. Upevňuje se na láhev nalisováním a zajišťuje vzduchotěsné uzavření lahve. Asi nejznámější využití je na pivních lahvích. K otevření lahve uzavřené korunkovým uzávěrem se používá specializovaný nástroj: otvírák lahví.\n\nKorunkový uzávěr je plechový výlisek miskovitého tvaru s okraji prolisovanými do tvaru korunky. Dovnitř misky je vtlačena těsnící vložka z lisovaného korku, PVC nebo polyetylenu. Tento uzávěr je jednorázový. Při otevření se nevratně zdeformuje a nelze ho opakovaně použít. Na vnějším povrchu bývá opatřen potiskem s logem výrobce nápoje, případně jménem nápoje v lahvi. Díky těmto potiskům se použité korunkové uzávěry také sbírají obdobně jako třeba poštovní známky.\n\nKorunkový uzávěr byl patentován v roce 1892 vynálezcem Williamem Painterem z Baltimoru (Maryland, USA). Pojmenoval svůj vynález \"Crown Cork\", to je \"korunková zátka.\" Korunkové uzávěry byly v USA použity nejdříve na pivní lahve, kde nahradily třmenové uzávěry. Třmenový uzávěr byla porcelánová zátka s těsnící hmotou po obvodu, přitlačovaná drátěnou konstrukcí k hrdlu lahve. Výroba korunkových uzávěrů se ukázala výrazně jednodušší a plnění lahví rychlejší.\n\nRozměry a vlastnosti korunkových uzávěrů jsou normalizovány následovně (rozměry v milimetrech): vnitřní průměr 26,75+/-0,15; výška 6+/-0,15; vnější průměr 32,1+/-0,2; tloušťka plechu 0,235+/-0,02. Obvyklý korunkový uzávěr má celosvětově přesně 21 vroubků. Dříve se používalo 24 vroubků, ale dnes je lem na hrdle lahve menší. Lichý počet vroubků byl zvolen pro spolehlivější navádění v plnící a uzavírací lince. Uzávěry se sudým počtem vroubků se snáze zdeformovaly a znehodnotily. Pro lisování korunkových uzávěrů se používá pocínovaný bílý plech. Tabule plechu jsou oboustranně lakovány pro zvýšení korozní odolnosti. Lisováním získávají uzávěry svůj typický 21vroubkový tvar a současně je do nich vtlačena korková nebo plastová těsnící vložka. Uzávěry mohou být na vnitřní straně opatřeny dodatečným potiskem pro spotřebitelské soutěže.\n\nPro speciální typy lahví je možné korunkový uzávěr vyrobit jako šroubovací. Takový uzávěr je možné otevírat bez nástroje a také zpětně uzavírat. Takové uzávěry se vyskytují pod obchodními názvy \"Twist top\" nebo \"Twist off\".\n\nPro mléčné výrobky ve skleněných lahvích se zejména v 70. a 80. letech v Československu používaly obdobné uzávěry pro výrazně širší hrdlo z podstatně tenčího plechu. Tyto lahve se neotevíraly za pomoci otvíráku, ale víčko se promáčklo palcem.\n\n\nLadislav Chládek; Pivovarnictví; GRADA 2007; ISBN 978-80-247-1616-9\n\n"}
{"id": "421329", "url": "https://cs.wikipedia.org/wiki?curid=421329", "title": "Terezínská tryzna", "text": "Terezínská tryzna\n\nTerezínská tryzna je pravidelná každoroční pietní a vzpomínková slavnost, která se koná vždy třetí květnovou neděli na Národním hřbitově v Terezíně. Jedná se o vzpomínkovou akci, která se koná k uctění památky obětí zdejší nacistické perzekuce během druhé světové války.\n\nSpolupořadatelem akce je kromě samotného Památníku Terezín také město Terezín, Ústecký kraj, Ministerstvo kultury České republiky a další spolky a společenské instituce. Akce se pravidelně zúčastňují nejvyšší státní a ústavní činitelé (ministři, poslanci, senátoři, zástupci krajské samosprávy), členové diplomatického sboru a různí zahraniční hosté (nejčastěji z řad přímých pamětníků a příbuzných obětí).\nBěhem pietního aktu je pro veřejnost areál Malé pevnosti nepřístupný. Po skončení akce je vstup do jejích prostor zdarma.\n\n\n\n"}
{"id": "421331", "url": "https://cs.wikipedia.org/wiki?curid=421331", "title": "Nádraží Wien Praterstern", "text": "Nádraží Wien Praterstern\n\nNádraží Wien Praterstern je jedním z hlavních nádraží ve Vídni. Nachází se v 2. vídeňském městském okrese Leopoldstadt. Otevřeno bylo 6. ledna 1838. Stanice má denní frekvenci cestujících asi 80 000 až 110 000 osob. Přestavěné někdejší nejdůležitější nádraží Rakousko-Uherskaː Wien Nordbahnhof.\n\nNádraží leží východně od Donaukanalu v těsné blízkosti historického jádra Vídně. Nyní je uprostřed Tegetthoffova náměstí na konci ulice Praterstrasse. Jeho odstup je na tamní poměry od úplného historického jádra velmi malý a obyvateli Vídně je vnímáno jako nádraží v centru. Nádraží bylo postaveno na pokraji souvislé a husté zástavby samovolně zvětšeného centra, které se rozšířilo přirozenou cestou ještě před stavbou první železnice (před 1836).\n\nNádraží bylo založeno jako výchozí (počáteční) nádraží chystané soukromé Severní dráhy Ferdinandovy.\nJe tedy nejen nejstarším nádražím (pokud jde o polohu) v Rakousku, i nejstarším nádražím ve střední Evropě a náleží do první desítky nejstarších nádraží světa. Pokud jde o stálost užívání staniční polohy lze jej počítat k nejstarším nádražím vůbec s nepřerušeným provozem stále na stejném místě. Až do roku 1918 bylo hlavním nádražím ve Vídni a nejdůležitějším nádražím Předlitavska. Severní dráha Ferdinandova byla chystána již od roku 1830 a v konkrétních přípravách byla od roku 1836. Nádraží bylo postaveno a předáno již v lednu 1837 a uvedeno v ukázkového provozu Wien Nordbanhof – Floridsdorf – Deutsch-Wagram. 7. července 1839 pak byl zahájen efektivní komerční provoz mezi oběma koncovými nádražími dráhy Vídeň-Brno o délce 144 km – od onoho okamžiku na nějakou dobu nejdelší dráhy s osobním provozem na světě.\n\nV roce 1856 bylo nádraží výrazně přestavěno po stránce konfigurace kolejiště ale zejména výpravních budov, které nádraží opět zařadily mezi nejvýznamnější nádraží světa, Stavba byly vyprojektována na základě vítězného návrhu v soutěži architektem Theodorem Hofmannem. Styl velkorysého souboru těles nádražních budov byla tzv. rakouská „železniční gotika“.\n\nPo roce 1918 výrazně upadl význam do té doby největšího rakouského nádraží a to zejména pro ztrátu severních korunních zemí a s tím souvisejícím úpadkem frekvence spojení do Brna, Olomouce, Ostravy, Krakova, Lvova, Katowic apod. V tomto případě šlo jen o oslabení. Naprostý sestup nastal po roce 1945 a rychlém vzniku železné opony, kdy někdejší provoz prakticky ustal. Nádraží také bylo silným bombardováním téměř zničeno a budovy z 50. let 19. století musely být strženy.\n\nPo roce 2004 nastala na stejném místě principiální přestavba dle návrh vzešlého z architektonicko-dopravní soutěže. Později byla vypsána ještě jedna soutěž na řešení prostoru před nádražím, ve které zvítězil respektovaný architekt Boris Podrecca a která byla posléze realizována.\n\nNádraží je v současnosti jednoduchým průjezdným nádražím které sdílí jak průběžné trati železnice (ÖBB) tak tratě S-Bahnu vídeňského dopravního regionu. Při poslední modernizaci byl rovný přímý tvar nástupišť změněn na nástupiště v mírném oblouku se 4 nástupními hranami a 4 kolejemi. Střední ostrovní nástupiště jsou značně široká (11m) a komfortní. Při poslední přestavbě došlo k redukci nástupišť a sjednocení výšky (nivelety) dříve ve výšce rozdílných kolejí drážních a S-Bahnu. Výška nástupních hran je 550 mm nad hlavou kolejí a je maximálně komfortní. Niveleta hlav kolejí nad úrovní uličního terénu je velká, v důsledku čehož je nádraží, a s ním spojené drážní těleso jen malou bariérou mezi částmi města na jedné i druhé straně. Průchody a průjezdy jsou a velké světlé výšce a umožňují dobrou optickou i prostorovou komunikaci (spojitost).\n\nDélky nástupišťː\n\nNádraží odbavuje jak soupravy státní železnice ÖBB tak i soupravy městské rychlodráhy S-Bahn, operující ve Vídni a přilehlých územích ve správě Dopravního sdružení region Ost (Verkehrsverbund Ost-Region – VOR).\n\n\n\n\n"}
{"id": "421338", "url": "https://cs.wikipedia.org/wiki?curid=421338", "title": "Martin Thörnberg", "text": "Martin Thörnberg\n\nMartin Thörnberg (* 6. srpna 1983, Jönköping, Švédsko) je švédský profesionální hráč ledního hokeje. Většinu své kariéry strávil v týmu HV71. Nastoupil i k několika mezinárodním zápasů za tým Švédska, byl účastníkem mistrovství světa v roce 2007, 2009, 2011, 2013 (zlatá medaile). Je synem bývalého švédského hráče Owe Thörnberga.\n\n"}
{"id": "421353", "url": "https://cs.wikipedia.org/wiki?curid=421353", "title": "Detroit Cougars", "text": "Detroit Cougars\n\nDetroit Cougars byl profesionální americký klub ledního hokeje, který sídlil v Detroitu ve státě Michigan. V letech 1926–1930 působil v profesionální soutěži National Hockey League. Cougars hrály ve své poslední sezóně v Americké divizi. Klubové barvy byly červená a bílá.\n\nDetroit Cougars vstoupil do NHL v roce 1926 ze zaniklé PCHA. Předchůdcem byl celek Victoria Cougars, jeden z nejlepších týmů Severní Ameriky. V NHL strávili 4 sezony, během kterých si \"pumy\" jednou zahráli v playoff. V sezoně 1928/1929 je ve čtvrtfinále vyřadilo Toronto Maple Leafs. Po sezoně 1929/1930 se tým přejmenoval na Detroit Falcons.\n\n\n\nZdroj: \n\n\n\nZdroj: \n\n\n"}
{"id": "421366", "url": "https://cs.wikipedia.org/wiki?curid=421366", "title": "Karl Straube", "text": "Karl Straube\n\nMontgomery Rufus Karl Siegfried Straube ( 6. ledna 1873 v Berlíně – 27. dubna 1950 v Lipsku) byl německý varhaník, dirigent a pedagog.\n\nV letech 1894 až 1897 studoval v Berlíně u Heinricha Riemanna, od roku 1902 byl varhaníkem slavného \"Thomaskirche\" – kostela sv. Tomáše v Lipsku. Vydával také dílo Maxe Regera.\n\n"}
{"id": "421372", "url": "https://cs.wikipedia.org/wiki?curid=421372", "title": "Karl Richter", "text": "Karl Richter\n\nKarl Richter (15. října 1926 – 15. února 1981) byl německý varhaník, cembalista a dirigent.\nStudoval v Drážďanech, působil v Lipsku a v Mnichově. V šedesátých a sedmdesátých letech 20. století podnikl koncertní turné do Japonska, USA i Sovětského svazu. Celý život propagoval dílo a hudbu Johanna Sebastiana Bacha.\n\n"}
{"id": "421373", "url": "https://cs.wikipedia.org/wiki?curid=421373", "title": "Dürrenstein (Alpy)", "text": "Dürrenstein (Alpy)\n\nDürrenstein (1878 m) je hora v Ybbstalských Alpách v rakouské spolkové zemi Dolní Rakousko. Tento vrchol leží jižně od městečka Lunz am See v oblasti dolnorakousko-štýrských hranic.\n\nLunzer See, Mittersee a Obersee: tři rozdílná ledovcová jezera. Mittersee weist vykazuje extrémní průtok vody a spoustu pramenů a teplota vody po celý rok je jen okolo 7 °C. U Obersee je možno najít krásná rašeliniště a mizící trávy (angl. floating mat). V některých dolinách v oblasti Dürrensteinu byly v minulosti naměřeny extrémně nízké teploty. V dolině Grünloch, která se považuje za pól chladu Rakouska nebo dokonce Střední Evropy, se nacházela za 2. sv. války výzkumná stanice wehrmachtu, ve které se testovaly motory vozů, které měly být nasazeny v bojích na Sibiři. Některé silně zrezivělé relikty jsou zde ještě dnes k vidění. V této dolině byla 19. 2. 1932 změřena teplota –52,6 °C.\n\n"}
{"id": "421374", "url": "https://cs.wikipedia.org/wiki?curid=421374", "title": "Státní pečeť Slovenska", "text": "Státní pečeť Slovenska\n\nStátní pečeť Slovenské republiky (slovensky: \"Štátna pečať Slovenskej republiky\") je podle zákona NR SR č. 63/1993 Z. z. \"o štátnych symboloch Slovenskej republiky a ich používaní v znení neskorších predpisov\" oficiálním státním symbolem Slovenské republiky.\n\nStátní pečeť SR je kruhová, její průměr je 45 mm. Ve středu je státní znak a v mezikruží okolo něj nápis - SLOVENSKÁ REPUBLIKA. V dolní části pečeti je lipový lístek.\n\nPečeť se používá na originální listiny ústavy a ústavních zákonů SR, mezinárodních smluv, pověřovacích listin diplomatických zástupců a v dalších případech, je-li to obvyklé. Pečetidlo státní pečeti uchovává prezident Slovenské republiky.\n\nOficiální popis státní pečeti: \n\n\n"}
{"id": "421377", "url": "https://cs.wikipedia.org/wiki?curid=421377", "title": "Björn Melin", "text": "Björn Melin\n\nBjörn Melin (* 4. července 1981, Jönköping, Švédsko) je švédský profesionální hráč ledního hokeje. V současné době hraje v týmu Dinamo Riga v (KHL). Je odchovancem HC Dalen, ale většinu své hokejové kariéry strávil v týmu HV71, pouze v sezóně 2004/2005 hrál za Malmö IF a v sezóně 2006/2007 působil v americké AHL v dresu Portland Pirates. Během této sezóně se mu podařilo nastoupit i ke 3 zápasům v NHL za Anaheim. Nastoupil i k několika mezinárodním zápasům za tým Švédska, byl účastníkem mistrovství světa v roce 2006, kde se mu s jeho týmem podařilo získat zlaté medaile.\n\n"}
{"id": "421378", "url": "https://cs.wikipedia.org/wiki?curid=421378", "title": "Albarella", "text": "Albarella\n\nAlbarella () je soukromý italský ostrov v Jaderském moři, blízko delty Pádu. Má 152 stálých obyvatel.\n\nAlbarella je součástí obce Rosolina a provincie Rovigo. Ostrov je dlouhý 5 km a 1,5 km široký a vznikl pravděpodobně z naplavenin řeky Pád. Nachází se v Národním parku delty Pádu.\n\nVegetace je složená především ze středomořského porostu.\nOdhaduje se, že je na ostrově na 150 druhů stromů v celkovém počtu asi dvou milionů exemplářů. Hojně zastoupena je především borovice a bílý topol (\"Populus alba\"), po němž je ostrov pojmenován.\n\nNa ostrově trvale žije 152 osob. Ostrov je z pevniny přístupný pouze po mostě, ale pouze pro ty, kdo mají příslušné povolení. Ekonomický rozvoj ostrova započal v 60. letech s přílivem bohatých turistů. Žije zde mj. rakouský herec Felix Dvorak, přímý potomek hudebního skladatele Antonína Dvořáka.\n\n"}
{"id": "421379", "url": "https://cs.wikipedia.org/wiki?curid=421379", "title": "Lithium-železo-fosfátový akumulátor", "text": "Lithium-železo-fosfátový akumulátor\n\nLithium-železo-fosfátový (LiFePO) akumulátor (také označovaný „LFP“) je druh akumulátoru, konkrétně lithium-iontového, který používá jako katodového materiálu LiFePO.\n\nLiFePO objevil John Goodenough z výzkumné skupiny na Texaské univerzitě v roce 1996 jako vhodný katodový materiál pro dobíjecí lithiové baterie. Brzy vzbudil zájem trhu vzhledem k nízké výrobní ceně, netoxicitě, dostupnosti železa, vynikající tepelné stabilitě, bezpečnostním vlastnostem, dobrému elektrochemickému výkonu a vysoké specifické kapacitě (170 mAh/g).\n\nHlavní bariéra pro širší komerční využití byla nízká vnitřní vodivost. Tento problém byl vyřešen mimo jiné (snížením velikosti částic) potažením LiFePO částic vodivými materiály jako např. uhlíkem a částečně využitím takzvaných dopovaných polovodičů (extrémně čistých). Konkrétně se používají postupy dopování a nauhličování vyvinuté panem Yet-Ming Chiang a jeho spolupracovníky na MIT za použití kationtů materiálů jako hliníku, niobu a zirkonia. Později se ukázalo, že většiny zlepšení vodivosti se dosáhlo přítomností nanoskopických jader odvozených z organického uhlíku.\nUvedené materiály jsou vyráběny v podniku A123Systems a jsou dále zpracovávány společnostmi jako Black and Decker, DeWalt, General Motors, Chevrolet Volt, Daimler AG, Cessna a BAE Systems.\n\nV LiFePO bateriích se využívá chemických reakcí s Lithiem a sdílí mnoho vlastností s rozšířenými lithium iontovými bateriemi (akumulátory). Mezi klíčové výhody LiFePO je bezpečnost (odolnost proti tepelným únikům) a schopnost dodávat vysoký proud při špičkových odběrech. Tvrdí se, že nižší náklady jsou hlavním rozdílem, ale v současné době (duben 2009) lze na trhu najít převážně baterie vyráběné v Číně, což se promítá do ceny náklady na dopravu a vysokou poptávkou.\n\nNevýhody:\n\nZatímco články využívající LiFePO mají nižší napětí a energetickou hustotu v porovnání s obvyklými LiCoO Lithium-iontovými akumulátory, tato nevýhoda je časem vykompenzována pomalejším snižováním maximální kapacity.\nUvádí se, že LiFePO článek má už po roce v užívání zhruba stejnou energetickou hustotu jako obvyklý LiCoO Lithium-iontový akumulátor.\n\n\nLiFePO je podstatně bezpečnější katodový materiál než LiCoO. Fe-P-O vazba je silnější než Co-O. V případě zkratů, přehřátí a jiných nesprávných způsobech využití, je výrazně těžší odstranit kyslíkové atomy. Tato stabilizace redoxní reakce také napomáhá rychlému přemísťování iontů. K havárii dochází teprve při extrémním přehřátí (800 °C a výše). \nPři přemísťování lithia z katody u LiCoO článku, CoO prochází nelineární expanzi, která ovlivňuje strukturální integritu článku. Plně lithiovaný a nelithiovaný stav LiFePO jsou strukturálně podobné, z čehož vyplývá lepší strukturální stabilita LiFePO než mají LiCoO.\n\nU plně nabitého akumulátoru s LiFePO nezůstává žádné lithium na katodě — u akumulátoru s LiCoO zůstává okolo 50% v katodě. LiFePO je vysoce houževnatý při ztrátě kyslíku, která ústí v exotermickou reakci u jiných typů lithiových akumulátorů.\n\nSpolečnost Lithium Technology oznámila v květnu 2007, že vyvinula novou lithium-iontovou baterii vhodnou k pohonu hybridních automobilů. Ve své zprávě tvrdili, že se \"... jedná o největší články svého druhu na světě...\". Ačkoliv LFP články mohou být (kapacitně) dostačující pro tyto účely, zůstávají jistá omezení, která hovoří proti takovému využití. Vizte sekci výhody a nevýhody výše.\n\nThundersky LiFePO4 akumulátory se stávají populární mezi modeláři, kteří jich používají k elektrickému pohonu, z důvodu relativní dostupnosti a rozšiřující se nabídce.\n\nTento akumulátor je použit v elektrickém automobilu vyráběném firmou Aptera http://www.engadget.com/2009/02/03/aptera-unveils-full-specs-for-its-flagship-2e/#comments\n\nTento typ akumulátoru je využit v projektu Jeden laptop na dítě (zkratka anglického One Laptop per Child je OLPC).\n\nAkumulátory v projektu OLPC jsou vyráběny společností BYD v Shenzhenu, Číně. BYD, vyrábějící také automobily, plánuje využití lithium-železo-fosfátových baterií k pohonu svých PHEV, F3DM a F6DM (hybridní automobily, dvojí pohon), které budou prvními komerčními elektrickými automobily s dvojím pohonem na světě. BYD plánuje zahájit sériovou výrobu v roce 2009.\n"}
{"id": "421381", "url": "https://cs.wikipedia.org/wiki?curid=421381", "title": "Římskokatolická farnost Jestřebí", "text": "Římskokatolická farnost Jestřebí\n\nŘímskokatolická farnost Jestřebí ( \"Habstein\") v okrese Česká Lípa je územní společenství římských katolíků v Jestřebí a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze. Farním kostelem je kostel sv. Ondřeje, apoštola v Jestřebí. Duchovním správcem je zde ve 2. dekádě 21. století R.D. Ing. Josef Rousek.\n\nFarnost v Jestřebí se poprvé připomíná v r. 1356 v \"Registra decimarum papalinum\" (Rejstřík papežských desátků). Původní farní kostel neznámého patrocinia stál na skalní terase pod hradem Jestřebí, dodnes se z něj zachovala pouze věž - zvonice.\n\nV 17. století obec Jestřebí vyhořela včetně kostela. Jako náhrada za něj byla na návsi vybudována dřevěná kaple, do které docházeli bohoslužby sloužit kaplani z nedaleké farnosti Pavlovice. Nový kostel byl vystavěn až ve 2. polovici 18. století. Umístěn byl na okraji obce při cestě na Doksy. Slavnost svěcení nového klasicistního kostela, zasvěceného sv. Ondřeji se konalo 30. listopadu 1781. Světitelem kostela byl arciděkan z Horní Police, P. Wenzel Hocke a prvním farářem byl instalován P. Florian Knobloch. Na kostele, přesto, že již byl vysvěcen, pokračovaly dokončovací práce. Tehdy kostel vymaloval známý jesuitský malíř Josef Kramolín.\n\nPři generální rekonstrukci kostela koncem 80. let byly Kramolínovy malby zakonzervovány a zabíleny s výjimkou maleb v presbytáři a maleb na stropě kostelní lodi. Dále byla v bočním přístavku zřízena zimní kaple a v podkruchtí byla zbudována zděná vnitřní předsínka. V roce 2012 bylo renovováno průčelí kostela. V roce 2018 došlo k rozsáhlé rekonstrukci střech a fasád na faře, která budově vrátila předpokládaný původní vzhled z konce 18. století.\n\n\"Začátek působnosti jmenovaného v duchovní správě farnosti od:\"\nDo farnosti náleží území těchto obcí:\n\nV 90. letech 20. století vycházel periodicky farní časopis, jeho vydávání bylo obnoveno formou občasníku v roce 2009. Šlo spíše o dopis, psaný farníkům při příležitosti nějakého církevního svátku. V závěru dopisu bývaly připojeny informace o nadcházejících událostech (bohoslužby mimo pravidelný pořad, ohlášení sbírek atd.). Vydávání občasníku ustalo v roce 2013. Ve farnosti několikrát proběhly letní tábory \"Malá Antiochia\", organizované farností Jalubí v olomoucké arcidiecézi.\n\nV roce 2011, dne 13. května, proběhla ve farnosti návštěva diecézního biskupa, Mons. Jana Baxanta. Jednalo se o první biskupskou návštěvu po mnoha letech.\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "421382", "url": "https://cs.wikipedia.org/wiki?curid=421382", "title": "Steny Hoyer", "text": "Steny Hoyer\n\nSteny Hamilton Hoyer (* 14. června 1939) je americký politik.\n\nNarodil se v New Yorku. Jeho otec pocházel z Dánska a pojmenoval svého syna \"Steny\", což vychází z dánského \"Steen\". V roce 1963 ukončil studium na University of Maryland, College Park, kde se rovněž stal členem bratrstva Sigma Chi. V šedesátých letech rovněž působil jako stážista u tehdejšího senátora za Maryland Daniela Brewstera. Tehdy zde pracovala i Nancy Pelosi.\n\nHoyer má tři dcery: Susan, Stefany a Anne. Jeho manželka, Judy Pickett Hoyer, zemřela v roce 1997. Má také dvě vnučky, jednoho vnuka a jednu pravnučku.\n\n\n\n"}
{"id": "421383", "url": "https://cs.wikipedia.org/wiki?curid=421383", "title": "Památník Terezín", "text": "Památník Terezín\n\nPamátník Terezín je specializovaná česká kulturní instituce, která má za úkol uchovávat památku na oběti nacistické perzekuce během 2. světové války. Památník byl založen tehdejší československou vládou v roce 1947 pod názvem Památník národního utrpení. Památník Terezín rozvíjí zejména muzejní, výstavní, výzkumnou a vzdělávací činnost spojenou s utrpením lidí během 2. světové války a to jak v Terezíně tak i jinde.\n\n\nV současnosti je hlavním sídlem Památníku Terezín tzv. Malá pevnost. Expozice v této části líčí otřesné podmínky v jakých zde žili vězni za obou světových válek, zejména pak za druhé světové války. Tato expozice je zpoplatněna, vstupenky je možno koupit u hlavní brány a projít si celý objekt s průvodcem. Prohlídkový okruh může dle zájmu návštěvníků trvat 1–3 hodiny. Vyjma původních instalací jsou zde též instalovány trvalé a přechodné výstavy. V tzv. \"Nemocnici\" (\") je to expozice věnovaná JUDr. Miladě Horákové, na druhé straně pak na 3. nádvoří se nachází expozice věnovaná Koncentračnímu táboru Litoměřice. Další dvě výstavní expozice se nachází v bývalých kasárnách SS a ve 2 celách 4. nádvoří. Dále se při vstupu do památníku nachází prodejna publikací a suvenýrů, na druhé straně pak kavárna a veřejné záchody. V původním kině, naproti domu, kde bývali ubytování strážní se svými rodinami a vedoucí věznice se nachází kino i dnes. Přibližuje návštěvníkům ve všech možných jazycích historii Terezína a krutosti, které se tu udály za 2. světové války.\n\nSoučasný prohlídkový okruh je koncipován na připomenutí fungování věznice hlavně za 2. světové války. Zahrnuje 1. nádvoří, kde byli vězni přijímáni, odevzdávali své osobní dokumenty a šaty a dostávali vězeňský oděv, včetně talíře, lžíce a deky. Byla zde také kancelář velitele věznice sadisty Heinricha Jöckela. Ten byl zde po válce společně se svojí ženou vězněn a odsouzen k smrti. Poprava byla vykonána v Litoměřicích. Z prvního nádvoří pak návštěvník postupuje bránou s nápisem \" (\"Práce osvobozuje\") k Bloku A a B. Tento nápis byl typický pro všechny nacistické koncentrační tábory.\n\nBlok A zahrnoval cely, kde byli během 2. světové války věznění zajatí ruští vojáci, židovští a čeští vězni, v Bloku B, pak pouze čeští vězni z Protektorátu Čechy a Morava. V menším počtu se zde vyskytovali i vězni jiných národností. Celkem prošlo vězením asi 20 národností. Vyjma cel pro vězně se v Bloku A nachází také ubikace pro trestance, kde během války zemřelo na nelidské podmínky několik desítek vězňů. Zde mezi Bloky A a B 1. dvora se nacházely také sprchy a místo pro dezinfekci šatů vězňů, včetně místnosti pro nemocné a umývárny, kterou však nikdy vězni nevyužili. Umývárna byla vybudována v roce 1944 a měla sloužit jako důkaz pro zástupce Červeného kříže, že je s vězni dobře nakládáno. Ti však do umývárny, stejně jako zástupci Červeného kříže nikdy nevstoupili. Blok B také obsahuje samotky, kde byli vězněni za nelidských podmínek převážně váleční zajatci, v cele 1 za 1. světové války také Gavrilo Princip, na nedalekém dvorku byli za 2. světové války vězni donuceni ukamenovat své 2 druhy.\n\nZ 1. dvora se pokračuje ven přes hráz k opevňovacím prvkům východního bastionu. Zde byla za druhé světové války vybudována nemocnice. Místní doktor měl k dispozici pouze hodinky, v roce 1944 sem byly dočasně přemístěny ženy z dvora 3. Naproti bývalé nemocnici se nachází i 2 márnice, kam byla až do roku 1942 ukládána těla utýraných vězňů. Později byla těla odvážena do krematoria v Bohušovicích nad Ohří. Nachází se zde také zídka, přes kterou se povedl jeden jediný útěk z vězení.\n\nNávštěvník dále pokračuje 500 m dlouhým tunelem v opevnění, který se však v dobách existence vojenské věznice a trestnice nepoužíval. Prochází východními opevňovacími prvky a bastiony. Šestkrát se lomí a vyúsťuje na popraviště, kam odsouzení přicházeli tzv. \"Branou smrti\" z Malé pevnosti. Na popravišti zemřelo v průběhu 2. světové války na 250 vězňů, nejčastěji zastřelením. Ještě dnes je vidět rozbitá zeď od kulek dozorců a příslušníků SS. Největší poprava se zde udála 2. května 1945, kdy zde bylo zastřeleno na 52 mladých lidí, členů protiněmeckého odboje s názvem \"Předvoj\". Několik osob bylo také pro výstrahu oběšeno. Tunelem pak byla tělo odvážena na šance bastionu, kde byla pohřbívána do společných hrobů. Po válce bylo odsud exhumováno na 601 těl, pietně pohřbených na Národním hřbitově před Malou pevností.\n\nBránou smrti se pak návštěvník vrací do Malé pevnosti. Nalevo vidí bazén, postavený v roce 1942 studenty z Roudnice a židovskými vězni, jako protipožární opatření. Bazén však byl využíván k radovánkám manželek strážníků, mnoho židovských trestanců bylo při jeho výstavbě umučeno. Rodinní příslušníci strážníků a členů gestapa, žili v domě naproti bazénu, odděleném zdí a zahradou. Manželky některých strážníků, hlídaly ženské vězně na dvoře 3. V budově přilehlé k bazénu se nalézalo kino pro stráže a jejich rodiny. I dnes se zde nachází kino – dokumentuje historii Terezína a věznice.\n\nS přibývajícím počtem vězňů se od počátku roku 1943 začal budovat třetí dvůr v příkopě jižní části. Při vstupu do této části prochází návštěvník pietní částí určenou obětem nacistické ideologie. Nalevo je pomník se jmény koncentračních a vyhlazovacích táborů, kam proudili vězni z Terezína, vlevo pak místnost s prstí z těchto míst. Dále pokračuje 4. dvůr. Napravo jsou zbytky cel, kde v jednu chvíli mohlo být ubytováno až na 600 vězňů v každé cele, nalevo se pak nacházejí samotky, kam byly uzavíráni hlavně vězni židovského původu. Na ploše 1,5 x 2 m mohlo být v jednu dobu uzavřeno až 6 vězňů.\n\nPři návratu k hlavní bráně může návštěvník navštívit stálou expozici terezínské věznice v budově bývalých kasáren SS a těsně u východu se dostat vlevo na 3. nádvoří. Zde byla v roce 1942 vybudována ženská trestnice a v průběhu války jí prošlo na 5000 žen. Dnes se zde nachází expozice cel, samotek a Litoměřického pracovního tábora. Koncentrační tábor Litoměřice vznikl na sklonku války v roce 1944. Jeho obyvatelé pomáhali s budováním podzemní továrny v dolech Richard I a Richard II. a následně se zde vyráběly motory a jiné součástky. Na práci byly svezení vězni z různých táborů včetně Terezína. Z celkového počtu 18 000 lidí bylo 4 500 z nich utýráno.\n\nV místech, kde se dnes nachází kavárna, bývala za dob 2. světové války kantýna pro dozorce, na dvorku za ní pak dílny, kde vězni pracovali. Vězni z Terezínského lágru pracovali jak v dílnách, tak v kuchyni či mimo vězení, kde byly nasazováni na práci na železnici a u jiných firem. Stravovací podmínky se měnily v průběhu války, stejně tak volný čas. Jednou měsíčně mohli vězni napsat v němčině dopis svým blízkým. Jakékoliv pokusy o prozrazení stavu vězení byly tvrdě trestány – veškerá poštovní korespondence byla kontrolována. Naproti pokladně se pak nachází malý výstavní sál.\n\nMuzeum ghetta je poměrně mladou institucí Památníku Terezín, které vznikla po sametové revoluci v roce 1991. Muzeum bylo otevřeno v budově bývalé školy a nabízí stálou expozici věnovanou tématu tzv. „konečného řešení židovské otázky“. V hale před promítacím sálem je pak možno zhlédnout krátkodobé výstavy věnované terezínskému umění. Kino nabízí obdobné filmy jako kino v Malé pevnosti. Hlavní část expozice se nachází v přízemí a prvním patře budovy. Přináší návštěvníkům originály prací terezínských dětí, historické fotografie a výpovědi pamětníků. Vstup do muzea je zpoplatněn, lístek lze využít k návštěvě ostatních částí tzv. Velké pevnosti (Magdeburská kasárna, modlitebna, kolumbárium) a krematoria.\n\nExpozice v bývalých Magdeburských kasárnách byla otevřena v roce 1997. V prvním patře směrem do ulice \"28. října\" je v několika místnostech umístěna expozice věnovaná hudbě, výtvarnému umění, literární tvorbě a divadlu za dob existence Židovského ghetta mezi lety 1941–1945. První část expozice pak tvoří replika ženské ubikace z dob ghetta. Vstup je zpoplatněn.\n\nJedná se o expozici jedné z modliteben, která byla objevena teprve v 90. letech 20. století a složitým restaurátorským zásahem uvedena do stavu z období existence židovského ghetta. Nachází se v dnešní ulici \"Dlouhé\" ve Velké pevnosti. Vstup do modlitebny není zpoplatněn.\n\nTato expozice se nachází ve vnější části opevnění tzv. Velké pevnosti. Jedná se o místo uchování ostatků zkremovaných židů, které se dochovali z období židovského ghetta a které nebyly vysypány do řeky Ohře. Stejně tak jako sloužila obřadní místnost za 2. světové války, slouží i dnes k obdobným účelům – je však možno ji také navštívit. Vstup zdarma.\n\nKrematorium se nacházelo na židovském hřbitově za městem. Dnes je součástí expozice \"Úmrtnost a pohřbívání v terezínském ghettu\" dokumentujíce necelých 5 let činnosti za dob 2. světové války. V okolí krematoria se nachází židovský hřbitov včetně hřbitova města Terezín a hřbitova padlých vojáků za 2. světové války. Je tu také umístěna velká menora a pomník obětem z řad vojáků SSSR. Krematorium je uzavřeno v sobotu. Nachází se za městem v ulici \"Městský hřbitov\" při výjezdu směrem na jih. Vstup do krematoria není zpoplatněn.\n\nPamátník Terezín vydává historický sborník \"Terezínské listy\".\n\nOtevírací doba jednotlivých objektů se značně mění. Všechny objekty jsou otevřeny denně po celý rok, vyjma krematoria, které je zavřeno o sobotách. Většina objektů otvírá v 9 hodin, vyjma Malé pevnosti, která otvírá již v 8 hodin a krematoria, které je otevřeno od 10 hodin. Zavírací doba je pak mezi 16–18 hodinou. Otevírací dobu, stejně jako výši vstupného je možno ověřit prostřednictvím webových stránek Památníku Terezín (viz níže).\n\nVstupné je možné zakoupit ve dvou variantách: a) 1 objekt (Malá pevnost, nebo Muzeum ghetta, nebo bývalá Magdeburská kasárna); b)vstupné kombinované (Malá pevnost + Muzeum ghetta + bývalá Magdeburská kasárna). Vstup do ostatních objektů je zdarma. Základní vstupné se pohybuje okolo 170 korun při návštěvě 1 objektu a 210 korun při návštěvě všech objektů. Prohlídka je možná samostatně nebo s místním průvodcem. Průvodcovský výklad je podáván v češtině a řadě světových jazyků. Průvodce je nutno objednat předem.\n\nV exteriérech památníku je možno volně dělat fotografie bez úplatku, v interiérech je to zakázáno. Natáčení je zakázáno všude, k jeho umožnění je potřeba zvláštního povolení. Archiv Památníku Terezín je otevřen každý pracovní den od 8 do 15 hodin v areálu Malé pevnosti.\n\n\n"}
{"id": "421384", "url": "https://cs.wikipedia.org/wiki?curid=421384", "title": "Dolní Litvínov", "text": "Dolní Litvínov\n\nDolní Litvínov () je název zaniklé obce v okrese Most v Ústeckém kraji, která dnes tvoří místní část města Litvínova. Ves měla podlouhlý tvar, neboť se rozkládala podél Bílého potoka a na jihu zástavba plynule splývala s osadou Lipětín. Severní část Dolního Litvínova ležela zhruba 1,5 km jižním směrem od centra tehdejšího Horního Litvínova. Rozlišení na samostatný Dolní a Horní Litvínov existovalo až do roku 1947, kdy došlo ke spojení několika obcí a vytvoření dnešního města Litvínov. Dolní Litvínov byl zbořen z důvodu rozšiřování těžby hnědého uhlí v letech 1957–1959.\n\nPrvní písemná zmínka o vsi pochází z roku 1352. Zemanský statek, který byl manstvím hradu Rýzmburka, vlastnili v roce 1398 Petr a Hanuš Grossové. V tomto roce prodal Boreš z Rýzmburka hrad i s dalším majetkem míšeňskému markraběti, pravděpodobně spolu s ním i Dolní Litvínov. V roce 1459 se poprvé odlišují vsi Horní a Dolní Litvínov, kdy byl hrad Rýzmburk a další majetek připojen od míšeňských markrabat zpět k Českému království. V témže roce král Jiří z Poděbrad udělil oba Litvínovy v léno neznámé osobě. V Dolním Litvínově existovala tvrz, která byla naposledy zmiňována v roce 1618. Pravděpodobně za třicetileté války zanikla a není známo, kde stála.\n\nV roce 1515 je jako majitel zmiňován Dolního Litvínova rod Šénů ze Šénu, jehož poslední člen Kryštof zemřel v roce 1572. V roce 1580 byl majitelem vsi Mikuláš Hýzrle z Chodů. Krátce na to osadu získali Lobkovicové a připojili ji ke statku Dolní Jiřetín a v roce 1608 pak spolu s Horním Litvínovem začlenili do panství Duchcov. V roce 1642 získali toto panství Valdštejnové a vytvořili z něj panství Horní Litvínov – Duchcov. Ves Dolní Litvínov patřila do valdštejnského panství až do správní reformy v roce 1848. Po roce 1850 se Dolní Litvínov stal samostatnou obcí, ke které byly připojeny osady Lipětín a Záluží. To se osamostatnilo v roce 1862.\n\nV obci byl hospodářský dvůr, ovčín, výrobna potaše, myslivna, dva mlýny a papírna. Obyvatelstvo se tradičně živilo zemědělství. Teprve v poslední třetině se do popředí začal dostávat průmysl, když v nedalekém Záluží či Louce byly otevřeny hnědouhelné doly. Od roku 1901 přes obec procházela tramvajová trať z Mostu do Horního Litvínova a Janova.\n\nV roce 1941 byly Dolní Litvínov s Lipětínem připojeny k Hornímu Litvínovu. Po druhé světové válce se sice stal Dolní Litvínov opět samostatným, ale již v roce 1947 byl s Lipětínem znovu připojen a vzniklo město Litvínov. Dolní Litvínov byl zbořen spolu s Lipětínem a nedalekým Růžodolem v letech 1957–1959. V současnosti se v prostoru bývalé obce nachází Růžodolská výsypka, na které probíhá lesnická rekultivace.\n\n\n\n"}
{"id": "421385", "url": "https://cs.wikipedia.org/wiki?curid=421385", "title": "Transparentnost (optika)", "text": "Transparentnost (optika)\n\nTransparentnost (z lat. \"trans-parens\") v optice vyjadřuje průhlednost. Transparentní látky jsou takové, které propouštějí světlo (nebo i jiné elektromagnetické záření) bez velkých ztrát a zkreslení. Při přechodu paprsků z jednoho transparentního prostředí do jiného dochází k lomu světla, který se vyjadřuje indexem lomu. Na lomu světla je založena funkce mnoha optických přístrojů. Z transparentních materiálů se vyrábějí optické hranoly, čočky, světlovody a další optická zařízení. Nejdůležitějším tradičním transparentním materiálem je sklo, v poslední době je ale nahrazují i umělé hmoty.\n"}
{"id": "421388", "url": "https://cs.wikipedia.org/wiki?curid=421388", "title": "Malá pevnost Terezín", "text": "Malá pevnost Terezín\n\nMalá pevnost Terezín je výrazná část města Terezína nacházející se na pravém břehu řeky Ohře při bývalé státní silnici I/8 (nyní silnice II/608) na trase Praha–Teplice–Drážďany asi 60 kilometrů severně od Prahy a 4 kilometry jihozápadně od Litoměřic. Tato původně vojenská pevnost vznikla společně s celým městem Terezínem koncem 18. století na pravém břehu Staré Ohře a v již 19. století sloužila jako vězení.\n\nZa první světové války sehrála malá pevnost smutnou roli žaláře pro odpůrce rakousko-uherského imperialismu a války. V těsné blízkosti Terezína byl zřízen největší zajatecký tábor na českém území.\nZa první světové války zde byl vězněn srbský nacionalista Gavrilo Princip, který 28. června 1914 spáchal v Sarajevu atentát na Františka Ferdinanda d'Este a jeho choť Žofii Chotkovou. Tato událost vedla ke vzniku 1. světové války. Princip zemřel v otřesných podmínkách terezínského vězení po 4 letech 28. dubna 1918 na tuberkulózu.\n\nV době druhé světové války zde sídlila od 10. června 1940 do května 1945 neblaze proslulá věznice pražského gestapa. V tomto období prošlo věznicí kolem třiceti tisíc vězňů.\n\nMezi zdejší dozorce patřili mj.:\n\nNacisté z tábora uprchli 5. května 1945 večer.\n\nVlivem špatných hygienických podmínek mezi vězni vypukla začátkem roku 1945 epidemie skvrnitého tyfu, což bylo zjištěno rozborem 90 vzorků od skupiny vězňů z Malé pevnosti, vyslaných na zákopové práce do Hradce Králové. Následně začal český lékař MUDr. Karel Raška organizovat lékařskou pomoc. Dne 4. května dorazila první skupina českých lékařů a dobrovolníci, včetně 50 žákyň ošetřovatelské školy na Bulovce.\n\nDo Terezína dorazily 10. května 1945 jednotky 5. gardové armády pod velením generálporučíka A. I. Rodimceva. Vojenským velitelem Terezína se stal major M. A. Kuzmin. Následujícího dne dorazila sovětská sanitní kolona a 13. května sanitní vlak. Na místě bylo rozvinuto pět armádních nemocnic s kompletním vybavením.\n\nV letech 1945–1948 Malá pevnost sloužila jakožto internační tábor pro německé válečné zajatce a dále také pro civilní osoby německé národnosti, které měly být na podkladě Benešových dekretů po válce odsunuty z Československa do Německa.\n\nDnes se v Malé pevnosti nalézá sídlo muzejní, kulturní a vzdělávací instituce s názvem Památník Terezín.\nTěsně před hlavní západní branou Malé pevnosti se nalézá Národní hřbitov Terezín.\n\n\n\n"}
{"id": "421390", "url": "https://cs.wikipedia.org/wiki?curid=421390", "title": "Tambura", "text": "Tambura\n\nTambura je strunný drnkací nástroj patřící do skupiny louten, který se používá v Bulharsku, Srbsku, Chorvatsku, Makedonii a dalších zemích na jihovýchodě Evropy. Název je odvozený od perského tanbur.\n\nOd stejného základu je odvozen i název tampura, který označuje indický doprovodný nástroj.\n"}
{"id": "421392", "url": "https://cs.wikipedia.org/wiki?curid=421392", "title": "TOS", "text": "TOS\n\nZkratka TOS může znamenat:\n\n"}
{"id": "421393", "url": "https://cs.wikipedia.org/wiki?curid=421393", "title": "Maduar", "text": "Maduar\n\nMaduar je slovenská hudební skupina hrající pop a dance. Byla založena 1. srpna 1986 v Rimavské Sobotě.\n\n\n\n\nSkupina Maduar upravila orientaci směrem ke komerční diskotékové produkci s cílem být první na Slovensku, kteří uspějí s touto tvorbou. V prosinci se znovu vrátil E. Aresta. Díky paní Szabadošové, tehdejší redaktorce SRo, se 11.–12. ledna a 10.–11. února 1993 poprvé dostali do nahrávacího studia. Ve studiu košického Slovenského Rozhlasu nahráli dvě skladby \"Dancefloor\" a \"Requiem pro Zuzanu\".\n\n\n\n\n"}
{"id": "421394", "url": "https://cs.wikipedia.org/wiki?curid=421394", "title": "1. československá fotbalová liga 1990/91", "text": "1. československá fotbalová liga 1990/91\n\n1. fotbalovou ligu v sezoně 1990/1991 vyhrála Sparta Praha. Nováčky byly v tomto ročníku TJ Tatran Agro Prešov a SKP Spartak Hradec Králové. Sestoupily FC Nitra a FC Zbrojovka Brno. Nejlepším střelcem se stal Roman Kukleta se 17 góly ze Sparty Praha.\n\nPo podzimu vedl ligu SKP Union Cheb, odkud poté odešel trenér Dušan Uhrin do Sparty Praha, kterou v jarní části dovedl k titulu. Byť tři kola před koncem vedla v tabulce Dunajská Streda, tak rozhodující zápas o titul se odehrál v Bratislavě mezi Slovanem Bratislava a Spartou Praha, který skončil výhrou Sparty 0:3.\n\nPetr Kouba (15/0/9),\nMilan Sova (8/0/3),\nJan Stejskal (7/0/2) -\nAleš Bažant (9/0),\nJúlius Bielik (24/2),\nMichal Bílek (11/1),\nIvan Čabala (13/0),\nPavel Černý (22/11),\nMartin Frýdek (20/4),\nMichal Horňák (9/0),\nRoman Kukleta (24/17),\nVítězslav Lavička (18/3),\nTomáš Matějček (5/0),\nRudolf Matta (5/0),\nMiroslav Mlejnek (22/1),\nTimothy Mwitwa (7/0),\nJiří Němec (28/3),\nVáclav Němeček (17/1),\nJiří Novotný (27/4),\nJaroslav Pazdera (2/1),\nPetr Podaný (12/0),\nHorst Siegl (25/8),\nJiří Studeník (10/0),\nStephen Trittschuh (13/1),\nPetr Vrabec (18/1),\nJozef Weber (6/0) -\ntrenér Václav Ježek (do 15. kola), Dušan Uhrin (od 16. kola), asistent Miroslav Starý\n\nAlexander Vencel (30/0/14) −\nPeter Dubovský (26/7),\nMiloš Glonek (29/2),\nStanislav Gorel (9/0),\nPavol Gostič (20/2),\nMiroslav Hirko (30/9),\nMiroslav Chvíla (21/2),\nErik Chytil (6/1),\nJozef Juriga (24/0),\nVladimír Kinder (10/2),\nOndrej Krištofík (29/2),\nLadislav Pecko (29/7),\nIvan Schulcz (8/0),\nTomáš Stúpala (29/0),\nJaroslav Timko (27/6),\nDušan Tittel (29/7),\nEugen Varga (29/0) -\ntrenér Dušan Galis, asistent Jozef Valovič\n\nVladimír Bubeník (13/0/5),\nLuboš Přibyl (15/0/4),\nJiří Richter (2/0/1) -\nJiří Balcárek (1/0),\nAlexandr Bokij (29/0),\nTomáš Čapka (1/0),\nRadek Drulák (10/12),\nZdeněk Ďuriš (22/0),\nMichal Gottwald (8/0),\nMichal Guzik (2/0),\nRoman Hanus (26/3),\nPavel Hapal (30/9),\nJan Janošťák (5/0),\nMartin Kotůlek (15/0),\nPavel Kříž (8/0),\nRadoslav Látal (6/0),\nOldřich Machala (28/2),\nJiří Malík (9/0),\nJan Maroši (29/9),\nPetr Mrázek (21/1),\nJosef Mucha (1/0),\nRudolf Muchka (16/0),\nRoman Sedláček (22/6),\nMiloš Slabý (28/3),\nRadek Šindelář (10/2),\nJiří Vaďura (29/3) -\ntrenér Karel Brückner, asistent Dan Matuška\n\nJiří Jurčík (0/0),\nStanislav Vahala (30/0/10) -\nPavol Diňa (30/10),\nDušan Fábry (7/1),\nPeter Fieber (14/3),\nTibor Jančula (28/6),\nJán Kapko (25/0),\nPetr Kašpar (27/0),\nStanislav Lieskovský (12/1),\nŠtefan Maixner (24/4),\nMarek Mikuš (22/1),\nRudolf Pavlík (30/5),\nĽubomír Plevka (10/2),\nRostislav Prokop (21/0),\nMikuláš Radványi (1/2),\nVladimír Siago (7/0),\nJúlius Šimon (26/4),\nIgor Súkenník (25/1),\nTibor Szaban (29/0),\nOldřich Škarecký (8/0),\nSergej Timofějev (4/0),\nMiloš Tomáš (4/0) −\ntrenér Juraj Szikora, asistent Vladimír Hrivnák\n\nTomáš Bernady (5/0/2),\nIvo Schmucker (12/0/8),\nPavel Srniček (13/0/2) -\nRadek Basta (5/0),\nJiří Časko (13/1),\nOldřich Haluska (6/0),\nDušan Horváth (17/3),\nViliam Hýravý (21/8),\nRadomír Chýlek (25/5),\nRoman Kaizar (2/0),\nPavel Kubánek (25/1),\nKarel Kula (28/1),\nMarcel Litoš (4/0),\nIvo Müller (4/1),\nRadim Nečas (23/11),\nZbyněk Ollender (28/11),\nKarel Orel (3/0),\nJan Palinek (10/0),\nRoman Pavelka (13/1),\nPetr Remeš (15/1),\nRoman Sialini (27/0),\nRadek Slončík (8/0),\nIvo Staš (11/0),\nPetr Škarabela (28/4),\nJiří Útrata (3/0),\nDušan Vrťo (20/0),\nJiří Záleský (13/0) -\ntrenér Jaroslav Gürtler, asistent Erich Cviertna\n\nJiří Krbeček (30/0/14) –\nMiroslav Baček (12/0),\nGabriel Bertalan (30/8),\nJaroslav Diepold (4/0),\nRobert Fiala (22/5),\nMichal Horňák (14/1),\nJiří Jeslínek (7/2),\nJiří Ješeta (5/0),\nJiří Kabyl (30/10),\nMartin Kalenda (25/2),\nLuděk Kokoška (23/1),\nMilan Kolouch (28/0),\nMarcel Litoš (14/0),\nPavel Medynský (12/1),\nLumír Mistr (30/4),\nĽubomír Plevka (14/2),\nPetr Podaný (14/2),\nAlexandr Samuel (13/0),\nJan Sopko (23/4),\nAntonín Spěvák (11/0),\nMilan Šedivý (14/1),\nJozef Weber (7/0) –\ntrenér Dušan Uhrin (do 15. kola), Milan Šmarda (od 16. kola), asistenti Otakar Dolejš (do 15. kola), Jiří Tichý (od 16. kola)\n\nLadislav Molnár (16/0/5),\nGabriel Szurdi (2/0/1),\nLadislav Tóth (13/0/3) -\nMilan Bagin (29/0),\nPeter Bárka (16/0),\nJán Blaháč (4/0),\nViktor Dvirnyk (18/9),\nJosé Carlos Chaves (10/1),\nLadislav Jakubec (4/0),\nMiloš Jonis (23/0),\nBartolomej Juraško (29/8),\nMarián Kopča (14/0),\nBranislav Kubica (28/4),\nMarián Ľalík (15/0),\nĽudovít Lancz (2/0),\nPeter Lavrinčík (20/5),\nRadovan Lazor (3/0),\nMilan Lednický (22/3),\nMartin Obšitník (27/4),\nGustáv Ondrejčík (11/0),\nRudolf Rehák (26/2),\nJán Stojka (17/2),\nEmil Stranianek (21/0),\nVladimír Weiss (10/3) -\ntrenéři Jozef Adamec a Jozef Jankech, asistent Zdenko Jánoš\n\nNorbert Juračka (30/1/9) -\nStanislav Baláž (15/1),\nRadek Basta (9/0),\nMiroslav Bažík (26/8),\nTibor Cvacho (21/0),\nNorbert Dikácz (20/1),\nŠtefan Karásek (30/0),\nMartin Kotůlek (15/0),\nIvan Kozák (28/0),\nMilan Malatinský (26/7),\nĽubomír Pauk (26/1),\nMarek Penksa (1/0),\nJozef Pisár (3/0),\nKarol Praženica (24/0),\nŠtefan Rusnák (27/14),\nJozef Schelling (11/0),\nVladimír Sivý (18/0),\nMarián Strelec (22/1),\nDušan Tóth (9/0),\nJozef Valkučák (11/0),\nVladimír Vítek (2/0),\nRadoslav Zachar (4/0),\nTibor Zátek (10/0),\nKarel Žárský (2/0) -\ntrenéři Stanislav Jarábek a Jozef Adamec, asistent Petr Pálka\n\nJaromír Blažek (5/0/0),\nZdeněk Jánoš (22/0/5),\nLuboš Přibyl (3/0/0) -\nRadek Bejbl (22/1),\nMichal Drahorád (9/0),\nĽubomír Faktor (21/2),\nTomáš Hunal (4/0),\nLuděk Klusáček (6/0),\nRoman Komárek (3/0),\nJozef Krivjančin (2/0),\nPavel Kuka (27/13),\nRostislav Macháček (25/0),\nJiří Novák (16/0),\nGustáv Ondrejčík (5/0),\nMartin Pěnička (26/4),\nTomáš Pěnkava (2/0),\nJiří Povišer (15/2),\nMartin Procházka (7/0),\nPavel Řehák (24/7),\nJaroslav Šilhavý (23/0),\nMilan Šimůnek (18/0),\nTomáš Urban (26/0),\nPavel Veniger (1/0),\nFrantišek Veselý (30/8),\nJosef Vinš (27/2),\nLuboš Zákostelský (4/1),\nRobert Žák (13/2) -\ntrenér Vlastimil Petržela, asistent Jindřich Dejmal\n\nTomáš Bernady (15/0/4),\nMiroslav Vrábel (15/0/4) -\nĽubomír Bajtoš (14/1),\nPetr Čmilanský (27/1),\nJozef Daňko (28/3),\nJozef Džubara (29/2),\nPeter Geroč (6/0),\nVladimír Gombár (26/4),\nJozef Kožlej (8/1),\nMichail Olefirenko (17/1),\nLibor Osladil (1/0),\nMarián Prusák (28/3),\nMarián Skalka (9/0)\nCyril Stachura (27/5),\nAlojz Špak (16/1),\nĽuboš Štefan (28/1),\nMilan Timko (1/0),\nŠtefan Tóth (25/3),\nMartin Venéni (9/0),\nViliam Vidumský (26/2),\nPavol Vytykač (29/14),\nAlexandr Žitkov (4/0) -\ntrenér Štefan Nadzam, asistent Jozef Bubenko\n\nPetr Kostelník (14/0/3),\nJosef Novák (16/0/7) -\nGünter Bittengel (24/7),\nPetr Čavoš (9/1),\nOndrej Daňko (10/1),\nDušan Fitzel (18/1),\nAleš Foldyna (29/3),\nMarián Chlad (20/3),\nKamil Janšta (4/0),\nPavel Karoch (7/0),\nLuděk Klusáček (1/0),\nMarián Kopča (14/0),\nJozef Kostelník (18/5),\nTomáš Krejčík (4/0),\nEdvard Lasota (20/6),\nRadoslav Látal (13/1),\nJiří Lerch (13/0),\nRoman Pivarník (22/0),\nKarel Rada (5/0),\nPetr Rada (9/1),\nVáclav Rada (24/0),\nJan Saidl (4/0),\nDalibor Slezák (1/0),\nJan Suchopárek (29/6),\nZdeněk Svoboda (13/1),\nDaniel Šmejkal (11/0),\nMartin Váňa (4/0),\nJiří Záleský (14/2) -\ntrenéři Ivo Viktor a Michal Jelínek, asistent Jan Brumovský\n\nAdrián Hubek (17/0/4),\nPavol Švantner (13/0/3) -\nJan Baránek (29/6),\nJiří Bartl (27/14),\nStanislav Dostál (27/3),\nPavol Gabriš (19/0),\nAlois Grussmann (30/7),\nPavel Harazim (26/0),\nMiroslav Karas (16/0),\nPetr Kraut (23/0),\nMiloš Lejtrich (2/0),\nPatrik Mičkal (11/0),\nVlastimil Molnár (15/0),\nMartin Plachta (23/1),\nRoland Rusňák (11/0),\nJiří Salapatek (3/0),\nValdet Shoshi (1/0),\nVlastimil Stařičný (14/0),\nMarek Trval (21/10),\nMarián Varga (18/2),\nJan Vožník (22/3) -\ntrenér Alois Sommer, asistent Jaroslav Pindor\n\nRadek Cimbál (5/0/0),\nPetr Kouba (15/0/3),\nJozef Michálek (12/0/2) -\nLibor Čihák (24/1),\nPavol Dudík (1/0),\nBedřich Hamsa (27/2),\nPetr Holota (21/6),\nJúlius Chlpík (1/0),\nMiroslav Chytra (12/0),\nJaroslav Irovský (18/0),\nMichal Jiráň (3/0),\nBoris Kočí (14/0),\nPavel Medynský (7/0),\nVítězslav Mojžíš (23/1),\nFrantišek Mysliveček (26/8),\nRobert Neumann (1/0),\nJaroslav Novotný (7/0),\nMichal Petrouš (28/1),\nVladimír Sadílek (16/0),\nJan Sanytrník (27/8),\nMiroslav Siva (15/4),\nJiří Tymich (27/3),\nBohuš Víger (14/0),\nProkop Výravský (29/0) -\ntrenér Ladislav Ledecký, asistent Josef Hloušek\n\nLuděk Jelínek (1/0/0),\nJan Musil (30/0/8) -\nDavid Breda (8/0),\nVáclav Budka (8/0),\nJiří Časko (12/3),\nPavel Dobeš (10/0),\nLibor Fryč (15/1),\nPavel Janeček (8/0),\nRoman Janoušek (11/3),\nAleš Javůrek (24/3),\nPetr Jirásko (18/1),\nPetr Kafka (7/1),\nLuděk Klusáček (12/2),\nMiloslav Kopeček (25/3),\nJiří Kovárník (21/1),\nPavel Krs (1/0),\nAleš Nešický (25/0),\nBohuslav Pilný (1/0),\nRichard Polák (29/7),\nMilan Ptáček (15/0),\nRoman Pučelík (1/0),\nJosef Ringel (20/0),\nJan Saidl (10/0),\nMichal Šmarda (10/0),\nAleš Vaněček (27/1),\nPetr Veselý (22/2),\nMilan Vinopal (1/0),\nRobert Žák (11/4) -\ntrenér Jaroslav Dočkal (do 15. kola), Ladislav Škorpil (od 16. kola), asistenti Jan Poštulka (do 15. kola), Karel Krejčík\n\nPeter Palúch (30/0/11) -\nPeter Andrejco (7/0),\nMiloš Belák (26/6),\nJozef Blaho (27/2),\nMarián Bochnovič (21/2),\nJaroslav Dekýš (25/2),\nRastislav Fiantok (4/0),\nPeter Gunda (1/0),\nMichal Hipp (29/2),\nPeter Hovorka (17/0),\nNorbert Hrnčár (1/0),\nIvan Hucko (12/1),\nIgor Klejch (28/8),\nJaroslav Kostoláni (27/0),\nJozef Majoroš (30/3),\nDušan Mášik (21/3),\nĽubomír Mihok (22/0),\nJuraj Molnár (4/0),\nJozef Petráni (2/0),\nMiroslav Sovič (26/0),\nRóbert Tomaschek (11/0),\nIvan Vrabec (7/0) -\ntrenér Milan Lednický (do 18. kola), Karol Pecze (od 19. kola), asistent Ivan Horn\n\nDavid Allert (6/0/2),\nAndré Houška ml. (6/0/0),\nRadek Rabušic (18/0/3) -\nLubomír Adler (1/0),\nMarcel Cupák (1/0),\nPavel Černík (9/1),\nPetr Čuhel (22/1),\nTomáš Hamřík (8/0),\nPavel Holomek (2/0),\nJindřich Chaloupka (6/0),\nFrantišek Chovanec II (25/0),\nJaroslav Jakub (11/0),\nJaroslav Jeřábek (12/0),\nIhor Jurčenko (14/0),\nPavel Kobylka (15/0),\nPetr Křivánek (5/0),\nMiloslav Kufa (1/0),\nJaromír Loula (1/0),\nPetr Maléř (25/0),\nVladimír Michal (29/0),\nJaromír Navrátil (21/0),\nFrantišek Schneider (2/0),\nStanislav Schwarz (14/0),\nJurij Smotryč (11/1),\nLibor Soldán (29/5),\nZdeněk Svoboda (14/2),\nRadek Šindelář (13/1),\nVladimír Šeďa (7/1),\nLambert Šmíd (13/0),\nMartin Špinar (5/0),\nMichal Štefka (3/1),\nTomáš Šťastný (4/0),\nMartin Šustáček (7/1),\nPetr Tichý (1/0),\nRené Wagner (1/0),\nLibor Zelníček (25/5) -\ntrenér Viliam Padúch (1. - 4. kolo, do 7. září 1990), Karol Dobiaš (5. - 30. kolo, od 7. září 1990), asistent Rostislav Václavíček.\n\n\n"}
{"id": "421396", "url": "https://cs.wikipedia.org/wiki?curid=421396", "title": "Maite", "text": "Maite\n\nMaite je ženské křestní jméno. Jméno je baskického původu, znamená \"roztomilá, líbezná, milovaná\".\n\nMaite je taky zkrácenina Maríe a Teresy.\n\n"}
{"id": "421397", "url": "https://cs.wikipedia.org/wiki?curid=421397", "title": "Norbert Lichý", "text": "Norbert Lichý\n\nNorbert Lichý (* 29. prosince 1964 Ostrava) je český herec a hudebník.\n\nJe synem zemřelého režiséra, herce a dramatika Saši Lichého. Již ve svých devíti letech se poprvé objevil na scéně Divadla Petra Bezruče v Ostravě. V 19 letech přijal angažmá v šumperském divadle. V letech 1986–1987 působil v ostravském Divadle loutek, od r. 1987 je členem Divadla Petra Bezruče, kde působí jako herec, ale i skladatel scénické hudby. Za roli Mendela Singera ve hře Job (autor Joseph Roth) získal v roce 2009 prestižní divadelní Cenu Thálie v oboru činohra. Na podzim roku 2016 zvítězil v jubilejním 20. ročníku divácké ankety Týdeníku Rozhlas za nejpopulárnější herecké výkony Neviditelný herec, za četbu z románu Motýlek. Působí rovněž v dokumentární tvorbě ostravského studia České televize. Ve filmu (viz níže) ztvárňuje zpravidla menší role. Jeho bratr Alexandr Lichý je přírodovědec. Norbert Lichý je svobodný, bezdětný.\n\n\n\n\n"}
{"id": "421398", "url": "https://cs.wikipedia.org/wiki?curid=421398", "title": "Karol Kotula", "text": "Karol Kotula\n\nKarol Kotula (26. února 1884 v Dolním Těrlicku – 8. prosince 1968 ve Varšavě) byl polský evangelický duchovní.\n\nV letech 1951–1959 zastával úřad biskupa Evangelicko-augsburské církve v Polsku.\n\nJe autorem postily \"W ciszy i skupieniu\" (1964).\n\nJe pohřben ve Varšavě.\n\n"}
{"id": "421410", "url": "https://cs.wikipedia.org/wiki?curid=421410", "title": "Muk", "text": "Muk\n\nMuk může být:\n\n\n\n"}
{"id": "421411", "url": "https://cs.wikipedia.org/wiki?curid=421411", "title": "Aisha", "text": "Aisha\n\nAisha (Áiša) je ženské křestní jméno. Jméno má arabský původ, znamenájící \"živá\". Dalším podobným jménem je Aishwarya což znamená \"blahobyt, hojnost\".\n\n\n\n"}
{"id": "421413", "url": "https://cs.wikipedia.org/wiki?curid=421413", "title": "Fatima (jména)", "text": "Fatima (jména)\n\nFatima je ženské křestní jméno. Jméno má arabský původ, vykládá se jako \"odstavená\", \"velbloudí mládě\" anebo \"dětská radost\". Fátima byla dcera proroka Muhammada.\n\n"}
{"id": "421414", "url": "https://cs.wikipedia.org/wiki?curid=421414", "title": "Terence Stamp", "text": "Terence Stamp\n\nTerence Henry Stamp (* 22. července 1939, Londýn, Anglie, Spojené království) je anglický herec nominovaný na Oscara.\n\nPochází z pěti dětí a je z nich nejstarší. Narodil se v Stepney v Londýně jako syn Ethel Esterové (Perrottové) a Thomase Stampa, který byl kapitánem na vlečné lodi. Jeho bratr Chris Stamp byl hudební producent a manažer, který byl během 60. let manažerem hudební skupiny The Who. Jelikož byl jeho otec často na cestách s Britským námořnictvem, většinu času vyrůstal pouze se svou matkou, babičkou a tetami. Jeho dětský idol byl filmový herec Gary Cooper poté, co jej jeho matka ve třech letech vzala do kina na film \"Beau Geste\". Jeho idol byl také James Dean.\n\nPo ukončení školy pracoval v různých reklamních agenturách v Londýně. Ale stále chtěl být hercem, povedlo se mu to poté, co byl zproštěn dvouleté vojenské služby kvůli problémům s nohama.\n\nZtvárnil velkého padoucha z planety Krypton Generála Zoda ve filmu Superman v režii Richarda Donnera z roku 1978. Roli Generála Zoda si zopakoval v pokračování filmu \"Superman 2\" v režii Richarda Lestera z roku 1980. V roce 2003 se vrátil k \"Supermanovi\" v nové roli, namluvil otce Clarka Kenta, Jor-Ela, v WB\\CW televizním seriálu \"Smallville\" (2001-2011). Terrence Stamp zopakoval svou Generála Zoda v šesté řadě seriálu v epizodě s názvem \"Zod\" pomocí počítačové animace.\n\nV roce 1960 bydlel v East London s hercem Michaelem Cainem.\n\nV 60. letech prožil románky s několika filmovými hvězdami Julie Christie, Brigitte Bardotovou a se supermodelkou Jean Shrimptonovou. On a Jean Shrimptonová byli jedním z nejvíc fotografovaných párů ve Swinging London. Poté co Jean Shrimptonová ukončila svůj vztah, přestěhoval se do Indie. Zde žil v Ashramu daleko od společnosti po několik let.\n\nNa Silvestra roku 2002 se poprvé oženil. Svoji devětadvacetiletou nevěstu Elizabeth potkal v lékárně v 90. letech v Bondi, v Novém Jižním Walesu. Její předci pocházeli ze Singapuru, Austrálie a Číny. Elizabeth vyrostla v Singapuru předtím než se odstěhovala do Austrálie ve svých 20 letech studovat farmacii. Pár se rozvedl na základě nepřekonatelných rozdílů v dubnu 2008.\n\n\n\n\n\n\n\n\n\n\n\n"}
{"id": "421417", "url": "https://cs.wikipedia.org/wiki?curid=421417", "title": "Tryzna", "text": "Tryzna\n\nTryzna je pietní slavnost konaná na počest a památku zemřelých. Může se jednat jak o malou čistě soukromou slavnost tak i o pravidelnou veřejnou kulturní událost respektive smuteční shromáždění. V případě veřejně konaných smutečních shromáždění je vhodné, aby nedošlo k narušení důstojnosti a pietního rázu takové akce např. nadměrným hlukem, dopravním ruchem, politickou propagandou, reklamními akcemi, pořizováním selfie apod.\n\nSlovem tryzna může být někdy označován i nějaký významný pietní a pamětní předmět (pietní památník), který je trvale instalován na nějakém pamětním pietním místě za účelem uctění památky zesnulých osob.\n\n\n"}
{"id": "421420", "url": "https://cs.wikipedia.org/wiki?curid=421420", "title": "Arogance", "text": "Arogance\n\nArogance (franc. arrogance) je povahová vlastnost lidí, kteří dávají najevo nadměrně silné ego, nadměrné sebevědomí. Projevuje se jako naduté, domýšlivé, pyšné či pohrdavé vystupování vůči druhým lidem.\n\nFrancouzské \"arrogance\" je odvozeno z lat. \"arrogantia\", od \"ad-rogans\", ten kdo si svévolně osobuje a přisvojuje postavení, práva či nároky. Na rozdíl od pýchy, která je o své nadřazenosti upřímně přesvědčena, arogance charakterizuje vnější chování a vystupování osoby, která si nárokuje a osobuje víc než jí přísluší, ač si toho zpravidla je více méně vědoma. K aroganci patří také pohrdavé, nezdvořilé až hrubé vystupování vůči druhým. Hranice mezi pýchou a arogancí však není ostrá, arogance může být jedním z vnějších projevů pýchy. Arogance však i často zakrývá vnitřní pocit méněcennosti, jejž si dotyčný kompenzuje namyšleným vystupováním navenek:\n\nI když termín primárně charakterizuje vlastnost jednotlivce, často se užívá i v souvislosti s institucemi a úřady — obecně se hovoří o tzv. „aroganci moci“. Nositelé moci někdy vystupují, jako kdyby nemuseli nic vysvětlovat a o nic žádat, a to i když třeba sami osobně arogantní nejsou, protože to — přinejmenším podle jejich náhledu na věc — vyžaduje splnění úkolu jim svěřeného v dané funkci. Na druhou stranu osobně arogantní jedinci o takovéto mocenské pozice nezřídka cíleně usilují. Hartl–Hartlová zmiňují v této souvislosti „syndrom kachního peří“ (\"duck feather syndrome\"), což označuje jednání lidí, po nichž každá kritika steče jako voda, tzn. vůbec se jich nedotkne; v souvislosti s únikem interní diplomatické korespondence na veřejnost přes portál WikiLeaks v listopadu 2010 se v tomto smyslu rozšířil také výraz „teflon“.\n\nČeskému přísloví „pýcha předchází pád“ odpovídala ve starém Řecku trojice \"koros – hybris – até\", kterou lze přeložit jako arogance – pýcha – zkáza. Staří Řekové byli přesvědčeni, že každé neštěstí, jež člověka potká, je důsledek arogance a pýchy, kterou třeba i nevědomky urazil nějaké božstvo. Souvislost mezi arogancí a následujícím neštěstím často ukazují homérské básně, například na aroganci Achillově nebo Odysseově, ale právě tak i na aroganci nápadníků, kteří se ucházeli o jeho ženu Penelopé a které v závěru krutě potrestal sám Odysseus.\n\n\n"}
{"id": "421423", "url": "https://cs.wikipedia.org/wiki?curid=421423", "title": "Explorer 6", "text": "Explorer 6\n\nExplorer 6 byla výzkumná družice Spojených států amerických z roku 1959. Její vypuštění bylo součástí Programu Explorer, vytvořeného agenturou NACA, resp. její nástupkyní NASA.\n\nStart proběhl pomocí třístupňové rakety Thor Able 3 z kosmodromu Eastern Test Range na Mysu Canaveral 7. srpna 1959. V katalogizaci COSPAR dostal přiděleno označení 1959-004A. Dráha družice byla velmi protáhlou elipsou od 253 do 42 432 km nad povrchem planety. Jeden oběh trval 706-768 minut.\n\nDružice se zapsala do historie světové kosmonautiky vytvořením prvního fotografického snímku Země z kosmického prostoru. Tehdy nepříliš kvalitní pořízená fotografie z výšky 27 200 metrů nad Tichým oceánem byla převzata mnoha agenturami světa. Svými přístroji prováděl Explorer 6 také průzkum nedávno objevených radiačních Van Allenových pásů.\n\nPo dvou měsících baterie přestaly dodávat přístrojům dostatek energie a ty ukončily svou činnost. Družice létala kolem Země přes dva roky.. Pak pravděpodobně zanikla v atmosféře..\n\nVýrobcem byla USAF Space Technology Laboratories (STL) z Los Angeles v Kalifornii.\nDružice měla tvar osmibokého hranolu o rozměrech 66 × 74 cm, z něhož vybíhala čtyři ramena slunečních baterií. Mimo několika měřicích přístrojů zde byla i aparatura vysílačky.\n\n"}
{"id": "421429", "url": "https://cs.wikipedia.org/wiki?curid=421429", "title": "Grand Prix Itálie 2003", "text": "Grand Prix Itálie 2003\n\nGrand Prix Itálie 74o Gran Premio Vodaphone d'Italia\n\n\n\n\n"}
{"id": "421431", "url": "https://cs.wikipedia.org/wiki?curid=421431", "title": "Ferdinand Parmský", "text": "Ferdinand Parmský\n\nFerdinand Parmský (20. ledna 1751, Parma – 9. října 1802, Fontevivo) byl v letech 1765–1796/1802 parmský vévoda.\n\nByl synem Filipa Parmského a Luisy Alžběty Francouzské. Jelikož bylo Parmské vévodství od roku 1796 v rámci Napoleonových výbojů v Itálii okupováno francouzskými vojsky, souhlasil Ferdinand roku 1801 s tím, že se svého vévodství vzdá v Napoleonův prospěch.\n\nZa manželku si vzal Marii Amálii Habsbursko-Lotrinskou, s níž měl následující potomstvo:\n"}
{"id": "421436", "url": "https://cs.wikipedia.org/wiki?curid=421436", "title": "Padma", "text": "Padma\n\nPadma je ženské křestní jméno. Jméno znamená \"lotos\" v sanskrtu. Tento přepis je stejný jak u mužské formy (पद्म), tak u ženské formy (पद्मा). V hinduismu je lotos atributem Brahmovým a Višnuovým. Jméno Padma se vztahuje na různé postavy, včetně hrdiny Rámy a bohyně Lakšmí.\n\n"}
{"id": "421442", "url": "https://cs.wikipedia.org/wiki?curid=421442", "title": "Győr-Sopron-Ebenfurti Vasút", "text": "Győr-Sopron-Ebenfurti Vasút\n\nGyőr–Sopron–Ebenfurti Vasút Zrt., německy Raaberbahn AG, do roku 2008 Raab-Ödenburg-Ebenfurter Eisenbahn AG (VKM: GySEV) je jedním z dopravců a provozovatelů dráhy v Maďarsku. GySEV je samostatná maďarsko-rakouská železniční společnost, působící nepřetržitě od roku 1872 a to i v období studené války.\n\nSpolečnost GySEV je v majetku tří subjektů:\n\n\nGySEV provozuje železniční dopravu na 85 kilometrů dlouhé trati mezi městy Györ - Sopron a na 82 kilometrů dlouhém navazujícím úseku, který vede již přes rakouský Wulkaprodersdorf do Ebenfurthu.\nSpolečnost vlastní a provozuje tratě:\nDále společnost provozuje tratě:\n\nGanz V43 • Siemens Taurus 1047 • Siemens Taurus 1116 • Siemens Vectron\n\nStadler FLIRT • Siemens Desiro ML\n\nGanz-MÁVAG M40 • Ganz-Hunslet M42 • Ganz M44\n\nJenbacher 5047 / 247 • Jenbacher 5147\n\n"}
{"id": "421445", "url": "https://cs.wikipedia.org/wiki?curid=421445", "title": "Miloš Obilić", "text": "Miloš Obilić\n\nMiloš Obilić (Милош Обилић, také podle některých zdrojů i Miloš Kobilić) (1350–červen 1389) byl srbský rytíř v dobách středověku, často vzpomínaný v srbské epické poezii.\n\nNejznámější je jeho úloha, jako rytíře, který zavraždil tureckého sultána Murada I. v bitvě na Kosově poli. Sloužil ve službách tehdejšího knížete Lazara Hrebeljanoviće, první historická zmínka o něm se objevuje v dodatečných (o několik století) záznamech o Bitvě u Pločniku, které se účastnil a ve které byl raněn. V národních epických písních i legendách je Miloš oslavován jako hrdina s nadpřirozeným původem i silami (jeho matka je zde označována jako víla a jeho otec jako drak). Svoji velkou sílu Miloš získal od kobylího mléka, podle které získal také i svoji přezdívku – Kobilić nebo Kobilović). Měl také mimořádného koně, který nesl jméno Ždral. Jeho bratři byli Milan Toplica a Ivan Kosančić a jeho žena byla Mara, dcera knížete Lazara Hrebeljanoviće.\n\nPodle nejpopulárnější verze slavné legendy 15. června , během bitvy na Kosově poli, přišel Miloš – vydávající se za přeběhlíka na tureckou stranu – do osmanského tábora. V nejvhodnější chvíli zde potkal sultána a smrtelně jej ranil nožem. Podle tureckých zdrojů z této doby Sultán Murad padl po bitvě, když jej Obilić, předstírající mrtvého ve chvíli kdy se sultán přiblížil, zabil zblízka nožem. Za to byl o den později popraven.\n"}
{"id": "421453", "url": "https://cs.wikipedia.org/wiki?curid=421453", "title": "Kimberly", "text": "Kimberly\n\nKimberly je ženské křestní jméno. Jméno má anglický původ, jehož význam se vykládá jako \"z královské louky\", jednak odvozenina ze staroanglického \"Cyne\", to znamená \"vládce\".\n\nZdrobnělina Kim znamená zlatá / kov / jehla ve vietnamštině.\n\nKim, Kiminka, Kimmy, Kimiko\n\n\n\nMiloslava Knappová, Jak se bude vaše dítě jmenovat?\n\n"}
{"id": "421456", "url": "https://cs.wikipedia.org/wiki?curid=421456", "title": "Kristina Stepasjuková", "text": "Kristina Stepasjuková\n\nKristina Stepasjuková (* 22. ledna 1991) je česká klavíristka.\n\nHru na klavír studuje u své matky Inny Tolmačové na pardubické konzervatoři. Svou první soutěž, Mezinárodní klavírní soutěž Amadeus v Brně vyhrála v sedmi letech. Stala se laureátkou soutěže Carla Czerného, je vítězkou mezinárodních klavírních soutěží Košice, Vídeň, absolutní vítězkou klavírní soutěže Prague Junior Note a dalších. V roce 2009 byla přijata na Hudební fakultu AMU v Praze. V současné době také tančí za taneční klub LIFE Pardubice s partnerem Radkem Kutilem (vytančená třída B LAT, B STT) pod vedením manželů Ludmily & Vlastimila Mičjanových.\n\n"}
{"id": "421459", "url": "https://cs.wikipedia.org/wiki?curid=421459", "title": "Občanský zákoník (Česko, 2012)", "text": "Občanský zákoník (Česko, 2012)\n\nObčanský zákoník (k odlišení od předchozího občanského zákoníku též nový občanský zákoník) je zákon, který byl přijat Parlamentem České republiky a vyhlášen ve Sbírce zákonů pod číslem 89/2012 Sb. Tento občanský zákoník rekodifikoval české soukromé právo a nahradil předchozí československý občanský zákoník z roku 1964 a další zákony, mimo jiné zákon o rodině nebo zákon o vlastnictví bytů (viz zrušovací ustanovení níže). Účinnosti nabyl 1. ledna 2014.\n\nPrvní snahy o přípravu nového občanského zákoníku se objevily ještě před rokem 1993, po zásadní novele občanského zákoníku č. 509/1991 Sb., kdy byl na úřadu federální vlády vypracován pod místopředsedou vlády Pavlem Rychetským dokonce návrh paragrafovaného znění. Práce vedli prof. Viktor Knapp a prof. Karol Plank, po rozdělení federace a vzniku České republiky na něj ale bylo zapomenuto.\n\nDalší návrh připravil pod gescí ministerstva spravedlnosti prof. František Zoulík, autor zákona o konkursu a vyrovnání. Výsledek jeho práce, koncepce nového civilního kodexu, byl zveřejněn v roce 1996, právě ministerstvem spravedlnosti byl ale odmítnut.\n\nVláda premiéra Zemana dne 22. prosince 1999 uložila ministru spravedlnosti do konce září 2000 vypracovat návrh věcného záměru rekodifikace soukromého práva. Nový občanský zákoník v dnešní podobě začal být proto připravován na základě rozhodnutí ministra spravedlnosti Otakara Motejla, který jeho přípravou pověřil Karla Eliáše z Právnické fakulty ZČU v Plzni a Michaelu Zuklínovou z Právnické fakulty UK v Praze, která měla na starosti partii věnovanou rodinnému právu. Tento tým připravil nejprve věcný záměr, který vláda schválila dne 18. dubna 2001. Jím bylo mj. po 10 letech diskusí rozhodnuto, že zákoník práce bude jako samostatný právní předpis zachován a bude k novému občanskému zákoníku v poměru speciálním.\n\nPoté započaly práce na paragrafovaném znění. V mimořádné příloze Právních rozhledů č. 10/2001 bylo zveřejněno prvních 101 paragrafů. Tím byla zahájena diskuse o osnově zákona, která se však pořádně rozběhla až po roce 2005. Ministr spravedlnosti Pavel Rychetský pověřil Miloše Tomsu vedením reorganizované rekodifikační komise, která měla na starosti supervizi osnovy nového občanského zákoníku. V roce 2005 byl návrh hotov a dne 17. května 2005 byla jeho finální podoba představena veřejnosti a přeložena do angličtiny. Teprve teď nastala široká odborná diskuse, jejímž výsledkem byla dopracovaná verze osnovy nového občanského zákoníku, která byla dne 5. června 2008 rozeslána do meziresortního připomínkového řízení a oficiálně předložena veřejnosti. Připomínkové řízení skončilo dne 29. srpna 2008.\n\nDne 12. ledna 2009 byla osnova návrhu předložena vládě, která ji schválila a 7. května 2009 předložila parlamentu. Účinnost byla navržena ode dne 1. ledna 2012, avšak vzhledem k politickým poměrům nebyl Poslaneckou sněmovnou do konce jejího volebního období projednán. S nástupem vlády Petra Nečase, v níž byl staronovým ministrem spravedlnosti Jiří Pospíšil, byly diskuze o přijetí nového občanského zákoníku opětovně zahájeny a připraven nový pokus o jeho přijetí. Premiér Petr Nečas pak celý záměr veřejnosti představil dne 9. května 2011 a vláda jej schválila 18. května.\n\n9. listopadu 2011 jej Poslanecká sněmovna schválila a 3. ledna 2012 postoupila Senátu. Ústavně-právní výbor Senátu sice navrhl předlohu vrátit Poslanecké sněmovně s jediným pozměňovacím návrhem – posunout datum účinnosti na 1. leden 2016, ale Senát jako celek k návrhu nepřijal žádné usnesení, takže po 3. únoru 2012 byl návrh zákona přijat. Prezident republiky jej po určitém váhání podepsal dne 20. února 2012. Nový občanský zákoník nabyl účinnosti dnem 1. ledna 2014.\n\nObčanský zákoník má celkem 3081 paragrafů a dělí se do pěti částí:\n\nZákoník zavádí zvláštní právní režim pro živá zvířata, která již nespadají do pojmu věc, ale ustanovení o věcech se na ně mají přiměřeně vztahovat, pokud to neodporuje jejich povaze živého tvora nebo zvláštním zákonům o ochraně zvířat. Tato změna se setkala s námitkami. Život zvířete má mít při záchraně přednost před majetkem, nesmí však být způsobena větší škoda, než jakou má zvíře cenu. Osoba mladší 15 let nemá být způsobilá koupit živé zvíře.\n\nVyčíslení náhrady škody za věc nebo domácí zvíře má zohledňovat „cenu zvláštní obliby“.\n\nJsou zrušeny pevné tabulky pro odškodňování za újmu na zdraví a v rozhodování mají mít větší volnost soudy.\n\nManželku matky dítěte se lhůta k popření otcovství prodloužila ze 6 měsíců na 6 let, pro otce nesezdaného s matkou dítěte zůstala na 6 měsících.\n\nZákoník obsahuje úpravu náhradního mateřství, podle níž právo biologického rodiče (dárce embrya) má být nadřazeno právu faktické rodičky, která dítě odnosila a porodila, podmínkou je příbuzenský vztah náhradní matky k biologické matce.\n\nObčanský zákoník umožňuje osvojit i dospělou osobu, což je zamýšleno zejména kvůli případům, kdy je osvojen její nezletilý sourozenec.\n\nMladistvý má možnost požádat o přiznání plné svéprávnosti už před dosažením 18 let věku. Toto právní jednání však má vliv pouze na právní důsledky vyplývající z plné svépravnosti, nikoliv na práva vázaná na zletilost – tj. věk 18 let (například ve vztahu k legálním návykovým látkám).\n\nVe starších verzích se objevily návrhy, že by z hlediska státního práva neplatilo uzavření manželství před zástupcem církve nebo naopak že by toto právo získalo více církví a náboženských společností než dosud.\n\nV návrhu nového občanského zákoníku se objevila úprava registrovaného partnerství osob stejného pohlaví ještě dříve, než byla s účinností od 1. července 2006 přijata novelou dosavadního občanského zákoníku.\n\nObčanský zákoník obnovil institut výměnku jako podmínky převedení majetku například na potomky. Závěť nebo dědická smlouva má získat přednost před děděním ze zákona, dědic ze zákona má nově získat možnost zříci se dědictví už před smrtí zůstavitele (například ve prospěch sourozenců). Okruh dědiců ze zákona se rozšířil na praprarodiče, praneteře a prasynovce, bratrance a sestřenice.\n\nObjevily se úvahy o zrušení intabulačního principu při převodech nemovitostí, který platil podle všeobecného občanského zákoníku a později obecného knihovního zákona od roku 1811 do roku 1951. Částečně (pro smluvní nabývání věcných práv k nemovitostem) byl obnoven zákonem č. 264/1992 Sb. Nový občanský zákoník v podstatě přejímá současný stav.\n\nZe speciálního zákona byla do občanského zákoníku přenesena úprava, která k vlastnictví bytové jednotky přiřazuje i spoluvlastnictví společných částí domu.\n\nObnovena byla právní zásada, že stavby jsou přirozenou součástí pozemku a majitel pozemku je i majitelem stavby, která na pozemku stojí. Dosavadním majitelům však stavby vyvlastňovány být nemají.\n\nNovým občanským zákoníkem bylo sjednoceno smluvní právo, které dosud bylo rozlišováno podle příslušnosti pod občanský nebo obchodní zákoník. To se týká zejména kupních smluv a smluv o dílo.\n\nNájemník má nově povinnost majiteli nahlásit dlouhodobou návštěvu, což má předejít tomu, aby bez vůle majitele mohla jiná osoba získat nárok na pokračování nájemní smlouvy po smrti nájemníka. Vlastníkům je výrazně zasahováno do vlastnického práva i smluvní volnosti tím, že nemůžou nájemníkům zakázat chov domácích zvířat a nájemník bytu si může v případě, že bude v bytě také bydlet, sjednat podnájem libovolného počtu dalších osob bez souhlasu majitele. Zákoník obsahuje speciální ustanovení pro nájem bytu a nájem prostor sloužících k podnikání. Rozhodující je účel užívání nemovitosti. Pokud je nájem dojednán za účelem bydlení, jedná se o nájem bytu, ačkoliv dle kolaudačního rozhodnutí prostor nemusí být kolaudovaný jako byt. Pro nájem prostor určených pro podnikání platí analogické pravidlo. Nově je rovněž možné nechat zapsat nájem do katastru nemovitostí. \n\nAčkoliv zákoník umožňuje uzavírání ústních smluv, v případě nájmu bytu vyžaduje smlouvu písemnou. Neplatnosti ústně uzavřené smlouvy se může ovšem dovolávat pouze nájemce. Pokud nájemce užívá byt po dobu tří let, smlouva se považuje za uzavřenou. \n\nKdo koupí v dobré víře kradenou věc, má platně získat vlastnická práva. Povinnost odškodnit okradeného zůstává na zloději.\n\nNový občanský zákoník nahradil nejen stávající občanský zákoník z roku 1964 a jeho novely, ale i zákon o rodině, obchodní zákoník (ale pouze v části týkající se zejména obchodních závazkových vztahů, pro část týkající se obchodních společností a družstev platí nový zákon o obchodních korporacích).\n\nDále byly zrušeny:\n\nZákon obsahuje v § 3080 celkem 238 zrušovacích ustanovení, z nichž 210 se vztahuje na zákony nebo jejich části, 7 ustanovení ruší nařízení vlády (výše úroků a poplatků z prodlení, prováděcí nařízení k občanskému zákoníku, vzorové stanovy společenství vlastníků jednotek a jejich novely) a 21 ustanovení ruší vyhlášky (o peněžních službách občanům, všechny přepravní řády, vyhláška o podmínkách údržby a oprav silničních vozidel pro motorovou dopravu v majetku občanů a nesocialistických organizací, vyhláška o finanční pomoci při převodu skupinových rodinných domků z družstevního do osobního vlastnictví, vyhláška o jednorázovém příspěvku na opatření náhradního bydlení občanům, kteří uvolní byt v objektu spravovaném státní socialistickou organizací, vyhláška o finanční, úvěrové a jiné pomoci družstevní a individuální bytové výstavbě a modernizaci rodinných domků v osobním vlastnictví a vyhláška o odškodnění bolesti a ztížení společenského uplatnění a novely těchto vyhlášek).\n\nZákoník znovuzavádí mnohé pojmy dřívější právnické terminologie. Objevují se v něm staronové pojmy jako je \"pozůstalost\" (dosud dědictví), \"služebnost\" (jako typ věcného břemene), \"svéprávnost\" (dosud \"způsobilost k právním úkonům\"), \"korporace\" (dosud používáno ve vazbě na zahraniční společnosti v rámci přeměn společností), \"fundace\" (jejím podtypem je nadace), \"pacht\" (institut podobný nájmu) nebo \"výměnek\".\n\nKritici nového zákoníku především tvrdili, že rozkolísá stávající právní řád. Zavedl totiž kolem šesti tisíc nových pojmů, se kterými se budou muset soudy vyrovnat až za běhu. Pozornost vzbudilo (znovu)zavedení některých dřívějších právních institutů, jako je např. právo pastvy. Stejně jako použití tradičních a starších právních pojmů, které může být vnímáno jako staromilství nebo přehnaná snaha o jazykový purismus. Jazykový posudek Ústavu pro jazyk český Akademie věd České republiky, který vydal ředitel ústavu Karel Oliva v listopadu 2008, ale návrh zákoníku celkově – s výjimkou paragrafů 2706 až 2720 – zhodnotil jako „obecně dobře srozumitelný i pro běžného občana bez speciálního právního vzdělání, což je vlastnost, kterou je v kontextu (či dokonce kontrastu) jiných právních norem potřeba ocenit.“ Podle něho je třeba ocenit i znovuzavedení tradičních právních termínů a zastaralých výrazů (např. zhlédnutí (osoby), rozhrada, pacht), což může vzhledem k tomu, že diskontinuita jejich užívání byla způsobena více či méně uměle za doby totality, sehrát pozitivní roli; funkčnost a smysluplnost oživování takových slov z hlediska právní teorie ústav neposuzoval, doporučoval však vysvětlení takových výrazů formou poznámek, dodatku, terminologické přílohy apod. Návrhu vytkl dílčí nedostatky, jako nadužívání předminulého slovesného času, nejasné používání čárky se spojkou nebo, gramatických nedůsledností.\n\nPublicitu také získaly zejména námitky ze stran církví týkající se církevního sňatku a registrovaného partnerství, neboť v původní osnově zákona se s církevním sňatkem nepočítalo (nakonec obsažen v ustanovení § 666) a naopak registrované partnerství mělo být do zákona zahrnuto (zůstalo upraveno samostatným zákonem č. 115/2006 Sb.). Námitky byly i proti vágnosti výpovědních důvodů u nájmu bytu.\n\nVzhledem ke svému rozsahu text zákona obsahuje také různé překlepy a nelogická vyjádření, některé formání chyby nemají zásadní věcný charakter, jiné vytvářejí podstatnější nejasnosti a budou vyžadovat jasnou legislativní úpravu. Např. v druhém odstavci paragrafu 2072 došlo k významově zásadní záměně slova „dárci“ za „obdarovanému“. V ustanovení § 1341 odst. 1 došlo k podobné záměně slov „zástavnímu věřiteli“ za „zástavnímu dlužníku“. V ustanovení § 1162 odst. 2 legislativně technickým nedopatřením chybí mezi slovy „… správce pravidla…“ čárka, neboť právní norma obsažená v daném ustanovení nezavádí neexistující prohlášení správce, ale prohlášení vlastníka nebo jiné oprávněné osoby, které mj. určí správce domu. Pátý pododdíl oddílu 2, dílu 5, hlavy II třetí části zákoníku nese zase nadpis „Užívací právo“, ačkoli tento pododdíl reguluje i jiné věcněprávní instituty. Je tomu tak proto, že ze stejných důvodů z osnovy zákona vypadlo označení „Obvyklejší osobní služebnosti“ a nadpis první z nich se posunul na jeho místo.\n\nMinisterstvo spravedlnosti už v průběhu prvního roku účinnosti zákoníku připravilo pod vedením tehdejšího prvního náměstka Roberta Pelikána „akutní“ novelu, kterou předložilo k veřejné diskuzi. Navrhlo se v ní např. zcela přepsat ustanovení o spotřebitelských smlouvách nebo změnit pojetí právnických osob z teorie fikce na teorii reality. K jejímu přijetí ale nedošlo.\n\nPrvní novela občanského zákoníku, obsahující menší počet změn (33 bodů), než se původně uvažovalo, byla schválena až na konci roku 2016 s účinností od 28. února 2017. Druhou novelou byl zákon č. 303/2017 Sb., který zrušil status veřejné prospěšnosti, třetí zákon č. 111/2018 Sb., který měnil spotřebitelské smlouvy a cestovní smlouvu, a čtvrtou zákon č. 171/2018 Sb., který měnil regulaci spotřebitelských smluv.\n\n\n\n\n"}
{"id": "421465", "url": "https://cs.wikipedia.org/wiki?curid=421465", "title": "Aya", "text": "Aya\n\nAya či Aja je ženské křestní jméno nejasného původu. V arabštině Aya znamená \"zázrak\". V japonštině je možné toto jméno vykládat mnoha způsoby, záleží na použitém způsobu zápisu. Jedním z významů je \"předené hedvábí\" \n\n"}
{"id": "421466", "url": "https://cs.wikipedia.org/wiki?curid=421466", "title": "HV-1 Mufli", "text": "HV-1 Mufli\n\nHV-1 Mufli z roku 1933 je jedno z prvních \"letu\" schopných letadel poháněných pouze lidskou silou. Konstrukci a stavbu provedli Helmut Haeßler a Franz Villinger z Německa. Název je složen z prvních písmen příjmení konstruktérů (H a V), pořadového čísla stroje (1) a \"Mufli\" vzniklo složením německých slov Muskelkraft - síla svalů - a Flugzeug - letadlo.\n\nV roce 1933 vypsala německá \"Frankfurter Polytechnische Gesellschaft\" (Polytechnická společnost ve Frankfurtu) cenu na podporu vývoje letadla schopného přímého letu na vzdálenost 1 km pouze pomocí pohonu lidskou silou (podobná cena byla ovšem vypsána již před 1. světovou válkou Robertem Peugeotem ve Francii - viz Poulain-Farman - a následně v roce 1936 ji vypsala pro italské občany také italská vláda - viz Pedaliante).\n\nZ marných pokusů o získání některé z těchto cen byl do roku 1935 nejlepší právě německý HV-1 Mufli inženýrů Haeßlera a Villingera, kteří v té době byli zaměstnáni u německého leteckého výrobce Junkers, v Dessau (jednalo se ovšem o soukromý projekt uvedených konstruktérů, stavba stroje sice proběhla v dílnách Junkers, ale tento výrobce s HV-1 nemá nic víc společného).\n\nSe strojem bylo uskutečněno na 120 pokusů o let. Ten nejdelší bez vnější pomoci uskutečnil pilot/pohon Karl Dünnebeil dne 30. srpna 1935 a měřil 235 m a trval 23 sekund.\n\nPoté následovaly pokusy, kdy byl start proveden pomocí katapultu (napjatého gumového lana). 17. listopadu 1936 HV-1 s touto pomocí ulétl 427 m a nejdelší let 712 m se uskutečnil 4. července 1937.\n\n\"(údaje jsou pouze orientační)\"\n\nLetadlo poháněné lidskou silou\nDoprava lidskou silou\n"}
{"id": "421477", "url": "https://cs.wikipedia.org/wiki?curid=421477", "title": "Ryuu", "text": "Ryuu\n\nRyuu je mužské křestní jméno. Jméno Ryuu (龍, 竜) pochází z japonského slova 龍 nebo 竜, které znamená \"drak\".\n\n\n"}
{"id": "421482", "url": "https://cs.wikipedia.org/wiki?curid=421482", "title": "Širi", "text": "Širi\n\nŠiri (: שירי, Širi; doslova „moje píseň“) je ženské rodné jméno hebrejského původu.\n\nDalšími variantami jsou Šira (שירה), případně Širat ha-Jam (שירת הים, doslova „píseň moře“), jméno používané v nábožensky založených rodinách. Anglický přepis je Shiri. Je to moderní jméno, užívané od obnovení hebrejštiny jako živého jazyka.\n\n\n"}
{"id": "421483", "url": "https://cs.wikipedia.org/wiki?curid=421483", "title": "Jaroslav Ignác Šternberk", "text": "Jaroslav Ignác Šternberk\n\nJaroslav František Ignác hrabě Šternberk (* 23. květen 1643 Český Šternberk – † 12. duben 1709 Litoměřice) byl litoměřický biskup, druhý v pořadí (1676–1709). Bývá nazýván tvůrcem barokních Litoměřic, podle návrhu Julia Broggia a jeho syna Octávia Broggia v letech 1689–1701.\n\nPocházel ze starobylého a slavného českého hraběcího rodu Šternberků z jeho holické větve. Jako první z holických Šternberků se připomíná roku 1329 Ješek, držící hrad Chlumec nad Cidlinou na východě Čech. V roce 1607 byli Šternberkové povýšeni mezi říšská hrabata. Jeho otcem byl Václav Jiří hrabě ze Šternberka. V dramatickém období první poloviny 17. století držel Václav Jiří ze Šternberku panství a statky: Český Šternberk, Trhový Štěpánov, Radovesice, Veltruby a Chrášťany. Stal se královským radou a zemským soudcem. První manželkou Václava Jiřího byla od roku 1637 Voršila (Uršula) Polyxena z Martinic. Po jejím úmrtí se oženil podruhé, kdy si vzal Helenu Mulzerovou Riesenthalu. Václav Jiří patřil ve své době mezi poměrně vysoce vzdělané osobnosti a zajímal se i o dějiny vlastního rodu. Z prvního manželství měl dva syny a dceru. Starší syn byl Jaroslav František Ignác (budoucí II. litoměřický biskup) a druhý Jan Václav; ten však zemřel mladý a bez potomků, čímž roku 1712 větev holických Šternberků vymřela po meči.\n\nJaroslav František Ignác se narodil na hradě Českém Šternberku a byl určen pro duchovní službu. Teologii vystudoval na univerzitě v Praze a Římě. Roku 1662 se stal kanovníkem v Pasově. Jeho ochráncem a podporovatelem se stal důvěrný otcův přítel Matouš Sobek z Bilenberka – biskup královéhradecký (v období 1664–1668) a následně arcibiskup pražský (v období 1669–1670). V Pasově se stal Jaroslav František Ignác velkým ctitelem Panny Marie Pasovské. Její kult pak přenesl do litoměřické diecéze, kde se její obrazy rozšířily.\nKardinál Harrach se svými poradci, zvláště pak s Valeriánem Magni, v souvislosti s rekatolizací vypracovali návrhy na zřízení nových diecézí v Čechách. Harrachovo přání bylo zřídit pro západní Čechy diecézi v Plzni (v roce 1670), ale jeho návrh byl odmítnut. Počítalo se právě s tím, že jejím biskupem se stane Jaroslav František Ignác Šternberk. Jako náhrada za město Plzeň byly zvoleny sídlem diecéze Klatovy.\nPražský arcibiskup Sobek pokračoval v úsilí o církevně správní reorganizaci diecézí, a proto již 21. června 1671 byl 28letý Šternberk jmenován klatovským biskupem. Ani zde však nebylo biskupství zřízeno (k tomu došlo v Plzni až v roce 1993), a Šternberk se proto musel vrátit do Pasova. Nepřestal však usilovat o získání biskupského titulu v rodných Čechách.\nKrátce po Sobkově smrti (29. dubna 1675) zemřel i první litoměřický biskup Maxmilián Rudolf baron von Schleinitz (13. října 1675). Holičtí Šternberkové požádali císaře Leopolda I., aby jmenoval Jaroslav Františka Ignáce novým litoměřickým biskupem. Císař se dal přesvědčit a v roce 1676 do této funkce jmenoval Šternberka. Konfirmaci potvrdil 22. června 1676 papež Inocenc XI. Biskupského vysvěcení se Šternberkovi zřejmě dostalo v Praze od nového pražského arcibiskupa Jana Bedřicha z Valdštejna (v letech 1673–1675 byl druhým královéhradeckým biskupem).\nPřestavěná, ale nedokončená barokní litoměřická katedrála pak zažila 13. září 1676 intronizaci nového biskupa.\n\nEnergický 33letý Šternberk se ihned, jako ordinář, začal velice aktivně projevovat. Záleželo mu na dokončení stavby katedrály, což se podařilo, a již za necelý rok se v ní mohla 17. září 1677 konat první ordinace (kněžské svěcení).\nLitoměřická katedrála se začala budovat na počátku 60. let 17. století. Nákladná stavba si vyžádala značné výdaje. Negativně zde působilo geologické složení půdy Dómského pahorku, které nedovolovalo velké zatížení. Po dostavbě katedrály se prokázalo ohrožení její statiky, a proto byl požádán o pomoc významný pražský barokní architekt italského původu Domenico Orsi. Ten rozhodl odstranit nedokončené dvojvěží katedrály a změnit její průčelí. Postupně byla nová katedrála vybavena i v interiéru. Novou věž (campanilu) postavil až třetí litoměřický biskup Hugo František Königsegg-Rottenfels.\nV této době žila v Litoměřicích již více než sto let početná skupina italských stavitelů, zedníků a sochařů sdružených v cechu. Biskup Šternberk jej značně podporoval, takže právě v době jeho episkopátu vznikaly barokní Litoměřice. Zvláštní pozornost si dodnes zasluhují: Spinettiové, Ferettiové, Bernasconiové, Pietro Versa, ale především rodina Broggiů – Julius a jeho syn Octavian. Biskup Šternberk podporoval umění i finančně. Jde například o sakrální stavby obou Broggiů přímo v Litoměřicích: děkanský kostel Všech Svatých, kaple sv. Jana Křtitele, biskupská rezidence, kostel sv. Vojtěcha (Julius Broggio). Dílem Octaviana Broggia je pak jezuitský kostel Panny Marie, dokončení kostela sv. Vojtěcha, kostelík sv. Mikuláše a kostel sv. Václava – vůbec nejvýznamnější barokní architektura ve městě. Rovněž přestavěl kostel Všech Svatých a nově vystavěl kanovnické domy, dominikánský klášter, minoritský klášter, kostel sv. Jakuba, noviciát (dnes diecézní konzistoř – kurie), kde měl původně být seminář, a v neposlední řadě i interiér katedrály – čtyři oltáře.\nPro novou katedrálu získal Šternberk v Římě ostatky sv. Felixe, které byly 18. června 1679 slavnostně uloženy ve zvláštní schránce na oltáři sv. Václava. Tento světec se pak stal patronem litoměřické diecéze. V roce 1687 získal opět z Říma tělo sv. Viktorína z Amiterna a z Uherska ostatky sv. Štěpána, které byly rovněž uloženy v katedrále. I tito dva světci byli vyhlášeni dalšími diecézními patrony. Již v roce 1693 dal biskup v katedrále zřídit oltář tehdy ještě jen blahoslaveného Jana Nepomuckého. Šternberk vysvětil i několik kostelů v diecézi, například roku 1690 kapucínský kostel sv. Vavřince v Rumburku a další.\nBiskup Šternberk dal nejen litoměřické diecézi, ale i městu Litoměřice zcela nových charakter a životní styl tehdy moderního baroka.\n\nBiskup měl v oblibě nádherně pořádané bohoslužby a rád ve své rezidenci hostil významné osobnosti, duchovní i světské. Měl též velice kladný vztah k hudebnímu umění a k soudobému divadlo, které pořádali studenti u litoměřických jezuitů.\nByl velkým ctitelem Panny Marie a již 14 dnů po své instalaci, tedy 28. září, navštívil jako poutník Bohosudov, kde sloužil velkou pontifikální mši svatou, při níž udělil na 717 svátostí přijímání.\nJaroslav František Ignác Šternberg byl typickým českým barokním biskupem. Důrazně si vedl při rekatolizaci, které se zúčastnili misionáři, především z řad jezuitů, ale i dalších řeholí, a polští kněží. Zasloužil se též o vzdělání věřících ve své diecézi.\nByl donátorem 32. kaple poutní Svaté cesty z Prahy do Staré Boleslavi. Kaple byly stavěny v letech 1674–1690. V horním rohu výklenku kaple se nacházelo také jméno stavebníka a jeho erb.\n\nJeho vztah k Litoměřicím nebyl ale vždy bez problémů. Již na počátku roku 1679 například vyvrcholil spor mezi ním a městem o správné vedení kostelních účtů. Biskup uvalil 23. února 1679 na město klatbu a nechal uzavřít děkanský kostel. Spor musel nakonec řešit až sám císař. Město muselo dát biskupovi zadostiučiní a omluvit se, biskup naopak odvolal klatbu.\nVelké selské povstání roku 1680 v Čechách přímo ovlivnilo jak biskupské panství Stvolínky a statek Třeboutice, tak i kapitulní statek Starý Týn u Úštěka. Vojsko povolané i na toto panství vzpouru tvrdě potlačilo.\nBiskupství vedlo též četné spory s patronáty farností. V roce 1703 byl majetek biskupství rozšířen darem arcibiskupa Arnošta hraběte z Thunu z děčínské rodové větve. Ten určil, aby čtvrtina panství Benešov nad Ploučnicí a pět osmin statku v Markvarticích byly věnovány litoměřickému biskupství. Pro finanční správu a kontrolu těchto panství byla proto na konzistoři zavedena zvláštní tzv. \"thunská pokladna\".\nKatedrální kapitula byla za vlády biskupa Šternberka zvětšena o další kanonikát tzv. cejnoviánský. Litoměřický měšťan Karel Vilém Šimeček z Cejnova daroval zvláštní listinou kapitule svůj dům a pozemky za podmínky, že držitel kanonikátu má být Čech a má povinnost v katedrále kázat česky. Šimeček z Cejnova se stal pak prvním držitelem tohoto nového kanonikátu.\n\nEnergický a pilný biskup si vytvořil jak sbor pomocníků, s nimiž se mu dobře pracovalo, tak i určitý životní styl a rozhodoval o prioritách v diecézi. Veškerá uskutečňovaná činnost neovlivňovala Šternberkovo zdraví, a proto byl zaskočen nečekaným rozhodnutím císaře Leopolda I., že jmenoval jeho koadjutorem hraběte Huga Františka Königsegg-Rottenfelse s nástupnickým právem. Šternberk, který udržoval dobrý vztah k císaři a jeho dvoru, poslal proto protest, v němž sdělil, že mu je 57 let, je zdráv a schopen plnit všechny své povinnosti. Tento protest však neměl pro Šternberka žádný pozitivní účinek; hrabě Königsegg-Rottenfels měl pouze počkat na své pozdější jmenování. Když se však Šternberk dozvěděl, že Königsegg-Rottenfelsovi jde pouze o další kariéru v církvi, že k litoměřickému biskupství nemá žádný vztah, ale že si chce zajistit jen další církevní hodnost, uklidnil se a pokračoval dále ve svém stylu práce, povinnostech a angažovanosti.\nZemřel po krátké nemoci 12. dubna 1709 ve věku 66 let. Podle poslední vůle byl pohřben ve zvláštní hrobce před hlavním oltářem litoměřické Svatoštěpánské katedrály.\n\n\n"}
{"id": "421484", "url": "https://cs.wikipedia.org/wiki?curid=421484", "title": "Jan Malíř", "text": "Jan Malíř\n\nJan Malíř (* 17. srpna 1948, Praha) je český kameraman. V roce 2000 byl vyhlášen kameramanem roku, je kameramanem filmu \"Musíme si pomáhat\", nominovaného na Oscara.\n\n\n"}
{"id": "421485", "url": "https://cs.wikipedia.org/wiki?curid=421485", "title": "Gaia (jméno)", "text": "Gaia (jméno)\n\nGaia je ženské křestní jméno. Jméno má řecký původ, znamenající \"země\". Jmeniny má 24. prosince.\n\nGaia byla matka bohyně, která vládla celé zemi. Byla Uranova družka a matka Titánů a Kyklopů.\n\nGaienka, Gaiana, Gaiuška, Gai\n\n\n\nMiloslava Knappová, Jak se bude vaše dítě jmenovat?\n"}
{"id": "421488", "url": "https://cs.wikipedia.org/wiki?curid=421488", "title": "Oleg Kononěnko", "text": "Oleg Kononěnko\n\nOleg Kononěnko se narodil v rodině řidiče Dmitrije Kononěnka žijící ve městě Čardžou v Turkmenistánu. Po ukončení střední školy jeden rok pracoval v místních leteckých dílnách. Vystudoval Charkovský letecký institut N. J. Žukovského se specializací na letecké motory. Poté se v CKSB Progress v Samaře zabýval zpracováním dokumentace elektroinstalací kosmických družic.\n\nV polovině devadesátých let projevil zájem o profesi kosmonauta, prošel nezbytnými lékařskými prohlídkami a 9. února 1996 byl státní meziresortní komisí doporučen na post kosmonauta CKSB. Dne 29. března 1996 zástupci Roskosmosu, RKK Eněrgija a Střediska přípravy kosmonautů (CPK) rozhodli o vybrání Kononěnka mezi kandidáty na kosmonauty za CKSB a 1. června téhož roku bylo změněno jeho zařazení v CKSB-Progress z „vedoucí inženýr-konstruktér“ na „zkušební kosmonaut“. V CPK absolvoval dvouletou všeobecnou kosmickou přípravu a 20. března mu byla přiznána kvalifikace „zkušební kosmonaut“. Od října 1998 se připravoval na let na Mir. K 5. lednu 1999 byl příkazem ředitele Roskosmosu převeden z CKSB Progress do RKK Eněrgija. Samarský podnik tak ztratil svého prvního a posledního kosmonauta.\nV prosinci 2001 byl jmenován palubním inženýrem záložní posádky 3. návštěvní expedice na ISS, jeho velitelem byl Gennadij Padalka. Let Sojuzu TM-34 proběhl v dubnu 2002.\n\nV březnu 2002 byl zařazen do hlavní posádky Expedice 9 s Padalkou a Michaelem Finckem, start byl plánován na podzim 2003. Po havárii Columbie prošly plány letů na ISS zásadní revizí, v jejímž průběhu Kononěnko z posádky vypadl. \nV únoru 2007 byl vybrán do Expedice 17 ve funkci palubního inženýra. Do vesmíru odstartoval 8. dubna 2008 v Sojuzu TMA-12 se Sergejem Volkovem a Korejkou I So-jon. I So-jon se záhy vrátila v Sojuzu TMA-11 se členy předcházející Expedice 16 a Volkov s Kononěnkem zůstali společně s Garrettem Reismanem na stanici. V červnu 2008 Reismanna nahradil Gregory Chamitoff. Během letu Kononěnko dvakrát vystoupil do vesmíru, celkem strávil v otevřeném kosmu 12 hodin a 12 minut. Po šesti měsících byli Volkov a Kononěnko vystřídáni dvojicí Michael Fincke, Jurij Lončakov a 24. října 2008 přistáli v Kazachstánu.\n\nOleg Kononěnko byl nominován jako velitel záložní posádky letu Sojuz TMA-02M, který k Mezinárodní vesmírné stanici odstartoval 7. června 2011. Zároveň se stal velitelem letu Sojuz TMA-03M s plánovaným startem 25. listopadu 2011. Členy posádky Sojuzu TMA-03M se stali ještě astronaut NASA Donald Pettit a nizozemský astronaut André Kuipers.\n\nV souvislosti se sjednocením ruských oddílů kosmonautů odešel ze společnosti RKK Eněrgija a od 22. ledna 2011 je kosmonautem Střediska přípravy kosmonautů. \n\nK druhému kosmickému letu odstartoval po několika odkladech 21. prosince 2011, s Pettitem a Kuipersem se o dva dny později připojil k posádce ISS, Expedici 30. Dne 16. února 2012 s Antonem Škaplerovem vystoupil na povrch stanice, výstup trval 6 hodin a 25 minut. Po odletu trojice déle sloužících kolegů koncem dubna byla expedice přečíslována na třicátou první, přičemž Kononěnko se stal velitelem stanice. V polovině května se k nim připojili Gennadij Padalka, Sergej Revin a Joseph Acabá, kteří přiletěli v Sojuzu TMA-04M. Z oběžné dráhy se na Zem trojice Kononěnko, Pettit, Kuipers vrátila 1. července, přistáli ve 4:47:43 UTC v kazašské stepi 148 km jihovýchodně od Džezkazganu. Let trval 192 dní, 18 hodin a 58 minut. \n\nV prosinci 2012 byl jmenován do Expedice 44/45 na ISS, plánovanou na květen – listopad 2015. Do vesmíru vzlétl v Sojuzu TMA-17M společně s Kimijou Juim a Kjellem Lindgrenem. Start Sojuzu 22. července 2015 ve 21:03 UTC se vydařil, trojice kosmonautů zamířila k ISS. Na stanici pracoval ve funkci palubního inženýra pět měsíců, 11. prosince se ve stejné sestavě posádka Sojuzu TMA-17M vrátila na Zem.\n\nJiž v říjnu 2013 byl jmenován zástupce velitele oddílu kosmonautů pro vědu a výzkum, v listopadu 2016 se stal velitelem oddílu kosmonautů, při zachování pozice aktivního kosmonauta.\n\nOd konce roku 2017 se připravoval na další vesmírnou misi, v roli záložního velitele lodi Sojuz MS-09 a velitele Sojuzu MS-11. V Sojuzu MS-11 odstartoval z Bajkonuru 3. prosince 2018, společně s Davidem Saint-Jacquesem a Anne McClainovou. Téhož dne se připojili ke stanici a zůstali zde jako členové Expedice 57/58/59 do 25. června 2019, kdy přistáli v kazašské stepi. Kononěnko během mise dvakrát vystoupil do otevřeného vesmíru.\n\nOleg Kononěnko je ženatý, má dvě děti.\n\n\n"}
{"id": "421490", "url": "https://cs.wikipedia.org/wiki?curid=421490", "title": "Rodokmen Habsburků", "text": "Rodokmen Habsburků\n\nHabsburkové se v Evropě poprvé objevují kolem roku 1100. Pocházejí původně ze Švýcarska a jméno si zvolili podle svého sídla, hradu Habsburg (původně Habichtsburg, německy Jestřábí hrad). Jako Habsburkové je tento rod známý do roku 1740, kdy vymřel. Jeho majetek zdědili lotrinští vévodové, známí jako Habsbursko-lotrinská dynastie.\n\n\n\nLaufenburská linie, zvaná též rudolfinská, zanikla 18. května 1408 smrtí Johanna IV. (hrabě Hans IV.).\n\n\n\n\n\n\n"}
{"id": "421499", "url": "https://cs.wikipedia.org/wiki?curid=421499", "title": "Oliver Sacks", "text": "Oliver Sacks\n\nOliver Wolf Sacks (9. července 1933, Londýn – 30. srpna 2015, New York City) byl britský neurolog, žijící v New Yorku.\n\nLékařské vzdělání získal na Queen's College Oxfordské univerzity, residenturu dokončil a následně i krátce pracoval v Mt. Zion Hospital v San Franciscu.\nOd roku 1965 žil v New Yorku a věnoval se neurologické praxi.\n\nV roce 2008 byl oceněn Řádem britského impéria třídy Commander (CBE). Je po něm pojmenována planetka 84928 Oliversacks, objevená roku 2003.\n\nJe znám také svými knihami, v nichž čtenáře seznamuje s nejzajímavějšími klinickými případy své praxe, ale zároveň se hluboce zamýšlí nad otázkami vztahu mozku a duše, vztahu nemoci a duše apod.\nByly přeloženy do mnoha jazyků a kniha \"Awakenings\" (1973, česky \"Probouzení\") se stala předlohou pro stejnojmenný film (USA 1990, česky pod názvem \"Čas probuzení\"), nominovaný na Oscara.\n\n\n"}
{"id": "421504", "url": "https://cs.wikipedia.org/wiki?curid=421504", "title": "Janův hrad", "text": "Janův hrad\n\nJanův hrad, běžně zvaný Janohrad, je umělá zřícenina hradu z počátku 19. století, nacházející se v Lednicko-Valtickém areálu, v katastru města Podivín. Janův hrad je chráněn jako kulturní památka České republiky. Je v majetku České republiky a je zpřístupněný veřejnosti (správu zajišťuje Národní památkový ústav).\n\nJanův hrad je pseudogotická napodobenina hradní zříceniny (podle dobové módy romantismu), postavená roku 1801–1808 a nese jméno knížete Jana Adama I. z Lichtenštejna, prvního majitele lednického panství (Janův hrad, něm. \"Hansenburg\", \"Johann(e)sburg\", \"Janisburg\"). Stavbu zahájil kníže Alois I. a po jeho smrti ji ve zmenšené podobě dokončil jeho mladší bratr Jan Josef I. Projektu se ujal J. L. Hardtmuth, architekt a vynálezce tužky (v roce 1790 založil tužkárnu ve Vídni), který již dříve projektoval také nedaleký minaret. Nestabilní podloží lužního lesa bylo nutné zpevnit dřevěnými trámy a na něm pak byla postavena stavba z kamenů přivezených z nedalekého velkomoravského hradiště Pohansko. Architekt ve snaze postavit realistickou napodobeninu skutečného hradu dbal na každý detail, například tři točitá dubová schodiště udělal pravotočivá, podle zvyku ve starých hradech.\n\nOproti jiným stavbám napodobenin zřícenin z té doby byl Janův hrad projektován jako obyvatelný a sloužil v době honů jako myslivna a lovecký zámeček. Největší ulovený jelen vážil 350 kg a jeho paroží je dnes součástí lovecké a ornitologické expozice v interiéru hradu.\n\nHrad náležel Lichtenštejnům až do roku 1945. V současnosti je majetkem státu, ve správě Národního památkového ústavu.\n\nOd roku 2006 je Janův hrad součástí Kristkovy podyjské glyptotéky, nachází se zde 8. zastavení této trojstátní trasy poutních míst. \n\nČtyřkřídlá stavba obklopuje čtvercové nádvoří, tři strany tvoří pouze kamenná zeď propojená ochozy. Kamenné vyhlídkové ochozy jsou doplněny kovovými můstky a schodišti. Každá věž má jiný půdorys a vnější podobu, na jižní věži je vyhlídková plošina. Čtvrtou stranu uzavírá vlastní jednopatrová budova zámečku. Průčelí je prolomeno vstupním portálem, po jeho stranách jsou v přízemí malá čtvercová okna. V 1. patře, kde jsou reprezentační místnosti, jsou velká obdélná okna se slepými půlkruhovými záklenky. Nad nimi je atika s ochozem. \n\nVpravo od hlavního vstupu do nádvoří se zdvihá schodiště s poprsní, nesené šesti stupňovitými kamennými arkádami s lomeným záklenkem, ústící na nevelký balkon, z něhož se vchází dvoukřídlými dveřmi přes předsíň do hlavního sálu. Hlavní Rytířský sál, ve kterém se konaly hostiny a lovecké slavnosti, byl určen pouze pánům, dámy využívaly dva reprezentační salónky v přilehlých věžích. V interiérech se uplatňují štukové dekorace na klenbách; místnosti jsou vymalovány iluzivními nástěnnými a nástropními malbami; místnosti jsou doplněny krby s mramorovým ostěním. Neogotická výmalba interiérů od Michaela Robera a starožitný mobiliář včetně vybavení zbrojnice dokreslovaly iluzi starobylého hradu. \n\nJanův hrad stojí mezi obcemi Lednice, Podivín a Ladná v okrese Břeclav, nedaleko zámku Lednice. Je skryt uprostřed lužních lesů na ostrohu Staré Dyje.\n\nHrad je dostupný po zelené turistické značce z Lednice do Břeclavi. Také je možné se k hradu dostat po stezce, která vede z Lednice okolo Loveckého zámečku směrem na Ladnou, tato trasa je značena žlutou značkou. Další možností je plavba lodní dopravou od zámku Lednice nebo z Břeclavi.\n\n"}
{"id": "421505", "url": "https://cs.wikipedia.org/wiki?curid=421505", "title": "Drahomíra Vihanová", "text": "Drahomíra Vihanová\n\nDrahomíra Vihanová (31. července 1930, Moravský Krumlov – 10. prosince 2017) byla česká filmová režisérka a scenáristka.\n\nPo gymnáziu vystudovala souběžně hudební vědu a estetiku na filozofické fakultě University Jana Evangelisty Purkyně v Brně a hru na klavír na brněnské konzervatoři. Studium univerzity absolvovala v roce 1954, konzervatoř o rok později. V druhé polovině 50. let 20. století spolupracovala jako scenáristka a asistentka režie v hudebním vysílání Československé televize.\n\nV roce 1965 absolvovala na FAMU obory režie hraného filmu a střih. Pracovala a asistentka režie na filmech Otakara Vávry \"Romance pro křídlovku\" a \"Třináctá komnata\". Samostatným filmem debutovala v roce 1969, ale prvotina byla uložena do trezoru a distribuční premiéru měla až v roce 1990. K režii hraného filmu se směla vrátit až po sametové revoluci. V době normalizace se věnovala dokumentární tvorbě. Na konci 70. let a poté opět v 90. letech 20. století spolupracovala s Československou televizí v Ostravě. \n\nOd roku 1982 působila na FAMU jako externí pedagog pro zahraniční studenty. Od 1990 je členkou katedry střihové skladby FAMU. V roce 2011 byla oceněna medailí AMU za významný přínos české filmové kultuře. V roce 2013 byla oceněna Cenou Vladislava Vančury, v roce 2015 získala za „mimořádný přínos české kinematografii“ Českého lva a v roce 2016 Cenu za přínos světové kinematografii na Mezinárodním festivalu dokumentárních filmů Jihlava.\n\n\n\n"}
{"id": "421510", "url": "https://cs.wikipedia.org/wiki?curid=421510", "title": "Jaroslav Smolka", "text": "Jaroslav Smolka\n\nJaroslav Smolka (8. dubna 1933 Praha – 19. srpna 2011 Praha) byl český pedagog, hudební režisér, muzikolog a skladatel.\n\nV roce 1956 absolvoval hudební vědu na Karlově univerzitě v Praze a v letech 1960 až 1964 studoval v aspirantuře dějiny hudby. Na AMU studoval také skladbu u Václava Dobiáše a to v letech 1953 až 1955. Karel Janeček ho učil hudební teorii na obou vysokých školách.\n\nOd roku 1962 vyučoval na AMU dějiny hudby, od roku 1991 byl profesorem a do roku 1997 vedoucím Katedry teorie a dějin hudby. Vydal řadu muzikologických knih a studií. V letech 1996 až 2001 byl dramaturgem České filharmonie. Působil také jako redaktor vydavatelství Panton.\n\nJeho syn Martin Smolka je také hudební skladatel.\n\n\nZkomponoval jedinou operu: \"Hra o zuby\" (libreto Zdeněk Mahler a Josef Brukner na námět skladatele, 1977–78)\n\n\n\n"}
{"id": "421516", "url": "https://cs.wikipedia.org/wiki?curid=421516", "title": "Diabetická ketoacidóza", "text": "Diabetická ketoacidóza\n\nDiabetická ketoacidóza (DKA) je život ohrožující komplikace, vyskytující se u pacientů majících diabetes mellitus. Téměř úplný deficit inzulinu a zvýšená hladina určitých stresových hormonů zvyšují riziko vzniku DKA. Diabetická ketoacidóza je častější u diabetiků I. typu, ale může se vyskytnout i při diabetu II. typu, zvláště během fyziologického stresu, například infekce. Pacienti s novým, nediagnostikovaným diabetem I. typu se často dostanou do nemocnice právě s DKA. Ketoacidóza se může objevit i diabetiků, kteří si neaplikují předepsané množství inzulinu nebo kteří onemocněli chorobami, jako je pneumonie nebo infekce ledvin. DKA byla hlavní příčinou smrti u diabetu I. typu před tím, než byly k dispozici inzulinové injekce. Neléčená DKA má vysokou smrtnost.\n\nDKA je charakterizována vysokou glykémií, acidózou a vysokou hladinou ketolátek. Patogeneze DKA je dána především acidózou. Velká množství ketolátek snižují pH krve; hodnota pH pod 6,7 je neslučitelná se životem. DKA se často rozvine během 24 hodin.\n\nKlíčovou složkou vzniku DKA je malé až nulové množství inzulinu v krevním oběhu. DKA vzniká především, avšak nikoli výhradně, u diabetu I. typu, protože tento je charakterizován ztrátou produkce inzulinu ve slinivce břišní. Mnohem méně často se vyskytuje u diabetu II. typu, který se vyznačuje necitlivostí buněk na inzulin, nikoli - přinejmenším na počátku - sníženým množstvím nebo absencí inzulinu. Někteří diabetici II. typu ztrácí produkci inzulinu a musí tento přijímat zvenčí; tito pacienti jsou náchylní na DKA.\n\nPřestože glukagon hraje roli jako antagonista inzulinu (především stimulací procesu glykogenolýzy v hepatocytech, čili jaterních buňkách), je-li u nediabetiků snížena hladina glukózy v krvi, role inzulinu je mnohem kritičtější, s širšími dopady na celý organismus. Glukagonové odpovědi lze často pozorovat i u dlouho trvajícího diabetu, proto jsou u takových pacientů informačně nespolehlivé. Přítomnost nebo absence inzulinu jako taková může regulovat většinu patologických účinků DKA. Protože má ale inzulin v krvi krátký poločas (nejméně jeden z návrhů je okolo šesti minut, ale mnohem šířeji přijímaná hodnota jsou desítky minut), hladina inzulinu po přerušení dodávky ze slinivky nebo z vnějších zdrojů (např. injekce; některé typy inzulinu se však nedostávají rychle do krve, což podstatně prodlužuje účinek) rychle klesá.\n\nVětšina buněk v těle je citlivá na jeden nebo více účinků inzulinu. Hlavními výjimkami jsou červené krvinky, neurony, některé tkáně zažívacího traktu a samotné beta buňky ve slinivce - nepotřebují inzulin k využití glukózy z krve. Změna citlivosti buněk na inzulin u nediabetiků je zřejmě způsobována různými transportními bílkovinami glukózy (GLUT). Adipocyty a buňky kosterních svalů využívají GLUT-4, který přechází do buněčné membrány, je-li stimulován sekundární kaskádou iniciovanou uložením inzulinu do bílkovin membránových senzorů, a tak umožňuje zachytávání glukózy. Naopak, je-li koncentraci inzulinu nízká, transportéry se rozptýlí z membrány a výrazně sníží příjem glukózy.\n\nMezi další účinky inzulinu patří stimulace tvorby glykogenu z glukózy a inhibice glykogenolýzy, stimulace tvorby mastných kyselin z uložených lipidů a inhibice uvolňování těchto kyselin z těla, stimulace zachytávání a ukládání mastných kyselin, inhibice katabolismu bílkovin a glukoneogeneze, kdy se glukóza syntetizuje z nesacharidových substrátů (např. z laktátu, alaninu a meziproduktů Krebsova cyklu). Nedostatek inzulinu má proto mnoho významných účinků, řada z nich přispívá ke zvyšování hladiny glukózy v krvi, zvýšenému metabolismu tuků a k degradaci bílkovin. Zvýšený metabolismus tuků je jedním ze základních mechanismů DKA (ketolátky vznikají při metabolickém zpracování lipidů).\n\nNa nízkou hladinu inzulinu, bez ohledu na koncentraci glukózy v krevní plasmě, reagují játra tak, že tento stav považují za hladovění organismu a produkují proto jinou formu \"paliva\" pro tělo, známou jako ketolátky. Jsou meziproduktem metabolismu tuků (který začíná lipolýzou). Dvě z těchto ketolátek, beta-hydroxybutyrát a acetacetát přecházejí do krve a lze je využívat jako zdroj energie pro některé orgány, například mozek, přestože právě mozek stále potřebuje velké množství glukózy. Tvoří-li se velká množství ketolátek, metabolismus je ve stavu zvaném ketóza. Tento stav nemusí být nutně škodlivý a je normální v situaci, kdy jsou špatně dostupné sacharidy (např. při dlouhodobé pauze před následujícím jídlem). Avšak při velké tvorbě ketolátek jejich nezpracovaná část snižuje pH krve, což vede k acidóze (konkrétně ketoacidóze).\n\nAtrofie svalů vzniká primárně kvůli chybějící inhibici katabolismu bílkovin. Inzulin inhibuje štěpení bílkovin, a protože svalová tkáň je tvořena právě především bílkovinami, nedostatek inzulinu způsobuje úbytek svalové hmoty a uvolňování aminokyselin, které pak používají i k tvorbě glukózy (prostřednictvím glukoneogeneze, kdy tyto aminokyseliny slouží jako substrát).\n\nZa normálních okolností vznikají ketolátky jen v malých množství a využívají se jako doplňkový zdroj energie pro srdce a mozek. Při hladovění a při DKA se neurony (a tedy mozek) adaptují na využití ketolátek jakožto hlavního zdroje energie, protože glukózy je k dispozici příliš malé množství.\n\nPři DKA bez hladovění vede nedostatek inzulinu k vysokým koncentracím glukózy v krvi (jak přímo z potravy, tak ze neregulované glukoneogeneze v játrech). To významně zvyšuje osmolalitu krve. Současně, vzhledem ke ketóze způsobené nízkou hladinou inzulinu, vznikají velká množství ketolátek, z nichž dvě - kromě toho, že mají osmotické účinky - jsou kyselé. Výsledkem je, že pH krve se začne posouvat do kyselejší oblasti. Normální pH lidské krve je 7,35 - 7,45; při acidóze klesá pod 7,35. Velmi vážnou acidózou se rozumí pokles do oblasti 6,9 - 7,1 (hodnota pH 6,8 nebo nižší se obecně považuje za neslučitelnou se životem, tedy smrtelnou). Pokles pH má značné dopady, protože bílkoviny (tkáně, enzymy atd.) mohou být významně (a současně trvale) denaturovány (poškozeny, znefunkčněny) hodnotou pH, která je příliš vysoká nebo příliš nízká - to vede k rozsáhlému poškození tkáně, funkčním deficitům, selháním orgánů a nakonec k smrti.\n\nGlukóza začíná pronikat do moči, protože bílkoviny (ze skupiny SGLT) zodpovědné za zpětnou resorpci z moči se dostanou na hranici možností (je dosažen ledvinový práh pro glukózu). Protože se glukóza vylučuje močí, bere s sebou velké množství vody, což vede k dehydrataci. Tím se zahušťuje krev a zvyšuje osmolalita séra. Vážná dehydratace nutí buňky uvolňovat vodu do krve a způsobuje další funkční poruchy. Tento přesun vody z buněk do krevního řečiště se děje na úkor buněk samotných, protože potřebují vodu pro chemické reakce, které umožňují správné fungování buněk.\n\nJe důležité připomenout, že neškolené osobě mohou symptomy akutní DKA, například zápach dechu, velmi připomínat intoxikaci alkoholem, a proto je snadné předpokládat, že je osoba opilá, namísto toho, že trpí vážnou diabetickou poruchou.\n\nVelké anionové okno indikuje, že došlo ke ztrátě hydrogenuhličitanu (HCO) bez zvýšení množství chloridu (Cl).\n\nDisociuje-li kyselina acetyloctová (acetacetát) a kyselina beta-hydroxymáselná (beta-hydroxybutyrát), tvoří vodíkový kation (H), který je okamžitě neutralizován hydrogenuhličitanem, je-li tento k dispozici. To způsobuje ztráty hydrogenuhličitanu, které zvětšují anionové okno.\n\nPři léčbě je pokles hladiny hydrogenuhličitanu kompenzován zvýšením hladiny chloridu z nitrožilního roztoku. Též se tomu říká hyperchloremická acidóza. Tento efekt způsobuje, že se anionové okno posouvá směrem k normálním hodnotám, navzdory přetrvávající metabolické acidóze. U pacienta se při léčbě mohou vyskytovat oba typy acidózy a posun anionového okna může být menší, než by se pro daný pokles hladiny hydrogenuhličitanu dalo očekávat.\n\nKoncentrace draslíku v séru je často zvýšená, protože deficit inzulinu vede k uvolňování draslíku z buněk do mimobuněčné tekutiny. Léčba inzulinem snižuje koncentraci draslíku tím, že ho tlačí zpět do buněk a může vyvolat vážnou hypokalemii, zvláště u pacientů s normální nebo nízkou sérovou koncentrací draslíku.\n\nV této fázi DKA ohrožuje život a je nezbytně nutná okamžitá lékařská péče.\n\nLidé s diabetickou ketoacidózou potřebují bedlivé a časté sledování s ohledem na možné komplikace. Většina běžných komplikací DKA je překvapivě spjata s léčbou:\n\n\nLéčba spočívá v hydrataci (aby se snížila osmolalita krve), náhradě ztracených elektrolytů, podání inzulinu (aby mohly glukóza a draslík vstupovat do buněk) a eventuálně současně také glukózy (pro odstranění metabolických abnormalit, např. zvýšené úrovně ketolátek). Mnoho pacientů musí být umístěno na jednotku intenzivní péče, protože se jim tekutiny, glukóza a inzulin podávají v nitrožilní infuzi a je potřeba pečlivě sledovat životní funkce, produkci moči a stav krve. Během léčby není výjimkou otok mozku, který je velmi nebezpečný a taktéž vyžaduje intenzivní sledování pacienta. U pacientů s vážnou poruchou duševních funkcí může být potřebná intubace a mechanická ventilace. Přežití výrazně závisí na tom, jak výrazná byla porucha metabolismu v okamžiku převezení do nemocnice - v dnešní době je však správně léčená DKA smrtelná jen zřídka.\n\nDKA se vyskytuje častěji u diabetu I. typu, protože deficit inzulinu je nejvážnější, ale může se objevit i u diabetu II. typu. U přibližně čtvrtiny mladých lidí, u kterých se vyvine diabetes I. typu, vede deficit inzulinu a hyperglykemie ke ketoacidóze dřív, než je onemocnění rozpoznáno a léčeno. Toto může nastat i u nástupu diabetu II. typu, zvláště u mladých lidí. U osob, o kterých se ví, že mají diabetes a tento je adekvátně léčen, vzniká DKA při vysazení inzulinu, nezvládnuté akutní gastroenteritidě, při chřipce nebo rozvoji nového vážného zdravotního problému (např. bakteriální infekce nebo infarktu myokardu).\n\nDeficit inzulinu mění mnoho aspektů metabolické rovnováhy v katabolickém směru. Játra se stávají čistým producentem glukózy prostřednictvím glukoneogeneze (z několika aminokyselin v bílkovinách) a glykogenolýzy (z glykogenu, tento zdroj se však obvykle vyčerpá během několika hodin). Tuk v tukové tkáni se lipolýzou redukuje na triglyceridy a mastné kyseliny. Svalovina degraduje a uvolňuje bílkoviny pro glukoneogenezi. Vzestup hladiny mastných kyselin je spojen se zvýšením úrovně ketolátek (acetonu, acetacetátu a beta-hydroxybutyrátu; pouze jedna z nich, aceton, je chemicky keton - název je historickým omylem). Jak se ketóza zhoršuje, přichází metabolická acidóza s anorexií, břišní potíže a často případně zvracení. Zvyšování koncentrace glukózy v krvi zvětšuje objem moči produkované ledvinami, protože je překročen ledvinový práh (osmolární diuréza). Velký objem moči (polyurie) má za následek také ztráty elektrolytů, zvláště sodíku, draslíku, chloridů, fosfátů a hořčíku. Snížený příjem tekutin (kvůli zvracení), kombinovaný se zvýšeným močením vede k dehydrataci. Zhoršování metabolické acidózy vyvolává zjevnou hyperventilaci (nazývanou Kussmaulovo dýchání). Kussmaulovo dýchání je v podstatě bezděčná snaha odstranit oxid uhličitý z krve, kde jinak tvoří kyselinu uhličitou a dále zhoršuje ketoacidózu. Viz též plyny v tepenné krvi.\n\nPři přijímání do nemocnice trpí pacienti s DKA typicky dehydratací a zrychleným hlubokým dýcháním. Bolesti břicha a zvracení jsou rovněž běžné a mohou být závažné. Úroveň vědomí je až do pozdní fáze DKA typicky normální, přičemž částečná ztráta vědomí (otupená nebo snížená pozornost či úroveň vědomí) může přejít v kóma. Dehydratace může být dost vážná na to, aby způsobila šok. Laboratorní testy typicky ukazují hyperglykemii, metabolickou acidózu, normální nebo zvýšenou koncentraci draslíku a vážnou ketózu. Může být ovlivněna i řada jiných testů.\n\nV tomto okamžiku pacient urgentně potřebuje nitrožilní podávání tekutin. Základními principy léčby DKA jsou:\n\nLéčba obvykle končí úplným zotavením, při nevhodné léčbě nebo při některé z komplikací, například otoku mozku (objevuje se hlavně u dětí), však může stav skončit smrtelně.\n\n"}
{"id": "421517", "url": "https://cs.wikipedia.org/wiki?curid=421517", "title": "Konjunktura", "text": "Konjunktura\n\nKonjunktura (z lat. \"con-iungo\", spojovat) je situace středně- nebo dlouhodobé souhry příznivých okolností a podmínek, které podporují výkon nebo růst hospodářství. Pojem se užívá hlavně v ekonomii, v přeneseném smyslu se hovoří i o konjunktuře v jiných oblastech. \n\nV ekonomii se konjunkturou rozumí příznivý stav hlavních konjunkturních ukazatelů (výroba, spotřeba, zahraniční obchod, finance aj.), který se promítá do objemu, případně růstu hrubého domácího produktu. Konjunktura může být globální, regionální nebo národní a může se týkat celého hospodářství nebo jen určitých odvětví, případně komodit. \n\nVýkyvy hospodářství mohou být:\n\nV širším slova smyslu znamená konjunktura zvýšený, ale pravděpodobně přechodný zájem o nějakou oblast, myšlenkový směr, obor nebo druh výrobku. Postoj nebo jednání, které se řídí pouze konjunkturou, se nazývá konjunkturální a může svědčit až o nedostatku charakteru.\n\n"}
{"id": "421522", "url": "https://cs.wikipedia.org/wiki?curid=421522", "title": "Jan Vičar", "text": "Jan Vičar\n\nJan Vičar (* 5. května 1949 Olomouc) je český muzikolog, pedagog a skladatel.\n\nV mládí se učil hře na akordeon a klarinet na Lidové konzervatoři. Od roku 1967 studoval muzikologii a češtinu na Filozofické fakultě Univerzity Palackého v Olomouci a souběžně hru na akordeon na konzervatoři v Ostravě. Obě studia spojil svou diplomovou prací: \"Akordeon a jeho hudební uplatnění\". Pokračoval studiem kompozice na Janáčkově akademii múzických umění v Brně a od roku 1979 na Hudební a taneční fakultě Akademie múzických umění v Praze. Na HAMU absolvoval ještě postgraduální kurs hudební teorie. V letech 1973–85 působil na Katedře hudební výchovy Pedagogické fakulty v Olomouci a současně jako externí pedagog na HAMU. V roce 1995 se stal na HAMU docentem a v roce 1998 profesorem teorie a dějiny hudby.\nOd 1985 byl redaktorem a 1986–89 šéfredaktorem časopisu \"Hudební rozhledy\". Zasloužil se o obnovení Katedry muzikologie na Filozofické fakultě v Olomouci, kterou od roku 1990 vede. V letech 1998–99 působil jako hostující profesor na St. Cloud State University v Minnesotě ve Spojených státech. Od roku 2005 je hostujícím profesorem na \"Birmingham-Southern College\" v Alabamě v USA.\n\nVedle pedagogické a skladatelské činnosti je intenzivně činný organizačně:\n\nProf. Vičar se zaměřuje na hudební estetiku, hudební kritiku, teorii, dějiny a estetiku české hudby 20. století, na dílo Leoše Janáčka a na kritické hudební edice. Publikoval více než 200 prací. Mezi nejdůležitější patří:\n\n\n\n\n\n\n"}
{"id": "421523", "url": "https://cs.wikipedia.org/wiki?curid=421523", "title": "Unie asociací mezinárodních horských průvodců", "text": "Unie asociací mezinárodních horských průvodců\n\nUnie asociací mezinárodních horských průvodců (anglicky: \"Union of International Mountain Leader Associations, UIMLA\") je mezinárodní, nestátní organizace, která sdružuje národní asociace mezinárodních horských průvodců. Byla založena v roce 2004 a jejím sídlem je francouzské Chambery. V současné době unie sdružuje 2900 horských průvodců působících po celém světě.\n\nVýsledkem mezinárodní spolupráce členských států UIMLA je kvalifikace označovaná ve zkratce jako IML - International Mountain Leader – v překladu mezinárodní horský průvodce. Tento titul či osvědčení dokládá u jeho nositele mezinárodně uznaný přesně stanovený rozsah znalostí a dovedností potřebných pro vedení osob v horských podmínkách do přesně stanoveného stupně technické obtížnosti.\n\nČeský spolek horských průvodců reprezentuje Českou republiku v této mezinárodní unii a spolupracuje s členskými organizacemi na zavedení jednotného standardu vzdělání, etiky a práce horských průvodců\n\n\n\n\n\n"}
{"id": "421527", "url": "https://cs.wikipedia.org/wiki?curid=421527", "title": "Seznam měst v Bolívii", "text": "Seznam měst v Bolívii\n\nToto je seznam měst v Bolívii.\n\nZdaleka největšími aglomeracemi v Bolívii jsou La Paz (sídlo vlády), kde žije 1 710 800 obyvatel, a Santa Cruz de la Sierra, kde žije 1 397 700 obyvatel (stav 1. ledna 2006). Dohromady to představuje asi třetinu obyvatelstva celé země. Hlavní město Sucre má 247 300 obyvatel.\n\nV následující tabulce jsou uvedena města nad 10 000 obyvatel, výsledky sčítání obyvatelstva z 29. září 1976, 3. června 1992 a 29. června 2001, odhad počtu obyvatel k 1. lednu 2006 a departementy, do nichž města náleží. Počet obyvatel se vztahuje na město v politických hranicích bez předměstí. Města jsou seřazena podle velikosti.\n\n\n"}
{"id": "421540", "url": "https://cs.wikipedia.org/wiki?curid=421540", "title": "Monte-Carlo Rolex Masters 2009", "text": "Monte-Carlo Rolex Masters 2009\n\nTenisový turnaj na okruhu ATP Monte-Carlo Rolex Masters 2009 se konal ve dnech 12. - 19. dubna v Roquebrune-Cap-Martin ve Francii poblíž Monte Carla v Monaku venku na antukových dvorcích. Odměny činily 2,750,000 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "421543", "url": "https://cs.wikipedia.org/wiki?curid=421543", "title": "Barcelona Ladies Open 2009", "text": "Barcelona Ladies Open 2009\n\nTenisový turnaj WTA Barcelona Ladies Open 2009 se konal ve dnech 13. – 19. dubna ve španělské Barceloně venku na antukových dvorcích. Odměny činily 220,000 USD.\n\n\n"}
{"id": "421548", "url": "https://cs.wikipedia.org/wiki?curid=421548", "title": "Sestavy hokejových reprezentací na MS do 18 let 2009", "text": "Sestavy hokejových reprezentací na MS do 18 let 2009\n\nSestavy hokejových reprezentací na MS do 18 let 2009\n\n\n\n\n\n\n\n\n\n\n"}
{"id": "421555", "url": "https://cs.wikipedia.org/wiki?curid=421555", "title": "Family Circle Cup 2009", "text": "Family Circle Cup 2009\n\nTenisový turnaj na okruhu WTA Family Circle Cup 2009 se konal ve dnech 13. – 19. dubna v Charlestonu ve Spojených státech amerických venku na zelené antuce. Odměny činily 1 000 000 USD. Vítězkou dvouhry je stala Sabine Lisická a dosáhla svého prvního vítězství na turnaji WTA Tour.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nV závorce je kolo, ve kterém hráčky vypadly.\n\n\n"}
{"id": "421559", "url": "https://cs.wikipedia.org/wiki?curid=421559", "title": "Kassandra (jméno)", "text": "Kassandra (jméno)\n\nKassandra je ženské křestní jméno. Jméno má řecký původ (kasis+paner; mužská řecká varianta pak zněla Kassandros). Jde o jméno antické starořecké věštkyně Kassandry, dcery trójského krále Priama, již bohové potrestali tím, že jejím věštbám nikdo nevěřil.\n\nKassie, Kasey, Sandra, Kass\n\n\n\n"}
{"id": "421564", "url": "https://cs.wikipedia.org/wiki?curid=421564", "title": "Milagros", "text": "Milagros\n\nMilagros je ženské křestní jméno. Jméno má španělský původ, znamená \"zázraky\".\n\nMila, Milly, Milinka\n\n\n\n"}
{"id": "421567", "url": "https://cs.wikipedia.org/wiki?curid=421567", "title": "Karl Seitz", "text": "Karl Seitz\n\nKarl Josef Seitz (; 4. září 1869 Vídeň - Rossau – 3. února 1950 Vídeň) byl rakouský politik, předseda Sociálně demokratické dělnické strany Rakouska a od 5. března 1919 do 9. prosince 1920 první rakouský prezident.\n\nPocházel z rodiny obchodníka se dřevem. Otec mu ale brzy zemřel a Karl Seitz vychodil základní školu v městském sirotčinci. Začal se pak učit na krejčího. Díky podpoře liberálního vídeňského radního Wilhelma Baechera získal stipendium v učitelském ústavu v Sankt Pöltenu. Po vystudování se brzy začal profilovat jako mluvčí pokrokově orientovaných pedagogů. Opakovaně čelil napomínání od nadřízených. V letech 1895–1896 vydával list \"Freie Lehrerstimme\" a roku 1896 se podílel na ustavení sociálně demokraticky orientovaného spolku \"Zentralverein der Wiener Lehrerschaft\" (Ústřední jednota vídeňského učitelstva). V té době již byl aktivní v politice a podílel se na vypracování prvního sociálně demokratického školského programu.\n\nVe volbách do Říšské rady roku 1901 se stal poslancem Říšské rady. Zvolen byl za městskou kurii, obvod Korneuburg, Floridsdorf, Stockerau atd. V roce 1902 se rovněž stal poslancem Dolnorakouského zemského sněmu.\n\nMandát poslance Říšské rady obhájil ve volbách roku 1907, konaných již podle rovného volebního práva, tedy bez kurií. Zvolen byl za obvod Dolní Rakousy 33 a v parlamentu usedl do poslaneckého Klubu německých sociálních demokratů (a stal se předsedou tohoto poslaneckého klubu). Za stejný obvod uspěl i ve volbách roku 1911. Ve vídeňském parlamentu setrval až do zániku monarchie. 29. ledna 1918 se navíc stal místopředsedou Poslanecké sněmovny Říšské rady.\n\nJeho politická kariéra vyvrcholila až po zániku Rakouska-Uherska. Poté, co 11. listopadu 1918 zemřel Victor Adler, zaujal Seitz jeho post předsedy Rakouské soc. dem. strany. 21. října 1918 byl zvolen jedním ze tří prezidentů Provizorního Národního shromáždění Německého Rakouska, přičemž jeden z těchto prezidentů byl předsedou Národního shromáždění (parlamentu), druhý předsedou Státní rady a třetí předsedou kabinetu (předsedou vlády). V těchto rolích se prezidenti střídali po týdnu v dohodnutém pořadí. 5. března 1919 po volbách, v nichž se sociální demokraté stali nejsilnější parlamentní frakcí, se stal předsedou Ústavodárného Národního shromáždění Rakouska a z titulu této funkce zároveň, až do volby prvního spolkového prezidenta Michaela Hainische 9. prosince 1920 i prezidentem Rakouska. Poslední schůzi Ústavodárného Národního shromáždění předsedal 1. října 1920, kdy byla schválena nová rakouská ústava. Po prvních volbách do Národní rady 17. října 1920, při nichž získali největší počet hlasů konzervativci, ukončili sociální demokraté vládu dosavadní velké koalice a přešli do opozice. Jako poslanec Národní rady zasedal až do roku 1934 (do roku 1923 byl jejím druhým místopředsedou).\n\nV letech 1923–1934 byl Seitz starostou Vídně, která v meziválečném období měla trvalou levicovou politickou orientaci. Díky progresivní sociálně demokratické komunální politice si město v tomto období vydobylo mezinárodní renomé. Provádělo masivní výstavbu sociálních bytů, rozvíjelo zdravotnické a vzdělávací ústavy.\n\nJeho politické působení ukončil nástup austrofašismu roku 1934, kdy byl 12. února 1934 zatčen a vězněn až do prosince toho roku. Jeho obvinění z velezrady ale nebylo úspěšné pro nedostatek důkazů. V následujících letech byl vyloučen z veřejného života. Formou protestu proti panujícímu režimu byly jeho pravidelné procházky městem, při kterých nadále udržoval kontakt s obyvateli Vídně. Po anšlusu Rakouska v roce 1938 byl opět na několik dnů ve vazbě. Odmítl složil slib věrnosti novému nacistickému režimu. 20. července 1944 byl pro nespecifikovanou spolupráci s odbojovou skupinou okolo Clause Schenka von Stauffenberga uvězněn v berlínské věznici Moabit a pak navzdory vysokému věku převezen do koncentračního tábora Ravensbrück. Počátkem března 1945 byl odeslán do města Plaue v Durynsku. Zde byl, těžce nemocen, nalezen v červnu 1945.\n\nPo návratu do poválečného Rakouska se dočasně stal opět předsedou sociálně demokratické strany a byl poslancem Národní rady. Pak zastával post čestného předsedy strany. Opakovaně apeloval na spojeneckou správu v otázkách obnovení svobody Rakouska.\n\n"}
{"id": "421569", "url": "https://cs.wikipedia.org/wiki?curid=421569", "title": "Gunnar Gunnarsson", "text": "Gunnar Gunnarsson\n\nGunnar Gunnarsson (18. května 1889 Fljótsdalur – 21. listopadu 1975 Reykjavík) byl islandský spisovatel, který psal především dánsky (viz níže české překlady).\n\nGunnar pocházel ze zemědělské rodiny. Dříve, než dosáhl 17 let, publikoval dvě sbírky veršů v islandštině. Poté odešel do Dánska, kde se rozhodl stát profesionálním spisovatelem. Prožil dva nejisté roky jako student a spisovatel na volné noze (v Dánsku psal svá díla v dánštině). V roce 1912 vyšel první díl jeho románu \"Rod na Borgu\", který se stal skandinávským bestsellerem. Další tři části byly vydány v letech 1912–1914. S manželkou Dane žil a psal v Dánsku do roku 1939, kdy se vrátil na Island. Stal se na několik let farmářem a současně psal, tentokrát v islandštině. V islandštině vydal dva romány a do islandštiny překládal svá původní díla, i když už existovaly překlady. V roce 1948 se přestěhoval do Reykjavíku, kde zůstal až do své smrti.\n\nGunnar Gunnarsson byl opakovaně nominován na Nobelovu cenu za literaturu, a to v letech 1918, 1921, 1922, 1955, 1960 a 1961. \n\n"}
{"id": "421576", "url": "https://cs.wikipedia.org/wiki?curid=421576", "title": "Tabita", "text": "Tabita\n\nTabitha je ženské křestní jméno. Jméno má hebrejský původ (tabja), vykládá se jako \"gazela\". Tabitha v Novém zákoně byla žena, kterou vzkřísil z mrtvých svatý Petr. Tabithám se často přezdívá Tabby nebo jenom Tab.\n\n"}
{"id": "421577", "url": "https://cs.wikipedia.org/wiki?curid=421577", "title": "Erich Kühnhackl", "text": "Erich Kühnhackl\n\nErich Kühnhackl (* 17. říjen 1950 Citice, Československo) je bývalý německý lední hokejista, bývalý trenér německé hokejové reprezentace a viceprezident německého hokejového svazu (DEB).\n\nKühnhackl emigroval z Československa spolu se svými rodiči po vstupu vojsk Varšavské smlouvy v roce 1968 do Německa, kde se usadil v městě Landshutu. V místním klubu EV Landshut pokračoval ve své hokejové kariéře, kterou zahájil v klubu HC Baník Sokolov. Po několika letech přestoupil do Kölner EC. V závěru své hokejové kariéry pak nastupoval také ve švýcarském klubu EHC Olten.\nSpolu se svými spoluhráči z Landshutu Aloisem Schloderem a Klausem Auhuberem dokázal vybojovat na Zimních olympijských hrách v roce 1976 v Innsbrucku historickou bronzovou medaili. Na mistrovství světa 1978 vyhrál kanadské bodování. Od 16. října 2008 je viceprezidentem Německého hokejového svazu. Svoji kariéru ukončil v roce 1989, u hokeje zůstal jako trenér. Je ženatý, má tři děti. Jeho nejmladší syn Tom Kühnhackl je velmi nadějným hokejistou, je účastníkem MS 2009 hráčů do 18 let.\n\n\n"}
{"id": "421579", "url": "https://cs.wikipedia.org/wiki?curid=421579", "title": "Český spolek horských průvodců", "text": "Český spolek horských průvodců\n\nČeský spolek horských průvodců (anglicky: \"Czech Mountain Leader Associations, CMLA\")\nje nepolitické občanské sdružení. Sdružuje horské průvodce, kteří vykonávají průvodcovskou činnost horskou jako živnost nebo v pracovním či obdobném poměru, ale také jako nevýdělečnou činnost – plánování a vedení horských túr jako zájmová činnost.\n\nVzhledem k právní úpravě průvodcovské činnosti horské v ČR sdružuje horské průvodce, kteří tuto činnost vykonávají v rozsahu letních a zimních hor, nebo rozšířeně i na zajištěných cestách (ferratách), či také při ledovcové turistice. A rovněž jako canyoningoví průvodci.\n\n\n\n\n\n\n"}
{"id": "421580", "url": "https://cs.wikipedia.org/wiki?curid=421580", "title": "Grand Prix USA 2003", "text": "Grand Prix USA 2003\n\nGrand Prix USA 2003 (XXXII SAP United States Grand Prix), byl 15. závod 54. ročníku mistrovství světa jezdců Formule 1 a 45. ročníku poháru konstruktérů, historicky již 711. grand prix, se již tradičně odehrála na okruhu v Indianapolisu.\n\n\n\n"}
{"id": "421582", "url": "https://cs.wikipedia.org/wiki?curid=421582", "title": "Kevin Padian", "text": "Kevin Padian\n\nKevin Padian (* 1951) je americký paleontolog, profesor na kalifornské univerzitě v Berkeley, kurátor paleontologických sbírek a prezident Národního střediska pro vědecké vzdělávání. Jeho hlavním zájmem je především evoluce obratlovců a konkrétněji původ letu a vznik ptáků z teropodních dinosaurů.\n\nV roce 1980 získal Ph.D. na univerzitě v Yale, kde studoval evoluci letu u ptakoještěrů. Dnes je považován za jednoho z předních amerických popularizátorů vědy. Účastní se také některých kontroverzních debat s kreacionisty.\n\n"}
{"id": "421583", "url": "https://cs.wikipedia.org/wiki?curid=421583", "title": "Grand Prix Japonska 2003", "text": "Grand Prix Japonska 2003\n\nGrand Prix Japonska 2003 (XXIX Fuji Television Japanese Grand Prix), byl 16. závod 54. ročníku mistrovství světa jezdců Formule 1 a 45. ročníku poháru konstruktérů, historicky již 712. grand prix, se již tradičně odehrála na okruhu v Suzuce.\n\n\n\n\nPoslední závod : Ralph Firman, Justin Wilson, Nicolas Kiesa, Heinz-Harald Frentzen, Jos Verstappen.\n"}
{"id": "421586", "url": "https://cs.wikipedia.org/wiki?curid=421586", "title": "Discoverer", "text": "Discoverer\n\nDiscoverer je označení řady družic Spojených států amerických z let 1959–1973, které byly předstupněm letů amerických astronautů a hlavně sloužily pro potřeby špionáže.\n\nPro veřejnost: Před programem letů kosmických lodí Mercury s astronauty na palubě bylo třeba vyzkoušet nosné rakety, prověřit techniku návratu těles zpět na Zem, přístrojové vybavení, manévrovací motorky, zacvičit personál.\n\nDruhým, tehdy utajeným a vlastně hlavním cílem byl vojenský špionážní projekt CORONA, připravený CIA a složkami americké armády. Bylo potřeba pomocí fotografií z družic nahradit fotografování území zejména SSSR ze špionážních letadel. Fotografický materiál byl uschován v pouzdře a toto pouzdro bylo nutno dopravit na Zem.\n\nK vypouštění družic byly použity nosné rakety Thor v různých variantách. Pro jejich starty byla určena základna Western Test Range s nízkou polární drahou. Bylo vysláno několik desítek družic s pořadovým číslem Discoverer 1 až 143. Družice byly různých tvarů a lišilo se i jejich vybavení a hmotnost.\n\nStart i program řady družic nebyl bez problémů. Docházelo k poruchám raket, neoddělení jejich stupňů, s několika družicemi bylo ztraceno spojení již na oběžné dráze, jiné se ztratily po přistání v oceánu. Přesto program přinášel potřebné výsledky. Některé družice (od Discoverer 14) byly zachyceny letadly již ve vzduchu na sestupové dráze, kdy letěly s padákem. Na Zem byly dodány desetitisíce snímků. Po roce 1960 létaly pod označením družice USAF v utajených programech americké armády.. Mnohé z družic katalogizovány v COSPAR nebyly, protože se nedostaly na oběžnou dráhu.\n\n"}
{"id": "421587", "url": "https://cs.wikipedia.org/wiki?curid=421587", "title": "Bakesaurus", "text": "Bakesaurus\n\nBakesaurus byl ornitopodní dinosaurus (zřejmě iguanodontid nebo hadrosaurid), žijící v období svrchní křídy na území dnešní Číny. Tento rod je zmíněn v čínské knize (v anglickém překladu) \"The Dinosaur Egg Fossils in Nanyang, China\" autora Zhou, S. (2005). Vědecká komunita si však stále není jistá, zda toto jméno existuje jako oficiální vědecký taxon. \n\nTaxon „Bakesaurus“ se na internetu objevil až v únoru roku 2006, kdy se o něm zmínil na internetovém diskuzním fóru \"Dinosaur Mailing List\" Jerry D. Harris. \n\n"}
{"id": "421591", "url": "https://cs.wikipedia.org/wiki?curid=421591", "title": "Sharon", "text": "Sharon\n\nSharon je ženské či mužské křestní jméno. Jméno je hebrejského původu, pocházející z místního jména Šaronské planiny, ležící v Izraeli.\n\n\n\n"}
{"id": "421603", "url": "https://cs.wikipedia.org/wiki?curid=421603", "title": "Bayosaurus", "text": "Bayosaurus\n\nBayosaurus je neformální jméno, přiřazené fosíliím dosud nepopsaného teropodního dinosaura. Stanovili jej paleontologové Rodolfo Coria, Philip J. Currie a Paulina Carabajal v roce 2006. Jméno se objevuje na několika internetových dinosauřích seznamech. \n\nŠlo o abelisauroida, žijícího v období turonu (pozdní křída) na území provincie Neuquén v Argentině. Dinosaurus měřil asi 4 metry na délku a materiál sestává z obratlů, částí pánevních kostí a dalších fragmentů.\n\n"}
{"id": "421604", "url": "https://cs.wikipedia.org/wiki?curid=421604", "title": "Antonín Bahenský", "text": "Antonín Bahenský\n\nAntonín Bahenský (* 2. dubna 1933, Praha) je český fotoreportér.\n\nVyučil se kadeřníkem, ale zajímala ho fotografie. V roce 1959 začal pracovat jako fotolaborant v časopise \"Stadión\". Absolvoval kurs pro fotoreportéry a fotografoval pro \"Stadión\" motoristický sport. Později se stal fotoreportérem týdeníku \"Signál\"., kde působil až do devadesátých let.\n\n"}
{"id": "421605", "url": "https://cs.wikipedia.org/wiki?curid=421605", "title": "Polyurie", "text": "Polyurie\n\nPolyurie je stav (symptom), pro který je charakteristické, že výdej moči (diuréza) je vyšší než 2-3 litry za 24 hodin. Příčina polyurie může být v nadměrném příjmu tekutin, například při pití piva nebo u psychické poruchy vedoucí k nutkavému pití, může se ale jednat i o projev onemocnění vylučovací soustavy nebo metabolizmu. Od polyurie se jako symptom odlišuje polakisurie, kdy je diuréza normální, ale postižený je nucen velmi často močit.\n\nPodle příčiny lze polyurie roznělit do několika skupin:\n\nPříčinou je obvykle životní styl, nejčastěji právě pití piva, vzácněji se může jednat i o psychickou poruchu (\"psychogenní polydipsie\") spojenou s nutkavým pitím. V obvyklých případech nepředstavuje riziko, i když jsou popsány ojedinělé případy, kdy excesivní přísun tekutin vedl až ke smrti, tzv. otravě vodou.\n\nPříčinou osmotické polyurie jsou nadměrné ztráty osmoticky aktivních látek do moči. Za osmoticky aktivními látkami následuje do moči pasivně další voda a tak se zvyšuje diuréza. Takovou osmoticky aktivní látkou bývá nejčastěji glukóza při onemocnění diabetem, pokud její koncentrace v krevní plazmě překročí zhruba 10 mmol/l, mnohdy jde dokonce o první příznak cukrovky. Osmoticky aktivní může být ale i vápník při onemocnění příštítných tělísek (hyperparatyreóza).\n\nPříčinou polyurie může být i neadekvátní produkce hormonů podílejících se regulaci objemu tekutin v těle. Nejčastější příčinou je diabetes insipidus. Centrální forma je způsobena získaným postižením hypotalamu, který přestává produkovat ADH.\n\nPeriferní (renální) diabetes insipidus je způsoben buď necitlivostí buněk ledvin na vazopresin (mutace V2 receptorů), nebo poruchou kanálu pro vodu aquaporin 2.\n\nFankoniho syndrom představuje vrozenou poruchu zpětného vstřebávání některých látek v ledvinách a je tak příčinou osmotické polyurie. \n\nNoční polyurie je stav, kdy objem moči vyprodukované v noci překračuje (v závislosti na věku) 20-33 % celkové 24hodinové produkce moči, jde o jednu z nejčastějších příčin nykturie.\n"}
{"id": "421608", "url": "https://cs.wikipedia.org/wiki?curid=421608", "title": "Michael Hainisch", "text": "Michael Hainisch\n\nMichael Hainisch (; 15. srpna 1858 – 26. února 1940) byl rakouský politik a druhý rakouský prezident po pádu monarchie a po skončení 1. světové války. Hainisch byl nezávislým kandidátem, nebyl členem žádné politické strany. Ve funkci byl od 9. prosince 1920 do 10. prosince 1928. Prezidentem se stal po odvolání jeho předchůdce, Karla Seitze v roce 1920. Jeho nástupcem se stal v roce 1928 Wilhelm Miklas.\n\nJako rakouský prezident se při první státní návštěvě Československa setkal v prosinci roku 1921 s prezidentem Tomášem Garriguem Masarykem, s nímž se léta osobně znal. V dubnu roku 2016 navázali na toto historické setkání při státní návštěvě České republiky v úřadě dosluhující rakouský prezident Heinz Fischer a jeho protějšek Miloš Zeman, kteří také na stochovském nádráží u Lán na Kladensku společně odhalili pamětní desku, upomínající na toto první setkání z roku 1921. \n"}
{"id": "421609", "url": "https://cs.wikipedia.org/wiki?curid=421609", "title": "Arnold (firma)", "text": "Arnold (firma)\n\nArnold (\"Metallspielwarenfabrik K. Arnold GmbH & Co\") byl německý výrobce plechových hraček a později modelové železnice se skoro stoletou tradicí.\n\nPodnik byl 4. října 1906 založen Karlem Arnoldem v Norimberku. Zpočátku vyráběl hlavně plechové hračky. Během 2. sv. války byly zničeny všechny norimberské výrobní závody. Podniku zůstal jen pobočný závod v Mühlhausenu v Oberpfalzu, v kterém se po skončení války výroba obnovila.\n\nPozvolným poklesem odbytu plechových hraček, přešel podnik koncem 50. let na výrobu modelové železnice. V roce 1960 byly na norimberském veletrhu hraček prvně představeny modely s rozchodem kolejí 9 mm v měřítku 1:200 pod označením \"„Arnold Rapido 200“\". Tím Arnold zakládá novou velikost „N“ označenou podle rozchodu kolejí – „neun“ (devět). Od roku 1962 byly modely „Arnold Rapido“ již zhotovovány v \"měřítku 1:160\", které bylo v roce 1964 ustanoveno v mezinárodní normě NEM 010 pro velikost „N“.\n\nPo mnoha úspěšných letech musel Arnold roku 1995 vyhlásit platební neschopnost. Roku 1997 byl podnik převzat italskou společností Rivarossi. V roce 2001 byla výroba v Mühlhausenu zastavena, a formy pro výrobu modelů převzal závod v Itálii. Také i Rivarossi, která již převzala výrobu dalších značek jako Jouef i Lima, musela vyhlásit roku 2003 platební neschopnost. Společnost získala roku 2004 anglická společnost Hornby, která pokračovala ve výrobním programu. Hornby Railways přesunula výrobu do Číny, a od roku 2006 jsou opět modely pod původní značkou Arnold, společně s původními výrobky Jouef, Lima a Rivarossi, nabízeny pod označením Hornby International.\n\nArnold vyráběl téměř výhradně modely ve velikosti N. V 90. letech rozšířil nabídku o model ve velikosti TT v několika variantách.\n\nVedle kolejí vyráběl Arnold v omezeném množství také příslušenství v měřítku 1:160. Jednalo se především o stavby a silniční vozidla.\n\n"}
{"id": "421611", "url": "https://cs.wikipedia.org/wiki?curid=421611", "title": "Hornby", "text": "Hornby\n\nHornby může znamenat:\n\n"}
{"id": "421612", "url": "https://cs.wikipedia.org/wiki?curid=421612", "title": "Maxim Opalev", "text": "Maxim Opalev\n\nMaxim Alexandrovič Opalev ( , * 4. dubna 1979 Volgograd) je ruský rychlostní kanoista, vítěz olympijských her v Pekingu na trati 500 m. Na této trati uspěl i na předcházejících olympiádách, na letních olympijských hrách v Aténách byl třetí\na na letních olympijských hrách v Sydney druhý.\n\n"}
{"id": "421613", "url": "https://cs.wikipedia.org/wiki?curid=421613", "title": "Bory (rozcestník)", "text": "Bory (rozcestník)\n\nBory může být označení pro:\n\n"}
{"id": "421615", "url": "https://cs.wikipedia.org/wiki?curid=421615", "title": "Balatonalmádi", "text": "Balatonalmádi\n\nBalatonalmádi je město na severním pobřeží Balatonu. Je okresním městem okresu Balatonalmádi v župě Veszprém. V roce 2008 zde žilo 8795 obyvatel.\n\n\n\n\n\n\n"}
{"id": "421616", "url": "https://cs.wikipedia.org/wiki?curid=421616", "title": "Vidovdan", "text": "Vidovdan\n\nVidovdan (v srbské cyrilici Видовдан, v bulharštině Vidovden, do češtiny přeložitelné jako Vítův den) je významným pravoslavným svátkem, který slaví srbská, i bulharská pravoslavná církev. Připadá na 15. června podle juliánského kalendáře, na 28. června pak podle letopočtu gregoriánského. Přestože jej slaví pravoslavní na Balkáně, jak Srbové, tak Bulhaři, vzhledem k jisté kumulaci významných událostí právě v tento den je Vidovdan významný hlavně pro Srby.\n\n"}
{"id": "421618", "url": "https://cs.wikipedia.org/wiki?curid=421618", "title": "Jaromír Havlík", "text": "Jaromír Havlík\n\nprof.PhDr. Jaromír Havlík CSc. (* 17. května 1950 v Liberci) je český pedagog a muzikolog.\n\nStudoval hudební vědu a obecnou historii na Filozofické fakultě Univerzity Karlovy v Praze (1969 až 1974), muzikologické studium doplnil v letech 1975 až 1976 postgraduálním kurzem hudební teorie na Hudební fakultě AMU v Praze. V letech 1975 až 1976 byl zaměstnán v koncertní agentuře FOK, byl také vědeckým pracovníkem Ústavu pro teorii a dějiny umění, později Ústavu pro hudební vědu Akademie věd ČR. Od roku 1998 působí na celý úvazek na Hudební fakultě AMU, kde byl v letech 2004 až 2014 vedoucím Katedry teorie a dějin hudby. Od února 2014 je proděkanem pro pedagogickou činnost, vědu a výzkum tamtéž.\n\n"}
{"id": "421623", "url": "https://cs.wikipedia.org/wiki?curid=421623", "title": "Ava", "text": "Ava\n\nAva je ženské křestní jméno nejasného významu.\n\nJméno je buď středověká zkrácená forma germánských jmen začínajících na avi, vykládá se jako \"žádaná, očekávaná\", nebo je to jiná varianta pro Evu anebo to může být zkrácenina židovského jména Avigail. V řecké mytologii byla Ava nymfa Kithairona.\n\nV perštině se vykládá jako \"hlas a zvuk\".\n\nAva, Avinka, Ajva, Ajvinka\n\n"}
{"id": "421626", "url": "https://cs.wikipedia.org/wiki?curid=421626", "title": "Jiří Horák", "text": "Jiří Horák\n\nJméno a příjmení Jiří Horák náleží vícero osobnostem:\n\n"}
{"id": "421628", "url": "https://cs.wikipedia.org/wiki?curid=421628", "title": "Šaron", "text": "Šaron\n\nSlovo Šaron (: שרון) má několik významů:\n\n\n\n"}
{"id": "421631", "url": "https://cs.wikipedia.org/wiki?curid=421631", "title": "Fanta (limonáda)", "text": "Fanta (limonáda)\n\nFanta je značka limonád s ovocnou příchutí firmy Coca-Cola. Je podobná konkurenční Mirindě od společnosti Pepsi.\n\nFanta je historicky druhým nápojem firmy Coca-Cola po Coca-Cole. Vznikla v roce 1941 v Německu. V té době byla omezena možnost dovozu sirupu pro výrobu Coca-Coly do nacistického Německa, což se společnost rozhodla vyřešit výrobou nápoje, ke které budou stačit dostupné suroviny.\n\n\n"}
{"id": "421641", "url": "https://cs.wikipedia.org/wiki?curid=421641", "title": "Pterogeniidae", "text": "Pterogeniidae\n\nČeleď Pterogeniidae je malá skupina brouků žijících v Jižní Azii a Indonésii.\n\n\n"}
{"id": "421644", "url": "https://cs.wikipedia.org/wiki?curid=421644", "title": "Joshua", "text": "Joshua\n\nJoshua nebo Josh je mužské křestní jméno, užívané hlavně v anglicky mluvících zemích. Jméno má hebrejský původ (\"Jehošua\"), jeho variantou jsou biblická jména Ježíš a Jozue, znamená \"Bůh je spása\".\n\n\n\nMiloslava Knappová, \"Jak se bude vaše dítě jmenovat?\"\n"}
{"id": "421649", "url": "https://cs.wikipedia.org/wiki?curid=421649", "title": "Smicripidae", "text": "Smicripidae\n\nSmicripidae je čeleď brouků z nadčeledi Cucujoidea.\n\n\n\n"}
{"id": "421651", "url": "https://cs.wikipedia.org/wiki?curid=421651", "title": "Senátní obvod č. 2 – Sokolov", "text": "Senátní obvod č. 2 – Sokolov\n\nSenátní obvod č. 2 – Sokolov je podle zákona č. 247/1995 Sb. tvořen celým okresem Sokolov a částí okresu Cheb (Mariánské Lázně, Mnichov, Ovesné Kladruby, Prameny, Teplá, Vlkovice, Zádub-Závišín) a dvěma obcemi okresu Karlovy Vary – Toužim a Otročín.\n\nSoučasným senátorem za obvod Sokolov je od roku 2018 Miroslav Balatka.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "421654", "url": "https://cs.wikipedia.org/wiki?curid=421654", "title": "Baqt", "text": "Baqt\n\nBaqt (arabsky: بقت) byla mezinárodní dohoda uzavřená roku 652 mezi muslimským Egyptem a křesťanským královstvím Makúrie, ležícím jižně v Núbii, resp. mezi arabským vojevůdcem Abdulláhem ibn S'adem a makúrijským králem Kaliduratem. Samotný arabský název \"al-baqt\" pochází od slova „pakt“ (z řec. πάκτον, latinsky \"pactum\") a zpočátku označoval pouze dodávky otroků, jež byly součástí smlouvy. Dohoda byla v platnosti více než šest století a řadí se tak mezi nejdéle platné mezinárodní dohody v dějinách. Baqt navíc ve skutečnosti nebyl nikdy oficiálně vypovězen.\n\nDo současnosti se nedochoval žádný exemplář původní smlouvy, nejstarší opisy pocházejí až z doby několika set let poté a dosti se navzájem liší. Je ovšem možné, že původní smlouva ani neměla psanou formu a měla podobu ústní dohody mezi dvěma vládci. V pozdější době se vzájemná smlouva ustálila, ačkoliv autentičnost je sporná:\n\nSmlouva pak byla výhodnější pro egyptskou stranu a připomínala diktát, než dohodu rovnocenných partnerů. Na druhou stranu je třeba podotknout, že veškeré dochované prameny, které baqt popisují, pocházejí od arabských autorů – muslimů i arabských křesťanů – a žádný přímo od Núbijců. \n\nNejdůležitějším bodem byl každoroční tribut 360 otroků z Núbie; je ale také možné, že jich mohlo být až 400, přičemž 40 bylo určeno výhradně asuánskému místodržícímu. Egypťané pak mohli na jih výměnou dodávat potraviny a další zboží. Z muslimského pohledu tak Núbie podléhala chalífátu, ale nebyla jeho integrální součástí. Protože na islámském území bylo zakázáno zmrzačit člověka, představovala Núbie jeden z důležitých zdrojů přísunu eunušských otroků, kteří měli na trhu větší cenu, než nekastrovaní muži.\n"}
{"id": "421658", "url": "https://cs.wikipedia.org/wiki?curid=421658", "title": "Dějiny objevování Tibetu Evropany", "text": "Dějiny objevování Tibetu Evropany\n\nDějiny objevování Tibetu Evropany sahají do 14. století, kdy oblasti Tibetu navštěvují první Evropané – křesťanští misionáři. Prvním Evropanem, který vstoupil na tibetské území, byl pravděpodobně italský mnich českého původu Oldřich Čech, který měl do Lhasy dorazit roku 1328. První rozsáhlejší zprávu o Tibetu však podal až v 17. století jezuita António de Andrade, který se v Tibetu snažil o založení jezuitské misie. Pokusy jezuitů o christianizaci Tibeťanů však byly neúspěšné, stejně jako pokusy kapucínů v následujícím staletí.\n\nV 19. století se Tibet dostal do obchodně-mocenských zájmů Britské Východoindické společnosti, resp. Britského impéria. Do oblasti Tibetu byli vysílání speciálně vycvičení objevitelé zvaní pandité, koncem 19. staletí se Tibet stal předmětem bádání mnohých evropských geografů jako byli např. Nikolaj Prževalskij či Sven Hedin. Počátkem 20. století vstoupila do Lhasy expedice Younghusbanda, která znamenala průlom v návštěvnosti Lhasy Evropany – do té doby se totiž podařilo do Lhasy dostat jen několika málo Evropanům. V první polovině 20. století se po dlouhá léta Tibetem zabýval Giuseppe Tucci, který své znalosti shromáždil v rozsáhlém díle a položil tak základ moderní buddhologie a tibetanistiky.\n\nJiž ve starověku se tu a tam dostávaly k Evropanům zprávy o orientálních zemích. Jejich faktická nepřesnost zkombinovaná s užaslými vyprávěními o orientálních kulturách, které si Evropané mohli tehdy jen velmi těžko představit, způsobily, že v představách Evropanů se Východ stal čímsi záhadným a „tajemným“. Obraz Tibetu se v Západních, resp. evropských zemích, utvářel od 13. století, kdy do této vysoce položené oblasti začali pronikat první misionáři. Ve zprávách prvních Evropanů dorazivších na tibetské území se často hovoří o tématech jako je údajný kanibalismus Tibeťanů a jejich údajná sexuální svoboda. První zprávy o Tibetu též hovoří o obrovském bohatství, jaké se v Tibetu má nacházet, a o „magických“ schopnostech lamů. Zejména posledně zmíněná domněnka, totiž že v Tibetu žiji lamové „magických schopností“ ovládající „tajné nauky“, dá počátkem 19. století popud ke vzniku relativně širokému proudu stoupenců, kteří budou považovat Tibet za zdroj „tajných nauk“ a budou k němu vzhlížet jako k duchovní studnici lidstva. Do čela toho proudu se postavila Helena Petrovna Blavatská a Henry Steel Olcott, resp. Teosofická společnost.\n\nProblematika Tibetu a jeho odrazu v Západní kultuře velmi úzce souvisí s orientalismem, konceptem, se kterým přišel koncem 70. let Edward Said. Podle teorie orientalismu se obraz Orientu včetně Tibetu u Evropanů postupně formoval a v čase se měnil. Zároveň je obraz Tibetu (zejména pak jeho náboženství, které tvoří snad nejvýraznější prvek tibetské kultury) subjektivně podmíněn.\n\nTibet se z velké části nachází na Tibetské náhorní plošině, která byla v minulosti pro pěší či jejich karavany velmi těžko přístupná (průměrná nadmořská výška plošiny se pohybuje okolo 4000 m n. m.) a po dlouhá staletí se jen několika málo Evropanům podařilo do Tibetu dostat. Z politických i jiných důvodů měl navíc Tibet často uzavřen hranice cizincům. Tyto geograficko-politické poměry, které nepřály evropským cestovatelům, rovněž přispěly v evropském prostředí k vytvoření obrazu „tajemného“ a „nedostupného“ Tibetu. Tento obraz fakticky přetrval až do 20. století, kdy do Tibetu začali proudit evropští cestovatelé a tibetská kultura je podrobena vědeckému (kritickému) studiu právě vzniklé vědy – tibetianistiky. I v novodobých dějinách se však tu a tam objevují nové podněty (filmy, knihy apod.), které opět křísí myšlenku tajemstvím zahaleného Tibetu.\n\nPrvní návštěvníci Tibetu z řad Evropanů byli křesťanští misionáři. Již Marco Polo (1254–1324) se na svých cestách sice dostal až k tibetským hranicím, do země však nikdy nevstoupil. Proto je dnes prvenství v návštěvě Tibetu Evropanem připisováno františkánskému mnichu Odoriku z Pordenone (1276/1281–1331), který je pro svůj původ někdy nazýván Oldřich Čech. Bratr Oldřich měl do Lhasy vstoupit roku 1328, z jeho pera pak pochází první dochované zmínky o Tibetu.\n\nPo Oldřichu Čechovi se o Tibetu ve svých dílech zmiňují ještě misionáři Vilém Rubruk a Jan z Montecorvina. Stejně jako Oldřich Čech, i další dva zmínění františkáni se o Tibetu zmiňují jen okrajově a podrobnější zmínky o Tibetu pocházejí až ze staletí pozdějších.\n\nPrvní, skutečně zdokumentovaná návštěva Tibetu Evropany spadá do roku 1624, kdy se do Tibetu dostali jezuitští misionáři António de Andrade a Manuel Marques. Z dílny prvně zmíněného jezuity pak pochází první, skutečně doložená a obsáhlá zmínka o Tibetu. De Andrade se stačil ještě v roce 1624 vrátit do Ágry, svého výchozího stanoviště, a sepsat knihu s názvem \"Novo Descobrimento de Gram Cathayo on Reinos de Tibet\". O rok později se António de Andrade vydal do Tibetu znovu. V Cabrangu založil misijní stanici a započal zde s výstavou prvního křesťanského chrámu na tibetském území; se změnou politických poměrů v tibetském Cabrangu však byla misijní stanice zrušena a de Andradeho snahy o christianizaci Tibeťanů tak byly zmařeny.\n\nZatímco v severnější části Tibetu působil António de Andrade, do jižních oblastí byla v roce 1627 na de Andradeův popud vyslána další misie. Portugalští misionáři João Cabral a Estêvão Cacella došli přes Bhútán do Žikace, kde byli přivítáni králem Ü-Cangu. V roce 1628 tito dva mniši ustanovili v Žikace další křesťanskou misii. Stejně jako misie Antónia de Andradeho, i tato byla v roce 1635 zrušena. Cabral a Cacella po sobě zanechali spisy, díky kterým se do evropského prostředí dostávají první zmínky o šambhale.\n\nNěkdy v polovině 17. století se do Tibetu pokoušeli dostat další dva jezuité, Johannes Grueber a Albert d'Orville. V roce 1661 opustili Peking a vydali se na tibetské území. Podařilo se jim dosáhnout i Lhasy, kde zůstali po dva měsíce. Poté se vydali přes Nepál do Indie. O jejich cestě však neexistují podrobnější zprávy – zdá se, že Grueber po návratu z Tibetu na cestopise sice pracoval, jeho rukopis však nebyl nikdy nalezen.\n\nV 18. století do oblasti Tibetu začínají kromě jezuitů pronikat i misionáři z řad kapucínů. Snad nejdůležitějším mužem z těchto misionářů se stal italský jezuita Ippolito Desideri (1684–1733). Ten v roce 1712 se souhlasem Klementa XI. opustil Řím a Lhasy dosáhl v březnu 1716. Ve Lhase Desideri zůstal několik let a během tohoto času se naučil jako jeden z mála Evropanů i tibetsky. Desideri po svém návratu napsal knihu s názvem \"Lamaismus\", ve které se zabýval tibetským buddhismem.\n\nCo se týče kapucínské misie v 18. století, i ta se pokoušela o zakotvení na tibetském území. Kapucíny vedl Ital Orazio della Penna. Stejně jako jezuitská misie, i ta kapucínská však skončila neúspěchem (skončila v roce 1745). Z kostela, který nechali kapucíni ve Lhase vystavět, zbyl jen zvon z nápisem \"Te Deum Laudamus\", který je uložen v Džókhangu. Penna později sepsal tibetsko-italský slovník a přeložil některé z posvátných textů tibetského buddhismu, čímž pootevřel cestu k erudovanějšímu zkoumáni tibetské kultury.\n\nNeúspěchy křesťanských misií v Tibetu jsou připisovány nepřátelskému postoji tibetských lamů či v vzájemné rivalitě křesťanských řádů, díky níž došlo ke snižování počtu jejich členů. Nicméně neúspěchy křesťanských misionářů spolu se zkreslenými zprávami od misionářů jen přispěly k posílení představ Evropanů o Tibetu coby tajemné a nepřístupné krajině.\n\nRoku 1774 do Žikace dorazil anglický diplomat a dobrodruh George Bogle, který byl ve službách Britské Východoindické společnosti. Navázal přátelství s pančhenlamou z kláštera Tašilhünpo a dokonce si za ženu vzal Tibeťanku. Byl prvním, kdo do Tibetu přinesl brambory. Koncem 18. století byl do Tibetu ještě vyslán Samuel Turner, aby se podobně jako Bogle pokusil o navázání obchodních styků mezi Tibetem a Britskou Východoindickou společností.\n\nV 19. století nastal v objevování Tibetu příslušníky Západní kultury zásadní zlom. Dosud se na tibetská území dostávali především křesťanští misionáři, kteří obraz Tibetu, resp. tibetského buddhismu, ve svých spisech značně deformovali. Hlavně ve druhé polovině 19. století se do Tibetu dostávají evropští objevitelé a geografové, kteří začínají s mapováním tibetského území a zaplňují tak poslední bílá místa na mapě střední Asie.\n\nS těmito objevitelskými cestami započali v polovině 19. století Britové, kteří si od objevování dosud neznámých či jen velmi málo probádaných zemí slibovali navázání obchodních styků s nimi či jiné výhody. Britové postupně přišli na to, že nejlepší je do neznámých končin vyslat speciálně vycvičené místní obyvatele – tzv. pandity. Ti byli vycvičováni k tomu, aby pokud možno nepozorovaně pronikli na tibetská území a mapovali tibetský kraj.\n\nMezi takové nejznámější padnity patřil Nain Singh, který dostal úkol dostat se do hlavního centra Tibetu – Lhasy. Nain Singh se proto v roce 1865 připojil jedné z karavan mířící do „zakázaného města“, a skutečně se mu podařilo do Lhasy vkročit. Když tam byl, získával od Tibeťanů nejrůznější informace o situaci v zemi. Zároveň si dobře pamatoval rozmístění důležitých budov a zapisoval vzdálenosti mezi důležitými body. A tak se stalo, že Nain Singh po svém návratu poskytl Britům takové množství informací o Lhase, že převyšovaly dosud shromážděné poznatky o Lhase všech Evropanů dohromady. Jeho bratr Kišen Singh, který rovněž patří k významným panditům, pořídil jako vůbec první podrobnější plánek Lhasy.\n\nDalším významným panditou byl např. Kinthup, který měl za úkol zjistit, zda Evropanům známá řeka Brahmaputra je toutéž řekou, která je v Tibetu známá jako Cangpo. V převleku za sluhu lamy se Kinthup do Tibetu vypravil; podařilo se mu dostat zpět až po dlouholetých útrapách, kdy několikrát padl do zajetí a byl prodán do otroctví.\n\nV roce 1872 se do Tibetu dostal Nikolaj Prževalskij (1839–1888), významný ruský cestovatel a geograf. Trasa jeho cesty vedla především severní Tibetem. Na svých cestách sesbíral ohromné množství vědeckého materiálu jako jsou vzorky rostlin, různé exempláře ptáků a hmyzu, kůže savců apod. I přes velkou snahu se Prževalskému nikdy nepodařilo dosáhnout Lhasy. Na jeho památku byl pojmenován kůň a gazela. Stejně neúspěšně si koncem 19. století počínal americký diplomat William Rockhill, kterému se ani po opakovaných pokusech nepodařilo do Lhasy dostat.\n\nV roce 1895 se ze severní Indie vydali do Lhasy anglický šlechtic George Littledale a jeho žena, synovec a pes. Jelikož se báli odhalení, cestovali výhradně v noci. Byli zastaveni až tibetskou armádou pouhých 49 mil od Lhasy. Ve vyhoštění ze země Littledalovi nepomohly ani úplatky, ani tvrzení, že jeho žena je sestrou královny Viktorie. Mezi lety 1844–1846 se tibetskou krajinou ubírali dva lazarité Evariste-Régis Huc (1813–1860) a Joseph Gabet (1808-1853). Ti byli vysláni z Číny a jejich úkolem bylo prozkoumat možnost křesťanské misie na tibetském a mongolském území. Po jejich návratu Huc sepsal o společném putování knihu, která vyšla záhy v několika jazycích.\n\nV 19. století se Tibet ocitl uprostřed dvou velmocí – Ruského a Britského impéria. Obě země se snažily uplatnit v Tibetu své zájmy. Na samém přelomu 19. a 20. století se do tibetského kláštera Sera dostal japonský buddhistický mnich Ekai Kawaguči, který začal Britům dodávat různé, často zkreslené zprávy, které vedly Brity k přesvědčení, že z ruské strany do Tibetu proudí zbraně a že se v Tibetu nachází studenti z Burjatska. Úředníci Britského impéria se proto rozhodli vyslat do Tibetu vojenskou expedici vedenou plukovníkem Francisem Younghusbandem, která tak vešla ve známost jako Younghusbandova expedice.\n\nYounghusbandova expedice měla zabránit jednak možnému šíření ruského vlivu v Tibetu, a jednak se měla pokusit navázat obchodní styky s Tibetem. Britové se po neúspěšných vyjednáváních s tibetskými úředníky rozhodli, že si přejí vyjednávat se samotným dalajlámou. Proto vytáhli na Lhasu; jejich cestu poznamenalo několik válečných potyček s Tibeťany, kteří však neznamenali pro dobře vyzbrojenou a vycvičenou Younghusbandovu armádu velké nebezpečí. Britové dobyli Lhasu, do které do té doby vstoupilo jen několik Evropanů, a uzavřeli bilaterální dohody mezi Tibetem a Britským impériem, jež stavěly Brity do výhodné pozice. Po uzavření těchto smluv Britové odešli a snažili se Tibet nadále izolovat od ostatního světa.\n\nI přes tuto snahu Britů o uzavřenost tibetských hranic cizincům se na tibetská území vydalo mnoho dalších cestovatelů evropského původu. Byl to především švédský cestovatel a geograf Sven Hedin, která Tibet prozkoumával již před Younghusbandovou expedicí. Pokoušel se tehdy dostat do Lhasy, avšak nepodařilo se mu to. Poté, co Lhasu navštívilo stovky příslušníků Younghusbandovy expedice, pro něj ztratila návštěva Lhasy význam a proto svůj objevitelský zájem soustředil na jiné, dosud neprozkoumané oblasti centrální Asie. Mimo jiné se mu podařilo zmapovat prameny řeky Brahmaputry (Cangpo).\n\nHedin podnikl hned několik výprav do Tibetu. V prvních desetiletích 20. století prováděl výzkumy v Tibetu i britský archeolog Marc Aurel Stein, dále německé expedice Alberta Tafela, Wilhelma Filchnera a Ernsta Schäffera (viz Německá expedice do Tibetu (1939)). Důležitým moment ve vědeckém studiu buddhismu a Tibetu (potažmo tibetského buddhismu) nastal v roce 1927, kdy zahájil své působení Ital Giuseppe Tucci. V Tibetu strávil velmi mnoho let, nachodil tisíce kilometrů, byl znalcem mnoha jazyků a sepsal první fundované knihy o Tibetu a tibetském buddhismu. Položil tak základ moderní buddhologii a tibetianistice.\n\nV roce 1924 Lhasu v přestrojení navštívila Alexandra David-Néelová, belgicko-francouzská spiritualistka. Počátkem 2. světové války byli v Tibetu nuceni zůstat rakouští horolezci Heinrich Harrer a Peter Aufschneiter. Dostali se do Lhasy, kde Harrer navázal přátelství s mladičkým Tändzin Gjamcchem. Harrer později naspal knihu s názvem \"Sedm let v Tibetu\", podle níž později vznikl stejnojmenný film.\n\nTibet na samém počátku 50. let obsadila Čínská lidová osvobozenecká armáda. V padesátých letech byly tibetské hranice otevřeny především novinářům, filmařům apod., čehož využili i čeští dokumentaristé Vladimír Sís a Josef Vaniš. Tito lidé měli zdokumentovat zejména „pozitivní vlivy“ čínské anexe. V současné době je Tibet hojně navštěvován turisty, kterým slouží např. letiště ve Lhase či železniční trať z Golmudu do Lhasy. Do Tibetu je třeba zvláštní vízum, které schvaluje čínská vláda. I v moderní době se občas stává, že je do Tibetu dočasně zakázán přístup cizincům.\n\n\n\n"}
{"id": "421660", "url": "https://cs.wikipedia.org/wiki?curid=421660", "title": "311 (hudební skupina)", "text": "311 (hudební skupina)\n\n311 je Americká rocková skupina z Omahy v Nebrasce, založená v roce 1988. Jejich hudební struktura zahrnuje rozmanitost hudebních stylů včetně alternativního rocku, hip hop, reggae, funk.\n"}
{"id": "421667", "url": "https://cs.wikipedia.org/wiki?curid=421667", "title": "Kosmodrom Ťiou-čchüan", "text": "Kosmodrom Ťiou-čchüan\n\nKosmodrom Ťiou-čchüan (pinyin: Jiuquan), nejstarší čínská raketová základna, která byla vybudována roku 1956 a pro kosmonautiku přebudována v roce 1969. V mezinárodním systému označování má přidělen znak CH.\n\nZákladna byla vybudována v nadmořské výšce zhruba 1000 m n. m. v poušti vnitřního Mongolska.\n\nKosmodrom byl též pojmenováván jako Šuang-Čcheng-cu podle blízkého stejnojmenného města v provincii Kan-su. Oficiální čínský název je v českém přepisu Ťiou-čchüan Wej-sing Fa-še Čung-sin, v anglickém Jiuquan Weixing Fashe Zhongxin, oficiální anglická verze názvu je Jiuquan Satellite Launch Center\n\nStavba raketové základny byla započata 1. června 1956. V roce 1960 z této základny startovaly ruské balistické rakety R-2. Dne 27. října 1966 odtud vypustili prototyp řízené střely s jadernou hlavicí. V roce 1969 byla základna upravena pro starty raket s družicemi. Byly vybudovány dvě startovací rampy s jednou společnou otočnou věží. Zde byl uskutečněn 1. listopadu 1969 první, tehdy neúspěšný, start první čínské rakety CZ-1 (též Čchang Čeng, resp. Chang-Zheng). Opakovaný pokus 24. dubna 1970 se vydařil, nová CZ-1 vynesla na oběžnou dráhu Země první čínskou družici China-1 (též Čína-1, nebo Mao-1). Odtud startovaly i další čínské družice tohoto jména. V roce 1974 zde byla vypuštěna nová raketa CZ-2 a v roce 1999 byla postavena třetí rampa pro raketový nosič Čchang Čeng 2F (též Chang Zheng 2F) určený pro pilotované lety.\n\n"}
{"id": "421669", "url": "https://cs.wikipedia.org/wiki?curid=421669", "title": "Miroslav Jodas", "text": "Miroslav Jodas\n\nMiroslav Jodas (30. listopadu 1932, Praha – 12. září 2013 Praha) byl český fotograf.\n\nFotografoval od roku 1953, nejprve amatérsky, od začátku šedesátých let profesionálně. Pro různá nakladatelství vytvářel obálky a ilustrace knih a časopisů ve spolupráci s výtvarnými umělci. Vytvářel tematické fotografické cykly, portrétoval výtvarné umělce a hudebníky, fotografoval rovněž krajinu. Jeho fotografie jsou zastoupeny ve sbírkách Umělecko-průmyslového muzea a Moravské galerie.\n\n"}
{"id": "421673", "url": "https://cs.wikipedia.org/wiki?curid=421673", "title": "Jan Bartůšek", "text": "Jan Bartůšek\n\nJan Bartůšek (28. února 1935, Praha – 11. září 1993, Praha) byl český reportážní fotograf.\n\nVystudoval chemii, byl řidičem sanitky, v letech 1958–1960 studoval kameru na FAMU. Fotografoval pro časopis \"Mladý svět\" a vydavatelství \"Magnet\". V období normalizace 1969–1974 pracoval jako dělník a řidič. Pak pracoval opět jako fotograf pro podnik \"Stavby silnic a železnic\". V osmdesátých letech vytvořil reportážní cyklus fotografií z domovů důchodců \"Dědečkárna\". V roce 1992 fotografoval pro deník \"Prostor\".\n\n"}
{"id": "421676", "url": "https://cs.wikipedia.org/wiki?curid=421676", "title": "Jámy (rozcestník)", "text": "Jámy (rozcestník)\n\nJámy znamená množné číslo od slova jáma, může se jednat o:\n\n\n"}
{"id": "421680", "url": "https://cs.wikipedia.org/wiki?curid=421680", "title": "Mihály Károlyi", "text": "Mihály Károlyi\n\nHrabě Mihály Károlyi (4. března 1875 Budapešť – 19. března 1955 Vence) byl první a jediný prezident První Maďarské republiky a zároveň první premiér novodobého Maďarska.\n\nDne 30. října 1918 došlo v Budapešti k „\"Astrové revoluci\"“ a o den později byl Károlyi jmenován předsedou nové uherské vlády. Ještě téhož dne v Budapešti rozvášněný dav zabil nenáviděného Istvána Tiszu. Nová vláda nejprve vyčkávala s očekáváním dalšího vývoje, ovšem po vyhlášení Německé republiky a Rakouské republiky, vyhlásila i ona dne 16. listopadu 1918 Maďarskou republiku. Jejím prvním prezidentem se stal Mihály Károlyi. Ve funkci prezidenta byl jen krátce od 11. ledna do 21. března 1919, kdy se moci chopili komunisté a vyhlásili Maďarskou republiku rad.\n\n\n"}
{"id": "421683", "url": "https://cs.wikipedia.org/wiki?curid=421683", "title": "HYS The Hague", "text": "HYS The Hague\n\nHYS The Hague je profesionální nizozemský hokejový tým. Byl založen v roce 1933.\n\n\n\n"}
{"id": "421691", "url": "https://cs.wikipedia.org/wiki?curid=421691", "title": "Kosmodrom Si-čchang", "text": "Kosmodrom Si-čchang\n\nKosmodrom Si-čchang (pinyin: Xichang Weixing Fashe Zhongxin, čínsky 西昌卫星发射中心) je druhá čínská raketová základna, byla vybudována po roce 1975. Od roku 1984 jsou odtud vypouštěny rakety CZ-2, CZ-3 a novější typy. V mezinárodním systému označování kosmodromů má přidělen znak XC (dříve SI).\n\nZákladna byla vybudována v nadmořské výšce zhruba 1830 m n. m. v prefektuře Liang-šan. Původně zde stály dvě rampy, v roce 2006 byla zahájena stavba třetí rampy. V tu dobu byl poblíž základny zkušební raketový komplex Sung-lin.\n\nKosmodrom byl pojmenován podle přibližně 64 km vzdáleného města Si-čchang. Oficiální čínský název kosmodromu je v českém přepisu Si-čchang wej-sing fa-še čung-sin, v anglickém Xichang Weixing Fashe Zhongxin. Oficiální anglická verze názvu je Xichang Satellite Launch Center (XSLC).\nDruhý z čínských kosmodromů sloužil původně k vypouštění družic na geostacionární dráhu pomocí nosných čínských raket typu CZ-2 a CZ-3. První start pro účely kosmonautiky se zde uskutečnil 29. ledna 1984, ovšem provoz byl zahájen již roku 1982.\n\n\n"}
{"id": "421695", "url": "https://cs.wikipedia.org/wiki?curid=421695", "title": "Tibor Huszár", "text": "Tibor Huszár\n\nTibor Huszár (* 16. června 1952, Reca – 11. září 2013, Modra) byl slovenský fotograf.\n\nAbsolvoval katedru fotografie na pražské FAMU pod vedením profesora Jána Šmoka. Už před studiem i během něj fotografoval pro různé časopisy a média. Dokumentoval rovněž divadelní život – vyhrál \"Světové trienále divadelní fotografie\" v Novém Sadě roku 1983. Začátkem devadesátých let odešel do New Yorku, kde pracoval jako nezávislý fotograf a pedagog. Na sklonku života žil a pracoval na Slovensku. Vedl fotografický ateliér studentů Fakulty masmediální komunikace UCM v Trnavě. V roce 2011 mu byla diagnostikována rakovina tlustého střeva, které nakonec podlehl.\n\n\n"}
{"id": "421696", "url": "https://cs.wikipedia.org/wiki?curid=421696", "title": "VŠ Bratislava", "text": "VŠ Bratislava\n\nVŠ Bratislava byl slovenský hokejový klub existující v letech 1935 až 1951. Byl to první bratislavský tým, který hrál v nejvyšší československé hokejové lize a to hned v jejím druhém ročníku 1937/1938. Po válce působil v lize ještě tři ročníky spolu s dalším bratislavským klubem ŠK Bratislava (Slovan Bratislava), do kterého většina hráčů přestoupila v letech 1949 až 1950 a následně klub zanikl.\n"}
{"id": "421697", "url": "https://cs.wikipedia.org/wiki?curid=421697", "title": "Dešťový senzor", "text": "Dešťový senzor\n\nDešťový senzor (též snímač nebo detektor deště) je spouštěcí zařízení reagující na déšť a spouští nebo zastavuje chod připojených systémů. Zařízení se používá především v automobilovém průmyslu a v závlahových systémech.\n\nSnímač v dešti spouští stěrače a může také zavírat okénka, aby interiér automobilu nepoškodila voda.\n\nSenzor se v automobilech montuje pod čelní sklo. Je tvořen LED a fotodiodou. Paprsek z emitující diody se odráží od povrchu čelního skla a v případě, že jsou na skle kapky, se část paprsku láme a intenzita paprsku dopadajícího na fotodiodu je nižší. Frekvence paprsku může být ve viditelném spektru, nebo se jedná o infračervené záření. Snímač také může automaticky měnit periodu, s níž stěrače stírají.\n\nManuální ovládání stěračů může mít vliv na soustředěnost řidiče, snímač tedy napomáhá bezpečnosti provozu.\n\nV zavlažovacích systémech senzor zabraňuje automatickému spuštění závlah v případě, že prší.\n"}
{"id": "421703", "url": "https://cs.wikipedia.org/wiki?curid=421703", "title": "Vůz Bdtn756, 757 ČD", "text": "Vůz Bdtn756, 757 ČD\n\nPřípojné vozy řad Bdtn, číslované v intervalu 50 54 21-29, do 1. ledna 2009 označené 054.2, a Bdtn, číslované v intervalu 50 54 20-29, jsou přípojné osobní vozy z vozového parku Českých drah. Jsou primárně určen do souprav s motorovým vozem 854, a případně i řídicími vozy řad Bfbrdtn a ABfbrdtn. Všechny tyto vozy vznikly modernizací vozů řad Btn a Btn v KOS (Krnovských opravnách a strojírnách) mezi lety 2004 a 2013.\n\nV průběhu let 1997 až 2006 bylo zmodernizováno všech zbývajících 50 motorových vozů 852 a 853 na řadu 854, ke kterým však České dráhy neměly odpovídající přípojné vozy. Vozy řady Btn již nesplňovaly nároky na kulturu cestování a předchozí modernizace těchto vozů na Btn a modernizace BRn na vozy Bdt byly realizovány v nedostatečném počtu několika kusů. Dalším z důvodů modernizace byla rovněž nemožnost přenosu řídicích signálů původních vozů z připravovaného řídicího vozu Bfbrdtn.\n\nProto České dráhy nechaly zmodernizovat mezi roky 2004 a 2009 v KOS celkem 31 vozů Btn a Btn na řadu Bdtn. Cena modernizace jednoho vozu byla přibližně 8,3 milionu Kč, čili celková cena zakázky byla přibližně 257 milionů Kč. Na konci roku 2009 vypsaly České dráhy další výběrové řízení na modernizaci zbylých 66 vozů Btn. Celková cena zakázky byla 750 milionů Kč, čili přibližně 11,4 milionů Kč za vůz. Zakázka měla být hotova do 33 měsíců od podpisu smlouvy. I tuto zakázku vyhrála firma KOS.\n\nV dubnu 2007 odkoupily České dráhy od Železničné spoločnosti Slovensko deset zrušených vozů \"Bnp\" shodných s českou řadou Btn. V březnu 2008 odkoupily i zbývající čtyři vozy.\n\nV roce 2011 byl upraven plán modernizace vozů Bdtn. Ve voze byl snížen počet míst k sezení ve prospěch zvětšení prostoru pro přepravu jízdních kol. Tyto vozy jsou označeny Bdtn.\n\nJsou to neklimatizované přípojné vozy vycházející z typu UIC-Y o délce 24 500 mm. Jejich nejvyšší povolená rychlost je 120 km/h. Vozy jsou vybaveny podvozky \"VÚKV\" (Výzkumný ústav kolejových vozidel) se špalíkovými brzdami DAKO (Daněk – Kovolis).\n\nDo vozů byly při modernizaci nainstalovány nové předsuvné nástupní dveře ovládané tlačítky. Mezivozové přechodové dveře jsou nově poloautomatické, ovládané madly. Vozy mají polospouštěcí okna s tónovanými bezpečnostními skly. Okna jsou vybavena stahovacími roletami.\n\nVozy Bdtn mají 11 fiktivních oddílů a celkem 88 míst k sezení. Ve vozech Bdtn byl počet fiktivních oddílů snížen na 10, a počet míst k sezení klesl na 80. Do 21. vyrobeného vozu zůstala původní sedadla,  která byla pouze přečalouněna. V 22.–25. voze jsou použity renovované sedačky z vyřazené elektrické jednotky 470. Od 26. vozu jsou dosazovány nové sedačky od výrobce MSV Interier a od 32. vozu došlo opět ke změně typu sedadel. Zároveň došlo k výměně podlahových krytin, obložení, stolků pod okny a odpadkových košů. Z další výbavy je cestujícím k dispozici audio-vizuální informační systém a tlačítko „Zastávka na znamení“.\n\nV jednom nástupním prostoru se nachází místo pro přepravu jízdních kol, dětských kočárků a velkých zavazadel. Na druhém jsou umístěny dvě buňky WC s uzavřeným systémem a elektrický rozvaděč.\n\nVytápění těchto vozů je naftové teplovodní. Pro ohřev vzduchu je použit agregát Eberspächer Hydronic 30/35. Vozy mají nucené větrání s možností filtrace a ohřevu vzduchu. Vozy jsou osvětleny pomocí zářivek, a cestující jej mohou regulovat pomocí vypínačů.\n\nZároveň při modernizaci došlo ke zvýšení pevnosti rámu a skříně. Od 22. vyrobeného vozu řady Bdtn došlo rovněž ke změně materiálu kluznic spojujících rám vozů s podvozky. Díky tomu byla odstraněna nutnost mazání. Na podvozky byly dosazeny protismykové regulátory. Pro komunikaci hnacího a řídicího vozu byl dosazen UIC kabel.\n\nVozy byly z výroby lakovány do červeného nátěru s širokým žlutým pruhem pod okny. Některé vozy byly nalakovány i do nového jednotného korporátního designu Českých drah od studia Najbrt.\n\nPrototypový vůz č. 301 byl po dodání testován s motorovým vozem 843 a řídicím vozem Bftn. První sériové vozy byly nasazovány na tratích Brno–Jihlava, Praha–Mladá Boleslav–Tanvald a Praha–Kladno–Rakovník.\n\nAktuálně jsou provozovány nejčastěji s motorovými vozy 854 a řídicími vozy Bfbrdtn nebo ABfbrdtn na různých motorových rychlících, spěšných i osobních vlacích. Na rychlících Praha–Rakovník jezdí jako vložené vozy v soupravě s lokomotivou 750.7 a řídícím vozem ABfbrdtn795. Dále lze tyto vozy nalézt na trati 323 v osobních vlacích tažených vozem 842.\n\n"}
{"id": "421708", "url": "https://cs.wikipedia.org/wiki?curid=421708", "title": "GKS Tychy (lední hokej)", "text": "GKS Tychy (lední hokej)\n\nGKS Tychy je profesionální polský hokejový tým. Byl založen v roce 1971.\n\n\n\n"}
{"id": "421709", "url": "https://cs.wikipedia.org/wiki?curid=421709", "title": "Sokol Zbrojovka Židenice", "text": "Sokol Zbrojovka Židenice\n\nSokol Zbrojovka Židenice je historický název těchto klubů:\n"}
{"id": "421711", "url": "https://cs.wikipedia.org/wiki?curid=421711", "title": "STS Sanok", "text": "STS Sanok\n\nCiarko KH 58 Sanok je profesionální polský hokejový tým. Byl založen v roce 1958.\n\nMistr Polska – 2012, 2014\n\n\n"}
{"id": "421712", "url": "https://cs.wikipedia.org/wiki?curid=421712", "title": "ATK Praha", "text": "ATK Praha\n\nATK Praha je historický název těchto klubů:\n"}
{"id": "421713", "url": "https://cs.wikipedia.org/wiki?curid=421713", "title": "Naprzód Janów", "text": "Naprzód Janów\n\nNaprzód Janów je profesionální polský hokejový tým. Byl založen v roce 1920. Klub byl založen pod názvem Górnik Janów, v roce 1962 byl přejmenován na současný název.\n\n"}
{"id": "421715", "url": "https://cs.wikipedia.org/wiki?curid=421715", "title": "Sándor Garbai", "text": "Sándor Garbai\n\nSándor Garbai (27. března 1879, Kiskunhalas – 7. listopadu 1947, Paříž) byl maďarský sociálně-demokratický politik a prezident komunistické Maďarské republiky rad.\nVe funkci prezidenta byl krátce, jen pod dobu existence MRR, od 21. března do 1. srpna 1919.\n\n\n"}
{"id": "421717", "url": "https://cs.wikipedia.org/wiki?curid=421717", "title": "Stoczniowiec Gdańsk", "text": "Stoczniowiec Gdańsk\n\nStoczniowiec Gdańsk je profesionální polský hokejový tým, do roku 2011 hrající polskou nejvyšší soutěž Ekstraliga w hokeju na lodzie.\n\nByl založen v roce 1953. V roce 2011 tým zkrachoval a odstoupil z polské nejvyšší hokejové soutěže Ekstraliga w hokeju na lodzie. Zachoval se pouze mládežnický hokej. V roce 2013 se objevily zprávy, že tým podal přihlášku do Kontinentální hokejové ligy. Prezident KHL Alexandr Medveděv prohlásil, že tým má zajištěný stadion, rozpočet i trenéra. Na trenérský post se spekuluje o Vjačeslavu Bykovovi, bývalém trenéru ruské reprezentace.\n\n\n"}
{"id": "421718", "url": "https://cs.wikipedia.org/wiki?curid=421718", "title": "Dacia 1410", "text": "Dacia 1410\n\nDacia 1410 byl osobní automobil nižší střední třídy vyráběný rumunskou automobilkou Dacia. Pochází z Dacie 1310 TX, která je modernizovaná verze Dacie 1300, ta pochází z Renaultu 12. Vůz se začal vyrábět v roce 1983, kdy proběhl první facelift Dacie 1310. Je silnější než 1310, má výkon 48 kW a objem 1379 cm³, spotřeba je 6,4 l/100 km. Vyráběl se jako hatchback nebo jako kupé (Dacia 1410 Sport).\n\n"}
{"id": "421720", "url": "https://cs.wikipedia.org/wiki?curid=421720", "title": "Fajjúm (oáza)", "text": "Fajjúm (oáza)\n\nFajjúm je oáza nacházející se západně od Nilu v nížině Libyjské pouště. Její rozloha je 180 km a zdrojem vody v ní nejsou artézské studny, jak je obvyklé, ale řeka Bahr Júsuf (Josefova řeka). V oblasti oázy se nachází jezero Karún se slanou vodou, jehož rozloha se vysycháním zmenšuje. Ve starověku byla tato oblast zdrojem zemědělských plodin pro obyvatele starověkého Egypta a později i obyvatele Římské říše. Název Fajjúm pochází ze staroegyptského výrazu Pa-Jóm, znamenajícího moře.\n\nV období 5 450 – 4 400 př. n. l. se zde nacházela Fajjúmská kultura, která ovlivnila další kultury a vývoj Egypta.\n\nVe starověku se během nilských záplav stávala tato oblast bažinatou a v lagunách žilo mnoho krokodýlů. Proto se hlavním božstvem oázy stal bůh Sobek. Během 12. dynastie (2 tisíce let př. n. l.) byla tato oblast zúrodněna a u vstupu do oázy v dnešním al-Lahúnu byla vybudována rezidence panovníků, z níž se zachovaly zbytky pyramidy Senusreta II.\n\nZa vlády Ptolemaia II. (309 - 246 př. n. l.) byly vysušeny zbývající bažiny a nově získaná půda byla rozdělena mezi vysloužilce řecké armády. Během období římské nadvlády plnila tato oblast úlohu \"obilnice Říma\".\n\nFajjúmská oáza je velice úrodnou krajinou. Pěstují se zde hlavně obiloviny a bavlna. Dále fíky, vinná réva a také olivy. Většina produkce míří do nedaleké Káhiry.\n\nV roce 1878 Baedekerova cestovatelská příručka nazvala tuto oblast Země růží, protože se zde pěstují růže ve velkém. Právě z oázy Fajjúm se dováží do Káhiry a dalších částí Egypta. Oblast je také nazývána jako \"Zahrada Káhiry\".\n\nCelá oblast je oblíbenou destinací turistů. Mezi hlavní lákadla patří historické památky. Fajjúm je spojen s vyznáváním posvátného krokodýla Petsuchos, který byl ztělesněním boha Sobeka.\n\nV jihovýchodní části oázy se nachází správní město celé oblasti al-Fajjúm. Středem města protéká řeka Bahr Júsuf. U severního okraje města stojí obelisk Senvosreta I.\n\n8 km jihovýchodně od al-Fajjúmu v Hawwáře se nachází pyramida, kterou nechal postavit Amenemhet III.. V okolí Hawwáry byly také nalezeny Fajjúmské mumiové portréty - portréty malované na dřevěné desky připojované k mumiím.\n\n"}
{"id": "421725", "url": "https://cs.wikipedia.org/wiki?curid=421725", "title": "Seznam premiérů Maďarska", "text": "Seznam premiérů Maďarska\n\n\n\n\n\n\n\n\n\n\n\n"}
{"id": "421726", "url": "https://cs.wikipedia.org/wiki?curid=421726", "title": "Île de la Passe", "text": "Île de la Passe\n\nÎle de la Passe je malý neobydlený ostrůvek v zálivu Grand Port u ostrova Mauricius.\n\nOstrov je asi 250 metrů dlouhý, v nejširším místě měří 170 metrů, rozloha je přibližně 4 hektary. Leží přibližně kilometr východně od pobřežního města Mahébourg.\n\nVe dnech 20. až 25. srpna 1810, během britského tažení proti Mauriciu (zvaného tehdy francouzsky \"Île de France\") byl Île de la Passe dějištěm krvavé bitvy u Grand Port. Britové v bitvě ztratili čtyři fregaty a Francouzi ostrůvek nakonec dobyli zpět. Francouzská eskadra však nepřežila invazi na Mauricius.\n\nÎle de la Passe korálového původu a v současnosti administrativně náleží k mauricijskému distriktu Grand Port.\n"}
{"id": "421735", "url": "https://cs.wikipedia.org/wiki?curid=421735", "title": "Nintendo DS Lite", "text": "Nintendo DS Lite\n\nNintendo DS Lite je malá herní konzole se dvěma displeji od firmy Nintendo. Jedná se o odlehčenou verzi Nintendo DS uvedenou v červnu 2006. Jejím nástupcem je Nintendo DSi.\n\nStejně jako předchozí verze má opět dva displeje, z nichž jeden (spodní) reaguje na dotyk. Rozdíl mezi DS a DS Lite verzí je v tom, že DS Lite verze má menší hmotnost a o něco menší objem tudíž její kryt je 133 milimetrů široký, 73,9 milimetrů dlouhý a 21,5 milimetrů vysoký.\nObrazovky mají rozlišení 256x192 pixelů a 260000 barev. Obsahuje dva procesory, první 67 MHz ARM946E-S a druhý 33 MHz ARM7TDMI.\nKonektor pro nabíjení má tvar identický s GameBoy Advance Micro. Charakteristika designu je velmi podobná iPodu. V Evropě je dostupná v bílé a v černé barvě. Díky zmenšení konzole došlo k redukci hloubky slotu 2 pro GBA hry. Cartridge pak o několik milimetrů přesahuje profil stroje.\n"}
{"id": "421738", "url": "https://cs.wikipedia.org/wiki?curid=421738", "title": "Robert Browning", "text": "Robert Browning\n\nRobert Browning (7. května 1812 Camberwell, Londýn – 12. prosinec 1889 Benátky, Italské království) byl přední anglický básník viktoriánského období.\n\nNarodil se v Camberwellu, předměstí Londýna, v rodině Roberta a Sarah Anny Browningových. Jeho otec byl původně vyslán do východní Indie jako správce plantáží cukrové třtiny. Instituce otroctví byla ale pro něho nepřijatelná a proto se vrátil, ve zlém se rozešel se svým otcem (dědem Roberta Browninga) a pracoval jako úředník v Bank of England. Přestože se touto změnou připravil o rodinné dědictví a měl podstatně menší příjmy, dokázal si vybudovat postavení, oženit se, založit rodinu a shromáždit knihovnu o 6000 svazcích. Matka byla silně věřící evangelička a vynikající klavíristka z rejdařské rodiny ve skotském Dundee.\n\nJeho vzdělání bylo soukromé, i když v roce 1828 navštěvoval i přednášky Londýnské university (University of London). Hodně cestoval (Rusko - 1834, Itálie - 1838, 1844). Hmotně zajištěn otcem se cele věnoval literatuře.\n\nV roce 1845 se seznámil s Elizabeth Barrett, se kterou si déle než rok dopisovali. V září 1846 se tajně nechali oddat proti vůli Elizabethina otce a odcestovali do Itálie. Po krátkém pobytu v Pise přesídlili do Florencie, kde žili až do Elizabethiny smrti v roce 1861. Poté se Robert Browning vrátil do Londýna spolu se svým synem Robertem (Robert Wiedemann Barrett Browning, 1849-1912). Vydal manželčinu literární pozůstalost a účastnil se literárního života. Podnikal cesty do Evropy, při takové cestě po Itálii v roce 1889 zemřel v Benátkách. Pohřben je ve Westminsterském opatství v tzv. \"koutku básníků\" (Poets’ Corner) v jižním transeptu.\n\nVe své tvorbě se Browning inspiroval dílem Byronovým, Keatsovým a především Shellyovým. Typicky osobní romantickou poezii začal kombinovat s popisem objektivní skutečnosti. Své verše obohatil tehdy neobvyklými nepravidelnými rytmy a nezvyklými rýmy. Na příklad v básni \"Meeting at night\" (Noční schůzka) využil schému abccba, která se jenom zřídka vyskytuje v evropské poezii. Nejvíce psal však v blankversu, nerýmovaným pětistopým jambu. Příkladem je zde epická báseń \"Prsten a kniha\", která má 21 tisíc řádků. Často využival také aliteraci:\n<poem>\nAll the breath and the bloom of the year in the bag of one bee:\nAll the wonder and wealth of the mine in the heart of one gem:\n</poem>\nObsahově nejsou jeho díla soustředěna na děj nebo na konflikty postav. Jedná se zpravidla o osobní pohled jedné z postav na události i na vlastní vnitřní konflikty. O svém dramatu Stafford např. řekl, že je to \"děj v postavě spíše než postava v ději\". Tento žánr je pak nazván dramatický monolog. Na Browningovo dílo v tomto směru navazují například Thomas Stearns Eliot, Ezra Pound nebo Robert Frost. Je to předznamenání techniky proudu vědomí v moderní literatuře.\n\nV některých svých pracích Browning kladl dost značné nároky na věcné znalosti čtenáře (poéma \"Sordello\", 1840), a proto získal pověst nesrozumitelného básníka.\n\nKnižně vydané drama \"Paracelsus\" bylo dobře přijato. Napsal dalších sedm dramat, ale uvedena byla jen některá a to bez úspěchu. Za svého života byla jeho žena Elizabeth populárnější než její manžel.\n\nMezi nevýznamnější Browningovy básně patří \"Rytíř Roland přišel k temné věži\". Velice populární je dětská báseň \"Krysař z Hamelnu\" (česky také \"Strakatý pištec z Hamelnu\").\n\nRobert Browning je pravděpodobně první básník, kterého hlas byl nahrán na Edisonově fonografu.\n\n\n\n\nNěkteré Browningovy básně přeložil Jaroslav Vrchlický. Překlady byly otištěny v časopisu \"Květy\" v roce 1894. Jsou to \"Jak nesli dobrou novinu z Gentu do Cách\" (\"How they Brought the Good News from Ghent to Aix\"), \"Biskup nařizuje, jak má býti vztyčen jeho hrob v kostele Santa Prassede\" (\"The Bishop Orders His Tomb at Saint Praxed's Church\"), \"Událost z francouzské války\" (\"Incident of the French Camp\"), \"Myšlénky o domově na moři\" (\"Home-Thoughts, from the Sea\"), \"Transcendentalismus. Báseň ve dvanácti knihách\" (\"Transcendentalism: A Poem in Twelve Books\") a \"Toccata Galuppiho\" (\"A Toccata of Galuppi's\").\n<poem>\n\"Já skočil jsem v střemen a Joris a on,\" \n\"já cválal, Dírek cválal, my cválali vhbon,\" \n\"„Zdar s vámi!\" křikla stráž, my venku juž z bran,\" \n\"„As vámi!\" houk oblas v cval z valu všech stran;\" \n\"a zapadla fortna, všech světel zhas třpyt,\" \n\"a půlnocí hlubokou začli jsme hřmít.\" \n</poem>\n\n\n"}
{"id": "421740", "url": "https://cs.wikipedia.org/wiki?curid=421740", "title": "Slatinice (Most)", "text": "Slatinice (Most)\n\nSlatinice (německy \"Deutsch Schladnig\" či \"Deutsch Zlatnik\") je název zaniklé obce v okrese Most v Ústeckém kraji. Nacházela se necelé 4 km jihozápadním směrem od centra dnešního města Mostu. Obec byla zbořena v letech 1965-1968 kvůli těžbě hnědého uhlí. Dnes je jako katastrální území Slatinice u Mostu částí Mostu v jeho části Čepirohy.\n\nNejstarší písemná zmínka o Slatinicích pochází z roku 1227, kdy Hrabišic Kojata odkázal ve své závěti Slatinice jistému Dětřichovi. V roce 1312 prodal mostecký měšťan Jan z Werberku svůj podíl ve Slatinicích zderazskému klášteru v Praze. Klášter prodal Slatinice v roce 1456 Janu Hochhauserovi z Hochhausu. V roce 1511 koupilo ves bratrstvo Nejsvětějšího Těla Kristova v Mostě, které bylo majitelem obce a zdejšího statku do roku 1783. Následně se vystřídalo několik majitelů, až v roce 1811 získal Slatinice rod z Ottlilienfeldu, který je vlastnil do roku 1848. Poté se Slatinice staly samostatnou obcí v okrese Most.\n\nSlatinice byly farní obcí již před rokem 1278. Původní kostel se nedochoval. Pravděpodobně byl zničen za husitských válek. V roce 1455 byl v obci postaven nový dřevěný kostel. V letech 1732-1743 byl vystavěn barokní kostel sv. Šimona a Judy.\n\nObec zanikla v letech 1965-1968 vinou postupu těžby uhlí a její katastrální území bylo připojeno k obci Bylany. V současnosti je již území částečně rekultivováno.\n\n\n\n"}
{"id": "421741", "url": "https://cs.wikipedia.org/wiki?curid=421741", "title": "TKH Toruń", "text": "TKH Toruń\n\nTKH Toruń je profesionální polský hokejový tým. Byl založen v roce 1923.\n\n\n"}
{"id": "421743", "url": "https://cs.wikipedia.org/wiki?curid=421743", "title": "GKS Jastrzębie (lední hokej)", "text": "GKS Jastrzębie (lední hokej)\n\nGKS Jastrzębie je profesionální polský hokejový tým. Byl založen v roce 1963.\n\n"}
{"id": "421744", "url": "https://cs.wikipedia.org/wiki?curid=421744", "title": "TH Unia Oświęcim", "text": "TH Unia Oświęcim\n\nTH Unia Oświęcim je profesionální polský hokejový klub. Byl založen v roce 1946.\n\n\n\n"}
{"id": "421745", "url": "https://cs.wikipedia.org/wiki?curid=421745", "title": "Residence", "text": "Residence\n\nResidence nebo rezidence (z lat. \"residentia\", stálé sídlo, od \"sedere\", sedět) znamená stálé sídlo panovníků a diplomatů, palác, případně luxusní obydlí vůbec.\n\nStejný původ má slovo residentní, trvale usedlý, a resident, nejčastěji stálý spolupracovník špionáže v cizím městě.\n\nResidentní program v informatice znamená program, který je trvale umístěn v operační paměti.\n\nV raném středověku panovníci často svá sídla měnili a cestovali – jednak proto, aby mohli přímo vykonávat vládu v různých částech svých říší, jednak ale také proto, že bylo obtížné zásobovat královský či císařský dvůr na jednom místě. Například římští císařové se až do 13. století stěhovali z jednoho hradu (falc) na druhý. Teprve když se mohli trvale usídlit na jednom místě, vznikla tak residenční města a honosné paláce jako residence. Na rozdíl od starších hradů, budovaných jako pevnosti, pozdější paláce už předpokládaly, že se nebudou muset vojensky bránit, protože se na celém území podařilo prosadit tak zvaný zemský mír (landfríd), monopol panovníka na použití násilí.\n\nResidence znamená také obytnou část kláštera. V církevním právu zavedl Tridentský koncil residenční povinnost jako povinnost církevního hodnostáře trvale žít na místě, kde vykonává svoji funkci. Bránil se tím středověkému mnohoobročnictví, kdy tatáž osoba zastávala více funkcí, často i na různých místech, a nechávala se zastupovat někým jiným.\n\nDnes slovo residence obvykle označuje vlastní obydlí vyslance, případně vrcholného představitele státu, na rozdíl od jejich vyslanectví a úřadoven. Ze Spojených států se však i k nám šíří význam residence jako prostě luxusního obytného domu nebo i jen bytu. Residenční čtvrť pak znamená prostě čtvrť určenou k bydlení. V Kanadě se slovem residence označuje také studentská kolej.\n\n\n"}
{"id": "421747", "url": "https://cs.wikipedia.org/wiki?curid=421747", "title": "Čtrnáct Dvorců", "text": "Čtrnáct Dvorců\n\nČtrnáct Dvorců (též Čtrnáct Dvorů, ) je zaniklá osada, která byla součástí města Dolní Jiřetín, rovněž zaniklého, v okrese Most v Ústeckém kraji. Rozkládala se při březích Jiřetínského potoka v nadmořské výšce 235 metrů, asi 6,5 km severozápadně od města Mostu. V podstatě oddělovala Horní a Dolní Jiřetín. Katastrální území Čtrnáct Dvorců měří 1,41 km².\n\nDějiny Čtrnácti Dvorců, které se vyčlenily během 16. století z Dolního Jiřetína, a po roce 1848 se staly jeho osadou, byly úzce spjaty s tímto městem. Obec byla spolu s ním zlikvidována v letech 1980–1983 kvůli stanovení pásma hygienické ochrany Chemických závodů Litvínov a postupu těžby hnědého uhlí.\n\nV následujících letech jsou údaje souhrnné pro Dolní Jiřetín i s osadou.\n\n"}
{"id": "421750", "url": "https://cs.wikipedia.org/wiki?curid=421750", "title": "Łaziska (Slezské vojvodství)", "text": "Łaziska (Slezské vojvodství)\n\nŁaziska je vesnice v okrese Wodzisław ve Slezském vojvodství v Polsku, blízko města Gorzyce. Administrativně spadá pod gminu Godów. Vesnice má 1689 obyvatel a leží u hranic s Českou republikou.\n\nVe vesnici se nachází dřevěný kostel všech svatých z roku 1467. Je zde také pěší hraniční přechod Łaziska - Věřňovice.\n\n"}
{"id": "421754", "url": "https://cs.wikipedia.org/wiki?curid=421754", "title": "Křesťanství v Africe", "text": "Křesťanství v Africe\n\nKřesťanství v Africe se rozšířilo v 1 století. Řada Afričanů ovlivnila vývoj křesťanství mezi nimi mimo jiné Tertullián, Clement z Alexandrie, Origenes, Cyprian a Augustin.\nStarověký Egypt byl christianizován již v první fázi šíření křesťanství. S Egyptem sousedilo habešské (etiopské) Aksumské království. Jeho král, Ezana II., byl pokřtěn v roce 324 a řecký otrok, sv. Frumentius, se stal biskupem alexandrijské církve. V roce 350 Aksumské království rozvrátilo Núbii, která se rozpadla na 3 království: Nobatii s hlavním městem Pachoras (dnes Faras) na severu, mezi prvním a druhým Nilským kataraktem, Makúrii s hlavním městem Stará Dongola uprostřed a Alódii s hlavním městem Soba (nedaleko Chartúmu) na jihu. Když se v roce 373 Marek stal biskupem ostrova Fíl bylo to známkou toho, že křesťanství zasahuje i do Núbie.\n\nZásadní zlom přichází v roce 451 s chalcedonským koncilem. Na něm došlo k roztržce pravověrných dyafyzitů a afrických miafyzitů (nepřesně monofyzitů). Afrika se tak vydělila z řecko-římského světa. Nejdříve byla christianizována Nobatie, v roce 545, v miafyzitské formě. V roce 569 přijalo křesťanství království Alódie, opět jako miafyzitismus. Pouze Makúrie v témže roce přijala pravověří.\n\nV roce 640 dobyli arabští muslimové Egypt. Státy na jih od Egypta tak ztratily s Evropou a tedy i zbytkem křesťanského světa kontakt. V roce 651 se Arabové pokusili Núbii dobýt, byli odraženi, ale získali tribut (smlouvou bakt). Merkurios I. Makúrijský před rokem 701 anektoval Nobatii a v roce 719 Makúrie konvertovala na miafyzitismus.\n\nŽidovská královna Jitka v roce 960 vyvrátila Aksumské království. V roce 1137 byla vláda jejích potomků ukončena, když král králů Mara Takla Haymanot z dynastie Zangwe založil etiopské císařství, v evropské středověké zkomolené tradici bájné království kněze Jana. Tato pověst vznikla na základě kontaktů s křižáky. Po roce 1171 nastává úpadek Núbie. Křesťanští Núbijci provdávali své dcery za muslimské Araby. Po roce 1275 nastal otevřený rozvrat, naproti tomu sousední Ethiopie jen v roce 1270 změnila dynastii: K moci se dostala dynastie Šalomounovců, která pak vládla až do roku 1974. V roce 1317 Makúrie konvertovala na islám. V roce 1504 dobyli muslimové poslední súdánský křesťanský stát, Alódii.\n\nKřesťanství v Africe zaznamenává v současnosti rychlý početní nárůst, zejména na úkor tradičních náboženství. Misijní činnost je v současnosti prováděna více samotnými Afričany, než misionáři z jiných kontinentů. \n\nKřesťanské denominace jsou velmi rozmanité – od tradičních církví řazených k východnímu pravoslavnému společenství, až po dynamicky se rozvíjející společenství letniční a charizmatická.\n\n"}
{"id": "421757", "url": "https://cs.wikipedia.org/wiki?curid=421757", "title": "Michael Caine", "text": "Michael Caine\n\nSir Michael Caine, rozený Maurice Joseph Micklewhite (* 14. března 1933 Londýn) je anglický filmový herec. Hrál ve více než sto filmech a spolu s Jackem Nicholsonem jsou jedinými nominovanými herci na Oscara, v hlavní nebo vedlejší roli, v každém desetiletí od roku 1960.\n\nZnámým se stal pro množství kritiky dobře hodnocených rolí ve filmech šedesátých až osmedesátých let dvacátého století, jakými byly \"Zulu\" (1964), \"\" (1965), \"Mozek za miliardu dolarů\" (1967). Objevil se také ve snímcích Harry Palmer, \"Alfie\" (1966), \"Loupež po italsku\" (1969), \"Chyťte Cartera\" (1971), \"Muž, který chtěl být králem\" (1975), \"Příliš vzdálený most\" (1977), \"Vítězství\" (1981) nebo \"Rita se vzdělává\" (1983).\n\nOscara za nejlepší mužský herecký výkon ve vedlejší roli získal za film \"Hana a její sestry\" (1986) a \"Pravidla moštárny\" (1999). Dále hrál postavu Nigela Powerse v komedii \"Austin Powers – Goldmember\" (2003), či sluhu Alfreda Pennyworthe z komerčně úspěšné Nolanovy trilogie \"Batman začíná\", \"Temný rytíř\" a \"Temný rytíř povstal\". Zahrál si také v komediálním dramatu \"Mládí\" (2015), za nějž obdržel Evropskou filmovou cenu pro nejlepšího herce.\n\nV roce 2000 byl povýšen královnou Alžbětou II. do rytířského stavu v souvislosti se zásluhami o film. Má typicky londýnský přízvuk.\n\n"}
{"id": "421762", "url": "https://cs.wikipedia.org/wiki?curid=421762", "title": "Zagłębie Sosnowiec (lední hokej)", "text": "Zagłębie Sosnowiec (lední hokej)\n\nZagłębie Sosnowiec je profesionální polský hokejový klub. Byl založen v roce 1937.\n\n\n"}
{"id": "421763", "url": "https://cs.wikipedia.org/wiki?curid=421763", "title": "Kosmodrom Tchaj-jüan", "text": "Kosmodrom Tchaj-jüan\n\nKosmodrom Tchaj-jüan (pinyin: Taiyuan Weixing Fashe Zhongxin, čínsky 太原卫星发射中心) je novější čínský kosmodrom, postavený v horách severní Číny roku 1966, odkud první družice letěla v roce 1988. Používá se pro něj mezinárodní zkratka TY.\n\nJe umístěn v severní části Číny, v pohoří Lü-liang-šan, provincii Šan-si, poblíž města Jü-kchou.\n\nOficiální čínský název kosmodromu je v českém přepisu Tchaj-jüan wej-sing fa-še čung-sin, v anglickém Taiyuan Weixing Fashe Zhongxin. Oficiální anglická verze názvu je Taiyuan Satellite Launch Center..\n\nZákladna původně sloužila zkouškám startů raket středního doletu. Kosmodrom byl vybudován kvůli vypouštění družic na polární dráhu. Poprvé odtud vyletěla raketa CZ-4A dne 6. září 1988 a vynesla na nízkou orbitální polární dráhu družici Feng-Jün 1 (Vítr a oblak). Létaly odtud rakety různých typů, pro kosmonautiku byly určené např. Čchang Čeng (zkratka CZ) a Kchai Tchuo-če (KT).\n\nKosmodrom dnes spolu s ostatními patří čínské národní kosmické agentuře CNSA. V roce 2004 byla odtud odstartována družice Probe-2 (čínsky Tan-Ce) s pomocí čínské rakety Dlouhý pochod 2C/SM, což byl výsledek navázané spolupráce Číny s Evropskou agenturou ESA.\nV období let 1988-2008 se zde uskutečnilo 29 startů raket s družicemi.\n\n"}
{"id": "421764", "url": "https://cs.wikipedia.org/wiki?curid=421764", "title": "Gorgias (Platón)", "text": "Gorgias (Platón)\n\nGorgias je jeden z Platónových dialogů. Zabývá se rozdílem mezi uměním (skutečné dobro) a zběhlostí (zdánlivé dobro, lest), a tím i problémem spravedlnosti. „Veškeré vědění oddělené od spravedlnosti není moudrost, ale lest.“\n\nHlavním problémem v textu jsou rozdílné názory Sókrata a Gorgia (později i Póla a Kallikla) o pojetí umění. Veškeré vysvětlování se odehrává na příkladě rétoriky. Gorgias ji pokládá za umění. Zpočátku tvrdí, že je jejím předmětem spravedlivé. Sókratés později dokáže na nesčetných příkladech, že tomu tak není a proč.\n\nČím se liší vědění od víry? Pouze \"vědění\" je to pravdivé; \"víra\" může být pravdivá i nepravdivá. K tomuto faktu dochází Sókratés na příkladě rétoriky. Rétorika je schopnost přemlouvat soudce na soudě, vládnout nad ostatními přemlouváním atd. Rétorika způsobuje pouze víru, neboť je výrobkyní věřivého přesvědčování, ne naučného, k čemu je potřeba moudrost, jak je tomu např. u soudnictví. Předmětem rétoriky je tedy spravedlivé i nespravedlivé. Jako důkaz uvádí výrok Gorgia, že jeho žáci mohou rétoriky využít i nespravedlivě, a že v takovém případě nesmíme trestat jeho učitele. Gorgias tímto přiznává i nespravedlivé užívání rétoriky. Rétorika tedy není uměním o spravedlivém, nýbrž lstí a zběhlostí. Za takovou lest lze pokládat i kuchařství, neboť se pouze tváří, že umí to samé, co lékařství, pouze však úlisně lahodí – je jejím padělkem. Stejně je rétorika padělkem soudnictví, zlou a ošklivou věcí, která lstí přesvědčuje, že zná spravedlivé, přitom vytváří jen zdánlivou pravdu. Skutečnou pravdu pozná pouze soudnictví, skutečné dobro pro tělo člověka jen lékařství, a ne kuchařství. Pouze umění je to pravé dobro, neboť žádá rozumu. Zběhlost (rétorika, kuchařství..) probíhá bez rozumového výkladu a klame. Je tedy lstí. Když lidem chybí moudrost a rozum, vybírají si to příjemnější, jako např. kuchařství.\n\nNejvětším zlem je nespravedlivě jednat. I Gorgias postupně se Sókratem souhlasí, že ten, který zabil nespravedlivě, je ubohý a právě jeho musíme litovat nejvíce. Pokud se ale věci činí spravedlivě, např. zabíjet a vyhánět, je to dobré.\n\nPouze rozumný a spravedlivý člověk je šťastný. Tento výrok nám potvrzuje tím, že dokáže, že trest dokáže napravit nespravedlivou, nemocnou duši a že člověk se po spravedlivém trestu, při kterém trpí dobrem, stává šťastnějším, než ten, který se trestu vyhýbá. Dokáže tím, že vše spravedlivé je krásné, dobré a užitečné a že nejošklivější věcí je nespravedlnost. Právě rétorika, ta zběhlost, která není uměním, lze použít pouze jako lest proti nepřátelům, jen k tomu, abychom jim uškodili. To potvrzuje i fakt, že zde není třeba znát rozdíl mezi spravedlivým a nespravedlivým, dobrem a zlem, krásnem a ošklivostí. Lékařství a soudnictví jsou uměními, neboť mohou vše vědecky odůvodnit. Naopak kuchařství náleží slasti, nic neprozkoumává, ani příčiny. Opatřuje pouze příjemné pocity, vše ostatní jí je lhostejné (lest). Pouze umění, jako lékařství a soudnictví, se starají o největší dobro, jsou uměními o pravém spravedlivém dobru a mravním krásnu.\n\nText tedy vede k výsledku, že vědění žádá nejen rozumu a moudrosti, ale hlavním prvkem je znalost spravedlivého. Jejím cílem je dobro pro člověka, a pokud došlo k onemocnění duše (tělu) nespravedlivým, tak napomáhá jejímu uzdravování. Jejím opakem je víra, která pojednává o spravedlivém i nespravedlivém a nejedná se jí o skutečné dobro člověka, jejím cílem je jen zdánlivé dobro.\n\nSókratés v dialogu postupuje pomalu a na základě nesčetných příkladů, který každý zvlášť musejí Gorgias, či později i Pólos, potvrdit, napravuje Sókratés jejich špatné a mylné názory. Tím je vlastně osvobozuje od největšího zla, čímž je nepravdivé mínění.\n\nObčas Platón používá i metod, které nejsou zcela korektní, např. když Gorgias je donucen se studem přiznat, že nenaučí spravedlivému. Později je mu i Kalliklem vytčeno, že jednou posuzuje problém z hlediska přírody (fysis), podruhé z hlediska zákona (nomos), čímž své protějšky mate. Dle zákona je totiž ošklivější bezpráví činit, dle přírody je ošklivější jej snášet. Právě v tom lze vidět meze textu. Je složitější rozlišit, kdy jedná dle zákona a kdy dle přírody a čeho je zastáncem.\n"}
{"id": "421767", "url": "https://cs.wikipedia.org/wiki?curid=421767", "title": "Polonia Bytom (lední hokej)", "text": "Polonia Bytom (lední hokej)\n\nPolonia Bytom je profesionální polský hokejový klub. Byl založen v roce 1920.\n\n\n"}
{"id": "421781", "url": "https://cs.wikipedia.org/wiki?curid=421781", "title": "Seznam měst v Brazílii", "text": "Seznam měst v Brazílii\n\nToto je seznam měst v Brazílii.\n\nNejvětším městem v Brazílii je São Paulo, kde žije 10 886 518 obyvatel. Následuje Rio de Janeiro (6 093 472 obyvatel) a Salvador da Bahia (2 892 625 obyvatel). Hlavní město Brasília, které leží v Distrito Federal do Brasil, má 2 455 903 obyvatel (stav 1. dubna 2007).\n\nV následující tabulce jsou uvedena města nad 200 000 obyvatel, výsledky sčítání obyvatelstva z 1. září 1991, 1. dubna 2000 a 1. dubna 2007 a správní jednotky (spolkové státy), do nichž města náleží. Počet obyvatel se vztahuje na město v politických hranicích bez předměstí. Města jsou seřazena podle velikosti.\nZdroj: Instituto Brasileiro de Geografia e Estatística (IBGE)\n\n\n"}
{"id": "421784", "url": "https://cs.wikipedia.org/wiki?curid=421784", "title": "Josef Hendrich", "text": "Josef Hendrich\n\nJosef Hendrich může být: \n\n"}
{"id": "421789", "url": "https://cs.wikipedia.org/wiki?curid=421789", "title": "Posázavská stezka", "text": "Posázavská stezka\n\nPosázavská stezka je turistická stezka podél dolního toku řeky Sázavy. Název je užíván zejména pro nejatraktivnější a stavebně nejnáročnější několikakilometrový úsek mezi Pikovicemi (obec Hradištko) přes území Třebsína (obec Krňany) k Žampachu (obec Kamenný Přívoz). Hlavní část stezky je červeně značena jako pěší turistická trasa č. 0001.\n\nStezka je místy vytesána ve skále nebo vybudována z kamenného zdiva. Mezi rozcestím pod Třebsínem a přírodní rezervací Medník je cesta vedena po dvou kamenných schodištích, v úseku se nacházejí i tři vyhlídková místa ohrazená zábradlím: Raisova vyhlídka s výhledem proti proudu řeky, bezejmenná vyhlídka s dnes již zarostlým výhledem a Klimentova vyhlídka s výhledem na malebnou zákrutu Sázavy proti jejímu proudu. Ve skále poblíž Pikovic je umístěna pamětní deska s textem: \"„Posázavská stezka“ byla vybudována v délce 6,8 km nákladem Kč 230.000 Klubem čsl. turistů v Praze v letech 1919–1924\".\nStezku navrhl Josef Kliment (1858–1938), učitel z Prahy a dlouholetý pracovník klubu turistů. První úsek byl slavnostně otevřen v červnu 1920 v místě zvaném „Na Babách“.\n\n\n"}
{"id": "421797", "url": "https://cs.wikipedia.org/wiki?curid=421797", "title": "Santa Cruz de la Sierra", "text": "Santa Cruz de la Sierra\n\nSanta Cruz de la Sierra („horský svatý kříž“) je největší město Bolívie. Leží v tropické východní části země na řece Piraí. V roce 2016 zde žilo 1 640 615 obyvatel, v metropolitní oblasti pak 1 986 855 obyvatel.\n\nMěsto bylo založeno v roce 1561, je centrem departmentu Santa Cruz a největším hospodářským střediskem země s velkým podílem na HDP. Od poloviny 20. století, kdy byla vybudována silnice z Cochabamby a železnice do Brazílie, je Santa Cruz jedním z nejrychleji rostoucích jihoamerických měst.\n"}
{"id": "421799", "url": "https://cs.wikipedia.org/wiki?curid=421799", "title": "Dřínov (Most)", "text": "Dřínov (Most)\n\nDřínov () je název zaniklé obce v okrese Most v Ústeckém kraji. Nacházela se v nadmořské výšce 231 metrů a měla katastrální výměru 488 ha. Ležela zhruba 9 km západně od tehdejšího města Mostu. Obec byla zbořena v roce 1976 kvůli těžbě hnědého uhlí. Oficiálně obec zanikla 1. července 1976.\n\nKatastrální území bylo připojeno nejprve k obci Komořany, po jejím zániku pak k 1. lednu 1988 i s jejím územím k městu Most. Katastrální území Dřínov u Komořan měří 6,06 km².\n\nPrvní písemná zmínka o obci pochází až z roku 1542. V následujícím roce ves prodali Fridrich a Jiří Smolíkovi ze Slavic Šebestiánovi z Veitmile. V roce 1586 se stal majitelem Dřínova Diviš z Michalovic. Po něm jej koupil v roce 1612 jeho příbuzný Bohuslav mladší z Michalovic. Tomu však byl majetek zkonfiskován za účast ve stavovském povstání. V roce 1622 ves koupil Vilém mladší Popel z Lobkovic a začlenil ji do svého lobkovického panství Nové Sedlo – Jezeří, v němž zůstal Dřínov až do roku 1848. Poté se stal samostatnou obcí v okrese Chomutov.\n\nObyvatelé se živili zemědělstvím, v blízkosti obce byly dva velké rybníky. Konec 19. století znamenal pro Dřínov změnu. Bratři Theodor, Arwed a Martin Grohmannové (majitelé barvíren a přádelen na Teplicku) se stali majiteli rozsáhlých dolových měr a v roce 1893 se zde začalo s těžbou hnědého uhlí v nově otevřeném dole Elly, později Karel a nakonec jen \"Grohmann\" (po osvobození od roku 1946 \"Důl Maršál Koněv\"). Důl těžil nízkopopelnaté hnědé uhlí výborné kvality. V roce 1904 zaměstnával 470 pracovníků, za první republiky 750–800 horníků. Poslední vůz uhlí opustil těžní jámu 30. června 1977.\n\nZa druhé světové války bylo v Dřínově při leteckém bombardování 24. srpna 1944 zničeno a poškozeno několik domů a zahrad.\n\nV roce 1960 byl se stal Dřínov součástí okresu Most. Obec byla zlikvidována v roce 1976 z důvodu rozšíření důlní těžby.\n\n\nPři sčítání lidu v roce 1921 zde žilo 1580 obyvatel (z toho 824 mužů), z nichž bylo 318 Čechoslováků, 1235 Němců a 37 cizinců. Kromě šedesáti evangelíků, jednoho příslušníka ostatních církví a 187 lidí bez vyznání patřili k římskokatolické církvi. Podle sčítání lidu z roku 1930 měl Dřínov 1811 obyvatel: 324 Čechoslováků, 1449 Němců, jednoho příslušníka jiné národnosti a 37 cizinců. Většinou byli římskými katolíky, ale 73 z nich patřilo k evangelickým církvím, osm k církvi československé, jeden byl žid a 315 bez vyznání.\n\nKatastrální území bylo připojeno k obci Komořany.\n\nDne 22. května 1938 se konaly volby do obecních zastupitelstev. Z rozdělených 1121 hlasů v Dřínově získaly 608 hlasů Sudetoněmecká strana, 97 hlasů Německá sociální demokracie, 261 hlasů Komunistická strana Československa a 155 hlasů jiné české strany.\n\n"}
{"id": "421800", "url": "https://cs.wikipedia.org/wiki?curid=421800", "title": "John Pilger", "text": "John Pilger\n\nJohn Richard Pilger (9. října 1939 v Sydney) je australský žurnalista a dokumentarista, žijící a pracující v Londýně.\n\nNarodil se v australském Sydney, dokončil \"Sydney Boys High School\" na které se již začínal zajímat o novinářskou práci – založil tamní studentský magazín. V roce 1958 dostal práci v \"Daily Telegraph\" a na začátku 60. let přijat práci v britském \"The Daily Mirror\" a od té doby žije v Londýně.\n\nStal se zahraničním respondentem, válečným zpravodajem (vytvářel zprávy z války ve Vietnamu), částečně jej též zajímala sociální témata, zahraniční politika. Zprávy přinášel z mnoha zemí světa, zejména Asie a Afriky (Vietnam, Kambodža, Egypt, Indie, Bangladéš, Biafra, Východní Timor, Irák, Barma, Nikaragua, Palestina) později se věnoval např. problémům zemí Jižní Ameriky nebo otázkám dětské práce v Indonésii. V průběhu let svou práci vydal i v knižní podobě či jako dokumentární filmy určené pro televizi (přibližně od začátku 80. let) a později též na DVD.\n\nMá syna Sama (*1973) a dceru Zoe (*1984).\n\nJeho postavení v politickém spektru by se dalo charakterizovat jako levicové (v roce 1987 se pokusil o kariéru šéfredaktora levicového listu \"News on Sunday\", která měla ovšem velmi krátkého trvání).\n\nJedná se o kritika globalizace, geopolitické a ekonomické hegemonie Prvního světa vůči rozvojovým zemím a exploatace jejich přírodního bohatství. Je zastáncem principů jako je právo národů na sebeurčení, přímá demokracie a další.\n\nNesouhlasí s expanzivní zahraniční politikou Spojených států amerických a několik svých filmů věnoval odkrývání její odvrácené tváře (někdy až s prvky antiamerikanismu. Pilger stejně tak nesouhlasí s jednotlivými válečnými kampaněmi USA (Válka proti terorismu, Válka v Iráku, Válka v Afghánistánu, …). Antipatie chová nejen k administrativě George W. Bushe ale i Tonyho Blaira. Naopak, sympatie chová např. k Hugo Chávezovi nebo Evo Moralesovi.\n\nV prosinci 2011 zareagoval na projev prezidenta Obamy k příležitosti stažení amerických vojsk z Iráku (jenž v něm řekl, že americká armáda je nejlepší bojová síla v dějinách světa) konstatováním, že Amerika od roku 1945 svrhla 50 vlád, včetně demokratických, rozdrtila okolo 30 hnutí za svobodu a bombardováním zabila nesčetně mnoho mužů, žen a dětí.\n\nCitáty Johna Pilgera:\n\n\nJohn Pilger natočil celkem asi 50 dokumentárních filmů. Toto je jejich výběr.\n\n\nZískal několik žurnalistických a lidsko-právních ocenění. Je jeden ze dvou lidí, kteří obdrželi cenu \"Britain's Journalist of the Year Award\" (britský novinář roku) více než jednou. Jeho filmové a televizní dokumenty jsou většinou vysoce hodnoceny a též získaly několik cen ve Spojeném království a Spojených státech.\n\nCelkem od roku 1966 obdržel přes dvě desítky cen a sedm vyznamenání.\n\n\n"}
{"id": "421801", "url": "https://cs.wikipedia.org/wiki?curid=421801", "title": "Vršany", "text": "Vršany\n\nVršany (německy \"Würschen\") je název zaniklé obce v okrese Most v Ústeckém kraji. Nacházela se v nadmořské výšce 256 metrů zhruba 5 km jihozápadně od centra dnešního města Mostu. Obec byla zbořena v roce 1978 z důvodu těžby hnědého uhlí. Vršany nejsou samostatným katastrálním územím, ale spadají do katastrálního území Bylany u Mostu, které je dnes částí obce Malé Březno.\n\nPrvní písemná zmínka o Vršanech pochází z roku 1350, kdy patřila k mosteckému hradu. Do jeho panství příslušela i v 15. a 16. století. V roce 1595 prodal císař Rudolf II. hrad i se vším příslušenstvím městu Mostu a Vršany se tak staly jeho majetkem a staly se součástí městského panství Kopisty. Jeho součástí zůstaly až do konce feudalismu v roce 1848. Poté se Vršany staly osadou obce Slatinice. Vršany byly součástí i tamní farní obce a místní děti také chodily do Slatinic do školy. Obec získala plnou samosprávu až ve dvacátých letech 20. století. V roce 1961 se Vršany staly osadou obce Bylany. Vršany zanikly v roce 1978 při rozšíření důlní těžby.\n\nNa návsi stála kaple svatého Prokopa postavená v 19. století.\n\nV dalších letech jsou údaje souhrnné pro Bylany i s osadou.\n\n\n\n"}
{"id": "421803", "url": "https://cs.wikipedia.org/wiki?curid=421803", "title": "Zapomenuté světlo (film)", "text": "Zapomenuté světlo (film)\n\nZapomenuté světlo je český film natočený roku 1996 v režii Vladimíra Michálka. Film svým názvem odkazuje na stejnojmennou knihu Jakuba Demla z roku 1934, ze které čerpá některé motivy.\n\nV roce 1997 film získal tři České lvy (za nejlepší mužský herecký výkon – Bolek Polívka, nejlepší zvuk – Radim Hladík mladší a nejlepší ženský herecký výkon ve vedlejší roli – Veronika Žilková) a nominován byl v dalších čtyřech kategoriích. Téhož roku byl film na Mezinárodním filmovém festivalu v Karlových Varech oceněn třemi cenami včetně ceny publika. Vladimír Michálek získal v roce 1998 cenu za nejlepší režii na Newport International Film Festival.\n\nFilm byl natáčen v obcích Roprachtice, Výsluní, v osadě Jizerka, Ústí nad Labem a v Litoměřicích.\n\nFilm se odehrává na konci osmdesátých let. Venkovský farář Holý (Bolek Polívka) bojuje s nepřízní osudu i nástrahami, které mu do cesty kladou komunističtí funkcionáři, ale bojuje i s nepochopením kapitulního vikáře, člena Pacem in terris (kapitulní vikář není ve filmu pojmenován, fyzicky se však velmi podobá Mons. Josefu Hendrichovi, v letech 1974-1989 kapitulnímu vikáři litoměřické diecéze, část filmu je natáčena v prostorách litoměřické biskupské rezidence). Hlavní dějovou linkou filmu je snaha faráře Holého o záchranu chátrajícího kostela. Podobnost se stejnojmennou knihou Jakuba Demla je de facto pouze ve vedlejší dějové lince: Podobně jako Deml ve své knize, je i farář Holý konfrontován s utrpením smrtelně nemocné milované osoby – Marjánky (Veronika Žilková).\n\n"}
{"id": "421807", "url": "https://cs.wikipedia.org/wiki?curid=421807", "title": "Josef Hendrich (kněz)", "text": "Josef Hendrich (kněz)\n\nJosef Hendrich (21. srpna 1922 Rochov – 9. července 1994 Mladá Boleslav) byl český římskokatolický kněz, v letech 1974 až 1989 kapitulní vikář litoměřické diecéze.\n\nNarodil se jako nejstarší ze tří dětí. Vystudoval gymnázium v Roudnici nad Labem a po maturitě byl přijat do kněžského semináře v Litoměřicích. Studia však musel přerušil, když byl za druhé světové války totálně nasazen v Berlíně. Po skončení války pokračoval ve studiích na pražském kněžském semináři až do roku 1948, kdy přešel zpět do Litoměřic. Tam svá studia dokončil a 26. června 1949 přijal z rukou Štěpána Trochty kněžské svěcení.\n\nPoté se stal kaplanem v Liberci (1949–1950) a následně působil jako duchovní správce v Jablonném v Podještědí (od 1. července 1950 do 31. května 1958), odkud excurrendo spravoval také farnosti Jítrava a Rynoltice, poté v Kováni (1958–1959) a v Březně (1959–1966). V roce 1966 se stal administrátorem arciděkanství v Mladé Boleslavi, administrátorem excurrendo farnosti Kosmonosy a okrskovým vikářem mladoboleslavského vikariátu; působil zde i po jmenování kapitulním vikářem až do 80. let.\n\nAč byl v počátcích své kněžské služby biskupem Trochtou v roce 1949 na základě mexických fakult tajně jmenován sekretářem oblastního vikariátu Liberec (zahrnujícího tehdejší vikariáty Frýdlant, Jablonec nad Nisou, Jablonné v Podještědí a Liberec), později patřil ke kněžím nejvíce spolupracujícím s komunistickým režimem. Od 28. září 1972 byl kanovníkem Katedrální kapituly u sv. Štěpána v Litoměřicích, a to II. kanovníkem svatoštěpánským.\n\nOd 10. dubna 1974 byl kapitulním vikářem litoměřické diecéze, v letech 1977 až 1984 byl předsedou české části Sdružení katolických duchovních Pacem in terris a od února 1980 jedním z místopředsedů celostátního Sdružení katolických duchovních Pacem in terris. Při jednáních mezi československou vládou a Vatikánem byl opakovaně prosazován jako vládní kandidát na úřad biskupa. Za svou činnost v Pacem in terris v roce 1985 obdržel vyznamenání Za zásluhy o výstavbu. V letech 1977 až 1989 byl evidován jako agent Státní bezpečnosti s krycím jménem Primas. Kapitulním vikářem zůstal až do 27. srpna 1989, kdy byl vysvěcen nový litoměřický biskup Josef Koukl. Poslední léta svého života strávil na Mladoboleslavsku, pohřben byl v Brozanech nad Ohří do rodinného hrobu 15. července 1994. Po sametové revoluci byl v církevních kruzích obhajován, a to dle zprostředkovaného svědectví například i ze strany biskupa Otčenáška.\n\nJeho postava byla ztvárněna Richardem Metznarowskim ve filmu Zapomenuté světlo z roku 1996 (s Boleslavem Polívkou jako vesnickým farářem v hlavní roli). Nicméně podle svědectví pamětníků nebyl Hendrich ve skutečnosti tak temnou postavou, jak jej ztvárnil film, spíše se snažil v rámci dané společenské situace pracovat pro církev a pomáhal věřícím.\n\nJosef Hendrich\n\n"}
{"id": "421809", "url": "https://cs.wikipedia.org/wiki?curid=421809", "title": "Špidla", "text": "Špidla\n\nPříjmení Špidla (Špidlová) nosí více různých osobností:\n\n"}
{"id": "421810", "url": "https://cs.wikipedia.org/wiki?curid=421810", "title": "Kodiak Launch Complex", "text": "Kodiak Launch Complex\n\nKodiak Launch Complex (KLC) je kosmodrom postavený v roce 1998 na Aljašce ve Spojených státech pro vypouštění družic na polární dráhu. V systému zkratek kosmodromů má přidělen symbol KO.\n\nKosmodrom stavěný pro komerční účely byl stavěn od ledna 1998 a dokončen po třech letech. Již 6. listopadu 1998 odtud vzlétla první raketa k suborbitální misi, první orbitální let se uskutečnil 30. září 2001, když odtud vzlétla raketa Athena 1 se souborem mikrodružic nazvaných Kodiak Star na polární dráhu. Provozovatelem celého komplexu je Alaska Aerospace Development Corporation, což je státní společnost řízená americkým státem Aljaška. Operativní řízení letů má NASA.\n\nKomplex je umístěn na ostrovu Kodiak v jihozápadní části Aljašky, asi 40 km od městečka Kodiak. Střelecký sektor, tedy místo předpokládaného dopadu stupňů raket, míří na jih od ostrova, nad lidmi téměř nenavštěvovanou část Tichého oceánu. Mimo dvojici vlastních startovacích ramp jsou zde budovy pro montáž, přípravu nákladů a vzdálené řídící středisko.\n\nJe určen pro družice s hmotností do 1000 kg na polární dráhy. Základnu chce využít i americká armáda pro zkoušky dvaceti balistických střel Systému strategických cílů armády USA, známých jako program STARS (HVĚZDY). I proto byly vzneseny námitky ze stran ekologických organizací a skupin občanů.\n\n"}
{"id": "421815", "url": "https://cs.wikipedia.org/wiki?curid=421815", "title": "Luděk Štyks", "text": "Luděk Štyks\n\nLuděk Štyks (* 30. června 1961 v Litoměřicích) je český cyklista.\nStal se mistrem republiky v silničním závodě jednotlivců v letech 1984, 1986, 1988 a 1992. Roku 1987 se na mistrovství světa amatérů ve Villachu umístil na 6. místě.\n\n"}
{"id": "421817", "url": "https://cs.wikipedia.org/wiki?curid=421817", "title": "Giuseppe Jappelli", "text": "Giuseppe Jappelli\n\nGiuseppe Jappelli (14. května 1783 Benátky – 8. května 1852 tamtéž) byl italský architekt v období neoklasicismu.\n\nStudoval na Accademia Clementina v Bologni. V letech 1836–7 cestoval po Francii a Anglii. Jeho nejznámějším dílem je Pedrocchi Café v Padově. Pro Padovu navrhl také budovu jatek, vězení a univerzitní objekty. Věnoval se i zahradní architektuře.\n"}
{"id": "421819", "url": "https://cs.wikipedia.org/wiki?curid=421819", "title": "Karl Scheit", "text": "Karl Scheit\n\nKarl Scheit (21. dubna 1909 v Schönbrunnu (dnes Svinov) - 22. listopadu 1993 ve Vídni) byl rakouský kytarista, loutnista a hudební pedagog. Je znám jako \"Rakouský Segovia\".\n\nByl 1933-1984 profesorem na vídeňské Hudební akademii, nyní univerzitě múzických umění ve Vídni, a na vídeňské konzervatoři. Mezi jeho studenty patřili Heinz Wallisch, Robert Wolff, Jürg Chamber, Richard Pilkington a Konrad Ragossnig.\n\nJe autorem publikace \"Učebnice pro kytaru\".\n"}
{"id": "421822", "url": "https://cs.wikipedia.org/wiki?curid=421822", "title": "Zvodeň", "text": "Zvodeň\n\nZvodeň je hydraulicky jednotná a souvislá akumulace gravitačních podzemních vod v hornině, t.j. spojité těleso vody (akumulace) v kolektoru, kterým se mohou šířit hydraulické impulsy, resp. může docházet k přenosu (transportu) hmot. Podle tlaku na vrchní hranici zvodně se rozlišuje napjatá zvodeň a volná (nenapjatá) zvodeň.\n\nZvodeň shora uzavřená nepropustným stropem (izolátorem, artéským stropem) s napjatou hladinou. Po provrtání stropního izolátoru vystoupí vody na příslušnou piezometrickou tlakovou hladinu, která leží nad úrovní terénu.\n\nZvodeň (často nenapjatá) uložená v malé hloubce pod povrchem terénu, a proto lehce dosažitelná studnami nebo jinými nehlubokými záchytnými objekty. Nejčastěji je vázaná na kvartérní uloženiny, zvětralinový plášť nebo na připovrchovou zónu.\n\nZvodeň s napjatou hladinou, tj. s vyšším hydrostatickým tlakem na vrchní hranici než je atmosférický tlak. Vytváří se v hydrogeologickém kolektoru, který je shora ohraničený stropním izolátorem po nasycení celé mocnosti hydrogeologického kolektoru. Hladina podzemní vody by vystoupila nad strop kolektoru, pokud by zde byla propustná vrstva nebo vrt (studna). Kolektor je z obou stran obklopen izolátory (svrchní i spodní hranice zvodně je geologická).\n\nZvodeň s volnou hladinou (akumulace nenapjaté podzemní vody) s gravitačním filtračním tokem. Vyplňuje póry pouze ve spodní části kolektoru. Na hladině podzemní vody je tlak atmosférický. Tuto svrchní hranici zvodně tvoří tzv. hydrogeologická hranice (nestabilní, proměnná s dotací nebo úbytkem vody v systému); spodní hranici tvoří geologická hranice (stabilní, daná např. rozhraním vrstev). Nad hladinou podzemní vody se nalézá tzv. nesaturovaná zóna (pásmo provzdušnění nebo aerace); pod hladinou podzemní vody, kde jsou póry nebo pukliny jsou zcela vyplněny vodou leží saturovaná zóna (pásmo saturace nebo nasycení).\n\nNahromadění podzemních vod v pásmu provzdušnění nad povrchem vrstev nebo čoček s malou propustností. Viz také zavěšená zvodeň.\n\nHydraulicky jednotná akumulace volné podzemní vody uvnitř pásma provzdušnění nad povrchem lokálních hydrogeologických izolátorů. Báze zavěšené zvodně je od hlouběji ležícího pásma nasycení oddělena provzdušněným úsekem.\n\nKaždá zvodeň má své geometrické a energetické charakteristiky. Přehled základních charakteristik je vidět z obrázku – viz také hladina podzemní vody.\n\n"}
{"id": "421823", "url": "https://cs.wikipedia.org/wiki?curid=421823", "title": "Hemangiom", "text": "Hemangiom\n\nHemangiom je benigní (nezhoubný) mezenchymový nádor krevních cév. Obvykle se tvoří na povrchu kůže nebo pod kůží, může se ale vyskytnout i jinde. Asi 30 % hemangiomů je přítomno již při narození, většina ostatních se objeví během prvních pár měsíců života.\n\nHemagiomy můžeme rozdělit na:\n\nKapilární hemangiom se vyskytuje nejčastěji v kůži, kde vytváří červené skvrny. Lidově se mu také říká \"jahodové znaménko\". Často nepředstavuje vážnější problém a lze jej léčit steroidy, kryoterapií, nebo odstranit laserem či chirurgicky.\n\nKavernózní hemangiom (\"hemangioma cavernosum\") můžeme najít v kůži, pod kůží nebo i na vnitřních orgánech. Makroskopicky vypadá jako modravý či nafialovělý uzel. Menší uzlíky mohou spontánně vymizet během školního věku. Větší hemangiomy se mohou vyskytnout např. v hrtanu (kde ztěžují dýchání) nebo na očním víčku (kde omezují vidění). Pak je nutná léčba - opět buď injekčním podáváním steroidů, laserovou terapií či chirurgickým vynětím.\n\nArteriovenózní (racemózní) hemangiom lze vidět v kůži, ale i jinde. Je charakterizován velice krátkým úsekem, kde se přívodná tepna rozdělí na kapiláry a opět spojuje do značně rozšířených žil.\n\nV současnosti není známa žádná účinná prevence proti hemangiomu.\n\nLéčba již byla v základech zmíněna u rozdělení hemangiomů. Ve většině případů není léčba nutná, pakliže ovšem způsobuje hemangiom problém (ať už funkční či psychický), existují tyto alternativy:\n\nValná většina hemangiomů nepředstavuje vážnější problém. Obvykle jde o potíže pouze kosmetického rázu. Přesto se mohou vyskytnout nádory, které omezují funkci některého orgánu nebo způsobují vážné krvácení.\n\n"}
{"id": "421829", "url": "https://cs.wikipedia.org/wiki?curid=421829", "title": "Jaroslav Bárta", "text": "Jaroslav Bárta\n\nJaroslav Bárta (* 31. května 1948, Hradec Králové) je český fotograf.\n\nStudoval kameru a uměleckou fotografii na FAMU, kterou absolvoval roku 1973. Pak pracoval jako volný fotograf, v letech 1977–1987 jako fotograf podniku \"Stavby silnic a železnic\" a od roku 1988 opět jako volný fotograf. V roce 1990 byl zakladatelem a prvním předsedou \"Asociace fotografů\". V letech 2002–2009 působil jako vedoucí katedry fotografie FAMU, kde nyní zastává funkci interního pedagoga. V sedmdesátých a osmdesátých letech tvořil fotografické cykly detailů a struktur a civilizačního prostředí. V devadesátých letech se významně podílel na projektu \"Letem českým světem\", který srovnává záběry krajiny a městské zástavby s odstupem jednoho století. Bártovy fotografie jsou zastoupeny ve sbírkách Umělecko-průmyslového muzea, Moravské galerie a v zahraničí. Kromě fotografické tvorby se věnuje grafickým návrhům publikací a plakátů, organizuje výstavy a přednáší.\n\n\n"}
{"id": "421830", "url": "https://cs.wikipedia.org/wiki?curid=421830", "title": "Marlee Matlinová", "text": "Marlee Matlinová\n\nMarlee Beth Matlinová (* 24. srpna 1965, Morton Grove, Illinois, USA) je americká herečka a filantropka. V dětství přišla o sluch a když v roce 1986 vyhrála Oscara pro nejlepší herečku ve vedlejší roli, stala je dosud jedinou neslyšící herečkou, která toto ocenění získala.\n\nV roce 2009 vydala svoji autobiografii \"I'll Scream Later\", kde popisuje svoji drogovou závislost i vztah s hercem Williamem Hurtem, který ji měl psychicky týrat.\n\nNarodila se jako třetí dítě Donovi a Libby Matlinovým. V osmnácti měsících zcela ohluchla na pravé ucho a částečně i na levé. Důvodem pravděpodobně mohlo být genetické poškození hlemýždě. Její rodina vyznává reformní judaismus.\n\nJejí postižení ji však ani v dětství neodradilo od její velké lásky – herectví. V dětském divadelním souboru hrála jako sedmiletá Dorotku v \"Čaroději ze země Oz\". Účinkovala i v Mary Poppins. Její hluchota ji nikdy nesvazovala. Chodila do běžné školy, absolvovala státní školu John Hersey High School a poté nastoupila na Harper College.\n\nPo škole se opět vrátila do divadla. Její první rolí v dospělosti byla vedlejší role neslyšící Lydie v dramatu \"Bohem zapomenuté děti\". Při tomto představení si jí všimla režisérka Randa Hainesová, která ji poprvé postavila před kameru do filmového zpracování této hry. Tentokrát zazářila už v roli Sarah Norman. Její filmový partner William Hurt se na nějakou dobu stal i jejím partnerem životním. Díky roli Sáry získala nejen Zlatý glóbus a Oscara, ale přes noc se stala hvězdou.\n\nNásledovaly slabší snímky (\"Walker\", 1988; \"Linguini Incident\", 1992). Sama sebe si v krátkém vstupu zahrála ve snímku \"Hráč\" (1992). Až film \"Neslyším zlo\" (1993) jí opět přinesl zajímavější hlavní roli. Více příležitostí jí poskytla televize. Seriál Picket Fences znamenal dokonce nominaci na cenu Emmy. Objevila se v \"Seinfieldovi\" i \"Měsíčním svitu\".\n\nV době účinkování v seriálu z kriminálního prostředí \"Reasonable Doubts\" po boku Marka Harmona, se 29. srpna 1993 provdala za policejního důstojníka Kevina Grandalského. Mají spolu čtyři děti - Sarah (*1996), Brandona (*2000), Tylera (*2002), a Isabelle (*2003). Pracuje rovněž jako mluvčí několika charitativních organizací.\n\n"}
{"id": "421832", "url": "https://cs.wikipedia.org/wiki?curid=421832", "title": "Dolní Jiřetín", "text": "Dolní Jiřetín\n\nDolní Jiřetín () je zaniklá obec v okrese Most v Ústeckém kraji. Nacházela se šest kilometrů severozápadním směrem od bývalého města Mostu v nadmořské výšce 235 metrů s katastrální výměrou 776 hektarů. K horní části Dolního Jiřetína přiléhala jeho osada Čtrnáct Dvorců a vytvářely souvislý pás osídlení podél Jiřetínského potoka až k dnešnímu Hornímu Jiřetínu. Obec byla zlikvidována v letech 1980–1983.\n\nNejstarším písemným dokladem o existenci Jiřetína je listina z roku 1263, kde se však ještě nerozlišuje Dolní a Horní Jiřetín. Tehdejší majitel jménem Protiva upravil jiřetínským obyvatelům vrchnostenské dávky. Další zpráva o obci pochází z roku 1273, kdy král Přemysl Otakar II. udělil mosteckým měšťanům mílové právo, ze kterého vyčlenil Kopisty, Komořany a Jiřetín, kde se směl prodávat chléb, maso a pivo zakoupené v Mostě. Přes Jiřetín vedla ve středověku obchodní cesta z Chomutova a Ervěnic do Saska.\n\nZe 14. století pocházejí první písemné zmínky o tvrzi v Jiřetíně, na které jsou zaznamenáni v roce 1354 Keruňk z Lomu, roku 1394 Petr z Gablence a 1399 Kašpar z Gablence. V roce 1409 je zmiňována jako držitelka Anna z Koldic a Jiřetín spadal k bílinskému panství tohoto šlechtického rodu. Za držby pánů z Koldic obdržel Jiřetín několik výsad. V roce 1473 byli obyvatelé svými majiteli osvobozeni od roboty a v roce 1485 obdrželi od krále Vladislava II. právo vařit pivo.\n\nFara v Dolním Jiřetíně se poprvé připomíná již k roku 1352. V roce 1409 Anna z Koldic oddělila horní část Jiřetína a založila zde novou farnost Horní Jiřetín. Tak začal postupný proces oddělování obou vesnic, který byl dokončen kolem roku 1459. V roce 1492 poslední majitel z rodu Koldiců, Těma zastavil oba Jiřetíny Václavovi Vlčkovi z Čenova. Dolní Jiřetín je zde zmiňován jako městečko, zatímco Horní Jiřetín zůstal vsí až do roku 1914, kdy byl povýšen na město.\n\nV 16. století se vystřídalo několik majitelů Dolního Jiřetína. Jáchym z Malcánu a po něm páni z Veitmile. Šebestián z Veitmile se uvádí ještě v roce 1549 jako držitel zdejší tvrze. Kolem roku 1562 koupil ves Václav Popel z Lobkovic a ten přikoupil ještě část vsi, která patřila Zdeňkovi Želenskému ze Sebuzína. V této době se rovněž z Dolního Jiřetína vyčlenila osada Čtrnáct Dvorců. V roce 1583 zdědil Dolní Jiřetín i s tvrzí Jan Václav z Lobkovic. Když přikoupil statek Horní Litvínov, kam přenesl své sídlo, náležel Dolní Jiřetín k hornolitvínovskému panství. V roce 1642 přešel Dolní Jiřetín do majetku Valdštejnů a součástí jejich panství Duchcov-Horní Litvínov zůstal až do roku 1848.\n\nDne 31. srpna 1571 obdržel Dolní Jiřetín od císaře Maxmiliána II. městský znak a pečeť s právem pečetit zeleným voskem a právo na konání výročních trhů. Toto privilegium v následujících staletích potvrdili a rozšířili o další trhy císař Leopold I. (1682) a Josef II. (1785). V 17. století prošlo městečko obdobím úpadku. V roce 1621 jej postihl rozsáhlý požár. Nepříznivě zasáhla do osudů Dolního Jiřetína také třicetiletá válka a po ní roku 1680 morová epidemie. V témže roce vyhořel poplužní dvůr. Městečko ztratilo většinu předchozích privilegií, včetně práva vařit pivo. Teprve v 18. století Dolnímu Jiřetínu císařové Josef I. Habsburský a Karel VI. vrátili jeho ztracené svobody.\n\nObyvatelé se živili především zemědělstvím a rybolovem. Už na počátku 16. století existovaly jižně od městečka rybí sádky. Vedle nich zde byl ještě velký \"Starý rybník.\" Během 18. století se zde rozšířilo tkalcovství a punčochářství. Příslušníci všech zdejších řemesel byli členy cechů v Horním Litvínově, který byl střediskem panství. Na počátku 19. století však tato řemesla zaznamenala úpadek následkem zavedení vysokých exportních cel a tedy omezení vývozních možností. Obyvatelstvo se proto vrátilo k převážně zemědělskému způsobu obživy, především pak pěstování zeleniny, neboť to bylo umožněno postupným vysoušením Komořanského jezera.\n\nPo zrušení vrchnostenské správy v roce 1848 obec Dolní Jiřetín zahrnující ještě katastrální obec Čtrnáct Dvorců připadla do obvodu politického a soudního okresu Most. Dne 5. srpna 1862 byl Dolní Jiřetín povýšen z městečka na město.\n\nKoncem sedmdesátých let 19. století se začaly v blízkém okolí otevírat hnědouhelné doly. Na katastru města byla těžba v prvním dole Quido I zahájena v roce 1880. V krátké době byly otevřeny doly Quido II (1882), Humboldt I (1887), Centrum (1889), Humboldt II (1891) a Quido III (1904). Tím se naskytla řada nových pracovních příležitostí, které přilákaly do města značné množství lidí, především z vnitrozemí. Během jediného desetiletí zažilo město velký nárůst obyvatelstva, kdy z 958 obyvatel v roce 1880 vzrostl jejich počet na 2 836 v roce 1890. O dalších deset let zde žilo již 3 947 osob. Nárůst počtu obyvatel vedl k vybudování mnoha městských zařízení. Roku 1889 byla postavena nová školní budova. V roce 1894 byl v obci zaveden vodovod, roku 1898 postaven městský chudobinec. Obyvatelstvo, které se do obce koncem 19. století stěhovalo za prací, bylo převážně české národnosti. V roce 1907 byla v obci otevřena česká obecná škola. Po první světové válce byl rovněž založen spolek Sokol, který v roce 1931 otevřel sokolovnu.\n\nV roce 1932 vypukla na dole Humboldt II stávka, která se posléze rozšířila i na další doly, a která získala označení Velká mostecká stávka.\n\nPo okupaci českého pohraničí v roce 1938 a připojení k Německé říši zůstal Dolní Jiřetín několik let samostatným sídelním útvarem, avšak roku 1943 došlo k jeho sloučení a připojení spolu s Mariánským Údolím k Hornímu Jiřetínu. Nicméně městský úřad zůstal umístěn až do konce války na dolnojiřetínské radnici. Po skončení druhé světové války byl úřad nahrazen místním národním výborem a Dolní Jiřetín se opět osamostatnil. V roce 1944 při spojeneckých náletech na chemické závody v Záluží zasáhla řada bomb území obce a došlo ke zničení řady domů a ke ztrátám na životech.\n\nObec byla zbořena v letech 1980–1983 kvůli stanovení pásma hygienické ochrany chemických závodů a postupu důlní těžby a katastrální území bylo připojeno k Hornímu Jiřetínu.\n\n\n\n"}
{"id": "421834", "url": "https://cs.wikipedia.org/wiki?curid=421834", "title": "Aleksandar Stambolijski", "text": "Aleksandar Stambolijski\n\nAleksandǎr Stambolijski (v bulharštině: Александър Стамболийски) (1. března 1879 – 14. června 1923) byl premiérem bulharského státu v letech 1918–1923; tedy v nelehkém období vyrovnávání se s územními ztrátami, které přinesly předchozí konflikty, hlavně pak spojenectví s centrálními mocnostmi v první světové válce.\n\nPrávě tomuto spojenectví oponoval, ještě v časech konfliktu byl ale odsouzen k doživotnímu trestu ve vězení. Stambolijski podporoval ideu balkánské federace; sám se neprohlašoval za Bulhara ale Jihoslovana. Po první světové válce došlo ke změně cara (Ferdinand abdikoval ve prospěch svého syna Borise III.), nová hlava státu Stambolijského omilostnila. Ten zahájil okamžitě předvolební kampaň a ve volbách uspěl. Složil vládu, ve které spolupracoval Zemědělský svaz, tedy významná bulharská politická strana, jíž byl Stambolijským členem, a levicová uskupení.\n\nJeho vláda prováděla nepopulární opatření, která však vzhledem ke kapitulaci Bulharska byla nezbytná. Zemí otřásaly nepokoje, problémy v zásobování potravinami, poválečná vyčerpanost, jako i epidemie chřipky. I přesto se Stambolijskému však podařilo získat podporu mezi jednotlivými zemědělci; agrární třída byla v době meziválečného Bulharska poměrně početná a její význam nebyl malý. Přesto s premiérem nebyli spokojeni hlavně vojáci a střední třída. Jeho vládu svrhl převrat 9. června 1923; Stambolijski se proti němu postavil, nicméně byl armádou zajat, mučen a popraven.\n"}
{"id": "421837", "url": "https://cs.wikipedia.org/wiki?curid=421837", "title": "Super Robin Hood", "text": "Super Robin Hood\n\nSuper Robin Hood je plošinová hra pro jednoho hráče. Hlavní postavou hry je Robin Hood a jeho úkolem je vysvobodit Mariannu ze zajetí šerifem Nottinghamu.\n\nHra byla naprogramována bratry Oliverovými v roce 1985 a vydána pro počítače Amstrad CPC, Sinclair ZX Spectrum, C64, Atari ST, Amiga a NES.\n\n"}
{"id": "421838", "url": "https://cs.wikipedia.org/wiki?curid=421838", "title": "Hydrogeologický kolektor", "text": "Hydrogeologický kolektor\n\nHydrogeologický kolektor je prostředí, v němž jsou nebo mohou být akumulovány v horninovém prostředí tekutiny. Tyto akumulace mají z hlediska podzemní hydrauliky určité společné rysy, nezávislé na jejich látkové podstatě. \n\nHydrogeologický kolektor je horninové těleso, jehož propustnost je v porovnání s propustností bezprostředně přilehlého horninového prostředí natolik větší, že se v něm gravitační voda za stejných hydraulických podmínek pohybuje mnohem snadněji. Jedná se tedy o horninové těleso s výrazně (řádově) vyšší propustností než je propustnost bezprostředně sousedícího horninového prostředí. Část hydrogeologického kolektoru, která je nasycená podzemní vodou, se označuje jako zvodeň. Hranice kolektoru jsou zčásti geologické, tvořené kontaktem kolektoru s okolními izolátory a tudíž jsou stabilní a zčásti hydrologické - volná hladina, proměnlivé v čase a prostoru.\n\n\n"}
{"id": "421839", "url": "https://cs.wikipedia.org/wiki?curid=421839", "title": "Tchien-kung", "text": "Tchien-kung\n\nTchien-kung (v přepisu pchin-jin Tiangong; česky \"Nebeský palác\") je plánovaná série tří čínských vesmírných stanic, které mají být obsluhovány loďmi Šen-čou, posádku mají tvořit tři kosmonauti. První ze stanic – Tchien-kung 1 byla vypuštěna na oběžnou dráhu Země 29. září 2011.\n\nZáměr Číny postavit vesmírnou stanici spatřil světlo světa v roce 1998. Tchien-kung 1 je malá osmapůltunová vesmírná stanice, s délkou 10,4 metrů, vnitřním prostorem 15 m² a jedním spojovacím uzlem. Je odvozená od lodi Šen-čou a určená k procvičení setkávání a spojování kosmických těles. \n\nNa oběžnou dráhu kolem Země stanici vynesla nosná raketa Dlouhý pochod 2F 29. září 2011.\n\nDne 2. listopadu 2011 se ke stanici zkušebně připojila kosmická loď Šen-čou 8 bez posádky na palubě. V červnu 2012 již s posádkou Šen-čou 9 a o rok později Šen-čou 10.\n\nTchien-kung 2 byl vypuštěn 15. září 2016. Podle plánů měl vážit 20 tun. Má dva spojovací uzly, maximální průměr 4,2 metru, délku 14,4 metrů a bude umožňovat pobyt po dvacet dní pro 3 kosmonauty. \n\nTchien-kung 3 má být vynesen na oběžnou dráhu podle informací z roku 2014 v letech 2020-22. Budou u ní moci být zakotveny až čtyři lodě. Bude složena ze dvou experimentálních a jednoho servisního modulu.\n\n"}
{"id": "421841", "url": "https://cs.wikipedia.org/wiki?curid=421841", "title": "Hydrogeologický izolátor", "text": "Hydrogeologický izolátor\n\nHydrogeologický izolátor je horninové těleso, jehož propustnost je v porovnaní s propustností bezprostředně přilehlého horninového prostředí natolik menší, že se v něm gravitační voda za stejných hydraulických podmínek pohybuje mnohem hůře. Je to horninové těleso s výrazně (řádově) nižší propustností než je propustnost horninového prostředí v bezprostředním sousedství. Hornina může v určité pozici fungovat jako hydrogeologický izolátor a v jiné pozici jako hydrogeologický kolektor. \n\nPodle pozice vůči přilehlým kolektorům se hydrogeologické izolátory dělí na:\n\n\nZa určitých piezometrických podmínek může hydrogeologický izolátor fungovat jako hydrogeologický poloizolátor.\n"}
{"id": "421842", "url": "https://cs.wikipedia.org/wiki?curid=421842", "title": "Erik Pontoppidan", "text": "Erik Pontoppidan\n\nErik Ludvigsen Pontoppidan (24. března 1698 Aarhus – 20. prosince 1764 Kodaň) byl dánský historik, teolog a ornitolog; patří k nejvýznamnějším představitelům skandinávského pietismu.\n\nV letech 1748-1755 zastával úřad biskupa v norském Bergenu.\n\nRoku 1737 vydal komentář k Lutherovu Menšímu katechismu pod názvem \"Sandhed til Gudfryktighed\".\n"}
{"id": "421847", "url": "https://cs.wikipedia.org/wiki?curid=421847", "title": "Tara (jméno)", "text": "Tara (jméno)\n\nTara je ženské křestní jméno nejasného významu.\n\nTara je jednak anglická forma irského místa jménem Teamhair, které možná znamená \"hora, vrch\" ve skotské keltštině. Jménu se dostala popularita díky knize Severu proti Jihu.\n\nTara také znamená \"hvězda\" v sanskrtu. Je to jméno hinduistické bohyně a rovněž jméno jednoho z bóddhisattvů.\n\n\n\nTara na Behind The Name\n"}
{"id": "421850", "url": "https://cs.wikipedia.org/wiki?curid=421850", "title": "Phineas a Ferb", "text": "Phineas a Ferb\n\nPhineas a Ferb (v anglickém originále Phineas and Ferb) je americký dětský animovaný televizní seriál, v České republice je vysílán stanicemi Disney Channel, ČT2 a .\n\nPhineas Flynn a Ferb Fletcher \"(čti: Finyjas Flyn a Ferb Flečr)\" jsou nevlastní bratři, žijící v americkém městě Danville (čti Denvil) kteří se o letních prázdninách nudí, a nechtějí je trávit jako ostatní, proto je třeba zahnat nudu kupříkladu stavbou skutečné horské dráhy, sestrojením stroje času a letu do budoucnosti, stavbou farmy na měsíci, záchrannou akcí rybičky jejich šikanujícího spolužáka Buforda nebo pomoci s realizací portálu na Mars. Při tom všem překročí, nebo překroutí většinu dosud známých věd. K tomu všemu se chtě nechtě pletou pod nohy své starší sestře Candace \"(čti: Kendy)\" a ta jim. Navíc jejich domácí mazlíček - ptakopysk Perry - je tajným agentem, který jako \"agent P\" pracuje pro tajnou špionážní organizaci 'O.W.C.A (organizace hledající lepší akronym), kde je jeho přímým nadřízeným Major Monogram. Jeho hlavním úkolem je bojovat se zákeřným padouchem, Němcem Dr. Heinzem Doofenshmirtzem (v češtině Dutošvarcem), který stále vymýšlí různé plány, jak by ovládl svět. To se mu však nikdy nepodaří, protože jeho plány jsou velmi složité a špatně naplánované. Na konci každé epizody Dutošvarcovy přístroje způsobí, že dílo Phinease a Ferba zmizí chvíli před tím, než přijde domů jejich maminka Linda. Candace se snaží své bratry \"nabonzovat\" mamince, ale vždy, když jí chce ukázat jejich veledílo, tak už pouze vidí, jak bratři sedí na zahradě pod stromem a Candace vypadá jako blázen. Celé je to doprovázeno veselými písničkami.\nPhineas Flynn \"(čti: Finyjas Flyn)\" - je mu asi 11 let. Je Ferbův nevlastní bratr, má červené vlasy, nosí dlouhé modré kraťasy a bílo-oranžově pruhované tričko. Je to Ferbův parťák a jeden bez druhého nedají ani ránu. Má nad vším přehled. Vždy, když jim dodavatelé dovážejí materiál na jejich ,projekt’’, jeden z nich se ho vždy ptá: „Poslyš, Phineasi, nejsi trochu mladý na to, aby jsi..“, a příslušnou věc. Např.: Phineasi, nejsi trochu mladý na to, aby jsi stavěl horskou dráhu? (...objevoval Atlantidu?, ...létal na měsíc?, ...Cestoval v čase?) „Jó, jó to jsem!“ odpovídá vždy Phineas, protože takové věci opravdu s Ferbem dělá a \"je na to trochu mladý\". Každý den spolu staví různé nadpřirozené věci (např.: skutečná horská dráha postavená za hodinu, stroj času, let na měsíc, portál na Mars, podmořská záchranná akce Bufordovy rybičky...). Jejich starší sestra Candace se to snaží ukázat mámě, ale díky Dr. Dutošvarcovi se jí to nikdy nepovede, jelikož jeho přístroje výtvory Phinease a Ferba vždy vymažou, přemístí, zmenší... prostě jejich dílo vždy zmizí dříve, než Candace přivede na zahradu jejich mámu, aby to viděla.\n\nFerb Fletcher \"(čti: Ferb Flečr)\" - je mu asi 11 let. Je Phineasův nevlastní bratr, má zelené vlasy, nosí dlouhé fialové kalhoty a bílé tričko. Je to Phineasův parťák a jeden bez druhého nedají ani ránu. Stále mlčí a pokud mluví, tak jen tehdy, když je to opravdu nutné. Říká se o něm, že za něj mluví jeho činy. Každý den spolu staví různé nadpřirozené věci (např.: skutečná horská dráha postavená za hodinu, stroj času, let na měsíc, portál na Mars, podmořská záchranná akce Bufordovy rybičky...) Jejich starší sestra Candace se to snaží ukázat mámě, ale díky Dr. Dutošvarcovi se jí to nikdy nepovede, jelikož jeho přístroje výtvory Phinease a Ferba vždy vymažou, přemístí, zmenší, prostě jejich dílo vždy zmizí dříve, než Candace přivede na zahradu jejich mámu, aby to viděla.\n\nCandace Gertrude Flynnová \"(čti: Kendy Gertrůda Flynová)\" - je jí asi 16 let. Je starší sestra Phinease (vlastní) a Ferba (nevlastní). Má zrzavé vlasy, nosí červené tričko a bílou sukni. Stále se snaží Phinease a Ferba přistihnout při tom, jak staví „nadpřirozené“ věci, ale vůbec se jí to, díky Dr. Dutošvarcovi a Perrymu, nedaří. Máma jí nikdy nechce věřit, že Phineas a Ferb skutečně postavili to, co jí Candace tvrdí. Candace má nejlepší kamarádku Stacy a druhou nejlepší kamarádku Jenny. Taky se zná se starostovou neteří Vanessou nebo s velitelkou zálesaček Isabellou a jednou se dokonce stala královnou planety Marsu. V jednom díle se do ní dokonce zamiloval Buford, ale naštěstí ho to brzy přešlo. Candace už několik let chodí s Jeremym Johnsonem a v budoucnosti jsou manželé a mají spolu 3 děti - jednu dceru (Amanda) a dva syny (Xavier a Fred).\n\nPtakopysk Perry alias Agent P - je domácí mazlíček Phinease a Ferba. Ve skutečnosti však je tajný agent \"(agent P)\", který pracuje v organizaci O.H.L.A. Jeho posláním je bojovat proti zlému a zákeřnému Dr. Dutošvarcovi, který stále vymýšlí různé plány, jak ovládnout svět (nebo alespoň jejich stát). Na začátku každého dílu chytí Perryho do pasti a vypráví mu příběh ze svého dětství a proč musí ovládnout jejich stát. Perry se však z pasti dostane a \"nastává souboj dobra se zlem\". Perry Dutošvarce porazí, zmaří mu jeho plány a odlétá tryskovým batohem. „Proklínám tě, ptakopysku Perry!!!“, volá za ním Dutošvarc na konci každého dílu.\n\nDr. Heinz Doofenshmirtz \"(čti: doktor Hajnz Dutošvarc)\" - šílený vědec, který se snaží ovládnout celý jejich stát (možná jde o Kalifornii, ale není to nijak potvrzeno). Stále vyrábí nejrůznější ďábelské stroje, kterým říká ,ovátory’’, protože všechny jejich názvy končí na -ovátor (např.: mlhovátor, aplifikátor). Svůj doktorát si zakoupil za 15 $. Heinz se narodil v západoněmecké vesničce Gimmelstain \"(čti: Gimlštajn)\", kde prožil své strastiplné dětství. Heinz musel nosit holčičí šatičky, protože si jeho rodiče mysleli, že se narodí holčička, ale narodil se kluk. Své 5. narozeniny musel slavit úplně sám. Taky musel v převleku dělat zahradního trpaslíka, protože toho pravého prodali, když přišla bída. Když bylo Heinzovi 15 let, rodiče ho poslali do obchodu pro podmáslí. Jenže obchod byl jen kulisa a ve skutečnosti to byla loď a tak se Heinz Dutošvarc dostal lodí do Ameriky. Navíc jeho rodiče měli vždy radši Heinzova mladšího bratra Rogera (viz Rodina Dutošvarců) než Heinze a proto se mu teď chce pomstít (viz ovátory). To se mu však nikdy nepovedlo (a nepovede) a jeho přístroje - ovátory - způsobí, že zmizí dílo Phinease a Ferba dříve, než Candace na zahradu přivede jejich mámu.\n\n\n\n\n\"O.H.L.A. je fiktivní organizace ze seriálu Phineas a Ferb, která je zaměřena na boj se zlem. Jejím nepřítelem je padoušská aliance P.L.I.V.A.N.E.C.Z. Zkratka O.H.L.A. znamená Organizace Hledající Lepší Akronym, a protože lze přečíst dohromady jako Ohla, je akronym.\" Členové:\n\nGretchen \"(čti: Grečn)\", Katie \"(čti: Kejtý)\", Holly \"(čti: Holý)\" Adyson \"(čti: Edyzn)\" Ginger \"(čti: Džinžr)\" Milly \"(čti: Milý)\" - zálesačky, jejich velitelkou je Isabella. Jako každé zálesačky samozřejmě sbírají odznáčky. Často pomáhají Phineasovi a Ferbovi při jejich projektech, ale jejich role je většinou malá.\n\n\n\n"}
{"id": "421858", "url": "https://cs.wikipedia.org/wiki?curid=421858", "title": "Keiko", "text": "Keiko\n\nKeiko je ženské křestní jméno.\n\nKeiko je z japonských slov 慶 [kei] \"oslava\", 敬 [kei] \"respekt\" nebo 啓 [kei] \"otevřený\" a 子 [ko] \"dítě\" což tedy znamená \"šťastné dítě\".\n\n\n\n\n\n"}
{"id": "421859", "url": "https://cs.wikipedia.org/wiki?curid=421859", "title": "Silkworm (počítačová hra)", "text": "Silkworm (počítačová hra)\n\nSilkworm je hra pro dva hráče vydaná v roce 1988, z nichž jeden ovládá vrtulník a druhý jeep. Hra je v pohledu z boku. Hra má několik úrovní v pohybující se krajině; na konci každé úrovně je nutné svést souboj s velkým nepřítelem, kterým je buď velký vrtulník v lichých úrovních nebo velký tank v sudých úrovních. Během každé úrovně se objeví postupně se skládající helikoptéra, po jejímž zničení má hráč možnost získat lepší zbraňový systém nebo body navíc.\n\nHra byla vydána pro počítače Amstrad CPC, Sinclair ZX Spectrum, C64, Atari ST, Amiga, NES.\n\nVerze pro ZX Spectrum má 11 úrovní, každá úroveň je zakončena soubojem s velkým vrtulníkem. V této verzi se skládající helikoptéra nemůže objevit společně s velkým nepřítelem na konci úrovně. Také zde nejsou nepřátelé přijíždějící zleva.\n\nExistuje i podobná hra Swiv s vrtulníkem a jeepem, ale v pohledu shora.\n\n"}
{"id": "421861", "url": "https://cs.wikipedia.org/wiki?curid=421861", "title": "Svatý Kazimír", "text": "Svatý Kazimír\n\nSvatý Kazimír (* 3. října 1458 Krakov - 4. března 1484 Grodno, tehdy Litva) byl polský princ. Zemřel ve věku 26 let. Jeho rodiči byli Kazimír IV. Jagellonský a Alžběta Habsburská. Poláci jej uznali za svatého a od roku 1948 je patronem Polska. Pocházel z dynastie Jagellonců.\n\n\n\n"}
{"id": "421870", "url": "https://cs.wikipedia.org/wiki?curid=421870", "title": "Jessika", "text": "Jessika\n\nJessika (také v anglické podobě Jessica) je ženské křestní jméno.\n\nJde o biblické jméno hebrejského původu, slovo (jiskah), znamenající \"bůh uzří, spatří\", popřípadě též jako \"bohatá\". Ve Starém zákoně to bylo jméno Abrahámovy neteře ().\n\nJméno je častější v anglickém prostředí, kde bylo zpopularizováno především Shakespearovou hrou Kupec benátský, v níž je Jessica jednou z hlavních kladných postav.\n\n\n\n\n\nMiloslava Knappová, Jak se bude vaše dítě jmenovat?\n\nJessika na Behind The Name\n"}
{"id": "421871", "url": "https://cs.wikipedia.org/wiki?curid=421871", "title": "Dürrenstein", "text": "Dürrenstein\n\nDürrenstein je jménem následujících míst:\n\n\n"}
{"id": "421875", "url": "https://cs.wikipedia.org/wiki?curid=421875", "title": "Seznam postav v Grand Theft Auto IV", "text": "Seznam postav v Grand Theft Auto IV\n\nToto je seznam postav ve hře Grand Theft Auto IV.\n\n\"Dabing: Michael Hollick\"\n\nNiko je hlavní protagonista GTA IV. Je přistěhovalec z Balkánu, který přijel do Liberty City kvůli svému bratranci Romanovi, který ho mámil svými pohádkovými maily o Americkém snu, patnácti nadupaných autech, dvou přítelkyních a hromadou peněz. Po příjezdu zjistí, že to vše byla jen bouda a zoufalý pokus záchrany před gangstery a kriminálníky, kteří se snaží zlikvidovat Romana a jeho taxislužbu.   Ovšem Bellic také utíká před svou minulostí a další důvod je vystopování a chycení člověka, který zradil jeho starou vojenskou jednotku. Niko Sloužil v elitních vojenských jednotkách a ovládá několik bojových umění (především KravMaga). Také se účastnil mírových vojenských operací na Balkáně. Velkou část svého života prožil ve třech věznicích.\n\n\"Dabing: Jason Zumwalt\"\n\nRoman je Nikův bratranec. V Liberty City žije patnáct let. Všeho se sice bojí, ale je optimista, fantasta a lhář, obvykle dává falešné sliby, které nedokáže splnit. Topí se v dluzích a jdou po něm Albánci a později i Rusové. Bydlí a žije v Brokeru, kde vlastní malou upadající taxislužbu. Ze začátku hry je váš jedinný přítel a jedinné spojení s ostatními lidmi.\n\n\"Dabing: Coolie Ranx\"\n\nJacob, přezdíváný \"Little Jacob\" je překupník zbraní a dobrý přítel Romana i Nika. Je členem rastafariánskej sekty která při svých obřadech používá marihuanu. Úzce spolupracuje s Nikem, který mu při jeho překupnických akcích zajišťuje ochranu.\n\nDabing: Karel Roden\n\nNiko pro něj bude po dobu pár misí pracovat. Faustin je psychopat, který je buď velmi výbušný, nebo psychicky zhroucený. Pravděpodobně kvůli tomu, že všechny své problémy utápí v drogách. I přes to vypracoval na pozici \"šéfa Hove Beach\" a také vlastní kabaret Perestrojka. V jednom kuse křičí na svou ženu, dokonce Nikovi dá za úkol zabít přítele své dcery. Dimitri se o něj snaží starat, ale Mikhail se v jednom kuse brání. Po několika misích Niko dostane za úkol Mikhaila zabít, což je předem promyšlená akce Dimitriho. Niko překvapí v Perestrojce Faustina v obležení dívek a bodyguardů, po dialogu se dává na útěk. Před smrtí řekne Nikovi, že se mu může stát to samé, co jemu. To se nakonec opravdu stane.\n\nDimitrij byl nejlepší přítel ruského mafiána Michaila Faustina, jenže po několika mísích dá Nikovi za úkol Mikhaila zabít. Těsně předtím než ho Niko zabije ho upozorní na Dimitria, že ho zradí stejně jako jeho. A tak se stane. Když chce Nikovi zaplatit za vraždu pozve ho do skladiště, kde ho chce zabít v předem připravené pasti. Nika varuje jeho přítel Little Jacob, aby si s Dimitriem nezahrával. Dimitri navíc přivede sebou Nikovo bývalého zaměstnavatele Mr. Bulgarina, se kterým má Niko své nevyřízené účty a také chce Nika vidět mrtvého. To však nevyjde Niko spolu s Jacobem všechny postřílí kromě Dimitria a Mr. Bulgarina, kteří uprchnou. Dimitri poté ještě unese Romana takže Niko ho musí zachránit. Ve hře s ním je ještě několik střetů přesto Niko Dimitria nakonec zabije.\n\nVlad je ruský lichvář a zločinec, také vlastní bar Comrades v Hove Beach nedaleko od stanice metra. Vydělává peníze vydíráním, násilím, krádežemi a využíváním lidí. Vlastnil i Romanovu taxislužbu a často si na něm vylíval vztek, protože se vyhýbal placení dluhů. Velmi často se zajímal o Romanovu přítelkyni - Mallorie, tím ale naštval Nika, a ten v zájmu svého bratrance ho nakonec zastřelí a jeho tělo hodí do řeky.\n\nMallorie pracuje jako účetní v Romanově taxislužbě a později jako tanečnice v klipech Mannyho Escuely v Bohanu. Je to přítelkyně Romana a místy byla i přítelkyně Vlada. Po smrti Vlada se začala více věnovat Romanovi, a těsně před koncem hry se vezmou. Má byt v Bohanu, který připadne Romanovi a Nikovi poté, když Dimitri nechá podpálit Romanův byt v Hove Beach. Je také dobrá přítelkyně s Elizabetou Torres, která Nikovi dohodí několik prácí. Na konci se Mallorie a Romanovi narodí dítě. Pokud si hráč vybere pomstu, narodí se jim Kate Bellic, protože při pomstě zemře Nikova přítelkyně Kate McReary, a jako útěchu se Roman rozhodne své dítě pojmenovat Kate. A pokud si hráč vybere obchod, narodí se ji Roman Bellic jr., protože po obchodu bude Roman zabit, a chlapec bude pojmenován podle svého zesnulého otce.\n\n\n"}
{"id": "421876", "url": "https://cs.wikipedia.org/wiki?curid=421876", "title": "Somogyvár", "text": "Somogyvár\n\nSomogyvár je obec v jižním Maďarsku v župě Somogy. V roce 2015 zde žilo 1 756 obyvatel. Rozloha obce je 52,99 km².\n"}
{"id": "421879", "url": "https://cs.wikipedia.org/wiki?curid=421879", "title": "Lubomír Železný", "text": "Lubomír Železný\n\nLubomír Železný (16. března 1925 Ostrava – 29. září 1979 Praha) byl československý hudební skladatel, rozhlasový hudební režisér a korepetitor.\n\nZa 2. světové války studoval u J. Schreibra skladbu. V letech 1945 - 1946 byl soukromým studentem Karla Boleslava Jiráka. Poté studoval mj. u Pavla Bořkovce a na AMU.\n\n\nJeho hudba byla inspirována Gustavem Mahlerem a Dmitrijem Šostakovičem. Při písňových textech spolupracoval s Rudolfem Thákurou.\n\n\n\n"}
{"id": "421884", "url": "https://cs.wikipedia.org/wiki?curid=421884", "title": "Emanuel Chobot", "text": "Emanuel Chobot\n\nEmanuel Chobot (1. ledna 1881 Orlová – 7. června 1944 Moravská Ostrava) byl československý levicový politik polské národnosti na Těšínsku v období první republiky.\n\nV únoru 1921 se podílel na založení Polské socialistické dělnické strany v Československu. Když v ní krátce poté došlo k rozkolu mezi pravicí a levicí, velkou část jejích funkcionářů přilákala\nKomunistická strana Československa, kam odešel i Emanuel Chobot. Později ale byl v KSČ odstaven nástupem mladší generace, a tak se po pár letech vrátil do sociální demokracie a byl dlouholetým předsedou Polské socialistické dělnické strany v Československu.\n\nPřed parlamentními volbami v roce 1925 vytvořila strana koalici nazvanou Polský lidový a dělnický svaz, ve kterém se spojilo několik polských menšinových stran. V parlamentu za tuto širokou koalici zasedl ovšem jen Leon Wolf ze Svazu slezských katolíků v Československé republice. V parlamentních volbách v roce 1929 kandidovala tato široká polská koalice společně s Židovskou stranou a polská část získala dva mandáty v parlamentu, z nichž jeden připadl Emanuelu Chobotovi.\n"}
{"id": "421885", "url": "https://cs.wikipedia.org/wiki?curid=421885", "title": "Logik (hra)", "text": "Logik (hra)\n\nLogik je název, pod nímž je v Česku známá hlavolamová společenská hra, která se ve světě prodávala pod názvem Mastermind. Hrají ji dva hráči, z nichž jeden vytvoří tajnou kombinaci pěti (v původní verzi čtyř) kolíčků různých barev a druhý se ji snaží uhodnout. Po každém pokusu se hádající hráč dozví, kolik kolíčků umístil správně a kolik špatně.\n\nHru poprvé ve světě vydal pod názvem Mastermind izraelský poštovní a telekomunikační odborník Mordecai Meirowitz v roce 1971, hra však připomíná hru \"Býci a krávy\", která se hraje jen s tužkou a papírem a vznikla již o více než sto let dříve. Původní verze obsahovala čtyřmístné kódy ze 6 barev. V roce 1975 se objevila verze Super Mastermind s 8 barvami a pětimístnými kódy. Tato verze se vyráběla v Československu pod názvem Logik.\n\nNyní hru vyrábí mnoho výrobců, takže se na trhu objevují i verze s jiným počtem kolíčků a barev.\n\nNa začátku hry jeden z hráčů skrytě umístí pod stříšku libovolnou kombinaci pěti barevných kolíčků, přičemž stejná barva se může opakovat vícekrát. (Po dohodě obou hráčů je možné používat prázdný otvor jako další barvu.) Druhý hráč se tuto kombinaci snaží uhodnout tím, že vytváří kombinaci pěti kolíčků na hádacích řadách na hrací desce. První hráč každý jeho pokus vyhodnotí pomocí hodnotících kolíčků následovně:\nHádající hráč neví, za který hrací kolíček byly přiděleny hodnotící kolíčky.\n\nHra končí, když hádající hráč uhodne kombinaci (vítězný pokus je tedy ohodnocen plným počtem černých kolíčků, počet se může lišit podle verze hry), popř. když spotřebuje všechny řady na hrací desce, aniž by kombinaci uhodl.\n\nHráči si pak vymění role a hra pokračuje. Vítězem se stane hráč, který k uhodnutí potřeboval méně pokusů.\n\n"}
{"id": "421886", "url": "https://cs.wikipedia.org/wiki?curid=421886", "title": "Melissa", "text": "Melissa\n\nMelissa je ženské křestní jméno. Jméno má řecký původ (melissa), znamená \"včela\". Bylo to jméno nymfy, která se starala o mladého Dia. Další podobou jména je Melita.\n\nMelisa (resp. \"Melissa\") je též latinské označení meduňky lékařské z čeledi hluchavkovitých.\n\nMel, Melisska, Lissa, Melitka, Missy, Melda, Liss\n\n\n"}
{"id": "421887", "url": "https://cs.wikipedia.org/wiki?curid=421887", "title": "Evropská svobodná aliance", "text": "Evropská svobodná aliance\n\nEvropská svobodná aliance (anglicky \"European Free Alliance\" (ve zkratce EFA), francouzsky \"Alliance Libre Européenne\") je evropská politická strana. Skládá se z politických stran, které působí v různých členských státech Evropské unie a jejichž programovým cílem je nezávislost, autonomie, nebo jiná forma samosprávy určitého regionu nebo určité skupiny obyvatelstva. Jejími členy jsou progresivistické politické strany.\n\nV Evropském parlamentu Evropská svobodná aliance působí jako součást skupiny Zelení-Evropská svobodná aliance.\n\nEvropská svobodná aliance se vnímá jako aliance nestátních národů, jež usilují o nezávislost nebo autonomii. Podporuje evropskou integraci na základě principů subsidiarity. Směřuje k vytvoření tzv. „\"Evropy regionů\"“. Chce podporovat jazykovou a kulturní diverzitu Evropské unie. Stojí na levé straně politického spektra. Zdůrazňuje ochranu lidských práv, udržitelný rozvoj a sociální spravedlnost. Zavazuje se bojovat proti rasismu, antisemitismu, diskriminaci a xenofobii. Požaduje plná občanská práva pro přistěhovalce do Evropské unie, včetně volebního práva.\n\nZ České republiky je členem Evropské svobodné aliance pouze regionalistické Moravské zemské hnutí, které bylo za člena přijato na Valném shromáždění v Bruselu 8. 3. 2019. Usiluje o obnovu moravské samosprávy v rámci ČR a EU.\n\nV podskupině Evropské svobodné aliance působí jako jednotlivci též poslanci Taťjana Arkaďjevna Ždanok z Lotyšska a László Tőkés z Rumunska.\n\n\n"}
{"id": "421888", "url": "https://cs.wikipedia.org/wiki?curid=421888", "title": "Hnutí za nezávislost Sicílie", "text": "Hnutí za nezávislost Sicílie\n\nHnutí za nezávislost Sicílie (sicilsky \"Muvimentu pâ Nnipinnenza dâ Sicilia\", italsky \"Movimento per l'Indipendenza della Sicilia\") je separatistické hnutí, jehož cílem je nezávislost ostrova Sicílie na Itálii. Má své kořeny v hnutí činném v letech 1943 až 1947. Je členem-pozorovatelem Evropské svobodné aliance, jeho vůdcem je Salvatore Musumeci.\n\n"}
{"id": "421889", "url": "https://cs.wikipedia.org/wiki?curid=421889", "title": "Bayernpartei", "text": "Bayernpartei\n\nBayernpartei (v překladu do češtiny \"Strana Bavorska\") je separatistická politická strana v Německu. Působí výlučně v Bavorsku. Je členem Evropské svobodné aliance. Byla založena v roce 1946 a požaduje nezávislost Bavorska v rámci Německa. Předsedou strany je Florian Weber.\n\n"}
{"id": "421891", "url": "https://cs.wikipedia.org/wiki?curid=421891", "title": "Symboly Plzeňského kraje", "text": "Symboly Plzeňského kraje\n\nSymboly Plzeňského kraje jsou znak, vlajka a logo. Znak a vlajku udělil kraji usnesením č. 98 ze dne 31. ledna 2002 předseda Poslanecké sněmovny Parlamentu České republiky Václav Klaus. Logo, které ale není oficiálním symbolem, bylo schváleno Radou Plzeňského kraje zřejmě v roce 2011.\n\nOficiální popis: \"„Červeno-zeleně čtvrcený štít, v prvním poli český lev, ve druhém poli doleva vykračující zlatý dvouhrbý velbloud, ve třetím poli stříbrné a zlaté břevno a ve čtvrtém poli stříbrná románská rotunda s apsidou a zlatým křížkem.“\"\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Čtvrcený list, v horním žerďovém červeném poli český lev, dolní žerďové pole tvoří pět vodorovných pruhů, zelený, bílý, zelený, žlutý a zelený. Horní vlající pole zelené se žlutým dvouhrbým velbloudem vykračujícím k vlajícímu okraji. V dolním vlajícím červeném poli bílá rotunda s apsidou a žlutým křížkem.“\"\n\nLogo Plzeňského kraje je tvořeno černým nápisem „Plzeňský kraj“, který je doprovázen třemi křivkami žlutou, zelenou a modrou.\n\n\nLogo charakterizuje Plzeňský kraj v několika významových rovinách:\n\nCelé logo představuje vstupní bránu do regionu.\n\nPo vzniku krajů v dnešní podobě (s účinností od 1. ledna 2001) byla vedena diskuse o podobě symbolů Plzeňského kraje. Již 14. prosince 2000 byl v článku deníku MF Dnes uveřejněn rozsáhlý článek archiváře, historika a heraldika Jana Pelanta s návrhy symbolů. V prvním poli byl český lev, ve druhém poli plamenná orlice, ve třetím čtyři modrá břevna (symbolizující řeky Mže, Radbuza, Úhlava a Úslava) ve stříbrném poli a ve čtvrtém stříbrná chrtice se zlatým obojkem v červeném poli (ze znaku Plzně).\n\n17. prosince tento návrh zkritizoval Marcel Fišera, ředitel Galerie Klatovy / Klenová. Na návrhu kritizoval užití plamenné orlice, chrtice, opomenutí Otavy, další významné řeky regionu a nadměrné zdůraznění krajského města.\n\nZačátkem března 2001 byla radou kraje vyhlášena veřejná soutěž. Komise pod vedením heraldika Aleše Zelenky vybrala do užšího výběru sedm návrhů z jedenadvaceti. První tři návrhy:\n\nV anketě čtenářů Plzeňského deníku (1049 hlasujících) zvítězil Pelantův návrh (619 hlasů) před návrhem pánů Koláře a Fišera (269) a návrhem pana Langa (161). Ve stejném pořadí skončily návrhy v hlasování na internetových stránkách deníku (93, 87 a 17 hlasů). Návrhy vlajek, kromě vlajek heraldických, obsahovaly i varianty neheraldické:\n\n29. května 2001 byl na jednání krajského zastupitelstva vybrán návrh pánů Fišera a Koláře před návrhem Jana Pelanta (24 hlasů z 45). Tento návrh však při projednávaní Podvýborem pro heraldiku a vexilologii (19. září 2001) nebyl doporučen. Důvodem bylo, že neobsahoval znak ani derivát ze znaku krajského města.\n\n31. října 2001 vypsala rada kraje novou soutěž (podáno bylo přes 20 návrhů). 11. prosince vybrali zastupitelé ze dvou návrhů podobu současných symbolů dle návrhu Petra Koláře a Marcela Fišera. O den později byl tento návrh schválen i v podvýboru pro heraldiku a vexilologii.\n\n16. ledna 2002 vyslovil souhlas (usnesením č. 304/2002) s udělením symbolů Výbor pro vědu, vzdělání, kulturu, mládež a tělovýchovu Poslanecké sněmovny Parlamentu České republiky. Rozhodnutím č. 98 ze dne 31. ledna 2002 udělil kraji symboly předseda Poslanecké sněmovny Václav Klaus. Slavnostní předání dekretu do rukou hejtmana Plzeňského kraje Petra Zimmermanna proběhlo v místnosti státních aktů Poslanecké sněmovny dne 25. února 2002.\n\nLogo bylo schváleno Radou Plzeňského kraje zřejmě v roce 2011.\n\n\n"}
{"id": "421892", "url": "https://cs.wikipedia.org/wiki?curid=421892", "title": "Partei der deutschsprachigen Belgier", "text": "Partei der deutschsprachigen Belgier\n\nPartei der deutschsprachigen Belgier, ve zkratce PDB (v překladu do češtiny \"Strana německojazyčných Belgičanů\"), je regionální strana německojazyčných Belgičanů. Byla založena v roce 1971 a jejím hlavním cílem je obrana identity německojazyčných Belgičanů. Předsedou strany je Guido Breuer. Strana je členem Evropské svobodné aliance.\n\nPDB se chápe jako demokratická, pluralistická, federalistická a sociální. Požaduje úplné zrovnoprávnění německojazyčného společenství Belgie ve vztahu k Nizozemskojazyčnému společenství Belgie a Francouzskojazyčnému společenství Belgie. Příslušnost Německojazyčného společenství k Belgii jako státu nezpochybňuje.\n\n"}
{"id": "421893", "url": "https://cs.wikipedia.org/wiki?curid=421893", "title": "Maďarská hudba", "text": "Maďarská hudba\n\nMaďarská lidová hudba tvoří nedílnou součást národní identity a hraje významnou roli i v maďarské moderní hudbě. Maďarská hudba je oproti ostatním v Evropě velice výjimečná, stejně jako maďarský jazyk. V historii byla často zaměňována s hudbou cikánskou, která velice maďarskou národní hudbu ovlivnila. V průběhu staletí byla hudba, stejně jako literatura, ovlivňována západní kulturou. Až v 19. století se začal hledat typický maďarský hudební styl. Mezi největší skladatele, kteří hledali národní identitu patří Zoltán Kodály a Béla Bartók, který se inspiroval nejen maďarskou lidovou hudbou, ale i slovenskou či rumunskou. K významným maďarským skladatelům patří i Franz Liszt. Po druhé světové válce, kdy bylo Maďarsko součástí komunistického bloku, se hudební písně s nevhodnou tematikou (písně které byly zpívány anglicky nebo měly protikomunistický charakter) zakazovaly. Koncem 50. let se však situace uvolnila a maďarský hudební průmysl zažil velikou slávu i ve světě. Mezi nejslavnější maďarské rockové skupiny všech dob patří Illés, Metró a Omega, které jsou do dnes velice populární nejen v Maďarsku, ale i v Německu či Polsku. Jejich písně byly překládány různými světovými interprety včetně českých.\n\n\n"}
{"id": "421895", "url": "https://cs.wikipedia.org/wiki?curid=421895", "title": "Hnutí autonomie Slezska", "text": "Hnutí autonomie Slezska\n\nHnutí autonomie Slezska, Hnutí za autonomii Slezska nebo Hnutí za slezskou autonomii ( , , ve zkratce \"RAŚ\") je spolek požadující autonomii Slezska v rámci Polska. Působí v polské části Horního Slezska. Bylo založeno v roce 1991. Předsedou hnutí je Jerzy Gorzelik. Hnutí je členem Evropské svobodné aliance. V polských obecních volbách v roce 2006 nezískalo hnutí ani jediný mandát v sejmiku Slezského vojvodství. Je však zastoupeno v obecních radách několika obcí, včetně města Katovice.\n\nAntagonistou Hnutí autonomie Slezska je spolek Ruch Obywatelski „Polski Śląsk“ (\"Občanské hnutí „Polské Slezsko“\"), který má za cíl upevnění a rozvíjení polskosti Slezska a Slezanů.\n\nVe volbách do vojvodství z listopadu roku 2010 získal RAŚ tři křesla v sejmíku Slezského vojvodství.\n\n\n"}
{"id": "421896", "url": "https://cs.wikipedia.org/wiki?curid=421896", "title": "Ålands Framtid", "text": "Ålands Framtid\n\nÅlands Framtid (finsky \"Ahvenanmaan tulevaisuus\", v překladu do češtiny \"„Budoucnost Åland“\") je separatistická politická strana ve Finsku. Působí na Ålandách. Jejím cílem je nezávislost souostroví Åland na Finsku. Ve volbách roku 2003 strana získala dva mandáty v místním parlamentu. Je členem Evropské svobodné aliance.\n\n"}
{"id": "421897", "url": "https://cs.wikipedia.org/wiki?curid=421897", "title": "Polska Partia Ludowa", "text": "Polska Partia Ludowa\n\nPolska Partia Ludowa (litevsky \"Lietuvos Lenkų Liaudies Partija\", v překladu do češtiny \"Polská lidová strana\") je politická strana v Litvě, která má zastupovat zájmy tamní polské menšiny. Byla založena v roce 2002 a její předsedkyní je Antonina Połtawiec. Strana je členem Evropské svobodné aliance.\n\n\n"}
{"id": "421898", "url": "https://cs.wikipedia.org/wiki?curid=421898", "title": "Partitu di a Nazione Corsa", "text": "Partitu di a Nazione Corsa\n\nPartitu di a Nazione Corsa (francouzsky \"Parti de la Nation Corse\", v překladu do češtiny \"Strana korsického národa\") je politická strana ve Francii. Jejím cílem je autonomie Korsiky. Byla založena v Corte v roce 2002 členy tří korsických stran Unione di u Populu Corsu, A Scelta Nova a A Mossa Naziunale. Strana odmítá násilí páchané Fronte di Liberazione Naziunale di a Corsica. Je členem Evropské svobodné aliance.\n\n"}
{"id": "421900", "url": "https://cs.wikipedia.org/wiki?curid=421900", "title": "Polská lidová strana", "text": "Polská lidová strana\n\nPolská lidová strana (polsky \"Polskie Stronnictwo Ludowe\", zkratka PSL) je polská politická strana. Řadí se ke středově-zeleným křesťansko-demokratickým stranám. Strana byla založena 5. května 1990, jejím předsedou je Władysław Kosiniak-Kamysz.\n\nNázev strany vychází z tradice historické agrární Polské lidové strany v Haliči v tehdejším Rakousku-Uhersku, která měla své poslance i v tehdejší rakouské Říšské radě.\n\nSpolu se silnějším koaličním partnerem Občanskou platformou utvořila první (2007-2011) i druhou (2011-2014) vládu Donalda Tuska a vládu premiérky Kopaczové (2014-2015). Ve volbách roku 2015 se ovšem projevila velká nepopularita této vlády a obě strany výrazně oslabily a skončily v opozici. Na počátku roku 2016 měla strana 16 poslanců, jednoho senátora a čtyři europoslance.\n\nJde o tradiční polskou stranu s poměrně disciplinovaným voličstvem, jejíž výsledky v parlamentních volbách se dlouhodobě pohybují v rozmezí 7-9 %. Výrazněji mimo toto pásmo se po roce 1990 vyskytla jen dvakrát - v posledních volbách (2015), kdy ji nepopularita vlády, na níž se podílela s Občanskou platformou, srazilo na 5,1 % a v roce 1993, kdy naopak získala 15,4 % hlasů a stala se se 132 poslanci a 36 senátory pro období 1993-1997 druhou nejsilnější stranou, která utvořila vládu s vítězným Svazem demokratické levice.\n"}
{"id": "421904", "url": "https://cs.wikipedia.org/wiki?curid=421904", "title": "Fronta osvobození Bretaně", "text": "Fronta osvobození Bretaně\n\nFronta osvobození Bretaně (bretonsky \"Talbenn Diebiñ Breizh\", francouzsky \"Front de Libération de la Bretagne\") je militantní separatistická skupina působící ve francouzské Bretani. Byla založena v roce 1963. Od roku 1966 prováděla teroristické útoky na cíle spojené s francouzskou státní správou, zejména formou odpálení náloží. Útoky však měly především symbolickou povahu a nedocházelo ke zraněním či úmrtím třetích osob. Útoky vrcholily v roce 1968.\n\nV 70. letech 20. století se začala Fronta osvobození Bretaně štěpit na frakce, které vedly k vytvoření Bretaňské revoluční armády.\n"}
{"id": "421908", "url": "https://cs.wikipedia.org/wiki?curid=421908", "title": "Pavel Čáslava", "text": "Pavel Čáslava\n\nPavel Čáslava (* 22. června 1945, Nymburk) je český politik a v letech 2006 až 2012 senátor za obvod č. 2 – Sokolov. Je členem ODS.\n\nVystudoval Filozofickou fakultu Univerzity Karlovy a poté Filozofickou fakultu Masarykovy univerzity. Po ukončení studia pracoval do devadesátých let jako poradenský psycholog. V letech 1990 až 2007 působil jako ředitel centra sociálních služeb v Karlovarském kraji.\n\nZastává různé funkce v ODS na místní úrovni. Je zastupitelem města Sokolov. Mezi lety 2006 a 2012 byl členem Senátu PČR, kde se především zabýval otázkami zdravotnictví a sociálních služeb.\n\nV květnu 2013 se stal náměstkem ministryně práce a sociálních věcí Ludmily Müllerové pro sociální a rodinnou politiku.\n\n"}
{"id": "421909", "url": "https://cs.wikipedia.org/wiki?curid=421909", "title": "Jakub Sklenář", "text": "Jakub Sklenář\n\nJakub Sklenář (* 20. března 1988) je český hokejista, který hraje na pozici útočníka. Na dresu má číslo 88.\n\nSvou hokejovou kariéru začal v mužstvu HC Znojemští Orli, kde nastupoval v mládežnických výběrech. V sezóně 2003/2004, kdy hrál v dorostu, přestoupil do pražské Slavie a v ní se propracoval až do prvního týmu, s nímž v sezóně 2008/2009 získal stříbrné medaile.\n\nNa galavečeru extraligy po sezóně 2008/2009 byl vyhlášen nejslušnějším hráčem.\n\n\n"}
{"id": "421910", "url": "https://cs.wikipedia.org/wiki?curid=421910", "title": "Výměnná varianta španělské hry", "text": "Výměnná varianta španělské hry\n\nVýměnná varianta španělské hry (ECO C68-C69) je varianta šachového zahájení španělské hry. Charakterizují ji tahy:\n\nBílý mění střelce za jezdce a pozice se tak otevírá a je přehledná. Černému vzniká dvojpěšec a bílý především získává převahu pěšců na královském křídle, což by mu v případě přechodu do pěšcové koncovky zajistilo vítězství. Do ní je ale daleko a za horší pěšcovou strukturu má černý dobrou kompenzaci ve dvojici střelců.\n\nDoložené jsou partie z druhé poloviny 19. století. Začátkem 20.století bílí převážně volili okamžitý přechod do koncovky, se snahou zúročit lepší pěšcovou formaci, často tak hrával Emanuel Lasker. Poté co se zjistilo, že dvojice střelců černému horší pěšcovou formaci bohatě vyváží, tak varianta upadla v zapomnění. Oživil ji Bobby Fischer, který použil starodávnou myšlenku neměnit hned dámy, ale nejprve udělat rošádu. S tímto postupem překvapil své soupeře, kteří nevěděli jak správně reagovat a dostávali se do nesnází. Časem se za černého našla zlepšení k udržení rovnocenné hry.\n\n1.e4 e5 2. Jf3 Jc6 3. Sb5 a6 4. Sxc6\n\n1.e4 e5 2. Jf3 Jc6 3. Sb5 a6 4. Sxc6 dxc6 5. 0-0 nyní má černý mnoho pokračování\n\n1.e4 e5 2. Jf3 Jc6 3. Sb5 a6 4. Sxc6 dxc6 5. 0-0 f6 6. d4\n\n1.e4 e5 2. Jf3 Jc6 3. Sb5 a6 4. Sxc6 dxc6 5. 0-0 Dd6\n\n"}
{"id": "421914", "url": "https://cs.wikipedia.org/wiki?curid=421914", "title": "University of Tennessee", "text": "University of Tennessee\n\nUniversity of Tennessee (také krátce UT, Knoxville či UTK) je státní univerzita v Knoxville v americkém státě Tennessee. Studuje zde přes 27 000 studentů a škola tak patří k nejdůležitějšímu středisku University of Tennessee System. K této vysoké škole patří také University of Tennessee Health Science Center v Memphisu a University of Tennessee Space Institute v Tullahomě.\n\nUniversity of Tennessee byla založena 10. září 1794 pod názvem \"Blount College\". Svůj současný název dostala v roce 1879. Od roku 1893 začala tato univerzita přijímat ke studiu ženy a v roce 1952 i Afroameričany.\n\nSportní týmy UTK se nazývají \"Volunteers\".\n\n\n"}
{"id": "421916", "url": "https://cs.wikipedia.org/wiki?curid=421916", "title": "Call of Cthulhu: Dark Corners of the Earth", "text": "Call of Cthulhu: Dark Corners of the Earth\n\nCall of Cthulhu: Dark corners of the Earth, v češtině lokalizováno jako Call of Cthulhu: Temná zákoutí země, je first-person akční adventura vytvořená na motivech hororových příběhů H. P. Lovecrafta společností Headfirst Productions a distribuovaná v roce 2005 společností Bethesda Softworks ve spolupráci s 2K Games v roce 2005.\n\nHra efektně navazuje především na Lovecraftovu novelu \"Stín nad Innsmouthem\" a částečně na krátkou povídku \"Stín z hlubin času\".\n\nHra nás zavede do role amerického soukromého detektiva Jacka Walterse, který v roce 1915 navštíví dům obývaný podivnou okultní sektou. V tomto domě ovšem nalézá podivné okolnosti, své vlastní fotografie a obrazy, a o několik hodin později je nalezen ve stavu katatonie a převezen do Arkhamského ústavu pro choromyslné. Po svém propuštění Walters ztrácí paměť a ve svůj vlastní život se probouzí až v roce 1922, psychotický a zjišťující, že šest let nebyl sám sebou. Po brzkém zotavení detektiv získává zakázku na vyhledání jistého Briana Burhama, který se ztratil ve městě Innsmouth. Tam se však dějí události, které jsou velmi podobné tomu, co Jack viděl v Bostonu. Jack půjde po stopách dagona, Hydry, Cthulhu a mnoha dalších monster, aby zachránil náš svět.\n\n\nVe hře se hráč zprvu seznámí se zbraněmi blízko, jako je páčidlo a nůž až ve třetině hry. Hrdina též může využít střelné zbraně, které se snaží být věrnou replikou těch z 20. let 20. století. Slabší Colt 1911 se zásobníkem na osm nábojů nebo silnějším revolverem s 6 náboji. Pro boj z blízka se objeví dvojhlavňová brokovnice a naopak na delší vzdálenost puška Springfield M 1903. Z konvenčních zbraní nechybí ani veleznámý samopal Thompson, který ovšem není příliš přesný ani účinný. Ke konci se také hráč setká s více mystickými zbraněmi s řízenou energií.\n\n\n"}
{"id": "421918", "url": "https://cs.wikipedia.org/wiki?curid=421918", "title": "Rychtář (pivo)", "text": "Rychtář (pivo)\n\nRychtář je pivo vyráběné v pivovaru Rychtář v Hlinsku. Jeho výroba zde probíhá již od roku 1913.\n\nV pivovaru jsou vyráběny následující druhy piv:\n\n"}
{"id": "421924", "url": "https://cs.wikipedia.org/wiki?curid=421924", "title": "Indipendèntzia Repùbrica de Sardigna", "text": "Indipendèntzia Repùbrica de Sardigna\n\nIndipendèntzia Repùbrica de Sardigna (italsky \"indipendenza Repubblica di Sardegna\", \"iRS\") v překladu do češtiny \"nezávislost Republiky Sardínie\") je sociálně demokratická separatistická politická strana v Itálii. Cílem strany je nezávislost Sardínie na Itálii. Předseda strany je Gavino Sale. Strana vznikla v roce 2002.\n\n"}
{"id": "421927", "url": "https://cs.wikipedia.org/wiki?curid=421927", "title": "Český studijní překlad", "text": "Český studijní překlad\n\nČeský studijní překlad (zkratka ČSP) je jeden z moderních českých překladů bible. \n\nNový zákon (pod filologicky přesnějším titulem \"Nová smlouva\") byl v první verzi vydán v roce 1994, překládali ho Antonín Zelina a Pavel Jartym. Poté byl překlad dvakrát revidován, poprvé v roce 2000 a podruhé v roce 2007. \n\nPřeklad Starého zákona (\"Staré smlouvy\") vzniká od roku 1994, byl dokončen v roce 2008 a jednotlivé knihy (Kniha přísloví, kniha Daniel, kniha Jeremjáš, kniha Jozue, kniha Soudců, kniha Rút) byly vydávány průběžně od roku 2002. Na překladu Starého zákona se podíleli Antonín Zelina, Michal Krchňák, Karel Dřízal, Jiří Hedánek a Dan Drápal. Celý překlad Bible byl vydán v červenci 2009. Překlad vzniká na popud Křesťanské misijní společnosti.\n\nPřeklad má být studijním překladem, chce podat co nejpřesnější filologický obraz originálu. V mnohém proto překládá co nejdoslovněji a je doplněn podrobnými poznámkami, především filologického charakteru (např. doslovný překlad a vysvětlení některých slov a idiomů originálu, ale i poznámky historické a vysvětlení některých reálií). Dalším cílem překladatelů je maximální konkordantnost, tedy snaha, aby jednotlivé termíny byly na všech místech textu, pokud je to možné, překládány shodně. Zároveň se ale překladatelé snaží o vytříbený a současný jazyk a přiměřenou čtivost textu. Překladatelé používali unikátní překladatelský software, jehož autorem je Antonín Zelina. Překlad se také snaží o ekumenickou platnost a překladatelé jsou členové různých protestantských církví. Katolická církev se k překladu doposud oficiálně nevyjádřila. Z katolického a pravoslavného hlediska je však biblický text v tomto překladu neúplný, protože neobsahuje deuterokanonické knihy (viz Biblický kánon).\n\n"}
{"id": "421930", "url": "https://cs.wikipedia.org/wiki?curid=421930", "title": "Propustnost horninového prostředí", "text": "Propustnost horninového prostředí\n\nPropustnost horninového prostředí je termín používaný v hydrogeologii pro popis schopnosti horniny propouštět tekutiny účinkem hydraulického gradientu. Jedná se o popis způsobu hydraulické komunikace kapalin v horninovém prostředí. Je ovlivňována především typem horniny. Jiným druhem propustnosti disponují např. písky (průlinová propustnost) a jiný se vyskytuje v krystalických horninách (převážně puklinová propustnost) nebo krasu (krasová propustnost). Kvantitativně je pohyb kapalin v horninách popisován hydraulickými parametry hornin.\n\nRozlišují se různé druhy propustností:\n\n"}
{"id": "421933", "url": "https://cs.wikipedia.org/wiki?curid=421933", "title": "Federální rezervní systém", "text": "Federální rezervní systém\n\nFederální rezervní systém (neformálně Fed) je centrální bankovní systém Spojených států amerických. Fed je neziskovou společností, která není nikým formálně vlastněna (spíše se jedná o nezávislou státní instituci). Akcie nejsou jako akcie soukromých společností, akcie Fed vlastní 12 neziskových Regionálních federálních rezervních bank, které založila vláda USA. Stát má k Fed přímý přístup skrze volbu vedení společnosti jednou za 14 let, tím je zachována politická nezávislost.\n\nSložky federálního rezervního systému jsou tyto:\n\n\nFederální rezervní systém má 12 regionů, tzv. distriktů. Každý distrikt má svého guvernéra, jenž je současně šéfem oblastní správní rady a členem rady guvernérů, a oblastní banku, která může mít pobočky v dalších městech.\n\nPředsedu nominuje rada samotná a schvaluje prezident Spojených států amerických. Zatím se nestalo, že by navržené jméno nepotvrdil.\n\n\n¹ dočasný předseda od 3. února do 15. dubna 1948.\n\n² dočasný předseda od 3. března do 20. června 1996\n\nVznikl podepsáním \"Zákona o federálních rezervách\" pár dnů před vánočními svátky, 23. prosince 1913, prezidentem Woodrowem Wilsonem. Samotné znění zákona vzešlo z tajného setkání zástupců amerického ministerstva financí a několika vlivných bankéřů té doby v listopadu 1910 na ostrově Jekyll Island v americké Georgii. Hlavní rys zákona bylo získání pověření (z americké ústavy explicitně dané Kongresu) tisknout peníze a poskytovat je americké vládě na úvěr.\n\nFederální rezervní systém je často kritizován z obou stran politického spektra. Představitelé libertariánské pravice, například Ron Paul, kritizují Fed na základě protiústavnosti. Fed je totiž v dnešních dnech hlavním zdrojem tisku amerického dolaru, přestože dle ústavy Spojených států amerických má výhradní právo tisknout americkou měnu pouze ministerstvo financí. Levice i libertariáni dále kritizují na Fedu, že je soukromý a je ovládán neprůhlednou úzkou skupinkou lidí. Levice také zdůrazňuje možnost zapojení Fedu do světové finanční krize a další nelegální praktiky. Fed není ničím kontrolován a navzdory svým pravomocem a prostředkům funguje fakticky jako nezávislý orgán.\n\nDle některých kritiků začala měna s nuceným oběhem vyvolávat hospodářský cyklus. Později, co byl zrušen Brettonwoodský systém a opuštěn zlatý standard, to podle nich umožnilo nárůst inflace.\n\nFed byl dále kritizován za svou „tajuplnost“. Ovšem začátkem roku 2012 Fed představil kroky k větší transparentnosti. Ve svém prohlášení z tehdejšího prosincového jednání (tzv. „minutes“) oznámil, že bude pravidelně poskytovat prognózy úrokových sazeb. Čtyřikrát do roka bude vyhlašovat, jak dlouho chce držet krátkodobé úrokové sazby na stávajících úrovních. V současné době jsou tyto sazby velmi nízké, téměř blízko nule procent ročně.\n\nV červenci 2011 byly zveřejněny výsledky auditu Fedu, který prosadil kongresman Ron Paul a Alan Greyson pomocí pozměňovacího návrhu (Fed nebyl nikdy ve své téměř stoleté historii důkladně auditován, sám Paul zmínil, že k poslednímu auditu došlo někdy v 50. letech 20. století a i ten byl jen částečný).\nAudit provedl \"Všeobecný úřad pro kontrolu rozpočtu\" (Government Accountability Office) a zjistil, že Fed v letech 2007–2010 rozdal v bezúročných půjčkách americkým i zahraničním bankám a korporacím přes 16×10 dolarů (113 % HDP USA), a to bez vědomí Kongresu.\n\nPodle Alana Graysona se má jednat dokonce o 26 bilionů dolarů (184 % HDP). Mezi příjemci je mnoho významných finančních institucí a korporací, převážně ze Spojených států, ale i z jiných zemí jako Švýcarsko, Skotsko, Velká Británie, Německo, Japonsko a další. V případě amerických bank a institucí navíc došlo ke střetu zájmů, kdy Fed vyřizování této obrovské transakce „outsourcoval“ a lidé ji realizující současně působili v podnicích, kterým byly tyto bezplatné půjčky poskytnuty.\n\n"}
{"id": "421937", "url": "https://cs.wikipedia.org/wiki?curid=421937", "title": "Jemenské království", "text": "Jemenské království\n\nJemenské království (oficiálně Mutawakkilitské Jemenské království) je zaniklý stát na území bývalého Severního Jemenu. V roce 1918 vyhlásilo nezávislost na Osmanské říši. V roce 1962 se uskutečnil státní převrat a revoluční síly vyhlásily republiku a tak začala občanská válka trvající až do roku 1968, kdy byly monarchistické jednotky poraženy. Od roku 1990 je území bývalého Jemenského království součástí Jemenské republiky.\n\nV období starověku byl severní Jemen součástí Má'aribské říše a v 7. století byl ovládnut Arabskou říší. V roce 1538 severní Jemen ovládla Osmanská říše, ale od 17. století si řada místních knížectví (emirátů) zachovávala značnou míru autonomie. Když Britové obsadili území na jihu Jemenu snažila se Osmanská říše o pevnější připoutání území a tak bylo území severního Jemenu od 1873 zvláštní vilájet.\n\nPřed první světovou válkou tu proběhlo povstání imámů, ve kterém byla Osmanská říše poražena a tak získala oblast severního Jemenu v roce 1911 značnou autonomii. Po první světové válce bylo na tomto území vyhlášeno samostatné Jemenské království, zatímco jih zůstal britskou kolonií, respektive protektorátem. V roce 1926 podepsalo království smlouvu o přátelství s Itálií a roku 1928 také se Sovětským svazem. Smlouvou z roku 1934 Británie uznala nezávislost Jemenského království, které se naopak zřeklo ambicí na připojení jižního Jemenu. V témže roce proběhla válka se Saúdskou Arábií o provincie Džizán, Asír a Nadžrán, které byly bohaté na naftu, tuto válku Jemenské království prohrálo a o tato území přišlo.\n\nV období po 2. světové válce se Severní Jemen resp. Jemenské království stalo v roce 1945 zakládajícím členem Ligy arabských států a v roce 1947 členem OSN. V zemi postupně sílila opozice proti monarchii, což vyvrcholilo 27. září 1962 po smrti krále a imáma Ahmada bin Yahya, vojenským převratem a na myšlenkách panarabismu byla po vzoru Egypta vyhlášena republika – Jemenská arabská republika. To vedlo ke vzniku několikaleté občanské války mezi Egyptem podporovanými republikány a monarchisty podporovanými Saúdskou Arábií. Situaci zmírnilo až stažení egyptských vojsk v roce 1967, což vedlo k oficiálnímu uznání republiky Saúdskou Arábií a poražení monarchistů v roce 1970.\n\n\n\n"}
{"id": "421946", "url": "https://cs.wikipedia.org/wiki?curid=421946", "title": "Faktor VIII", "text": "Faktor VIII\n\nFaktor VIII je plazmatický glykoprotein a koagulační faktor o molekulové hmotnosti 330 kDa. Patří mezi neenzymatické koagulační kofaktory, stejně jako FV. Je také označován jako antihemofilický faktor A. Patří mezi pozitivní reaktanty akutní fáze zánětu.\n\nSyntéza faktoru probíhá především v játrech (méně ve slezině, slinivce, ledvinách a ve svalové tkáni).\n\nJde o glykoprotein tvořený ze dvou nekovalentně spojených řetězců (heterodimer): těžkého (složeného z domén A1-A2-B) a lehkého (A3-C1-C2 domény). Pro stabilitu heterodimeru jsou důležité Ca a Cu ionty.\nV plazmě koluje vázaný nekovalentní vazbou na Von Willebrandův faktor (vWF) v poměru 1:1.\nZ této vazby se FVIII uvolní při kontaktu s negativně nabitými fosfolipidovými povrchy. Na molekule FVIII se tak zpřístupní vazebné místo pro fosfolipidy, které je v komplexu s vWF skryté.\nVolný faktor VIII je aktivován na FVIIIa působením trombinu (faktor IIa) nebo faktoru Xa.\n\nFVIIIa je složený z podjednotek A1, A2 a A3-C1-C2.\n\nFaktor VIIIa poté tvoří komplex (vnitřní tenáza) s faktorem IXa, membránovými fosfolipidy a Ca, který aktivuje faktor X na faktor Xa. Faktor VIII má v komplexu funkci kofaktoru – až 10000x urychluje aktivaci faktoru X.\n\nČinnost komplexu vnitřní tenáza je regulována. Komplex je inaktivován vyřazením kofaktoru VIIIa (disociace podjednotky A1) a také řízenou proteolýzou, kterou zajišťuje aktivovaný protein C spolu s proteinem S a membránovými fosfolipidy.\n\nBiologický poločas FVIII ve vazbě na VWF je 8 až 12 hodin.\nBiologický poločas volného faktoru VIII je 1 až 2 hodiny.\nGen F8 pro jeho syntézu je na chromozómu X (Xq28)\nDefekty tohoto genu vedou ke krvácivému onemocnění hemofilii A – recesivní koagulační porucha vázaná na pohlavní chromozóm X.\n\nPro správný průběh hemokoagulace je třeba, aby aktivita FVIII byla nejméně 20 až 30 %, pokles pod tuto hladinu již vede k zpomalení hemokoagulace. K zábraně spontánního krvácení je nutná hladina vyšší než 1 %.\nZvýšení hladiny FVIII nad 150 % bez souvislosti se zánětem se objevuje asi u 10 % populace.Je provázeno zvýšeným rizikem vzniku trombózy. Hladina FVIII také závisí na skupinovém systému AB0. Jedinci s krevní skupinou 0 mají nižší hladiny FVIII.\n\nKoncentrát FVIII (vyrobený z plazmy dárců nebo rekombinantní FVIII) se podává hemofilikům k obnovení normální srážlivosti krve.\nDříve bylo podání koncentrátu FVIII spojeno s vyšším rizikem přenosu infekce (hepatitida B, hepatitida C, HIV), než bylo zdokonaleno testování dárců na tyto infekce a vylepšeny purifikační metody při výrobě.\nProblémem u pacientů, kteří pravidelně dostávají tento koncentrát, je tvorba protilátek proti faktoru VIII.\n\nPorucha srážlivosti krve v důsledku chybění faktoru VIII se nazývá hemofilie A, někdy označovaná také jako klasická hemofilie. Jejím hlavním projevem je krvácení a to buď nezvykle dlouhé po úrazech, operacích nebo například po vytrhnutí zubu nebo spontánní krvácení. To se objeví jako reakce na minimální úraz, nebo dokonce zcela bez zjevné příčiny. Spontánní krvácení obvykle vzniká jen u těžkých forem hemofilie.\nZatímco vnější krvácení po otevřených úrazech je jasně patrné, spontánní krvácení obvykle probíhá uvnitř těla. Nejčastěji se objevuje krvácení do kloubů (hlavně kolenních a hlezeních), ale může dojít i ke krvácení do svalů, do trávicího traktu nebo do měkkých tkání v okolí dýchacích cest. Spontánní krvácení do kloubu se projevuje silnou bolestí, otokem a omezením pohyblivosti v postiženém kloubu.\nMezi další možné příznaky a projevy hemofilie patří chudokrevnost, častá tvorba modřin, krvácení z nosu, krev v moči nebo ve stolici,\nnitrolebeční krvácení (v současné době díky dobré péči velmi vzácné).\n\nHemofilie.cz – stránky pro veřejnost i osoby s hemofilií\n"}
{"id": "421957", "url": "https://cs.wikipedia.org/wiki?curid=421957", "title": "Gemer (pivovar)", "text": "Gemer (pivovar)\n\nPivovar Gemer je dnes již uzavřený pivovar v Rimavské Sobotě na Slovensku.\n\nPivovar Gemer byl vybudován na základě vládního rozhodnutí v letech 1962-1965, sladovna v letech 1963-1964. Ve svých počátcích vyráběl pivovar 90% 7° světlého a 10° světlého a tmavého. Zbývajících 10% představovala výroba 12° piva světlého a tmavého. V následujících letech se sortiment vyráběných piv zvyšoval až do roku 1976, kdy se výroba ustálila na 90% 12° piva a 10% piv jiných stupňů. \n\nPřes složitý vývoj v 90. letech koupila pivovar v roce 1999 společnost KK Company, která jej následně prodala společnosti Heineken. Po privatizaci se zvýšila výroba sladu na 18 000 tun sladu a výroba piva na 450 000 hl piva ročně. Pivovar podporoval kulturní a společenský život ve stejnojmenném regionu, přispíval na rozvoj fondů pro postižené děti a podporoval sportovní kluby a organizace. \n\nDne 22. září 2006 oznámilo představenstvo společnosti Heineken Slovensko, že od 4. října 2006 zastaví provoz pivovaru Gemer v Rimavské Sobotě a celou svou výrobní kapacitu soustředí do pivovaru v Hurbanove.\n\nPrvní export piva začal v roce 1969 do tehdejší Maďarské lidové republiky, kam bylo vyvezena až jedna třetina 12° piva. Dále se exportovalo do Sovětského svazu, Polska a Bulharska. V 90. letech a počátkem 21. století se export zaměřoval na Rumunsko, Rusko, Ukrajinu, Polsko, Litvu, Švédsko a Egypt.\n\nNa pivních táccích a etiketách se často objevovaly znaky Gemerské župy a města Rimavská Sobota. \n\n\n"}
{"id": "421959", "url": "https://cs.wikipedia.org/wiki?curid=421959", "title": "Program Vanguard", "text": "Program Vanguard\n\nProgram Vanguard byl projekt Spojených států amerických na vypuštění první umělé družice Země v roce 1957. Program se díky opakovaným haváriím raket zpozdil o rok. Do vesmíru odletěly tři družice tohoto jména až po sovětském Sputniku.\n\nRoku 1955 ohlásily Spojené státy americké úmysl umístit na oběžnou dráhu vědecký satelit. Mělo se tak stát v rámci Mezinárodního geofyzikálního roku v letech 1957-1958. Bylo rozhodnuto se věnovat programu Vanguard. Program byl předložen veřejnosti v srpnu 1955 na zasedání Mezinárodní astronautické federace v Kodani. Mimo něj měli Američané projekt s družicí Orbiter (navrhl Wernher von Braun) a vojenské letectvo prosazovalo raketu Atlas. Komise ministra národní obrany však zvolila definitivně 9. září 1955 Vanguard.\n\nDohledem nad programem byla pověřena Kancelář námořního výzkumu (Office of Naval Research). V konkretizovaném plánu bylo dne 1. července 1957 z mysu Canaveral na Floridě vypustit první umělou družici Země nazvanou Vanguard.\n\nKvůli opakovaným haváriím nově vyvíjené stejnojmenné nosné rakety Vanguard TV-2 se program zpožďoval. Teprve až sedmý pokus s vypuštěním nosné rakety se v říjnu 1957 povedl. Tak byly USA předstiženy Sovětským svazem, když ten vypustil 4. října 1957 na orbitu Země první družici Sputnik 1.\n\nJiž zmíněná armádní komise rozhodla využít návrh von Brauna (viz program Orbiter) a tak Spojené státy místo Vanguardu vypustily 1. února 1958 svou družici Explorer 1. Po sérii nezdarů nosných raket Vanguard se podařilo až 17. března 1958 raketou z kosmodromu Eastern Test Range dostat první z Vanguardů na oběžnou dráhu. Byl maličký, proto přezdívaný grapefruit. Následovaly další nezdary nosičů, až 17. února 1959 se podařilo dostat na orbitu větší Vanguard 2. Téhož roku se dostal do vesmíru i třetí Vanguard, další dva pro opakované havárie raket nepříliš úspěšný program zakončily krátce po svém startu. V rámci programu bylo vypuštěno 7 raket s družicí, ale jen dva lze označit za úspěšné.\n\n\n\n"}
{"id": "421962", "url": "https://cs.wikipedia.org/wiki?curid=421962", "title": "Maxmilián Evžen Rakouský", "text": "Maxmilián Evžen Rakouský\n\nMaxmilián Evžen Rakouský (; 13. dubna 1895, Vídeň – 19. ledna 1952, Nice) byl rakouský arcivévoda a bratr císaře Karla I.\n\nJeho rodiči byli Ota František Josef a Marie Josefa Saská. Byl mladším bratrem a jediným sourozencem císaře Karla I.\n\nJako žák navštěvoval skotské gymnázium a univerzitu ve Vídni. Za I. světové války dosáhl hodnosti majora. Po válce promoval jako doktor práv. Po převratu žil ve Švýcarsku a Německu (Bavorsku). V roce 1917 se oženil s Františkou Hohenlohe-Waldenburg-Schillingsfürst a společně zplodili dva syny, kteří si za Hitlerovy doby říkali „hrabě z Kyburgu“. Pohřben je v Altshausenu ve Württembersku.\n\n\n"}
{"id": "421965", "url": "https://cs.wikipedia.org/wiki?curid=421965", "title": "Distribuce", "text": "Distribuce\n\nDistribuce (z lat. \"dis-tribuere\", rozdělovat) znamená obecně činnost rozdělování i výsledek, určité rozdělení či rozložení. Může znamenat:\n\n\n"}
{"id": "421968", "url": "https://cs.wikipedia.org/wiki?curid=421968", "title": "Seth (jméno)", "text": "Seth (jméno)\n\nSeth je mužské biblické rodné jméno, ( שֵׁת, Šet) a vykládá se jako „jmenovaný, umístěný“. Ve Stárem zákoně Šét byl třetí syn Adama a Evy – předek celého národa. Seth je také řecké jméno egyptského boha Sutecha, znamená \"sloup\", popřípadě \"lesk\". Seth byl zlý bůh chaosu a pouště, bratr Usirův.\n\n\n"}
{"id": "421975", "url": "https://cs.wikipedia.org/wiki?curid=421975", "title": "Přírodní park Baba", "text": "Přírodní park Baba\n\nPřírodní park Baba je chráněné území na ploše 854 ha, vyhlášené v letech 1990–1991. Větší část přírodního parku leží v okrese Brno-venkov, menší část zasahuje do okresu Brno-město.\n\nPřírodní park Baba je rozsáhlá zalesněná vyvýšenina s mnoha loukami. Celý tento komplex se nachází v katastrech Kuřimi, Jinačovic, Komína, Řečkovic a Medlánek, přičemž největší část leží v katastru Kuřimi, po níž následuje jinačovická část. Nejvyšší bod Sychrov dosahuje nadmořské výšky 463 metrů.\n\nV přírodním parku lze podél žlutě značené turistické cesty nalézt celkem pět historických hraničních kamenů, stojících na katastrální hranici mezi Jinačovicemi a Brnem. Další hraniční kámen lze pak nalézt na východní hranici přírodního parku a to konkrétně na katastrální hranici mezi brněnskou městskou částí Brno-Ivanovice a obcí Jinačovice.\n\nPark je tvořen asi 6 km dlouhým, zalesněným hřbetem, který leží mezi brněnskými čtvrtěmi Bystrc, Komín a Medlánky na jihu, Jinačovicemi na západě, Ivanovicemi na východě a městem Kuřim na severu. Hřbet tvoří ve směru od jihu k severu vrcholy Bosně (365 m n. m.), Malá Baba (399 m n. m.), Velká Baba (446 m n. m.), Chochola (446 m n. m.), Sychrov (463 m n. m.) a Kuřimská hora (435 m n. m.).\n\nNa Babě je unikátní, stoletý dubový porost (hlavně dub cer), dále se zde vyskytuje smrk ztepilý, borovice lesní, buk obecný, habr obecný, bříza bělokorá. V podrostu je bez černý, ostružiník, bělozářka, kostival lékařský, sasanka lesní, pryšec kolovratec, ostřice, orsej jarní, plicník lékařský, kopytník evropský, starček celolistý, různé druhy travin aj.\n\nVyskytuje se zde celá řada vzácných a chráněných rostlin. Jde například o lilii zlatohlavou, lýkovec jedovatý, bělozářku větvitou, náprstník velkokvětý, plamének přímý, medovník meduňkolistý nebo brambořík nachový. Je zde také konvalinka vonná, hlístník hnízdák, vemeník dvoulistý, vemeník zelenavý, okrotice bílá, okrotice dlouholistá, kokořík vonný, hvozdík pyšný, hladýš pruský, hrachor jarní, orlíček, prvosenku jarní...\n\nV lese se vyskytují nízké houštiny mladých dubů (semenáčky). Dochází k samovolné obnově dubového lesa, zejména na mýtinách. Mýcení je prováděno ekologicky, probírkou. Les je velmi světlý. Zbytky dřeva jsou z části ponechány na místě a podléhají přirozenému procesu rozkladu.\n\nByla pozorována sněžnice matná – predátor, velký 1,5 cm, živící se chvostoskoky.\n\nByl pozorován svižník polní, kozlík, hrobařík obecný, ještěrka zelená, cvrček atd. V poslední době zde bylo v době hnízdění evidováno více než 50 druhů ptáků. K nejvzácnějším možno zařadit několik párů žluvy hajní a datla černého, vyskytuje se zde strakapoud prostřední, lejsek šedý, krutihlav obecný, linduška lesní a na lesních okrajích hnízdí ťuhýk obecný. Z dravců pravidelně hnízdí káně lesní, krahujec obecný, jestřáb lesní a ze sov puštík obecný. Byl zde zaznamenán i výskyt krkavce velkého.\n\nNa Přírodní park Baba má člověk přímý vliv – cesta je prošlapaná lyžaři, cyklisty, chodci, jezdci na koních (koňská lejna), nad lesem přelétají letadla, přes les někdy projedou motocyklisté, lidé tu trhají konvalinky. Těží se tu dřevo a část dřeva je zde ponechávána přirozenému rozkladu. Člověk o Přírodní park Baba pečuje tak, aby byl zachován existující stav.\n\nPůda je středně vlhká s vysokým obsahem humusu a menší složkou jílu. Je zde velká hojnost půdního edafonu. Matečnou horninou jsou prvohorní diority a granodiority. Je tu poměrně stabilní teplota.\n\n\n"}
{"id": "421981", "url": "https://cs.wikipedia.org/wiki?curid=421981", "title": "Přírodní park Niva Jihlavy", "text": "Přírodní park Niva Jihlavy\n\nPřírodní park Niva Jihlavy je obecně chráněné území v okrese Brno-venkov, vyhlášené v roce 1999. Vznikl za účelem ochrany krajinného rázu území, charakteristického přirozeně meandrujícím tokem řeky Jihlavy se sítí břehových porostů a slepých ramen.\n\nPark tvoří asi 8 km dlouhá rovinatá údolní niva řeky Jihlavy, leží mezi obcemi Pravlov na severu a Pohořelice na jihu. Rozloha přírodního parku je zhruba 1300 ha, nadmořská výška asi 186 m.\nÚzemí přírodního parku zasahuje do katastrálních území obcí Kupařovice, Němčičky, Malešovice, Medlov, Odrovice, Pravlov. Oblast parku vymezují přirozené hranice, tvořené převážně silnicemi II. a III. třídy (II/395, III/39520, III/39521), na jihu pak větrolamem a polní cestou.\n\nPřírodní park Niva Jihlavy vznikl nařízením Okresního úřadu Brno-venkov č. 1/99 ze dne 3. 5. 1999, které nabylo účinnosti dne 1. 6. 1999. V roce 2012 nastala legislativní úprava, kdy stávající vyhlášení bylo zrušeno a nahrazeno nařízením Jihomoravského kraje ze dne 17. 5. 2012 o zřízení Přírodního parku Niva Jihlavy a o omezení využití jeho území. To nabylo účinnosti ke dni 1. 9. 2012.\n\nPodloží údolní nivy je tvořeno neogenními mořskými sedimenty.\nPřirozeně meandrující tok řeky zde dosahuje šířky 15-20 m a hloubky kolem 2 m.\n\nBřehové porosty kolem řeky se vyznačují přirozeným druhovým složením. Zastoupena je zde olše lepkavá (\"Alnus glutinosa\"), topol bílý (\"Populus alba\"), jasan ztepilý (\"Fraxinus excelsior\"), jilm vaz (\"Ulmus laevis\"), jilm habrolistý (\"Ulmus minor\"), javor babyka (\"Acer campestre\") a řada druhů vrb (\"Salix\" sp.), včetně typických hlavatých vrb. Místy se nacházejí ojedinělé ostrůvky lužních porostů. Většina lesů na lokalitě je znehodnocena nepůvodními druhy.\n\nSlepá říční ramena jsou místem výskytu zbytků původní vodní a mokřadní vegetace, obsahující například kosatec žlutý (\"Iris pseudacorus\") nebo šmel okoličnatý (\"Butomus umbellatus\"). U Malešovic se objevují porosty stulíku žlutého (\"Nyphar lutea\").\n\nNiva Jihlavy je domovem stabilní populace vážky klínatky rohaté (\"Ophiogomphus cecilia\"). Oblasti říčních ramen slouží jako místo rozmnožování obojživelníků, včetně čolka obecného (\"Triturus vulgaris\"), kuňky obecné (\"Bombina bombina\"), blatnice skvrnité (\"Pelobates fuscus\") nebo rosničky zelené (\"Hyla arborea\").\n\nNa území se nachází bobr evropský (\"Castor fiber\") a vydra říční (\"Lutra lutra\"). Z ptactva pak osidlují kolmé břehy řek ledňáček říční (\"Alcedo atthis\") nebo břehule říční (\"Riparia riparia\"). V břehových porostech pak nachází útočiště a hnízdí lejsek šedý (\"Muscicapa striata\"), moudivláček lužní (\"Remiz pendulinus\"), žluva hajní (\"Oriolus oriolus\"), slavík obecný (\"Luscinia megarhynchos\") a čáp bílý (\"Ciconia ciconia\"). V době tahu nebo během zimování byly v území pozorovány také další druhy mokřadních ptáků, a to zejména volavka popelavá (\"Ardea cinerea\"), volavka bílá (\"Ardea alba\"), bukač velký (\"Botaurus stellaris\"), kvakoš noční (\"Nycticorax nycticorax\"), rybák obecný (\"Sterna hirundo\").\n\n\n"}
{"id": "421983", "url": "https://cs.wikipedia.org/wiki?curid=421983", "title": "Zdeněk Lhoták", "text": "Zdeněk Lhoták\n\nZdeněk Lhoták (* 15. května 1949, Turnov) je český fotograf, umělec a organizátor fotografických projektů. Je držitelem 2. ceny World Press Photo 1986 a titulu QEP (Qualified European Photographer). Ve své volné fotografické tvorbě se v poslední době zaměřuje na lidské tělo formou autoportrétů v černobílé i barevné škále. Jeho fotografie relativizují pojmy krásy a ošklivosti i ženské a mužské symboliky. V jeho instalacích lze najít humor, parodii i ironickou sebereflexi. Jeho dcera Andrea Thiel Lhotáková je úspěšnou autorkou volné fotografie i fotografie architektury.\n\nZdeněk Lhoták pochází z Rovenska pod Troskami, pracuje jako volný fotograf.\nPo absolvování Střední průmyslové školy strojnické v Hořovicích /1968/ vystudoval fakultu tělesné výchovy a sportu Univerzity Karlovy v Praze (1974), a především obor umělecká fotografie na Fakultě filmové a televizní (FAMU) (1985). Jeho zájem o sportovní fotografii vyvrcholil získáním 2. ceny v soutěži World Press Photo 1986 za seriál fotografií \"\"Spartakiáda\"\". V roce 2003 obdržel prestižní certifikát kvality QEP od Federace evropských profesionálních fotografů v oboru fotografie jídla. Kniha „\"Zdeněk Lhoták / dis-torza\"“ vydaná v nakladatelství Kant 2009 byla v roce 2010 oceněna jako 2. nejlepší fotografická publikace ve střední a východní Evropě za roky 2009-2010.\n\nV roce 1989 se zúčastnil mezinárodní fotografické dílny v Plovdivu a v roce 1994 a 1995 fotografických dílen v prostředí kladenských dolů a Poldi. V roce 1992 pracoval jako fotoreportér a obrazový redaktor deníku Prostor společně s Pavlem Štechou. Od roku 1990 spolupracuje s americkou agenturou Black Star. V letech 1992 až 1997 a od roku 2005 do současnosti je předsedou správní rady občanského sdružení FotoForum Praha (dříve Pražský dům fotografie) organizace podporující českou volnou fotografii. Je členem správní rady Asociace profesionálních fotografů ČR, Spolku výtvarných umělců Mánes a občanského sdružení FotoForum Praha.\n\nZájem Zdeňka Lhotáka o volnou fotografii je rozdělen do dvou témat: V oblasti dokumentární fotografie se zaměřuje na sociologické problémy vrcholového sportu (cyklus \"\"Sparta\"\" /1978 - 1988/ a \"\"Spartakiáda\"\" /1985/) a problematiku unikátní tibetské kultury devastované čínskou okupací /1989 - 1994/. Souborem fotografií v cyklu „\"Horníci\"“ 1994 prostupují jako dominanta reálně snímané detaily těl posouvající tento dokumentární soubor do roviny výtvarné výpovědi. Fragmenty figur kráčejících dívek v cyklu „\"Město\"“ 1982 jsou jakýmsi časovým náčrtem, kresbou, jejímž prostřednictvím ukazuje prostor sám sebe v ornamentální formě. Subjektivní dokument Zdeňka Lhotáka z asijských cest /1994 - 2008/ se liší od klasického dokumentu. Divoce barevné kompozice expresivních detailů hinduistických a buddhistických oltářů \"\"UNITED COLORS OF NEPAL\"\" působí svou čistou symbolikou jako věrohodný odraz exotické kultury.\n\nVe výtvarné fotografii se Zdeněk Lhoták zaměřuje na lidské tělo. Ve svém neuzavřeném cyklu \"Autoportrétů\" se od roku 1989 ve stále jednodušší formě, zabývá detaily vlastního těla, které se od roku 2000 posunuly z černobílé do barevné škály. V rámci tohoto cyklu v poslední době instaluje do reálných interiérů fotografie figur v životní velikosti adjustované na plechu. Snímky jsou výtvarně stylizované a jejich znakem je abstraktnost, často není zřejmé, o jakou část těla se jedná. Ve spolupráci s výtvarníkem Jiřím Sozanským vznikl v roce 2002 soubor dramatických figurálních kompozic počítačově upravených montáží \"Znamení moci - pocta Janu Zahradníčkovi\". Pro společnou výstavu \"MALOSTRANSKÝ DETAIL\" vytvořil v roce 2005 soubor \"DETAILY MALÉ STRANY - aneb to co pravá dáma nikdy neuvidí\" dokumentující pisoáry malostranských restaurací. V roce 2006 pro výstavu v galerii G4 v Chebu připravil kolekci barevných snímků \"Maso\" relativizujících pojmy tragika, užitečnost a krása mrtvého těla. V roce 2009 v nakladatelství Kant ve spolupráci s Markem Pokorným autorem textu a koncepce vydal publikaci „Zdeněk Lhoták / dis-torza“, která dokumentuje mnohaletý zájem Zdeňka Lhotáka o tělesnost promítající se do všech jeho zdánlivě odlišných cyklů.\n\nV současné době se Zdeněk Lhoták zaměřuje na detaily nitra vlastního těla snímané pomocí endoskopie a prezentované nejen formou fotografií ale i videa.\n\nJeho fotografie jsou součástí mnoha skupinových projektů a publikací reprezentujících Českou fotografii. Absolvoval dosud 40 samostatných výstav doma i v zahraničí.\n\nV užité fotografii v posledních 15 letech se převážně zaměřuje na fotografii jídla a potravinových produktů.\n\nPřehled výstavní a publikační činnosti\n\n\n\nLhotákovy fotografie jsou zastoupeny ve sbírkách v České republice Umělecko-průmyslového muzea, Moravské galerie, Slezského zemského muzea a také v zahraničí: PPS Galerie, Hamburg (Německo); Galerie der Stadt, Esslingen (Německo); Musée de l'Élysée, Lausanne (Švýcarsko); Witkin Gallery, New York (USA), University of Texas Museum, Texas (USA)\n\n\nDůležité články\n\n"}
{"id": "421985", "url": "https://cs.wikipedia.org/wiki?curid=421985", "title": "Peter Zumthor", "text": "Peter Zumthor\n\nPeter Zumthor (* 26. dubna 1943 Basilej) je švýcarský architekt.\n\nV šedesátých letech se vyučil nábytkářem, navštěvoval uměleckoprůmyslovou školu v Basileji a studoval \"Pratt Institute\" v New Yorku. V roce 1979 si otevřel vlastní architektonickou kancelář v Haldensteinu ve Švýcarsku. Byl externím profesorem na \"Southern California Institute of Architecture\" v Santa Monice a také v Mnichově. V roce 1994 se stal členem Akademie umění v Berlíně. Od roku 1996 je čestným členem Spolku německých architektů (BDA) a profesorem \"Academia di architettura\" ve městě Medrisio ve Švýcarsku.\n\nŠvýcarsko:\n\nNěmecko:\n\nRakousko:\n\n\n\n"}
{"id": "421986", "url": "https://cs.wikipedia.org/wiki?curid=421986", "title": "Lhoták", "text": "Lhoták\n\nLhoták je české příjmení.\n\n"}
{"id": "421987", "url": "https://cs.wikipedia.org/wiki?curid=421987", "title": "Santa Chiara (Pisa)", "text": "Santa Chiara (Pisa)\n\nSanta Chiara je katolický kostel v Pise na via Roma, blízko piazza dei Miracoli.\n\nPůvodní název kostela byl \"Santo Spirito\", byl přejmenován roku 1277 při připojení k sirotčinci Santa Chiary. Zbytky této stavby z 13. století jsou patrné na nádvoří. Ze 17. století pochází freska v lunetě nad vstupním portálem - \"Madona s dítětem, svatou Klárou a Františkem\". Roku 1886 proběhla rekonstrukce budovy.\n\nBudova uchovává relikviář s trnem z Kristovy trnové koruny, původně uložený v Santa Maria della Spina, malbu \"Crocifisso\" a mramorový reliéf \"Annunciazione\" od Lorenziho (1567). Dnes slouží jako kaple sirotčince.\n"}
{"id": "421988", "url": "https://cs.wikipedia.org/wiki?curid=421988", "title": "Michaela Jílková", "text": "Michaela Jílková\n\nMichaela Jílková (* 30. března 1968 Praha) je česká novinářka a rozhlasová a televizní moderátorka. Pochází z umělecké rodiny – její otec spisovatel a bývalý herec Jan Jílek patřil mezi známé české scenáristy a dramatiky, její matka Eva Jílková byla také herečkou. \n\nPo studiích na hudebně-dramatickém oboru na pražské konzervatoři působila nejprve jako novinářka a později jako moderátorka, a to v Československém rozhlase a v Československé televizi, a následně v České televizi. V roce 1993 začala moderovat diskuzní pořad \"Duel\", v roce 1995 zahájila moderování stejně zaměřeného pořadu \"Aréna\". Do povědomí českých televizních diváků ze zapsala zejména svým osobitým stylem při moderování televizního pořadu \"Kotel\", který i sama vymyslela, vysílaného televizí Nova mezi lety 1998 a 2005. Poté krátce působila v Mladě Frontě Dnes. Od ledna 2008 moderuje publicistický pořad České televize \"Máte slovo\".\n\nNa televizní obrazovce se objevila rovněž v několika českých filmech a též jednom televizním seriálu. Ještě v dětském věku účinkovala ve snímku \"Stav ztroskotání\" (1983), následovaly účasti ve filmech \"Volná noha\", \"Vážení přátelé, ano\" (oba 1989) a \"Někde je možná hezky\" (1991) a v seriálu \"Náhrdelník\" (1992). Po přelomu tisíciletí se na stříbrné plátno vrátila v komediálním dramatu \"Fotograf\" (2015).\n\n1. manžel – Vladimír Dvořák (1990–2002)\n\n2. manžel –  Michal Voráček (2014–2017). Manželství uzavřeli po 12letém vztahu, v červnu  2014. Avšak od května 2017 spolu manžele již nežili. Jílková dne 3. listopadu 2017 rozpad 15letého vztahu komentovala slovy: „Ano, je to pravda. Zodpovědnost k rodině, slušnost a dodržování morálních zásad jsou pro mě nejdůležitější hodnoty v životě. Budu je chránit vždy a před každým. Víc se k záležitostem vyjadřovat nebudu. Prosím, respektujte soukromí mých dětí,“ dodala.\n\nS Vladimírem Dvořákem má syna Jakuba (* 1997). S Michalem Voráčkem má dceru Marii (* 2004).\n\n"}
{"id": "421996", "url": "https://cs.wikipedia.org/wiki?curid=421996", "title": "Ervěnice", "text": "Ervěnice\n\nErvěnice () jsou zaniklá obec v okrese Most v Ústeckém kraji. Nacházela se osm kilometrů západně od starého města Mostu v nadmořské výšce 238 metrů. Ervěnice zanikly v letech 1959–1960 při rozšiřování důlní těžby. V roce 1960 katastrální území přešlo z okresu Chomutov do okresu Most a bylo připojeno k obci Komořany.\n\nPrvní písemná zmínka o Ervěnicích pochází z roku 1238. V Ervěnicích se nacházely dvě tvrze obývané různými majiteli z řad drobné šlechty. Byly užívány od počátku 14. století. První zanikla ve druhé polovině 15. století a druhá tvrz zanikla během první poloviny 16. století.\n\nV roce 1519 se oba díly Ervěnic dostaly do majetku Šebestiana z Veitmile a v roce 1571 Ervěnice koupil Bohuslav starší z Michalovic. V roce 1622 byl majetek Bohuslavu mladšímu z Michalovic zkonfiskován za účast ve stavovském povstání a v témže roce ves koupil Vilém mladší Popel z Lobkovic a začlenil ji do svého lobkovického panství Nové Sedlo – Jezeří, v němž zůstaly Ervěnice až do roku 1848. Poté se staly samostatnou obcí v okrese Chomutov. Ervěnice měly statut městečka již ve 14. století a v roce 1568 obdržely právo užívat městský znak a pečeť.\n\nKdyž Ervěnice koupil v roce 1571 Bohuslav starší z Michalovic, vznikl zde panský pivovar. Při dělení majetku mezi potomky v roce 1586 připadl pivovar jeho vnukovi Janu Jiřímu z Michalovic. Když Ervěnice koupil Vilém mladší z Lobkovic, pivovar zanikl. Lobkovic již provozoval pivovar v Novém Sedle nad Bílinou, které koupil zároveň s Ervěnicemi a tam také postupně soustředil veškerou výrobu piva na svém panství.\n\nObyvatelstvo se živilo zemědělstvím a také rybolovem v Komořanském jezeře. Jezero dal odvodnit a vysušit v průběhu 30. let 19. století kníže Ferdinand z Lobkovic a na jeho místě vznikly pastviny a zahrady.\n\nOd konce 19. století se začal rozvíjet těžební průmysl. V katastrálním území Ervěnic byly otevřeny hnědouhelné doly Elly (1892) a Hedvika (1902). U tohoto dolu byla v roce 1926 zprovozněna státní elektrárna Ervěnice pro pražskou rozvodnou síť. Za druhé světové války byl v prostoru elektrárny zřízen zajatecký tábor pro sovětské, francouzské a italské zajatce. Po druhé světové válce byla převážně německá obec z velké části vysídlena. Obec padla za oběť postupujícím dolům v jejich okolí. Domy byly zbourány v letech 1959–1960. V sedmdesátých letech dvacátého století, po vytěžení uhlí, byl přes území bývalé obce postaven dopravní koridor spojující města Most, Jirkov a Chomutov. V současnosti je území již rekultivováno.\n\n\nPři sčítání lidu v roce 1921 zde žilo 4028 obyvatel (z toho 2089 mužů), z nichž bylo 1298 Čechoslováků, 2647 Němců, třináct Židů, osm příslušníků jiných národností a 62 cizinců. Většinou byli římskými katolíky, ale 84 se jich hlásilo k evangelickým církvím, šestnáct k církvi československé, 24 k izraelské, pět k jiné církvi a 951 bylo bez vyznání. Podle sčítání lidu z roku 1930 měly Ervěnice 5121 obyvatel: 2276 Čechoslováků, 2770 Němců, devět Židů, pět příslušníků jiné národnosti a 61 cizinců. Kromě členů římskokatolické církve zde žilo 122 evangelíků, 105 členů církve československé, 21 židů, třináct členů ostatních církví a 1603 lidí bez vyznání.\n\nV následujících letech jsou údaje souhrnné pro Komořany i se všemi osadami.\n\nDne 29. května 1938 se konaly volby do obecních zastupitelstev. Z rozdělených 3046 hlasů v Ervěnicích získaly 1392 hlasů Sudetoněmecká strana (16 mandátů), 241 hlasů Německá sociální demokracie (3 mandáty), 176 hlasů Komunistická strana Československa (2 mandáty), 733 hlasů čeští národní socialisté (9 mandátů) a 504 hlasů čeští sociální demokraté (6 mandátů).\n\n\n\n"}
{"id": "422001", "url": "https://cs.wikipedia.org/wiki?curid=422001", "title": "Perníkový táta", "text": "Perníkový táta\n\nPerníkový táta (v anglickém originále Breaking Bad) je americký televizní seriál poprvé vysílaný v USA 20. ledna 2008 na kabelové televizní stanici AMC. První sezóna měla 7 dílů, druhá 13, další pak 13, 13 a 16. Příběh seriálu se odehrává v oblasti Albuquerque v Novém Mexiku. Poslední epizoda seriálu byla odvysílána 29. září 2013.\n\nHlavním hrdinou je středoškolský učitel chemie Walter White (Bryan Cranston), který žije společně se svojí těhotnou ženou Skyler (Anna Gunn) a tělesně postiženým synem Waltem jr. (RJ Mitte). Starší Walt se hroutí poté, co je u něj diagnostikována rakovina plic. Od té doby začíná spolu se svým bývalým studentem Jesse Pinkmanem (Aaron Paul) připravovat laboratoř, kde začnou vařit metamfetamin. Walt si vytyčil cíl, že takto finančně zabezpečí svoji rodinu.\n\nSeriál Breaking Bad si vydobyl všeobecné uznání a získal krom mnoha dalších ocenění i dvě ceny Emmy. Na konci roku 2013 se seriál objevil na druhém místě ve statistikách nejvíce pirátsky stahovaných seriálů hned za Hrou o trůny.\n\nUčitel chemie Walter White, který žije s těhotnou ženou a synem po mozkové obrně, se dozvídá, že má rakovinu plic ve třetím stádiu. Walter si uvědomuje, že by svoji rodinu měl do budoucna nějakým způsobem zajistit. Rozhodne se, že peníze získá výrobou a prodejem drog. Dává se dohromady se svým bývalým studentem Jesse Pinkmanem a díky Waltovým výborným znalostem chemie společně vaří výjimečně čistý metamfetamin. Drogu vyrábějí v mobilní laboratoři (v karavanu, v poušti za městem) s pomocí laboratorního nádobí, které Walt ukradl ze školní laboratoře. Walter tak žije dvojí existenci, neboť nadále působí na střední škole a účastní se rodinného i společenského života. Vše jde bez větších problémů, až do chvíle, kdy je napadnou dva dealeři, kteří dříve spolupracovali s Jessem. Obviňují Walta z toho, že pracuje pro DEA (protidrogový úřad). Walt jim však slíbí, že je oba naučí recept na jejich metamfetamin, když je nechají žít. Walter při vaření znovu uplatní svoje znalosti chemie a použije jedovatý fosfan. Po menším výbuchu se mu podaří utéct z karavanu, zavírá omráčené dealery uvnitř a čeká až se oba otráví jedovatými výpary. Když se zdá, že jsou dealeři mrtví, odváží Walt zraněného Jesseho k němu domů. Walter s Jessem zjišťují, že jeden z dealerů je stále naživu. Rozhodnou se uvěznit ho v Jesseho sklepě. Před hlavními hrdiny teď stojí dva nelehké úkoly – musejí zlikvidovat tělo mrtvého dealera a zároveň se zbavit i toho živého. Úkoly si rozdělí hozením mince.\n\nJesse se musí zbavit mrtvoly. Walter mu poradí, aby tělo rozpustil kyselinou fluorovodíkovou. Řekne mu také, aby na rozpouštění těla koupil velkou plastovou nádobu. Kyselina fluorovodíková totiž reaguje téměř s každým materiálem, kromě plastu. Jesse však v obchodě nenajde žádnou nádobu, do které by se tělo vešlo, a nakonec rozpouští tělo u sebe ve vaně. Zapomíná však na to, že vana je kovová. Kyselina se zanedlouho prožere vanou a rozleptané tělo se propadne podlahou dolů.\n\nMezitím Walt stále váhá, jestli má druhého dealera zabít nebo propustit, dokonce několik dní pečuje o jeho potřeby a sbližuje se s ním. Když však odhalí, že se ho dealer ve sklepě chystal zabít, Walt přestane váhat a uškrtí jej. Následuje odklízení obou těl.\n\nMezitím si Hank (Waltův švagr, pracující pro DEA) uvědomuje, že v jeho oblasti je nový a významný výrobce drog. Hank zjišťuje, že z Waltovy školní laboratoře někdo ukradl laboratorní nádobí, potřebné k vaření drog.\n\nWalt prozrazuje manželce Skyler, že má rakovinu. Ze začátku nechce podstoupit léčbu a chce, aby o něm rozhodl jeho osud. Nakonec však podstupuje chemoterapii.\n\nPoté obnovuje spolupráci s Jessem. Rozdělí si role: Jesse-prodejce, Walt-vařič. Následně Walt posílá Jesseho vyjednávat s Tucem. Tuco je násilný psychopat, řídící místní obchod s drogami. Když Jesse požaduje peníze za nabízenou dávku, Tuco ho začne zběsile mlátit a kopat. Jesse skončí v nemocnici, kam ho přijde navštívit Walt. Slíbí mu, že peníze od Tuca přinese. Navštíví tedy Tuca a požaduje po něm peníze za předchozí dávku a náhradu za zranění Jesseho. Tucovi se to samozřejmě nelíbí a chystá se Walta zničit. Než tak učiní, Walt způsobí v jeho kanceláři tlakovou vlnu, pomocí třaskavé rtuti. Vystrašený Tuco mu poté předává peníze a slibuje mu do budoucna možnost dalšího obchodu.\n\nKdyž se Jesse zotaví, začínají znovu vařit. Tentokrát ale používají k vaření sud s látkou (methylamin) ukradenou v továrně na anilin z důvodu nedostatku volně prodejných léků, kterou nahradí některé části receptu. To jim umožní produkovat až 4× větší množství drogy než předtím.\n\nWaltera dále tíží vysoké náklady na léčbu rakoviny. Navzdory několika špatným zkušenostem stále spolupracuje s Jessem při výrobě metamfetaminu, ale problémy se jim nepřestávají lepit na paty. Jeden z jejich dealerů, Badger, je zatčen při prodeji drogy a Walter najme právníka – Saula Goodmana – aby Badgerovi pomohl. Aby Walter získal větší hotovost tak s Jessem odjedou karavanem na čtyři dny do pouště vařit perník. Později je další z jejich dealerů, Kombo, zastřelen konkurenčním gangem při prodeji perníku v cizím rajónu. Vzhledem k neustálým problémům při prodeji jim Saul navrhne, aby změnili způsob distribuce. Jesse rozvíjí vztah se svojí domácí, Jane. Ta se zotavuje ze závislosti na drogách, ale s Jessem začnou brát heroin. Saul najde obchodního partnera, Guse Fringa, který jim zaplatí 1,2 mil USD za 38 liber pervitinu vyrobeného v poušti. Walt zboží předá, dostane peníze, ale prošvihne narození své dcery. Odmítne Jessemu předat polovinu peněz kvůli jeho závislosti na drogách, jenže Jane začne Walta vydírat a tak jim peníze nakonec předá. Walt navštíví Jesseho dům a vidí Jane dusit se zvratky, ale nepomůže jí. Jesse se cítí zodpovědný za její smrt. Na závěr série si Skyler začne dávat dohromady všechny Waltovy nepřítomnosti a neustálé výmluvy, zjistí, že vaří metamfetamin a trvá na rozchodu.\nDne 11. září 2013 představitelé stanice AMC oznámili, že má vzniknout spin-off seriálu s názvem \"Volejte Saulovi \".\n\n"}
{"id": "422004", "url": "https://cs.wikipedia.org/wiki?curid=422004", "title": "DNA polymeráza I", "text": "DNA polymeráza I\n\nDNA polymeráza I je označení pro jednu z DNA polymeráz u bakterií. Byla objevena Arthurem Kornbergem v roce 1956, tzn. stala se první známou DNA polymerázou. Zároveň je u bakterií nejhojněji se vyskytující DNA polymerázou, schopnou především replikovat krátké úseky DNA a odstraňovat RNA primery po replikaci opožďujícího se (lagging) vlákna DNA. Hraje však méně významnou roli než DNA polymeráza III.\n\nJe schopná katalýzy těchto procesů:\n\n\nJednou z DNA polymeráz I je i hojně využívaná Taq polymeráza.\n"}
{"id": "422007", "url": "https://cs.wikipedia.org/wiki?curid=422007", "title": "Státní znak Saúdské Arábie", "text": "Státní znak Saúdské Arábie\n\nStátní znak Saúdské Arábie (arabsky: شعار السعودية) byl přijat v roce 1950. Znak tvoří dva zkřížené meče (šavle, přesně scimitary) a zelená palma. Dva zkřížené meče znamenají dvě oblasti ze kterých se později stala Saúdská Arábie a to Hidžáz a Nadžd, které v roce 1926 spojil pod svou vládu Ibn Saud, zelená barva palmy symbolizuje islám.\n\n\n"}
{"id": "422008", "url": "https://cs.wikipedia.org/wiki?curid=422008", "title": "Gmina Gorzyce (Slezské vojvodství)", "text": "Gmina Gorzyce (Slezské vojvodství)\n\nGmina Gorzyce leží v okrese Wodzisław Śląski ve Slezském vojvodství u hranic s Českou republikou. Správním městem jsou Gorzyce, které leží přibližně 6 km jihozápadním směrem od města Wodzisław Śląski a 55 km jihozápadně od města Katovice, které je hlavním městem Slezského vojvodství.\n\nGmina Gorzyce má 64,47 km² a 19 809 obyvatel, údaje jsou z roku 2006.\n\nGmina Gorzyce je na hranici s městem Wodzisław Śląski a s Gminou Godów, Krzyżanowice, a Lubomia. Gmina Gorzyce sousedí také s Karvinským okresem v Moravskoslezském kraji, České republice.\n\n"}
{"id": "422012", "url": "https://cs.wikipedia.org/wiki?curid=422012", "title": "Eivind Aadland", "text": "Eivind Aadland\n\nEivind Aadland (* 19. září 1956 Bergen) je norský dirigent a houslista. Je koncertním mistrem Bergenské filharmonie a hudebním ředitelem European Union Chamber Orchestra. Vedl několik známých norských orchestrů (také filharmonii v Oslu) a vystupoval v zahraničí jako sólový umělec. V současnosti je vedoucím Trondheimského symfonického orchestru.\n\n"}
{"id": "422018", "url": "https://cs.wikipedia.org/wiki?curid=422018", "title": "Aspirace", "text": "Aspirace\n\nAspirace (z lat. \"aspiratio\", vdechnutí, vydechnutí, foukání) může znamenat:\n\n\n"}
{"id": "422020", "url": "https://cs.wikipedia.org/wiki?curid=422020", "title": "OSPAR", "text": "OSPAR\n\nOSPAR nebo Konvence pro ochranu mořského životního prostředí v severovýchodním Atlantiku (The Convention for the Protection of the Marine Environment of the North-East Atlantic) je mezinárodní právní nástroj regulující mezinárodní spolupráci v oblasti ochrany životního prostředí severovýchodního Atlantiku.\n\nVznikla kombinací a aktualizací tzv. Oslo konvence z roku 1972, která se týkala vyhazování odpadu do moře, a Pařížské konvence z roku 1974, které se týkala znečišťování mořských ekosystémů zdroji na pevnině.\n\nKonvence byla otevřena pro v roce 1992 na společném setkání ministrů signatářských zemí obou starších konvencí. Postupně ji signovaly a ratifikovaly Belgie, Dánsko, Finsko, Francie, Německo, Island, Irsko, Nizozemsko, Norsko, Portugalsko, Španělsko, Švédsko, Velká Británie, Lucembursko, Švýcarsko a Evropské společenství (dnešní Evropská unie). OSPAR konvence vstoupila v platnost 25. března 1998 a nahradila obě starší konvence.\n\nV roce 1995 státy OSPAR uzavřely politickou dohodu ukončit vypouštění nebezpečných chemických látek do moře během jedné generace, t.j. do roku 2020 a v roce 1998 bylo ukončení emisí nebezpečných chemikálií formulováno jako strategický cíl OSPAR. Nejnebezpečnější látky pak byly v roce 2002 zařazeny na jakousi \"černou listinu\" prioritních chemikálií, které vyžadují akci ze strany zemí OSPAR. Jde například o olovo, rtuť, kadmium, bromované zpomalovače hoření, polychlorované bifenyly, dioxiny, endosulfan nebo některé ftaláty (DEHP, DBP)\n\n"}
{"id": "422022", "url": "https://cs.wikipedia.org/wiki?curid=422022", "title": "Poslední prázdniny", "text": "Poslední prázdniny\n\nPoslední prázdniny je americká filmová komedie z roku 2006 režírovaná Waynem Wangem. Na scénáři se podíleli Jeffrey Price a Peter S. Seaman.\n\nGeorgia Byrdová je prodavačka v oddělení kuchyňských potřeb v obchodním domě Kragen v New Orleansu. Po flirtování se svým kolegou se však zraní a po vyšetření se zjistí, že má mnoho nádorů na mozku. Jelikož nemá peníze na operaci, vybere všechny své úspory a odlétá si zbytek života užít do Grandhotelu Pupp do Karlových Varů. Zde zažívá nejlepší období svého života, seznámí se s vlivnými lidmi. Film naštěstí dobře dopadne, zjistí se, že přístroj provádějící vyšetření byl vadný a Georgia se šťastně zamiluje.\n"}
{"id": "422025", "url": "https://cs.wikipedia.org/wiki?curid=422025", "title": "Prezident Abcházie", "text": "Prezident Abcházie\n\nPrezident Abcházie je hlavou mezinárodně neuznaného státu Abcházie. Funkci lze vykonávat po nejvýše dvě funkční období. Jedno funkční období je pětileté. Funkce prezidenta Abcházie byla zřízena v roce 1994. Před tím vykonával od roku 1992, tedy od vyhlášení nezávislosti na Gruzii, pravomoci hlavy státu předseda abchazského parlamentu. Ještě před tím byl hlavou státu předseda abchazského nejvyššího sovětu, tedy od roku 1990, kdy se Abcházie jednostranně odtrhla od Gruzínské SSR do vyhlášení nezávislosti v roce 1992.\n\nAbchazský prezident bývá volen přímo, hlasy občanů Abcházie (kromě volby prvního prezidenta v roce 1994). Před posledními volbami v roce 2004 byl každý kandidát povinen zaregistrovat svou kandidaturu u volební komise předložením nominace politickou stranou či jinou zájmovou skupinou podpořenou minimálně 2000 podpisy, prokázat znalost abchazského jazyka a prokázat, že trvale pobýval v Abcházii alespoň po dobu posledních pěti let.\n\nDo dnešní doby se v Abcházii vystřídalo pět prezidentů, z toho jeden byl úřadující dočasnou náhradou pro překonání politické krize.\n"}
{"id": "422037", "url": "https://cs.wikipedia.org/wiki?curid=422037", "title": "Slzný aparát", "text": "Slzný aparát\n\nSlzní ústrojí (lat. \"apparatus lacrimalis\") patří mezi přídatné orgány oka. Dělí se na dvě části, část slzotvornou a část slzovodnou. Slzotvorná část slzy vylučuje a slzovodná slzy odvádí. Toto ústrojí slouží především ke zvlhčování přední stěny oka, k odplavování nečistot a k ochraně oka před infekcí.\n\n\nodvádí slzy do nosu. Slzy jsou pohybem víček roztírány po oku, část se vypaří a část odtéká do vnitřního koutku do sběrného slzního jezírka, ze kterého odcházejí odvodnými cestami. K odvodným cestám patří slzní body, slzní kanálky, slzní vak a nosní slzovod. Slzní body jsou umístěny na okraji horního a dolního víčka ve vnitřním koutku. Tyto body přecházejí v slzní kanálky, které vedou k slznímu vaku. Než vstoupí slzní kanálky do vaku, spojí se v kanálek jeden. Slzní vak leží v prohlubenině slzní kůstky a v dolní části ústí do nosního slzovodu, který spojuje slzní vak s nosem. Odtok slz je aktivní proces, kterému napomáhá mrkání.\n\n\n\n"}
{"id": "422038", "url": "https://cs.wikipedia.org/wiki?curid=422038", "title": "Arabská federace", "text": "Arabská federace\n\nArabská federace Iráku a Jordánska byla krátkodobě trvající unie Iráku a Jordánska. Přestože podle jména mělo jít o federaci, ve skutečnosti to byla konfederace. Federace byla utvořena 14. února 1958 jako unie dvou Hášimovských království, když se irácký král Fajsal II. Irácký a jeho bratranec král Husajn I. Jordánský dohodli na vytvoření útvarů jako protiváhu proti Sjednocené arabské republice. Iráčtí vůdcové usilovali o to, aby se Kuvajt stal dalším členem. Arabská federace neměla dlouhého trvání, protože 14. července 1958 byl v Iráku proveden státní převrat a král, královská rodina a premiér byli zavražděni a monarchie zrušena. 2. srpna 1958 vyhlásila nová irácká republikánská vláda vystoupení Iráku z federace, čímž Arabská federace zanikla.\n\n"}
{"id": "422040", "url": "https://cs.wikipedia.org/wiki?curid=422040", "title": "Rohatce", "text": "Rohatce\n\nRohatce jsou částí obce Hrobce na Litoměřicku.\n\nNejstarší písemná zmínka pochází z roku 1226.\n\n\n"}
{"id": "422043", "url": "https://cs.wikipedia.org/wiki?curid=422043", "title": "Zurab Pataridze", "text": "Zurab Pataridze\n\nZurab Alexandrovič Pataridze (gruzínsky: ზურაბ ფათარიძე) (9. září 1928 – 5. června 1982) byl gruzínský komunistický politik. Od roku 1975 až do své smrti v červnu 1982 působil ve funkci Předsedy Rady ministrů Gruzínské SSR.\n\nPocházel z úřednické rodiny. V mládí studoval na Gruzínském polytechnickém institutu, odkud získal v roce 1952 diplom. Od té doby pracoval jako vedoucí směny v čiaturských dolech na manganovou rudu. V roce 1955 vstoupil do KSSS. Od té doby povyšoval nejprve na vedoucího celého segmentu dolů, později se stal manažerem, šéfinženýrem a nakonec ředitelem a předsedou představenstva dolů.\n\nV roce 1962 zahájil svou kariéru ve stranické hierarchii a stal se prvním tajemníkem městského výboru v Čiatuře. Tuto funkci vykonával do roku 1967, kdy se stal členem Ústředního výboru gruzínské větve KSSS. Od roku 1972 byl jeho předsedou. O 3 roky později dosáhla jeho kariéra vrcholu, když se stal předsedou Rady ministrů Gruzie, tedy de facto premiérem Gruzínské SSR. Tento post mu umožnil stát se kandidátem do Ústředního výboru KSSS v Moskvě a účastnil se 9. a 10. zasedání Nejvyššího sovětu SSSR.\n\nByl držitelem Řádu Říjnové revoluce a Řádu Rudého praporu práce.\n\nDne 5. června 1982 zemřel při autonehodě.\n\n\n"}
{"id": "422044", "url": "https://cs.wikipedia.org/wiki?curid=422044", "title": "Hrachov (Svatý Jan)", "text": "Hrachov (Svatý Jan)\n\nHrachov je vesnice spadající pod obec Svatý Jan. Nachází se přibližně 60 km jižně od Prahy, v okrese Příbram ve Středočeském kraji. V roce 2011 zde trvale žilo 211 obyvatel.\n\nHrachov je také název katastrálního území o rozloze 6,25 km². V katastrálním území Hrachov leží i vrchy Šibenný a Na stakři, samoty či osady U Vondráčků, Hodíkov, Zrůbek (pouze část na levém břehu Brziny), Přívozec a severní část Roviště.\n\nPrvní písemná zmínka o vesnici pochází z roku 1409.\n\nV současnosti v Hrachově žije přibližně 300 obyvatel v 58 staveních a 40 bytových jednotkách. Ve vsi se nachází knihovna, sbor dobrovolných hasičů, hospoda a obchod. Dále se v obci nachází útulek Domov Fauny. V minulosti zde fungovalo několik dětských táborů, z nichž jsou v současnosti v provozu již jen dva.\n\nV nedaleké osadě Zrůbek se nachází sezónní restaurace a půjčovna loděk. Dále také přístaviště pro sezónní plavby výletních lodí, v nedaleké osadě Roviště se nalézá kemp, chatová oblast, několik sezónních pohostinských zařízení a přístaviště.\n\n"}
{"id": "422045", "url": "https://cs.wikipedia.org/wiki?curid=422045", "title": "Počaply (Terezín)", "text": "Počaply (Terezín)\n\nPočaply () jsou vesnice, která leží nedaleko od města Terezín v okrese Litoměřice těsně při břehu řeky Labe nedaleko od terezínské Malé pevnosti asi 3 kilometry východně (proti proudu řeky) od Litoměřic. Ves byla kvůli své poloze v roce 2002 těžce poškozena katastrofálními povodněmi, další velká povodeň ves poškodila v červnu roku 2013.\n\nNejstarší písemná zmínka pochází z roku 1262.\n\n\n"}
{"id": "422047", "url": "https://cs.wikipedia.org/wiki?curid=422047", "title": "Süd-Tiroler Freiheit", "text": "Süd-Tiroler Freiheit\n\nSüd-Tiroler Freiheit (v překladu do češtiny \"Jihotyrolská svoboda\"), zkráceně STF, je nacionalistická německojazyčná politická strana, působící v Jižním Tyrolsku, v Itálii. Jejím cílem je znovuspojení Jižního Tyrolska s Tyrolskem v rámci Rakouska.\n\nByla založena v roce 2007 a jejím předsedou byla Eva Klotz. Strana je členem-pozorovatelem Evropské svobodné aliance.\n"}
{"id": "422050", "url": "https://cs.wikipedia.org/wiki?curid=422050", "title": "Xindl X", "text": "Xindl X\n\nXindl X, vlastním jménem Ondřej Ládek (* 16. srpna 1979 Praha) je český písničkář.\n\nV roce 2007 zvítězil s písní \"Mamut\" v soutěži Česko hledá písničku. V roce 2008 získal ocenění Autorská Porta za píseň \"Dysgrafik\", na festivalu Zahrada zvítězil v písničkářské kategorii a v soutěži Inkubátor pořádané serverem iLegalne.cz zvítězil s písní „Styky“ v kategorii pop. Jeho píseň „Anděl“ byla v roce 2008 nejhranější písní na serveru Bandzone.cz.\n\nDne 2. září 2008 vydal debutové album \"Návod ke čtení manuálu\", za které získal nominaci na cenu České hudební akademie Anděl v kategorii folk a country. Singl z alba Anděl získal o rok později tutéž nominaci v kategoriích píseň roku a videoklip roku. V roce 2008 také nahrál a nazpíval na hudbu Tomáše Poláka ze skupiny Mig 21 čtyři písně pro film Vy nám taky, šéfe!\n\nV roce 2010 vydal album \"Praxe relativity\", které obsahovalo singly Chemie, Nejlepší kuchař a Láska v housce (který nazpíval s Olgou Lounovou). Píseň Láska v housce získala nominaci na Anděla za nejlepší klip i píseň. Xindl X byl ten rok také nominován na zpěváka roku a získal ocenění Skokan roku v anketě Český slavík.\n\nV roce 2011 spolu s kapelou The Tap Tap nazpíval hit Řiditel autobusu.\n\nV roce 2012 vydal desku \"Láska\", z níž pochází singly Zlato, Štědrý večer nastal, Dočasná svatá a Casio.\n\nDne 18. dubna 2014 vydal novou desku \"Čecháček Made\", z níž pochází singly Barbína, Čecháček a Totáček, V blbým věku a Cudzinka v tvojej zemi (duet s Mirkou Miškechovou). Píseň V blbým věku získala nominace na Anděla za píseň a za videoklip roku.\n\nRoku 2016 vydal album s názvem \"Kvadratura záchranného kruhu\". Album obsahuje singly Na vodě a Popelka.\n\nPoslední Xindlova deska \"Sexy Exity\" je z roku 2018. Jsou na ní písničky Alenka, Byznys, Dřevo atd.\n\nOd února 2014 má na Hitradiu svůj pořad Xindloviny, v rámci něhož skládá písně reagující na aktuality nebo na dopisy diváků. V rámci pořadu vznikly například skladby Zdravíme vás, pane prasidente nebo Nesem vám EET.\n\nNa koncertech vystupuje sám s kytarou nebo s doprovodnou kapelou ve složení Emil Valach – bicí, Lukáš Bundil – kytara, Jan Cidlinský – baskytara, Dalibor Cidlinský Jr. – klávesy, banjo, kytara.\n\nPod svým skutečným jménem Ondřej Ládek působí také jako filmový a televizní scenárista. Je autorem námětu a spoluautorem scénáře filmu \"Restart\" (spolu s režisérem Juliem Ševčíkem). Je spoluautorem námětu seriálu \"Comeback\" a spoluautorem scénářů k jeho prvním patnácti dílům. Je autorem divadelní hry Dioptrie růžových brýlí, která se šest let hrála ve Švandově divadle na Smíchově. Spolu s Monikou Šimkovičovou napsal knihu Bruno v hlavě, která vyšla v roce 2010.\n\nTaké se věnuje skládání písní pro filmy a divadlo.\n\nV roce 2011 napsal spolu s Daliborem Cidlinským Jr. na libreto Pavla Kohouta hudbu k muzikálu Cyrano! Cyrano! Cyrano! Poslední Roxanin sen pro Divadlo na Vinohradech, za niž obdržel nominaci na Cenu Alfréda Radoka. V roce 2016 složil pět písní pro televizní pohádku Pravý rytíř. Jeho texty a hudba by měly zaznít v připravovaném filmovém muzikálu \"Raportér\", projektu režiséra Jakuba Sommera.\n\nNa 28. listopadu 2019 chystá Xindl X oslavu svých 40. narozenin: akce ponese název \"Narozeninová oslava XL\" a bude se konat v pražském Foru Karlín. Předprodej vstupenek odstartoval už 7. února v síti Ticketlive. Návštěvníci jsou lákáni na unikátní koncertní show, zajímavé hosty a program sestavený ze všech Xindlových hitů. Zpěvák takto přistupuje ke své krizi středního věku; jeho slovy má jít „bez nadsázky (…) o ten nejdražší a největší mejdan, jaký jsem kdy pořádal.“\n\nV roce 2019 se zúčastnil taneční soutěže StarDance, ve které skončil na 8. místě. \n\nJeho partnerkou byla Olga Lounová, v roce 2011 se rozešli. V následujícím roce si vzal svoji přítelkyni Moniku, mají dvě děti, dceru a syna.\n\n\n"}
{"id": "422052", "url": "https://cs.wikipedia.org/wiki?curid=422052", "title": "Vlaams Belang", "text": "Vlaams Belang\n\nVlaams Belang (v překladu do češtiny \"Vlámský zájem\") je politická strana v Belgii, která prosazuje nezávislost Vlámského společenství na Belgii. Strana je proti přistěhovalectví a multikulturalismu. Přijímá multietnickou společnost pokud se osoby nevlámského původu asimilují mezi Vlámy. Strana se vnímá jako konzervativní, je však někdy označována za krajně pravicovou. Současným předsedou strany je od roku 2014 Tom van Grieken.\n\nSoučasná strana je nástupcem Vlámského bloku, která změnila svůj název po kontroverzním procesu v roce 2004. Většina ostatních stran účinně blokuje Vlámský zájem ze všech výkonných pravomocí.\n\n\n\n"}
{"id": "422053", "url": "https://cs.wikipedia.org/wiki?curid=422053", "title": "Výcvikový prostor Waffen-SS na Benešovsku", "text": "Výcvikový prostor Waffen-SS na Benešovsku\n\nVýcvikový prostor Waffen-SS Čechy („SS-Truppenübungsplatz Beneschau“, od 1. září 1943 „SS-Truppenübungsplatz Böhmen“), byl zřízen v březnu 1942 v prostoru zhruba vymezeném Vltavou, Sázavou, Konopišťským potokem a dnešní silnicí I/18 Vrchotovy Janovice – Sedlčany, velitelství sídlilo v Benešově. Funkce velitele připravovaného výcvikového prostoru byla zřízena 1. listopadu 1941. V pěti fázích došlo k vystěhování většiny původních obyvatel (cca 30 000 osob) z asi 65 obcí, menší část obyvatelstva (asi 40 %) byla donucena cvičiště zemědělsky zásobovat. V prostoru platily německé říšské zákony. Postupně zde byly zřízeny dělostřelecká škola, škola tankových granátníků, ženijní škola, škola stíhačů tanků a škola útočných děl. V Hradištku byla v roce 1943 zřízena pobočka koncentračního tábora ve Flossenbürgu. Cvičiště nebyla v plném rozsahu do konce války dokončena.\n\nObdobný výcvikový prostor SS s názvem Heidelager (\"SS-Truppenübungsplatz Heidelager\") byl také v Polsku u města Dębica.\n\nVysidlování některých oblastí bylo součástí německé germanizační politiky, jejímž cílem bylo propojit území osídlená Němci a izolovat české osídlení do menších celků.\nVyklízení probíhalo v pěti etapách: zóna I a Ib do 15. října 1942, zóna II do 1. dubna 1943, zóna IIb do 15. května 1943, zóna III do 31. prosince 1943, zóna IV do 31. října 1943, zóna V do 1. dubna 1944. Do 15. dubna 1944 bylo vyklizeno 65 obcí, 144 osad, 5682 domů. Vysídlení se týkalo 8619 rodin a 30 986 osob. Protože předchozí několikaleté přípravy probíhaly v utajení, obyvatelstvo se o svém vysídlení dozvědělo až těsně před akcí. Z některých obcí byla vysídlena výrazná většina obyvatelstva (převážně ve střední a severozápadní části), z mnoha jen zhruba polovina nebo i méně než čtvrtina (zejména v jihozápadní části). Vystěhovalci v I. etapě si mohli vzít s sebou živý i neživý inventář, v dalších etapách byli obyvatelé nuceni všechen majetek ponechat na místě.\n\nK zabezpečení výživy vojenských jednotek, důstojníků SS a jejich rodin i zbylých původních obyvatel byly zřízeny tzv. SS-Hofy, zemědělské hospodářské jednotky vzniklé z dřívějších velkostatků či spojením skupin stávajících usedlostí. Pracovalo se zde denně včetně sobot a nedělí, zaměstnanci dostávali nepříliš velkou mzdu a deputát.\n\nSS-Hofy nebo přidružené statky vznikly v obcích: Bezejovice, Blažim, Bukovany, Dublovice, Hostěradice, Hvozdec, Chlístov, Chvojen, Chýnov, Jablonná, Jírovice, Křepenice, Líchovy, Luhy, Maskovice, Měřín, Minartice, Mrvice, Nahoruby, Nalžovice, Pecerady, Petrovice, Podělusy, Podolí, Poličany, Pomněnice, Poříčí nad Sázavou, Třebešice, Příčovy, Rabyně, Radič, Radošovice, Suchdol, Štětkovice, Teletín, Tisem, Tvoršovice, Vatěkov, Vidlákova Lhota, Zahradnice, Zberaz, Zbořený Kostelec, Žabovřesky.\n\nDále na území vznikly rybníkářské, lesnické a zahradnické jednotky (SS-Teichwirtschaft, SS-Forste a SS-Gartenbau).\n\nNěmecká strana předpokládala, že majetky z tohoto území budou po válce přiděleny zasloužilým německým důstojníkům.\n\nKromě místních obyvatel byli k práci později používáni i vězni. Na území bylo zřízeno několik táborů: pracovní výchovné tábory pro lidi vyhýbající se práci, sonderlagery pro lidi ze smíšených rodin (manžely židovek a potomky smíšených párů), kárný tábor pro provinilé příslušníky SS, pro politické vězně atd.\n\nPo skončení druhé světové války v červnu 1945 bylo v táboře v Lešanech drženo 15 000 německých zajatců, členů Wehrmachtu nebo Waffen-SS. Na podzim 1945 zde byl internační tábor pro vysidlované německé obyvatelstvo.\n\nNa jaře 1944 započalo velení s opevňováním cvičiště pomocí zátaras, minových polí, podminováním některých objektů atd. Tyto práce vyvrcholily na jaře 1945 s blížícím se koncem války.\n\nV prostoru obce Hradištko bylo koncem dubna 1945 zakopáno množství beden nacistických materiálů evakuovaných z Berlína: tzv. Štěchovický archiv vykopala americká armáda bez vědomí československých úřadů o rok později. Předpokládá se, že někde v oblasti Hradištka je ukryto i množství dalšího materiálu, tzv. Štěchovický poklad.\n\nJiž začátkem května 1945 německá vojska cvičiště opustila a obyvatelstvo se začalo spontánně vracet do svých domovů. Mnohé domy však byly zničené nebo zpustlé, a někteří obyvatelé proto zůstali ve svém dočasném bydlišti nebo obsadili některou usedlost po vysídlených Němcích v pohraničí. Byl vytvořen Národní výbor vyvlastněných obcí povltavských a posázavských, jeho nepříliš úspěšná činnost však byla ukončena 7. prosince 1945. Vyhláškou Ministerstva ochrany práce a sociální péče byla 18. června 1945 vydána vyhláška o zřízení zvláštních repatriačních úřadoven, kde se měli přesídlenci hlásit. Po ministerské poradě byl zřízen Koordinační výbor pro obnovu území bývalého cvičiště SS Benešov.\n\n\n\n\n\n"}
{"id": "422057", "url": "https://cs.wikipedia.org/wiki?curid=422057", "title": "Zdravotní pojišťovna", "text": "Zdravotní pojišťovna\n\nZdravotní pojišťovna je specializovaná zdravotní a finanční instituce, jejímž hlavním úkolem je provádět všeobecné zdravotní pojištění. Způsob a rozsah provádění zdravotního pojištění je dán platnými právními normami. Zřízení zdravotních pojištění je upraveno zákonem č. 551/1991 Sb. O Všeobecné zdravotní pojišťovně ČR, ve znění pozdějších předpisů\na zákonem č. 280/1992 Sb. O resortních, oborových, podnikových a dalších zdravotních pojišťovnách, ve znění pozdějších předpisů.\n\nVeřejně dostupnou analýzu výhod a nevýhod zřízení více zdravotních pojišťoven není po 20 letech jejich existence možno dohledat, má tedy smysl zde postupně vytvořit reálný přiměřený přehled:\n\nDosud ověřené výhody:\n\nDosud ověřené nevýhody:\n\nZdravotní pojišťovny v České republice hradí:\n\nMezi úkony, které naopak zdravotní pojišťovna nehradí, popř. hradí jen částečně, pak patří:\n\nOd 1. října 2012 funguje v Česku následujících 7 pojišťoven:\n\nZdravotní pojišťovna Média 28. března 2011 zanikla z důvodu nesplnění zákonného závazku dosažení minimálního počtu 100 000 pojištěnců a její pojištěnci se automaticky stali klienty VZP.\nZdravotní pojišťovna METAL-ALIANCE byla k 1. 10. 2012 sloučena s Českou průmyslovou zdravotní pojišťovnou, nástupnickou organizací je ČPZP.\n\n\n"}
{"id": "422059", "url": "https://cs.wikipedia.org/wiki?curid=422059", "title": "Ivan Ajvazovskij", "text": "Ivan Ajvazovskij\n\nIvan Konstantinovič Ajvazovskij ( , , 29. července 1817, Feodosija – 2. května 1900, Feodosija) byl ruský malíř arménského původu, známý především svými malbami moře, a sběratel děl výtvarného umění. Byl bratrem arménského historika, kněze Gabriela Ajvazovského.\n\nHovhannes (Ivan) Konstantinovič Ajvazovskij se narodil v rodině kupce Konstantina (Gevorga) a Repsimé Ajvazovských. Dne 17. července 1817 pořídil kněz Arménské apoštolské církve ve městě Feodosija záznam o tom, že Konstantinu (Gevorgovi) Ajvazovskému a jeho ženě Repsimé se narodil „Hovhanes, syn Gevorga Ajvazjana“. Předkové Ajvazovského patřili k Arménům z Haliče. Do Haliče se přestěhovali z turecké Arménie v 18. století. Jeho příbuzní vlastnili velké pozemky v oblasti Lvova. Avšak žádné záznamy, které by prozradily něco víc o původu Ajvazovského, se nedochovaly. Jeho otec Konstantin (Gevorg) si i po přestěhování do Feodosije psal příjmení na polský způsob „Hajvazovskij“ (upraveno z arménského Ajvazjan). Sám Ajvazovskij ve své autobiografii vypráví o otci, že kvůli sporům se svými bratry se v mládí přestěhoval z Haliče do Dunajských knížectví, kde se začal věnovat obchodu. Otec mluvil několika jazyky.\n\nPublikace, které vznikly ještě za umělcova života, mluví jeho slovy o tom, že jeho předkové byli také tureckého původu. Podle těchto publikací byl jeho děd synem tureckého velitele vojska; když byl dítětem a ruská vojska obsazovala Azov (1696), zachránil mu život jakýsi Armén, který jej dal pokřtít a adoptoval jej. Když umělec zemřel (1901), jeho biograf N. N. Kuzmin ve své knize napsal tento příběh, ale o otci umělce odkazuje na dokument bez názvu z archivu Ajvazovského.\n\nPoté, co se Konstantin Gajvazovskij (1771–1840) přestěhoval do Feodosije, vzal si za ženu místní Arménku Repsimé (1784–1860). Měli tři dcery a dva syny. Synové se jmenovali Hovhannes (Ivan) a Sargis (ten později v klášteře přijal jméno Gabriel). Nejprve se obchodní záležitosti Gajvazovskému dařily, ale během epidemie moru v roce 1812 přišel na mizinu. Proto dětství umělce probíhalo v bídě. Díky svému uměleckému talentu byl však přijat na simferopolské gymnázium a později i na Ruskou akademii umění v Petrohradě. Jeho učiteli byli Maxim Vorobjov, Philippe Tanneur a Vasilij Rajev.\n\nPozději dostával penzi od Akademie umění, žil na Krymu (1838–1840) a v Itálii (1840–1844), navštívil Velkou Británii a Německo. Později cestoval po Rusku, Blízkém Východě, Africe a Severní Americe.\n\nV roce 1839 namaloval Ajvazovskij na žádost velitele kavkazského pobřežního pásma generála Nikolaje Rajevského obraz \"Výsadek jednotky v údolí Subaši\". Obraz získal ruský car Mikuláš I. Pavlovič. V roce 1844 se Ajvazovskij stal oficiálním malířem Hlavního námořního štábu, od roku 1847 byl profesorem na petrohradské Ruské akademii umění. Byl též členem evropských akademií (Řím, Florencie, Amsterdam a Stuttgart).\n\nIvan Konstantinovič Ajvazovskij maloval převážně mořské krajiny. Oblíbeným tématem jeho děl byla pobřežní města na Krymu. Jeho kariéra byla velmi úspěšná. Celkem umělec vytvořil více než 6 000 děl.\n\nOd roku 1845 žil ve Feodosiji, kde za vydělané peníze založil školu umění, která se nakonec stala jedním z uměleckých center Nové Rusi, a galerii (1880). Stal se zakladatelem Kimmerijské malířské školy. Byl iniciátorem výstavby železniční trati Feodosija – Džankoj, která byla dokončena v roce 1892. Aktivně se zabýval záležitostmi města, jeho uspořádáním, napomáhal jeho rozkvětu. Zajímal se o archeologii a věnoval se otázkám ochrany památek na Krymu. Zúčastnil se výzkumu více než 80 kurganů. Část přitom nalezených předmětů se nyní nachází v petrohradské Ermitáži.\n\nNa vlastní náklady postavil novou budovu pro feodosijské muzeum starožitností s památníkem Petra Kotljarevského. Díky svým zásluhám o archeologii se stal plnoprávným členem \"Oděského spolku pro historii a památky\".\n\nAjvazovskij zemřel při tvorbě obrazu \"Výbuch turecké lodi\". Je pohřben ve Feodosiji, v hradbě středověkého arménského kostela Surb Sarkis.\n\nPodle jeho závěti připadla obrazová galerie jako dar městu Feodosiji. Feodosijská galerie obrazů, kterou založil Ajvazovskij a která nese jeho jméno, obsahuje z větší části jeho díla. Archiv dokumentů Ajvazovského se nachází v Ruském státním archivu literatury a umění, Státní veřejné knihovně M. E. Saltykova-Ščedrina v Petrohradě, Státní Treťjakovské galerii v Moskvě a Státním centrálním divadelním muzeu A. A. Bachrušina v Moskvě.\n\n\nV češtině:\n\nV ruštině:\n"}
{"id": "422062", "url": "https://cs.wikipedia.org/wiki?curid=422062", "title": "ATI Radeon HD 3000", "text": "ATI Radeon HD 3000\n\n\"ATI\" Radeon HD 3000 je řada grafických karet americké společnosti AMD postavená na technologiích jádra R680 (pouze z něj vycházely při vývoji), která byla představena Q2 2008. Používá 55nm technologie stejně jako řada Radeon HD 4000, ale s menší hustotou tranzistorů. Použité jádro \"\"R680\"\" je upravené jádro R600. Menší 55nm proces (die-shrink), oproti 80nm u R600 a 65nm u dalších jader. Byly vydány verze R680, RV670, RV635 a RV620. R680 je označení pro nejvyšší modely HD 3870 X2 a HD 3850 X2, které mají na sobě 2xRV670 jádra. Umisťují se do slotu PCI-E 1.1 16x (je kompatibilní s verzí 2.0). Podporují DirectX 10.1, Shader model 4.1 a OpenGL 3.0. Jména pro grafické karty se volí podle vzoru \"Radeon HD 3xx0\", například HD 3450, HD 3650, HD 3850, atd.\n\nNa PCB najdeme GPU variantu R680, grafickou paměť DDR2 - GDDR4, napájecí obvody, výstupy (DVI, HDMI, …), sběrnici PCI-Express pro komunikaci se základní deskou a další součástky.\n\n\nPodporuje DirectX 10.1, Shader model 4.1 a OpenGL 3.0. A umisťuje se do slotu PCI-E 1.1 16x (je kompatibilní s verzí 2.0). Dále podporuje CrossFireX, který umožňuje zapojení až 4 čipů a teoreticky zvýšení výkonu až 4x, ale běžně to je zhruba do 2,5x.\n\nAMD se s touto řadou začala věnovat více poměru ceny/výkon a agresivnější cenové politice. Přestala se při vývoji soustřeďovat na velká monolitická jádra, která nahrazovala jádry pro střední segment trhu, a ty spojuje na jednom PCB díky technologii CrossFireX. Začala se i více soustřeďovat na určité ceny kvůli maximálně poptávce.\n\n\nGrafiky určené do HTPC a kanceláří, případně na nenáročné hraní starších her. Díky stavbě čipu nepodává velký 3D výkon, přesto stačí na akceleraci videí a zobrazování standardních 2D/3D scén. Čip RV620 obsahuje 40 5D unifikovaných shaderů, dále 4 TMUs jednotky a 4 ROPs jednotky. Díky limitu 64-bit sběrnice a propustnosti nejde čekat vysoký výkon paměťové části. Výrobci dávají, jak pasivní, tak aktivní chladiče, díky spotřebě do 50 W. Dodává se buďto s 256 nebo 512 MB paměti. Hlavní rozdíl mezi HD 3450 a HD 3470 je v použitých pamětech DDR2/GDDR3 a frekvencích.\n\nŘada mířená do střední/nižší třídy. Patří sem HD 3650 a HD 3670. Výkon je dostačující pro nenáročné hraní moderních titulů. Čip RV635 obsahuje 120 5D unifikovaných shaderů, dále 8 TMUs jednotek a 4 ROPs jednotky. Najdete zde méně limitující 128-bit sběrnici, na výkon čipu stačí bohatě. Výrobci dávají, jak pasivní, tak aktivní chladiče a to díky spotřebě do 75 W. Dodává se buďto s 256 nebo 512 MB paměti.\n\nŘada střední/vyšší třída, která dostačuje výkonem na většinu potřeb náročných lidí. Čip a návrh karty je stavěn pro vysoký výkon, potřebný pro zapnutí \"Anti-aliasing\" (vyhlazování hran), vysokou kvalitu textur a další. Mezi jednočipovými grafikami je to nejvyšší řada. Čip RV670 obsahuje 320 5D unifikovaných shaderů, dále 16 nebo 16 TMUs jednotek a 16 ROPs jednotky. 256-bit sběrnici sekunduje buďto GDDR3 nebo GDDR4. Výrobci dávají pouze aktivní (v nezatíženém stavu může běžet pouze na pasivní chlazení) chladiče. Spotřeba je od 100 do 190 W podle daného modelu. Dodává se buďto s 265 MB nebo 1 GB paměti.\n\nNejvyšší řada a taky nejvýkonnější. Jde o zapojení buďto HD 3850 nebo HD 3870 do CrossFireX na jednom PCB (tištěném spoji), díky tomu může dosahovat až 2x většího výkonu než buďto jedna HD 3850 nebo HD 3870. Dodává se s 1 (2x256) nebo 2 (2x512) MB paměti. Na kartě najdete 2 čipy a ty obsahují 640 (2x320) 5D unifikovaných shaderů, dále 32 (2x16) TMUs jednotek a 32 (2x16) ROPs jednotky. 256-bit sběrnici sekunduje buďto GDDR3 nebo GDDR4. Každý čip má vlastní paměť. Výrobci dávají pouze aktivní chladiče. Spotřeba je 270 W.\n"}
{"id": "422066", "url": "https://cs.wikipedia.org/wiki?curid=422066", "title": "Radeon R680", "text": "Radeon R680\n\nRadeon R680 je inženýrské označení pro GPU vyvíjené firmou ATI (později AMD) a je pájen na grafické karty řady Radeon HD 3000. Vychází z jádra R600. Grafické karty na jádru R680 byli uvedeny 2008. Obchodní název je AMD Radeon HD 2xx0 (HD 2400, HD 2900 a další). Podporuje DirectX 10.1, Shader model 4.1 a OpenGL 3.3. Kompatibilita byla se slotem PCI-E 1.1 16× a nižším.\n\nJedná se o upravené jádro R600, optimalizované a má 55nm proces. Místo 512bitové paměťové sběrnice je už pouze 256bitová. Díky menšímu 55nm procesu, optimalizacím a odebráním jednotek pro maximální výkon ve vysokém vyhlazování, se docílilo přes 50 W úspory na TDP. Paměti se stále používají od DDR2 až po GDDR4. Pájí se na grafické karty Radeon HD 3000.\n\n\n\n"}
{"id": "422067", "url": "https://cs.wikipedia.org/wiki?curid=422067", "title": "ATI Radeon HD 2000", "text": "ATI Radeon HD 2000\n\n\"ATI\" Radeon HD 2000 je řada grafických karet kanadské firmy ATI postavená na jádru R600 , která byla představena 14. květen 2007. Používá 80/65nm proces. Byly vydány verze R600, RV610, RV630. R600 je označení pro nejvyšší model HD 2900 XT. Umisťují se do slotu PCI-E 1.1 16x (je kompatibilní s verzí 2.0). Podporují DirectX 10, Shader model 4.1 a OpenGL 3.0. Jména pro grafické karty se volí podle vzoru \"Radeon HD 2x00 xx\", například HD 2400 Pro, HD 2600 XT, HD 2900 GT, atd.\n\nNa PCB najdeme GPU variantu R600, grafickou paměť DDR2 - GDDR4, napájecí obvody, výstupy (DVI, HDMI, …), sběrnici PCI-Express pro komunikaci se základní deskou a další součástky.\n\n\nPodporuje DirectX 10, Shader model 4.1 a OpenGL 3.0. A umisťuje se do slotu PCI-E 1.1 16x (je kompatibilní s verzí 1.1). Dále podporuje CrossFireX, který umožňuje zapojení až 4 čipů a teoreticky zvýšení výkonu až 4x, ale běžně to je zhruba do 2,5x.\n\nAMD se s touto řadou začala věnovat více poměru ceny/výkon a agresivnější cenové politice.\n\n\nGrafiky určené do HTPC a kanceláří, případně na nenáročné hraní starších her. Díky stavbě čipu nepodává velký 3D výkon, přesto stačí na akceleraci videí a zobrazování standardních 2D/3D scén. Čip RV610 obsahuje 40 5D unifikovaných shaderů, dále 4 TMUs jednotek a 4 ROPs jednotky. Díky limitu 64-bit sběrnice a propustnosti, se nedá čekat vysoký výkon paměťové části. Výrobci dávají, jak pasivní, tak aktivní chladiče, díky spotřebě do 50 W. Dodává se buďto s 256 nebo 512 MB paměti. Hlavní rozdíl mezi HD 2400 Pro a HD 2400 je v použitých pamětech DDR2/GDDR3 a frekvencích.\n\nŘada mířená do střední/nižší třídy. Patří sem HD 2600 Pro a HD 2600 XT. Výkon je dostačující pro nenáročné hraní moderních titulů. Čip RV635 obsahuje 120 5D unifikovaných shaderů, dále 8 TMUs jednotek a 4 ROPs jednotky. Najdete zde méně limitující 128-bit sběrnici, na výkon čipu stačí bohatě. Výrobci dávají, jak pasivní, tak aktivní chladiče a to díky spotřebě do 75 W. Dodává se buďto s 256 nebo 512 MB paměti.\n\nŘada vyšší třídy, která dostačuje výkonem na většinu potřeb náročných lidí. Čip a návrh karty je stavěn pro vysoký výkon potřebný pro zapnutí \"Anti-aliasing\" (vyhlazování hran), vysokou kvalitu textur a další. Mezi jednočipovými grafikami je to nejvyšší řada. Čip RV600 obsahuje 320 5D unifikovaných shaderů, dále 12 nebo 16 TMUs jednotek a 12 nebo 16 ROPs jednotek. 256 nebo 512-bit sběrnici sekunduje buďto GDDR3 nebo GDDR4. Výrobci dávají pouze aktivní (v nezatíženém stavu může běžet pouze na pasivní chlazení) chladiče, spotřeba je od 180 do 230 W podle daného modelu. Dodává se buďto 265 MB nebo až 1 GB paměti.\n"}
{"id": "422073", "url": "https://cs.wikipedia.org/wiki?curid=422073", "title": "Disulfiram", "text": "Disulfiram\n\nDisulfiram (INN), známý též pod svým obchodním názvem Antabus, je lék používaný v léčbě závislosti na alkoholu. Novější onkologický výzkum se věnuje jeho účinkům jako možného léku proti rakovině.\n\nV léčení alkoholismu plní svoji úlohu již několik desetiletí. Lék neovlivňuje potřebu napít se, nemá žádné psychofarmakologické efekty. Jedná se o lék, který byl původně používán v léčbě střevních infekcí, avšak náhodně bylo zjištěno, že jeho interakce s alkoholem je velmi výrazná, a proto začal být používán v nynější indikaci. Lék může fungovat jako užitečná pomůcka u lidí, kteří se rozhodnou přestat pít alkohol, ale potřebují získat „pojistku“, která jim umožní plnou abstinenci od alkoholu dodržet.\n\nDisulfiram působí tak, že v kombinaci s alkoholem vyvolává poměrně výraznou, převážně oběhovou reakci (jedná se o bolesti hlavy, závratě, pocity ztíženého dýchání, pocity tepla v hlavě, mravenčení v prstech, kolapsové stavy apod., při masivní reakci může dojít i k úmrtí v důsledku útlumu dechového centra). Lék tedy funguje jako dvojí bariéra – chemická (vyvolává výše popsanou reakci) a psychologická (vědomí, že požití alkoholu vyvolává uvedené symptomy, mi má pomoci, abych se alkoholu nenapil).\n\nZavedení léčby disulfiramem není zcela snadnou záležitostí. Je nutno projít podrobným interním vyšetřením včetně odběrů krve, moči, EKG atd., které zjistí, jaký je tělesný stav pacienta. Cílem je eliminovat riziko vážnějších zdravotních komplikací v případě, že by se pacient alkoholu napil, přestože požil disulfiram. Dále je nezbytné absolvovat tzv. alkohol-antabusovou reakci – klient po podání 2–3 dávek disulfiramu dostane v ordinaci malé množství alkoholu a reakci alkoholu s disulfiramem si vyzkouší sám na sobě. Tato procedura je považována za jediné „lege artis“ poučení před zahájením disulfiramové terapie.\n\nDisulfiram je nutno podávat v ordinaci lékařem či zdravotní sestrou, a to nikoliv pro „kontrolu“, zda klient léky užívá, ale proto, aby byl klient ochráněn před možností, že vezme disulfiram v momentě, kdy není zcela střízlivý (zdravotník by měl být schopen rozpoznat, že klient před podáním disulfiramu požil alkohol, případně má možnost ověřit jeho plnou střízlivost dechovou zkouškou v ordinaci). Vzhledem k tomu, že disulfiram se z těla odbourává poměrně pomalu, stačí jej podávat pouze 2× týdně (tzv. biologický poločas je asi 6 dnů). Dle údajů výrobce disulfiramu je možné bezpečné požití alkoholu (bez rizika reakce) nejdříve po 2 týdnech od podání poslední dávky léku.\n\nOtázku vyvolává možnost podávání léku disulfiram jedním z partnerů. Tento postup je považován za velmi nevhodný a „neterapeutický“, je v podstatě použitelný jen po krátkou dobu (např. při společném odjezdu na dovolenou, pokud klient nechce disulfiramovou léčbu přerušit, což je jinak možné). Základním důvodem, proč tento postup nepoužívat, je fakt, že vztahové problémy v rodině, které často stojí v pozadí nadužívání alkoholu (respektive jsou jím způsobeny) se při podávání disulfiramu partnerem dále zvýrazňují (podávání léku může být vnímáno jako revanš, trest, nástroj mocenské odplaty apod.). Vždy je nutno doporučit, aby lék podávala osoba neutrální (tedy nejlépe lékař nebo zdravotní sestra).\n\nDisulfiram je nutno užívat nejlépe po dobu jednoho roku, za minimální lze považovat dobu 6 měsíců. Je výhodné, když se konkrétní délka podávání disulfiramu dohodne již při jeho nasazení. Výjimkou jsou situace, kdy je disulfiram nasazován např. k zastavení pití a pojištění abstinence u klientů, kteří již byli v minulosti léčeni, prodělali kompletní léčbu a potřebují nyní jen krátkodobou „pojistku“ – pak je možno se dohodnout např. i na jeden až dvouměsíčním užívání.\n\nDisulfiram není oproti minulosti hrazen zdravotní pojišťovnou. Znamená to, že pacient se jej musí hradit sám. Cena jednoho balení se pohybuje v současné době kolem 800\n Kč. Balení obsahuje 50 tablet, tedy při běžné dávce 2 × 1 tableta týdně vystačí asi na půl roku. Měsíční náklady se tedy pohybují kolem 70 až 80 Kč.\n\nvědecké publikace\npopulárně vědecké\ndalší\n"}
{"id": "422081", "url": "https://cs.wikipedia.org/wiki?curid=422081", "title": "Mistrovství světa v ledním hokeji žen 1992", "text": "Mistrovství světa v ledním hokeji žen 1992\n\nMistrovství světa v ledním hokeji žen 1992 se konalo od 20. dubna do 26. dubna 1992 ve finském Tampere. Mistrem světa se stal výběr hokejistek z Kanady.\n\nTýmy USA a Kanady se kvalifikovaly automaticky. Z Mistrovství Evropy v ledním hokeji žen 1991 se kvalifikovalo prvních pět týmů Finsko, Švédsko, Dánsko, Norsko a Švýcarsko. Asijská kvalifikace se hrála 1. a 3. ledna 1991 v Baqu Aréně v Charbinu v ČLR a postoupila z ní Čína po dvou vítězstvích nad Japonskem s výsledky 10:0 (3:0, 1:0, 6:0) a 7:3 (5:0, 1:2, 1:1).\n\nOsm účastníků turnaje bylo rozděleno na dvě čtyřčlenné skupiny. Zde týmy sehrály v rámci své skupiny jeden zápas každý s každým. První dva týmy s nejvíce body postoupily dále do medailových kol, kdežto zbylé dva hrály o konečné umístění v tabulce.\n\nVšechny časy jsou místní (URC+2)\n\nVšechny časy jsou místní (URC+2)\n"}
{"id": "422085", "url": "https://cs.wikipedia.org/wiki?curid=422085", "title": "Radeon R700", "text": "Radeon R700\n\nRadeon R700 je inženýrské označení pro GPU vyvíjené firmou AMD a je pájen na grafické karty řady Radeon HD 4000. Jádro RV770 bylo uvedeno na trh 25. června 2008, RV710, RV730, RV740, RV770 LE a RV790 XT byly vypuštěny později. Jádro je vyrobeno 55 nm technologií stejně jako R680, ale s vyšší hustotou tranzistorů. Podporuje DirectX 10.1, Shader model 4.1 a OpenGL 3.3.\n\nByla zvýšena plocha o 33% a hustota tranzistorů o 7,7% u RV770 oproti RV670. U RV790 byly hodnoty o 47% a -2%. U RV740 byla zvýšena hustota tranzistorů o 62% oproti RV770, oproti RV670 to bylo o 74%.\n\nAMD počítá hodně s technologií CrossFire (propojení více GPU). Už u této řady se snažila s ní počítat při návrhu.\n\nJádro staví na už starším, ale do budoucna prospěšném jádru R600 použitém na grafické kartě Radeon HD 2900 XT, která měla na svoji dobu některé velmi inovativní technologie, ale jako prodejní kus nebyla úspěšná jako třeba HD 3870 nebo jiné. ATI se povedlo vyvinout a AMD dále vylepšovat dost flexibilní jádro, které je velmi dobře modulovatelné a i řešení není špatné. Ale čím dál víc je orientována na technologii CrossFireX (propojení více grafických karet). Nejvyšší model RV770 XT obsahuje 800 5D unifikovaných jednotek, uskupených v 10 blocích a jádro dále obsahuje 40 TMUs jednotek a 16 ROPs jednotek. Unifikované shadery jsou taktovány stejně jako jádro, na rozdíl od čipů G80 (a jeho nástupců) firmy NVIDIA, které používají podstatně výše taktované unifikované shadery. Proto stejný počet jednotek se nerovná stejný výkon.\n\nReálně obsahuje nejvyšší verze jádra R700 pouze 160 unifikovaných shaderů, ale protože se skládá z 5 jednodušších jednotek, tak se většinou udává, že má 800 SP uspořádaných v 10 SIMD blocích. Nejvyšší verze obsahuje 956 milionů tranzistorů.\n\nRV770 obsahuje 10 TMU, které umí obsloužit 4 adresy, 16 FP32 (floating-point) vzorků a 4 FP32 filtrovací funkce za 1 takt.\n\n\nJádro RV790 obsahuje navíc \"Decap Ring\", což je část okolo jádra pro lepší stabilitu jádra. Zvětšuje chladicí plochu a snižuje šum v jádru. Tato úprava si vyžádala 3 miliony tranzistorů navíc a plocha se zvětšila z 260 na 280 mm.\n\n\n\nAMD vyměnila uzavřený jazyk Close to Metal za jazyk OpenCL, který je otevřený standard.\n\nGPU obsahuje komunikační port pro přímou komunikace s druhým GPU na PCB, který se jmenuje CrossFireX SidePort (zkráceně SIDEPORT). Díky němu nemusí zatěžovat čip PLX PEX 8647 pro PCI-E 2.0 16x. Ale je na výrobcích, jestli SIDEPORT zapojí a zatím nenašel uplatnění z důvodů nesnížení výkonu, ale v budoucnu by mohl mít větší využití. Je pouze u čipu RV770 a jeho variant.\n\nPaměťový řadič je až 256bitový. 1 ROPs jednotka je spárována s 16bitovou sběrnicí, díky tomu je u 256bitové sběrnice 16 ROPs jednotek, 128bitové sběrnice 8 ROPs jednotek a 64bitové sběrnice pouze 4 ROPs jednotky.\n\nByl změněn typ řadiče z \"interního ring bus\" na \"kombinovaný křížený a interní hub\".\n\nŘadič je uzpůsoben pro práci s DDR, DDR2, DDR3, GDDR3, GDDR4 a GDDR5, neboli umí pracovat se všemi DDR/GDDR variantami pamětí.\n\nPři použití s GDDR5, které dosahují standardně taktů 3,6 GHz (4×0,9 GHz), se dostáváme na 115,2 GB/s, to by mělo stačit. Ale architektura pamětí by měla umožnit jít až k 5 GHz (4×1,25 GHz), kde se dostáváme k 160 GB/s. Do budoucna je GDDR5 prezentováno i ve spojení s 128bitovou sběrnicí pro postupné snižování cen, a to bychom měli 57,6 - 80 GB/s. Těchto přenosových propustností dnes dosahují karty střední třídy za použití GDDR3 (běžně 64 GB/s).\n\nR700 čip má implementován UVD2 a díky tomu je schopen akcelerovat MPEG-2, H.264/MPEG-4 AVC a VC-1 s minimálním zatížením CPU. GPU je schopno za běhu upravovat kontrast, barvy a další složky videa.\n\nPodporuje DirectX 10.1, Shader model 4.1 a OpenGL 3.3. Čip podporuje sběrnici PCI-E 2.0 16x (je kompatibilní s verzí 1.1). Dále podporuje CrossFireX, který umožňuje zapojení až 4 čipů a teoreticky zvýšení výkonu až 4×, ale běžně to je zhruba do 2,5×.\n\nZapočatá agresivní politiky pro dosažení co nejnižších cen a co nejvyššího poměru výkon/cena stále platí. AMD se tak snaží získat větší část trhu. Ve 4Q 2008 byl podíl AMD na trhu prodejů zhruba 40 % v segmentu grafických karet do PC.\n\n\n\n\n\n\n\n\n\n"}
{"id": "422090", "url": "https://cs.wikipedia.org/wiki?curid=422090", "title": "Účinnost (fyzika)", "text": "Účinnost (fyzika)\n\nÚčinnost je fyzikální veličina. Udává poměr mezi energií získanou (užitečnou), což může být například strojem vykonaná práce a energií dodanou. Pokud posuzujeme zařízení (systém), které nedokáže energii akumulovat, můžeme účinnost brát jako poměr mezi výkonem a příkonem. \n\nEnergie dodaná stroji je vždy větší než práce strojem vykonaná (v opačném případě bychom mluvili o tzv. perpetuum mobile), kvůli ztrátám – přeměně energie na neužitečné druhy (např. v důsledku tření se mění mechanická energie v teplo). Proto účinnost je vždy menší než 100 %.\n\nÚčinnost se zapisuje značkou formula_1 (éta) jako bezrozměrná veličina buď bez jednotky (jako desetinné číslo 0 ÷ 1), příp. v %\n\nVýpočet:\n\nJako poměr energií: formula_2 , kde formula_3 je získaná a formula_4 dodaná energie<br> Jako poměr vykonané (užitečné) práce formula_5 k dodané energii: formula_6<br>Jako poměr vykonané práce k práci vynaložené: formula_7<br>Jako poměr výkonu formula_8 k příkonu formula_9: formula_10\n\nEnergetickou bilancí rozumíme vyjádření dílčích energetických vstupů, výstupů a ztrát systému. Nejnázornější je vyobrazení pomocí Sankeyova diagramu.\n\nVždy se jedná o účinnost, kterou lze nazvat relativní nebo zdánlivou, protože se započítává jen jistá část vložené energie.\n\nTepelná čerpadla mají udávanou účinnost větší než 1. Kde, jako vstup je brána pouze vložená ušlechtilá energie (elektrická energie, ...). Jako výstupní energie se počítá celková výstupní tepelná energie dodaná tepelným čerpadlem. Do tepelného čerpadla ale vstupuje i další tepelná energie získaná z jiného vnějšího zdroje tepla, kterým mohou být různé výměníky odebírající teplo venkovnímu vzduchu, vodě, technologii, půdě (výměník zakopaný horizontálně v nezámrzné hloubce) nebo i z hlubinného vrtu, kde využívá stabilní teploty horní vrstvy zemské kůry (cca do hloubky 100 m).\n\nDo takto pojaté energetické bilance není záměrně započten vnější zdroj tepla – důvodem může být to, že na rozdíl od elektřiny a dalších zdrojů energie není venkovní volná energie zpoplatněna a zdaněna.\n\nÚčinnost vyšší než 1 se někdy uvádí i u kondezačních kotlů. Je to dáno tím, že jako základ účinnosti kotlů se nebere spalné teplo paliva (které vyjadřuje celou chemickou energii), ale jeho výhřevnost, ve které není započtena energie skupenského tepla vodní páry ve spalinách. Pokud se toto teplo využije (voda ve spalinách zkondenzuje), může být výstupní energie kotle vyšší než výhřevnost a jejich poměr je pak vyšší než 1. Výstupní energie kotle je však vždy menší než spalné teplo a celková účinnost je tak vždy menší než 1.\n\nSpolečenské využití energie může mít účinnost i méně než 50 %. (V USA je to podle odhadů jen 39%.) Je to dáno tím, že tepelné stroje mají omezenou účinnost (nejlepší je Carnotův cyklus). I solární panel nedosahuje účinnosti 50 %.\n\n\n"}
{"id": "422091", "url": "https://cs.wikipedia.org/wiki?curid=422091", "title": "Účinnost (právo)", "text": "Účinnost (právo)\n\nÚčinnost je právní pojem označující právní závaznost právního předpisu, případně smlouvy, tedy povinnost se jimi řídit. Právní akt je účinný, jestliže jeho účinky dopadají na jeho adresáty, kterážto skutečnost nastává za podmínky, že je právní předpis platný. Platnost právní normy je tedy nezbytnou podmínkou její účinnosti.\n\nLiteratura zmiňuje i tzv. sociální účinnost právní normy, kterou se vyjadřuje (těžko přesně stanovitelná) doba, od níž je právní norma skutečně uplatňována v praxi, a má tak dopady na společnost, která si ji ideálně zvnitřní.\n\nV České republice nabývají právní předpisy účinnosti patnáctým dnem od jejich vyhlášení ve Sbírce zákonů, ačkoli se ustálila praxe uvádění data účinnosti vždy, a to zpravidla v posledním ustanovení příslušného předpisu obvykle ve formě konkrétního dne, měsíce a roku, popřípadě stanovením doby od vyhlášení (např. prvním dnem třetího měsíce od vyhlášení ve Sbírce zákonů). Zákonodárce totiž může stanovit i jinou lhůtu účinnosti, a to zpravidla pozdější. Lhůta kratší než patnáct dnů může být stanovena jen v případě naléhavého obecného zájmu.\n\nV právním státě může právní předpis nabýt účinnosti nejdříve dnem jeho vyhlášení. Platí tedy zákaz retroaktivity (stanovení účinnosti na den dřívější, než den vyhlášení ve Sbírce zákonů), a to zejména v trestním právu. Výjimku zde tvoří taková právní úprava, která je pro pachatele příznivá, tuto právní fikci dřívější účinnosti uplatňuje i Evropský soudní dvůr v právu komunitárním. Obecně platí, že nemůže být porušena zásada \"legitimního očekávání\" adresátů právní normy, což by narušovalo zásadu právní jistoty.\n\nProváděcí právní předpisy mohou nabývat účinnosti nejdříve dnem, kdy nabývá účinnosti právní předpis, který mají provádět.\n\nAutor zákona při stanovování konkrétního dne nabytí účinnosti právní normy musí předem počítat jak s délkou legislativního procesu, tak s případnou legisvakanční lhůtou.\n\nČasové období, ve které je předpis platný, ale ještě nenabyl účinnosti, tj. doba mezi počátkem platnosti a počátkem účinnosti předpisu, se označuje jako legisvakance (legisvakanční doba; z latinského \"vacatio legis\").\n\nObdobí legisvakance je určeno k tomu, aby se adresáti právního předpisu seznámili s jeho obsahem tak, aby se jím okamžitě od nabytí jeho účinnosti mohli řídit. Z tohoto důvodu je třeba, aby délka legisvakanční doby byla úměrná rozsahu a významu změn, které právní předpis oproti dosavadnímu stavu přináší. Například zákon č. 89/2012 Sb., občanský zákoník, nabyl platnosti 22. března 2012, ale účinnosti až k 1. lednu 2014.\n\n"}
{"id": "422092", "url": "https://cs.wikipedia.org/wiki?curid=422092", "title": "Gesellschaft mit beschränkter Haftung", "text": "Gesellschaft mit beschränkter Haftung\n\nGesellschaft mit beschränkter Haftung (zkratka GmbH) je německá obdoba české s. r. o., či spol. s r.o., tedy společnosti s ručením omezeným. Jde o typ právnické osoby používaný v Německu (od roku 1892), Rakousku (1906, zkratky GmbH, GesmbH, Ges.m.b.H.), Švýcarsku a dalších evropských zemích.\n"}
{"id": "422110", "url": "https://cs.wikipedia.org/wiki?curid=422110", "title": "Antonio Abbondi", "text": "Antonio Abbondi\n\nAntonio Abbondi zvaný Scarpagnino (15. století Grosio - 1549) byl italský architekt a sochař.\n\nPrvní zmínka o něm pochází z roku 1505, kdy byl jmenován superintendantem místo Giorgia Spaventa při rekonstrukci Fondaco dei Tedeschi, zakončené roku 1508. Roku 1505 také navrhl a řídil stavbu benátského kostela San Sebastiano. \n\nVedl rekonstrukci mostu Ponte di Rialto. \n\nRoku 1514 postihl ostrov Rialto požár. Scarpagnino se mimo jiné ujal rekonstrukce pro dóžata významného kostela San Giovanni Elemosinario. Práce byly dokončeny roku 1531. Kostel vyzdobili známí umělci své doby: Tizian, Jacopo Palma il Giovane a Pordenone.\n\nRoku 1520 spolu s Luranem dokončili rekonstrukci veronského Ponte Pietra.\n\nRoku 1527 se Abbondi stal členem bratrstva Scuoly Grande di San Marco, pro které vytvořil model hlavního oltáře. \n\nRoku 1534 pracoval na Scuola Grande di San Rocco, pro kterou navrhl nové schodiště. Podílel se také na Dóžecím paláci.\n"}
{"id": "422118", "url": "https://cs.wikipedia.org/wiki?curid=422118", "title": "Lokomotiva 703", "text": "Lokomotiva 703\n\nLokomotiva řady 703 (do roku 1988 řada T 212.1) je malá motorová lokomotiva. Je určena pro posun v depech, staniční službu, dopravu menšího počtu vagónů a pro vlečkový provoz.\n\nLokomotivy řady 703 byly vyráběny v Turčianských strojárnách Martin v letech 1972 až 1979, přičemž prototyp byl vyroben již v roce 1969. Pro Československé státní dráhy a československé průmyslové podniky bylo vyrobeno 224 kusů. 12 strojů bylo určeno pro pražské metro.\n\nAčkoliv stroje řady 703 vypadají téměř shodně jako starší verze 700 nebo 702, jsou však oproti těmto značně zdokonalené. Pod zúženou kapotou před stanovištěm strojvedoucího je umístěn naftový dvanáctiválcový motor Tatra, který přenáší točivý moment přes hydrodynamickou převodovku na kardan, jež ho přenášejí dále na nápravové převodovky. Proto je řízení lokomotivy odlišné oproti starším typům s mechanickou převodovkou. Strojvedoucí lokomotivu ovládá pákou plynu a rychlostní stupně se řadí automaticky podle otáček motoru.\n\nStanoviště strojvedoucího je umístěno na konci robustního rámu a je přístupné dveřmi zezadu. Okolo kapot jsou úzké ochozy. Špalkové brzdy brzdí obě nápravy jednostranně.\n\n"}
{"id": "422122", "url": "https://cs.wikipedia.org/wiki?curid=422122", "title": "Karl Taylor Compton", "text": "Karl Taylor Compton\n\nKarl Taylor Compton (14. září 1887 – 22. června 1954) byl americký fyzik a prezident Massachusettského technologického institutu (MIT) v letech 1930 až 1948.\n\nKarl Taylor Compton je nositelem celkem 32 čestných titulů. Po něm a po jeho bratrovi Arthuru, jenž byl také významným vědcem, je pojmenován kráter Compton na Měsíci. Mimo to získal Karl Compton vícero ocenění: v roce 1931 Rumfordovu cenu od American Academy, v roce 1950 Hooverovu medaili od trojice profesních organizací AIEE, ASME a AIME a v roce 1951 francouzský Řád čestné legie v hodnosti důstojníka (druhý stupeň z pěti).\n"}
{"id": "422125", "url": "https://cs.wikipedia.org/wiki?curid=422125", "title": "Philosophical Magazine", "text": "Philosophical Magazine\n\nPhilosophical Magazine je nejstarší komerčně vydávaný vědecký časopis. Založil ho roku 1798 Richard Taylor. Je nepřetržitě vydáván společností Taylor & Francis. Publikovala v něm své články řada předních vědců 19. a 20. století.\n\nOd svých počátků se věnoval fyzice, chemii, astronomii, lékařství, botanice, biologii a geologii.\n\nOd poloviny 20. století je zaměřen na fyziku kondenzovaného stavu.\n"}
{"id": "422126", "url": "https://cs.wikipedia.org/wiki?curid=422126", "title": "Vibrační vajíčko", "text": "Vibrační vajíčko\n\nVibrační vajíčko jako erotická pomůcka je jedním z nejuniverzálnějších produktů této kategorie. Valná většina vibračních vajíček má pravidelný oválný tvar a je uzavřena v plastovém pouzdru. Uvnitř je miniaturní elektromotor na jehož osičce je excentricky uloženo závaží. Při roztočení motorku dojde k vibracím, které jsou přímo úměrné váze závaží a jeho vzdálenosti od osy hřídele. Vibrační vajíčka mají kabelové ovladače napájené bateriemi. Ovládají se otočnými regulátory nebo elektronickými tlačítky. Propojovací kabely mají délku od 50 cm do 1 m. Vibrační vajíčko se využívá především pro stimulaci klitorisu, ale jeho využití je i uvnitř vagíny nebo i análně. Některé typy vajíček mají kabelový vstup do vlastního vajíčka utěsněn a je možno je používat i pod vodou. To platí i pro ovladače, které mají těsnou průchodku pro kabel, membránová tlačítka a šroubovací uzávěr baterií s kvalitním těsněním. \n\nModernější typy vibračních vajíček využívají mikroprocesorů pro programové řízení vibrací. To je velmi důležitá funkce pro snížení rezistence na vibrace. Po určité době dochází ke snížení účinků vibrací, jelikož si tělo na vibrace zvykne. Vibrační programy tuto rezistenci omezují tím, že automaticky mění vibrace změnami otáček, přerušováním apod. Nejdražší modely obsahují i 10 vibračních programů.\n\nNejnovější modely pak využívají dálková ovládání s dosahem až 15 m a zdroj energie (většinou mini baterie) jsou umístěné přímo ve vajíčku. \n\nVibrační vajíčka se používají v umělých vagínách, na vakuových pumpách pro ženy i muže, umisťují se do spodního prádla a nebo jsou součástí většiny velkých sad erotických pomůcek. Vibrační vajíčka patří nesporně mezi základní výbavy především pro jejich univerzální možnosti použití. \n"}
{"id": "422127", "url": "https://cs.wikipedia.org/wiki?curid=422127", "title": "Mezinárodní výbor pro míry a váhy", "text": "Mezinárodní výbor pro míry a váhy\n\nMezinárodní výbor pro míry a váhy ( , CIPM) je organizace složená z osmnácti osob z členských států Dohody o metru. Jejím cílem je zajistit celosvětovou jednotu jednotek.\n\nZa Československo byli členy výboru Václav Posejpal, Jaroslav Nussberger a Jozef Skákala.\n\n"}
{"id": "422129", "url": "https://cs.wikipedia.org/wiki?curid=422129", "title": "Pihel", "text": "Pihel\n\nPihel je vesnice při silnici I/9 spojující města Nový Bor a Česká Lípa. Žije zde obyvatel. Vesnice Pihel spadá pod město Nový Bor jako jeho místní část. Vesnice se skládá ze dvou částí, Horního a Dolního Pihelu, vzdálených od sebe zhruba 1 km.\n\nVesnice vznikla při hradu, vybudovaném na Pihelském vrchu, na tzv. \"Staré\" \"lipské cestě\", vedoucí z České Lípy přes Cvikov do Žitavy. \nVes kdysi byla střediskem pihelského panství, k němuž patřily ještě Chotovice, Chomouty a část Skalice.\n\nPrvní písemná zmínka o obci je z roku 1396. Založil ji asi Hynek Zajíc z Hazenburka, ves zůstávala jeho rodině až do husitských válek. V roce 1421 ji vlastnil Jan z Chlumu (zvaný Kepka), který měl i nedaleký hrad Svojkov. V letech 1422–1423 zde byli husité a po nich se stal majitelem Hynek Hlaváč Berka z Dubé.\n\nPo zániku hradu se Pihel stal součástí lipského panství. Později,  při dělení berkovského majetku roku 1502, připadl k panství sloupskému, jehož součástí zůstal až do reformy státní správy v roce 1848.\n\n\nZ geologického hlediska je nejzajímavější Pihelský vrch, na jehož jihozápadním svahu je opuštěný čedičový lom, který byl známým nalezištěm minerálů thomsonitu a chabazitu.\n\nJedná se o třetihorní neovulkanit, tato vyvřelina je bohatá na různé druhy minerálů největšího významu se na této lokalitě těší zeolity. Hlavními zástupci těchto zeolitů jsou v Pihelu thomsonit, chabazit a natrolit. Krystaly jsou obvykle velké do 5 mm, většinou čiré či bílé a dobré kvality.\n\nV horních partiích Pihelského vrchu jsou dosud patrné stopy někdejší existence místního hradu.\n\nBlízko Pihelu se nachází několik rybníků, z nichž největší jsou Červený (jehož část je chráněna jako přírodní památka) a Pivovarský rybník.\n\nPřes Pihel je vedena modře značená turistická trasa z České Lípy. Okrajem obce prochází hlavní silniční tah, silnice I. třídy č. 9, která vede z České Lípy do Nového Boru a dále na sever k hranicím se SRN. V obci jsou dvě autobusové zastávky – \"Nový\" \"Bor, Pihel, pošta\" na křižovatce místní komunikace se silnicí I/9, ve středu vesnice se pak nachází nížeji položená zastávka \"Nový Bor, Pihel, dol.\" Nejbližší železniční zastávka na trati č. 080 z České Lípy na Jedlovou v obci Skalice u České Lípy je od pihelské pošty vzdálena zhruba 2,5 kilometru. Ze Skalice přes horní do dolní části Pihelu a dále ke křižovatce \"U Sedmi\" \"trpaslíků\" a do Svojkova vede cyklotrasa č. 3062. Skalní hrad s poustevnami v obci Sloup v Čechách je od severního okraje Pihelu vzdálen pouhý jeden kilometr.\n\nObec Pihel svérázně proslavil výrok Dany Medřické v televizním seriálu Nemocnice na kraji města: \"\"A do Pihele tmavýho!\"\"\n\n\n\n"}
{"id": "422137", "url": "https://cs.wikipedia.org/wiki?curid=422137", "title": "Mezinárodní unie pro čistou a aplikovanou fyziku", "text": "Mezinárodní unie pro čistou a aplikovanou fyziku\n\nMezinárodní unie pro čistou a aplikovanou fyziku (z anglického , zkratka IUPAP, dříve \"International Union of Physics\") je mezinárodní nevládní organizace podporující rozvoj fyziky se sídlem v Singapuru. Byla založena roku 1922, první kongres se sešel 1923 v Paříži. Členy IUPAP jsou vědecké společnosti, v současnosti jich je 49 a zastoupena je i Česká republika.\n\nUnie propaguje mezinárodní spolupráci ve fyzice, sponzoruje vybrané konference, připravuje publikace abstraktů článků a tabulek fyzikálních konstant a propaguje mezinárodní dohody o používání symbolů, jednotek, názvosloví a standardů.\n"}
{"id": "422139", "url": "https://cs.wikipedia.org/wiki?curid=422139", "title": "František Tröster", "text": "František Tröster\n\nFrantišek Tröster (20. prosince 1904, Vrbičany – 14. prosince 1968, Praha) byl český jevištní výtvarník, své stopy zanechal i v mnoha dalších oblastech, především v pedagogické činnosti, ale i v malířství, ilustrátorství, filmu a výstavnictví.\n\n\n\n"}
{"id": "422145", "url": "https://cs.wikipedia.org/wiki?curid=422145", "title": "Vakuová pumpa", "text": "Vakuová pumpa\n\nVakuová pumpa pro muže jako erotická pomůcka, je zařízení, které se skládá z podtlakového válce a odsávacího zařízení. Nejběžnější modely mají akrylátový (většinou průhledný) dutý válec s těsnící manžetou. Propojovací hadičkou je připojen odsávací balónek jehož stiskáním dochází ke snižování tlaku uvnitř válce. Válec se nasazuje na penis až k jeho kořeni s použitím kvalitního lubrikantu. Výrobci doporučují odstranění pubického ochlupení, ale většinou to není nutné. Při snížení atmosférického tlaku okolo penisu dojde automaticky k zvýšení krevního tlaku uvnitř penisu a tím i výraznějšího plnění topořivých tělísek. \n\nVakuové pumpy se používají při poruchách erekce - pro stimulaci původních funkcí, ale také při úplné absenci erekce např. při úrazech míchy. Profesionální vakuové pumpy mají podstatně vyšší výkon a jsou používány současně se silnými erekčními kroužky. Po dosažení erekce se u kořene umístí erekční kroužek, který udrží erekci a umožní kopulaci. Intenzivní stažení je nutno konzultovat s lékařem a dodržet tlaková i časová pravidla. \n\nLépe vybavené vakuové pumpy mají výkonnější pákové vývěvy, často vybavené i podtlakoměry. Některé modely jsou vybaveny i vibrátory, mají různé výměnné těsnící manžety, různé tvary i barvy. \n\nVýrobci uvádějí, že vakuové pumpy zvětšují penis. Teoreticky je to možné, protože zvýšeným plněním topořivých tělísek ze zvětšuje i jejich objem, ovšem lékaři a sexuologové tento fakt nijak výrazně nepotvrzují a někteří i vyvracejí.\n\n"}
{"id": "422156", "url": "https://cs.wikipedia.org/wiki?curid=422156", "title": "Transhimálaj", "text": "Transhimálaj\n\nTranshimálaj nebo též zastarale Hedinovo pohoří (podle Svena Hedina, který ho objevil pro Evropu) je horské pásmo, které se táhne paralelně s Himálajem hlouběji v tibetském vnitrozemí, za kotlinami Indu a Brahmaputry. Název Transhimálaj je umělý a odráží „evropský“ pohled směrem z Indie do hor – Transhimálaj z tohoto pohledu leží „za Himálajem“. Místní tento název nepoužívají, pro ně jde o několik samostatných pohoří.\n\nTranshimálaj je asi 1600 km dlouhý a až 300 km široký. Na západě navazuje na Karákoram v oblasti, kde Indus opouští Tibet a míří do Kašmíru. Na východě končí zhruba ve stejných zeměpisných délkách jako Himálaj, tedy tam, kde Tibet opouští Brahmaputra (v Tibetu se jmenuje Jarlung Cangpo a je největší tibetskou řekou). Dále k východu Transhimálaj plynule přechází ve Východotibetská pohoří. Na severu přechází v rozlehlou Tibetskou náhorní plošinu.\n\nTranshimálaj se skládá ze tří hlavních celků. Na severozápadě je to Ngari Gangri. Na něj na jeho jihovýchodním konci navazuje Gang Tise (masív Kailásu). Jeho nejvyšší horou je Lungpo Gangri (7059 m). Nejvýchodnější část, pod níž leží i hlavní tibetské město Lhasa, je Ňänčhen Tanglha se stejnojmennou nejvyšší horou (7162 m).\n\n"}
{"id": "422158", "url": "https://cs.wikipedia.org/wiki?curid=422158", "title": "Bílé inferno", "text": "Bílé inferno\n\nBílé inferno je dvojCD zpěvačky a houslistky Ivy Bittové a zpěváka a kytaristy Vladimíra Václavka. Celkově zde najdeme třináct písní. Všechna hudba je od autorského dua, pět textů je od básníka Bohuslava Reynka, ostatní jsou například od obou autorů, Jana Skácela a dalších. Album bylo vydáno v papírovém digipacku, uvnitř najdeme i knížečku se všemi texty a mnoha černobílými fotografiemi z natáčení. Na obalu je kresba od malého syna Ivy Bittové.\n\nV roce 2014 album vyšlo na 2LP u příležitosti 25. výročí vydavatelství Indies.\n\nAlbum zvítězilo v anketě a nejlepší album prvních třiceti let vydavatelství Indies.\n\n\n\n\n\n"}
{"id": "422173", "url": "https://cs.wikipedia.org/wiki?curid=422173", "title": "Triliarda", "text": "Triliarda\n\nTriliarda je název pro číslo 10, tedy jedničku a za ní 21 nul:\n\nV soustavě SI se triliarda označuje předponou zetta-. V krátké škále (užívané zejména ve Spojených státech) se číslo 10 nazývá sextilion (což v češtině označuje číslo 10).\n\n"}
{"id": "422178", "url": "https://cs.wikipedia.org/wiki?curid=422178", "title": "Paběnický potok", "text": "Paběnický potok\n\nPaběnický potok je levostranný přítok řeky Klejnárky v okrese Kutná Hora ve Středočeském kraji. Délka jeho toku činí 13,9 km. Plocha povodí měří 28,0 km².\n\nPotok pramení severně od Třebětína v nadmořské výšce 542 m. Na horním toku teče převážně severním, níže po proudu severovýchodním směrem. Nejprve protéká Víckovicemi, pod nimiž napájí \"Stržený rybník\". Pod tímto rybníkem jej posiluje zprava \"Michalovický potok\", který přitéká z jihovýchodu od Michalovic. Po dalších zhruba dvou kilometrech napájí spolu s \"Bludovským potokem\", který přitéká z levé strany od Bludova a je jeho největším přítokem, rybník \"Luňák\". Dále po proudu protéká potok Paběnicemi, pod nimiž vytváří malebné lesnaté údolí. Ústí do Klejnárky v Chedrbí, na jejím 23,9 říčním kilometru, v nadmořské výšce 271 m. V místě ústí se nachází stržený jez.\n\n\nPrůměrný průtok u ústí činí 0,14 m³/s.\n\nV lesnatém údolí pod Hraběšínem se nachází starý kamenný most, který stojí hned vedle mostu novějšího, který spojuje obec Hraběšín se silnicí II. třídy č. 339, která je spojnicí mezi městy Ledeč nad Sázavou a Čáslav.\n\n"}
{"id": "422179", "url": "https://cs.wikipedia.org/wiki?curid=422179", "title": "ZSJ Škoda Plzeň", "text": "ZSJ Škoda Plzeň\n\nZSJ Škoda Plzeň je historický název těchto klubů:\n"}
{"id": "422181", "url": "https://cs.wikipedia.org/wiki?curid=422181", "title": "ZSJ SONP Kladno", "text": "ZSJ SONP Kladno\n\nZSJ SONP Kladno je historický název těchto klubů:\n"}
{"id": "422182", "url": "https://cs.wikipedia.org/wiki?curid=422182", "title": "Tisícina", "text": "Tisícina\n\nTisícina je pojem, který v desítkové soustavě představuje číslo 10 (0,001). Matematicky jde o ekvivalent promile.\n\nV soustavě SI se tisícina vyjadřuje předponou mili (z latinského \"milli\"), kterou nalézáme v jednotkách milimetr, milisekunda, milibar…\n"}
{"id": "422185", "url": "https://cs.wikipedia.org/wiki?curid=422185", "title": "Miliardtina", "text": "Miliardtina\n\nMiliardtina je pojem, který v desítkové soustavě představuje číslo. Desítková soustava uznává dva základní druhy zápisu. V krátké soustavě se vůbec o číslo nejedná, jelikož ho tato soustava vůbec nezná . V dlouhé soustavě, která se používá v Česku představuje číslo 10 (0,000000001).\n"}
{"id": "422188", "url": "https://cs.wikipedia.org/wiki?curid=422188", "title": "Kvadriliontina", "text": "Kvadriliontina\n\nKvadriliontina je pojem, který v desítkové soustavě představuje číslo. Záleží ovšem na zemi, ve které se nacházíme, jaké číslo přesně znamená. Desítková soustava uznává dva základní druhy zápisu v krátké soustavě se vůbec o číslo nejedná, jelikož ho tato soustava vůbec nezná V dlouhé soustavě, která se používá v Česku, představuje číslo 10 (0,000000000000000000000001).\n"}
{"id": "422190", "url": "https://cs.wikipedia.org/wiki?curid=422190", "title": "ZSJ Slovena Žilina", "text": "ZSJ Slovena Žilina\n\nZSJ Slovena Žilina je historický název těchto klubů:\n"}
{"id": "422193", "url": "https://cs.wikipedia.org/wiki?curid=422193", "title": "ZSJ Vítkovické železárny", "text": "ZSJ Vítkovické železárny\n\nZSJ Vítkovické železárny je historický název těchto klubů:\n"}
{"id": "422195", "url": "https://cs.wikipedia.org/wiki?curid=422195", "title": "Pegasus (raketa)", "text": "Pegasus (raketa)\n\nRakety Pegasus jsou kosmické nosné rakety vyvíjené a provozované nejdříve společností Orbital Sciences Corporation a po jejím sloučení Orbital ATK. Rakety jsou tří nebo čtyř stupňové, první tři stupně jsou poháněny motory na tuhé pohonné látky, čtvrtý stupeň je poháněn motorem na hydrazin. Jako odpalovací platforma slouží speciálně upravený letoun, který raketu vynese a přibližně ve výšce 12 000 metrů dojde k jejímu vypuštění. Raketa je vybavena křídly a v prvotní fázi letu se chová jako raketový letoun. Rakety byly vyráběny v několika verzích a první start se konal v roce 1990. K říjnu 2019 nebyly plánovány žádné budoucí starty, ale raketa zůstává v aktivní službě.\n\nMotory na tuhé pohonné látky byly navrženy společností Hercules Aerospace, která se později stala součástí Alliant Techsystems. Návrh motorů vycházel z předešlých prověřených konstrukcí a kladl důraz na spolehlivost a výrobní nároky. Při výrobě se používají stejné výrobní postupy pro všechny tři stupně, což se příznivě odráží na spolehlivosti a ceně.\n\nPrvní stupeň nese název \"Orion 50S\" a je vybaven motorem \"Pegasus-1\". Ke stupni \"Orion 50S\" jsou připojena křídla, kryt trysky a aerodynamické ovládací prvky. Celková délka stupně je 8,88 metru a průměr je 1,27 metru. Vylepšená verze \"Orion 50XLS\" má zvýšený tah a lepší specifický impuls. Druhý stupeň je značen podobně – \"Orion 50\" a je vybaven motorem \"Pegasus-2\", jeho délka je 2,65 metru a průměr má stejný jako první stupeň. Taktéž byl vylepšen a nová verze je značena \"Pegasus XL-2\". Třetí stupeň \"Orion 38\" s motorem \"Pegasus-3\" má délku 2,08 metru a průměr 0,97 metru. Dříve byl používán dodatečný čtvrtý stupeň značen \"HAPS\" nebo \"Pegasus-4\". Byl vybaven třemi motory na hydrazin MR-107, tyto motory se používají také jako manévrovací motory na raketách Delta II a podobně.\n\nAvionika rakety byla již od počátku plně digitální a používala pokročilé technologie z počátku 90. let. Hlavní pokrok znamenaly vylepšené datové linky, mikroprocesory a pokročilý software. Přístrojové vybavení bylo navrženo co nejjednodušeji, byly použity kvalitní komponenty a celý systém prošel rozsáhlými testy. Srdce systému je 32bitový mikroprocesorový letový počítač.\n\nAerodynamický kryt je vyroben z kompozitních materiálů a titanu a je rozdělen na dvě části. Obě části jsou spojeny několika čepy, které jsou při separaci rozříznuty pyrotechnickým systémem. Součástí systému je i malý plynový generátor, který dodává tlak do dvou pístů, které odtlačí a roztočí jednotlivé části tak aby se vzdálily od nákladu a nepoškodily ho. Kryt nákladu a všechny jeho funkce byly rozsáhle testovány ve vakuových komorách a aerodynamických tunelech.\n\n\nVýznam nosného letounu spočívá ve vynesení rakety nad troposféru do spodní části stratosféry, přibližně ve výšce 12 kilometrů. Odpalování v této výšce má několik výhod. Hlavní výhodou je vyhnutí se hustým vrstvám atmosféry, kde konvenční rakety spotřebují velkou část pohonných hmot a jsou vystaveny velkým aerodynamickým silám a tlakům. Důležitou roli hraje v případě konvenčně odpalovaných raket počasí, tento problém je téměř zcela eliminován vysokou výškou a raketa Pegasus je tak téměř nezávislá na povětrnostních podmínkách, i když počasí stále může ovlivnit vzlet letounu.\n\nProvoz letounu je v porovnání s výstavbou a údržbou pozemních základen minimální. Vysoká mobilita letounu zajišťuje častější startovací okna a umožňuje přesnější navedení na orbitu a tím i vyšší účinnost. Vysoká letová výška dovoluje optimalizaci trysek rakety pro oblast nižšího tlaku a tím se opět zvedá účinnost. Rychlost letounu se pohybuje kolem Mach 0,8, což jsou 3% z celkové potřebné rychlosti pro nízkou orbitu kolem Země, sice to není moc, ale jistou úsporu to přináší. Jednou z mála nevýhod je relativně malá nosnost celého systému, jež se pohybuje kolem 440 kilogramů na nízkou orbitu Země.\n\nRoli nosného letounu zprvu plnil upravený letoun Boeing B-52, kdy byla raketa zavěšena pod křídlem (podobně jako při testech letounu X-15), později byl vystřídán Lockheedem L-1011. Orbital Sciences Corporation nabízí starty z mnoha míst na světě, hlavními jsou: KSC / Cape Canaveral Air Force Station na Floridě, Vandenberg Air Force Base a Dryden Flight Research Center v Kalifornii, Wallops Flight Center ve Virginii, Kwajalein Range v Tichém oceánu a také Gran Canaria na Kanárských ostrovech v Atlantském oceánu.\n\n\n"}
{"id": "422196", "url": "https://cs.wikipedia.org/wiki?curid=422196", "title": "Bylany (Chrášťany)", "text": "Bylany (Chrášťany)\n\nBylany jsou vesnice, místní část obce Chrášťany ležící v okrese Kolín. Nachází se zhruba 1,5 km západně od Chrášťan a 3,5 km východně od Českého Brodu.\n\nBylany leží v katastrálním území Bylany u Českého Brodu o rozloze 4,17 km.\n\nPrvní písemná zmínka o obci pochází z roku 1295. V tom roce dal král biskupství pražskému mimo jiné \"v kraji Kouřimském ves Bylany\" náhradou za vsi jež Otakar II. biskupství odňal. V Bylanech stojí kostel svatého Bartoloměje také tam teče takzvaná řeka Bylanka.\n\n\n"}
{"id": "422200", "url": "https://cs.wikipedia.org/wiki?curid=422200", "title": "Křídla vlasti Olomouc", "text": "Křídla vlasti Olomouc\n\nKřídla vlasti Olomouc je historický název těchto klubů:\n"}
{"id": "422202", "url": "https://cs.wikipedia.org/wiki?curid=422202", "title": "TJ Dynamo Karlovy Vary", "text": "TJ Dynamo Karlovy Vary\n\nTJ Dynamo Karlovy Vary je historický název těchto klubů:\n"}
{"id": "422208", "url": "https://cs.wikipedia.org/wiki?curid=422208", "title": "TJ Baník Chomutov", "text": "TJ Baník Chomutov\n\nBaník Chomutov je historický název těchto klubů:\n"}
{"id": "422210", "url": "https://cs.wikipedia.org/wiki?curid=422210", "title": "Kvadrilion", "text": "Kvadrilion\n\nKvadrilion je pojem, který v desítkové soustavě představuje číslo. Záleží ovšem na zemi, jaké číslo přesně znamená. Desítková soustava uznává dva základní druhy zápisu. V dlouhé soustavě, která se používá v Česku, představuje číslo 10 (jednička a za ní 24 nul). V krátké soustavě se jedná o 10 (, ).\n\nŘecké písmeno pro kvadrilion je iota(Ι). Násobná předpona 10 je yotta (Y).\n"}
{"id": "422211", "url": "https://cs.wikipedia.org/wiki?curid=422211", "title": "TJ Baník Vítkovice", "text": "TJ Baník Vítkovice\n\nTJ Baník Vítkovice je historický název těchto klubů:\n"}
{"id": "422214", "url": "https://cs.wikipedia.org/wiki?curid=422214", "title": "Baník Vítkovice", "text": "Baník Vítkovice\n\nBaník Vítkovice je historický název těchto klubů:\n"}
{"id": "422217", "url": "https://cs.wikipedia.org/wiki?curid=422217", "title": "Biliontina", "text": "Biliontina\n\nBiliontina je pojem, který v desítkové soustavě představuje číslo. Záleží ovšem na zemi, ve které se nacházíme, jaké číslo přesně znamená. Desítková soustava uznává dva základní druhy zápisu. V krátké soustavě představuje číslo 10 (0,000000001) . V dlouhé soustavě, která se používá v Česku, představuje číslo 10 (0,000000000001).\n"}
{"id": "422218", "url": "https://cs.wikipedia.org/wiki?curid=422218", "title": "Baník Kladno", "text": "Baník Kladno\n\nBaník Kladno je historický název těchto klubů:\n"}
{"id": "422219", "url": "https://cs.wikipedia.org/wiki?curid=422219", "title": "Tatran Prostějov", "text": "Tatran Prostějov\n\nTatran Prostějov je historický název těchto klubů:\n"}
{"id": "422223", "url": "https://cs.wikipedia.org/wiki?curid=422223", "title": "Rudá hvězda Brno", "text": "Rudá hvězda Brno\n\nRudá hvězda Brno je historický název více klubů:\n"}
{"id": "422224", "url": "https://cs.wikipedia.org/wiki?curid=422224", "title": "Spartak Brno ZJŠ", "text": "Spartak Brno ZJŠ\n\nSpartak Brno ZJŠ je historický název těchto klubů:\n"}
{"id": "422225", "url": "https://cs.wikipedia.org/wiki?curid=422225", "title": "Biliardtina", "text": "Biliardtina\n\nBiliardtina je pojem, který v desítkové soustavě představuje číslo. Záleží ovšem na zemi, ve které se nacházíme, jaké číslo přesně znamená. Desítková soustava uznává dva základní druhy zápisu. V krátké soustavě se vůbec o číslo nejedná, jelikož ho tato soustava vůbec nezná. V dlouhé soustavě, která se používá v Česku, představuje číslo 10 (0,000000000000001).\n"}
{"id": "422226", "url": "https://cs.wikipedia.org/wiki?curid=422226", "title": "Baník Chomutov", "text": "Baník Chomutov\n\nBaník Chomutov je historický název těchto klubů:\n"}
{"id": "422231", "url": "https://cs.wikipedia.org/wiki?curid=422231", "title": "Biliarda", "text": "Biliarda\n\nBiliarda je název pro tisíc bilionů, tedy číslo, které lze zapsat 10 nebo jedničkou a za ní patnácti nulami:\n\nV soustavě SI se biliarda označuje předponou peta-. V krátké škále (užívané zejména ve Spojených státech) se číslo 10 nazývá kvadrilion (což v dlouhé škále označuje číslo 10).\n\n"}
{"id": "422232", "url": "https://cs.wikipedia.org/wiki?curid=422232", "title": "Dynamo Karlovy Vary", "text": "Dynamo Karlovy Vary\n\nDynamo Karlovy Vary je historický název těchto klubů:\n"}
{"id": "422236", "url": "https://cs.wikipedia.org/wiki?curid=422236", "title": "Triliontina", "text": "Triliontina\n\nTriliontina je pojem, který v desítkové soustavě představuje číslo. Záleží ovšem na zemi, ve které se nacházíme, jaké číslo přesně znamená. Desítková soustava uznává dva základní druhy zápisu v krátké soustavě představuje číslo 10 (0,000000000001). V dlouhé soustavě, která se používá v Česku, představuje číslo 10 (0,000000000000000001).\n"}
{"id": "422238", "url": "https://cs.wikipedia.org/wiki?curid=422238", "title": "Spartak Praha Sokolovo", "text": "Spartak Praha Sokolovo\n\nSpartak Praha Sokolovo je historický název těchto klubů:\n"}
{"id": "422239", "url": "https://cs.wikipedia.org/wiki?curid=422239", "title": "RH Brno", "text": "RH Brno\n\nRH Brno je historický název těchto klubů:\n"}
{"id": "422243", "url": "https://cs.wikipedia.org/wiki?curid=422243", "title": "Polyuretan", "text": "Polyuretan\n\nPolyuretan je polymer, který se vyrábí polyadicí diisokyanátů a dvoj – nebo vícesytných alkoholů za vzniku karbamátové (uretanové) vazby.\n\nIzokyanáty velmi snadno reagují se všemi sloučeninami, které obsahují aktivní vodík (což je např. voda, alkoholy, fenoly, thioly, aminy, karboxylové kyseliny aj.). Hlavní růstová reakce je proto doprovázena řadou vedlejších reakcí, z nichž některé se cíleně využívají při výrobě určitých typů polyuretanů, např. při výrobě pěnového polyuretanu je důležité uvolňování CO (díky reakci izokyanatové skupiny s vodou), protože působí jako nadouvadlo.\n\nVlastnosti – lehké, pevné, pružné, otěruvzdorné.\n\n\nPěnový polyuretan je vyráběn pod značkou \"molitan\" a \"barex\".\n\nČirý elastomer, používaný plast.\n"}
{"id": "422245", "url": "https://cs.wikipedia.org/wiki?curid=422245", "title": "Trilion", "text": "Trilion\n\nTrilion, též trilión, je číslo v desítkové soustavě; v češtině označuje hodnotu 10, tzn. jednička a za ní 18 nul:\n\nV krátké škále používané např. v angličtině se jako \"trillion\" označuje číslo 10, které se v češtině nazývá bilion.\n\nV soustavě SI se pro trilion používá předpona exa- (z řeckého ἕξ – šest), pro jednu triliontinu pak atto- (z dánského \"atten\" – \"osmnáct\").\n\n"}
{"id": "422250", "url": "https://cs.wikipedia.org/wiki?curid=422250", "title": "Triliardtina", "text": "Triliardtina\n\nTriliardtina je pojem, který v desítkové soustavě představuje číslo. Záleží ovšem na zemi, ve které se nacházíme, jaké číslo přesně znamená. Desítková soustava uznává dva základní druhy zápisu v krátké soustavě se vůbec o číslo nejedná, jelikož ho tato soustava vůbec nezná. V dlouhé soustavě, která se používá v Česku, představuje číslo 10 (0,000000000000000000001).\n"}
{"id": "422253", "url": "https://cs.wikipedia.org/wiki?curid=422253", "title": "Spartak Plzeň", "text": "Spartak Plzeň\n\nSpartak Plzeň je historický název těchto klubů:\n"}
{"id": "422261", "url": "https://cs.wikipedia.org/wiki?curid=422261", "title": "Spartak Brno", "text": "Spartak Brno\n\nSpartak Brno je historický název těchto klubů:\n"}
{"id": "422262", "url": "https://cs.wikipedia.org/wiki?curid=422262", "title": "Slezan Opava", "text": "Slezan Opava\n\nSlezan Opava může znamenat:\n"}
{"id": "422263", "url": "https://cs.wikipedia.org/wiki?curid=422263", "title": "VTŽ Chomutov", "text": "VTŽ Chomutov\n\nVTŽ Chomutov je historický název těchto klubů:\n"}
{"id": "422264", "url": "https://cs.wikipedia.org/wiki?curid=422264", "title": "Jednota Žilina", "text": "Jednota Žilina\n\nJednota Žilina je historický název těchto klubů:\n"}
{"id": "422265", "url": "https://cs.wikipedia.org/wiki?curid=422265", "title": "Epoxidová pryskyřice", "text": "Epoxidová pryskyřice\n\nNejběžnější typy jsou produkty alkalické polykondenzace epichlorhydrinu a bisfenolu A. Molekulární poměry jednotlivých komponent ovlivňují molekulovou hmotnost a tím i užitné vlastnosti.\n\nNevytvrzená epoxidová pryskyřice je viskózní lepkavá kapalina nebo křehká pevná látka (čím vyšší molekulová hmotnost, tím vyšší teplota tání), ve finálních výrobcích tak buď dochází k jejímu vytvrzení (například lepidla), nebo již vytvrzená je (kompozitní materiály). K vytvrzení dochází nejčastěji přidáním tzv. tvrdidla a to buď za pokojové, nebo zvýšené (až 200 °C) teploty. Jako tvrdidla se nejčastěji používají polyaminy (např. DETA), anhydridy polykarboxylových kyselin, polythioly nebo formaldehydové pryskyřice (fenolické, močovinové nebo malaminové).\n\nVytvrzení je chemická reakce, při které vznikají chemické vazby mezi jednotlivými molekulami. Takto zesíťovaný materiál je velmi tvrdý a chemicky i tepelně odolný, protože původní molekuly jsou prostorově vázány vzniklou sítí chemických vazeb.\nZ hlediska chemického je vytvrzení reakcí, kterou umožňují přítomné epoxidové vazby: polymerací epoxidových skupin, polyadicí sloučenin s aktivním vodíkem na epoxidovou vazbu, nebo polykondenzace přítomných hydroxylových skupin.\n\n\n\n"}
{"id": "422274", "url": "https://cs.wikipedia.org/wiki?curid=422274", "title": "MHK Dubnica nad Váhom", "text": "MHK Dubnica nad Váhom\n\nMHK Dubnica nad Váhom je hokejový klub z Dubnice nad Váhom. Byl založen roku 1942.\n\n\n\n"}
{"id": "422278", "url": "https://cs.wikipedia.org/wiki?curid=422278", "title": "Zetor Brno", "text": "Zetor Brno\n\nZetor Brno je označení výrobce traktorů Zetor. \n\nTéž je to historický název těchto sportovních klubů:\n"}
{"id": "422286", "url": "https://cs.wikipedia.org/wiki?curid=422286", "title": "Yuri I", "text": "Yuri I\n\nYuri I je vrtulník poháněný lidskou silou z roku 1994, postavený týmem z Nihon Aero Student Group (NASG, Japonsko). \n\nTento stroj je držitelem neoficiálního světového rekordu v délce trvání letu lidskou silou poháněného vrtulníku, 7. března 1994 se ve výšce 20 cm udržel 19,46 sekund a uletěl vzdálenost 9,95 m. (Pro uznání oficiálního světové rekordu musí stroj překonat dobu letu 60 sekund a dosáhnout výšky letu minimálně 3 metry nad zemí. Oproti Sikorského ceně – viz níže – nemusí stroj v této výšce zůstat po celou dobu letu.) \n\nYuri I je v současné době vystaven v japonském Kakamigahara Aerospace Museum.\n\nV roce 1980 vypsala American Helicopter Society tzv. Sikorski prize ve výši 250 000 $ pro konstruktéra z jakékoliv země (tým i jednotlivce), který sestrojí letu schopný vrtulník, který bude poháněn pouze lidskou silou. Tento stroj by se měl pro získání ceny udržet ve vzduchu ve výšce 3 metry nad zemí alespoň 60 sekund při vertikálním (kolmém) letu. Tyto podmínky zatím nikdo nesplnil a cena tedy nebyla udělena. Nejblíže splnění byl dosud právě Yuri I.\n\n10. prosince 1989 vzlétl na půdě kalifornské polytechnické univerzity stroj nazvaný Da Vinci III a ve výšce 20 cm se udržel po dobu 7,1 sekundy. V Japonsku je stavba letadel poháněných lidskou silou \"národním sportem\" zdejších technických univerzit, odpověď ze \"země vycházejícího slunce\" tedy na sebe nedala dlouho čekat. Tým z Nihon Aero Student Group vedený Dr. Akirou Naitem sestrojil během několika let 6 strojů různých koncepcí, pátý Yuri I byl z nich nejúspěšnější:\n\nYuri I se pod dohledem komisařů dne 7. března 1994 udržel 19,46 sekund ve výšce 20 cm a uletěl vzdálenost 9,95 m. Neoficiálně ovšem také při testování dosáhl letu trvajícího 24 sekund a výšky 70 cm.\n\n\n"}
{"id": "422288", "url": "https://cs.wikipedia.org/wiki?curid=422288", "title": "James Mason (šachista)", "text": "James Mason (šachista)\n\nJames Mason (19. listopadu, 1849, Kilkenny, Irsko – 15. ledna 1905, Rochford, Anglie) byl irský šachový mistr a šachový publicista.\n\nMasonovo pravé příjmení je neznámé. Jméno Mason přijala jeho rodina teprve roku 1861, když se přestěhovala do USA. Důvodem k tomu byla s největší pravděpodobností snaha zamaskovat irský původ, který tehdy vyvolával celou řadu předsudků. V USA Mason působil nejprve jako kamelot, naučil se hrát šachy a později získal zajištěné novinářské místo v \"New York Herald\".\nNa mezinárodní šachovou scénu vstoupil Mason impozantně, když roku 1876 porazil v zápase v New Yorku Henryho Edwarda Birda výrazně 11:4(=4). Jako nejsilnější hráč z New Yorku pak vyhrál v tom samém roce čtvrtý americký šachový kongres ve Filadelfii, a následně turnaj týdeníku \"New York Clipper\",\n\nRoku 1878 byl Mason svými příznivci vyslán na mezinárodní turnaj v Paříži, kde však neuspěl. Skončil (společně Albertem Clercem) v konkurenci dalších deseti hráčů na devátém až desátém místě (turnaj vyhrál Johannes Zukertort). Poté se roku 1879 zúčastnil turnaje v Londýně, kde skončil (společně Josephem Henrym Blackburnem) ze čtyř hráčů na druhém až třetím místě (turnaj vyhrál Henry Edward Bird.\n\nV Londýně se James Mason rozhodl zůstat natrvalo, protože pobyt v Evropě považoval pro svůj šachový rozvoj za výhodnější než v Americe. Zúčastnil se od té doby prakticky všech významnějších mezinárodních šachových turnajů, ale díky své nevyrovnané výkonnosti (zaviněné často i vlivem alkoholu) nedosáhl až na výjimky výraznějších úspěchů.\n\nK nejvýznamnějším Masonovým turnajovým výsledkům patří:\n\nMason patřil rovněž k účastníkům superturnaje v Hastingsu roku 1895, kde se mu však příliš nedařilo a skončil mezi dvaceti dvěma účastníky (společně Amosem Burnem a Davidem Janowskim) na dvanáctém až čtrnáctém místě (turnaj vyhrál Harry Nelson Pillsbury).\n\nMason napsal několik šachových knih, z nichž nejznámější jsou\n\nRoku 1903 se Mason stal hlavním komentátorem \"British Chess Magazine\". Zároveň však vážně onemocněl a na počátku roku 1905 v léčebně v Rochfordu zemřel. Šachové zahájení \"1.d4 d5 2.Sf4\" je někdy na jeho počest označováno jako Masonova varianta. Jako Masonův gambit je označována varianta královského gambitu \"1.e4 e5 2.f4 exf4 3.Jc3\" (s možným pokračováním \"3...Qh4+\").\n\n"}
{"id": "422304", "url": "https://cs.wikipedia.org/wiki?curid=422304", "title": "Kálmán Mikszáth", "text": "Kálmán Mikszáth\n\nKálmán Mikszáth (16. ledna 1847 Sklabiná – 28. května 1910 Budapešť) byl maďarský realistický spisovatel, novinář a poslanec. Spolu s Jókaiem nejpřekládanější maďarský autor (jeho dílo přeloženo téměř do všech evropských jazyků).\n\nKálmán Mikszáth se narodil v roce 1847 do rodiny nižšího šlechtice v obci Sklabiná na dnešním Slovensku. Od raného dětství rád poslouchal vyprávění místních obyvatel, což v něm probudilo zájem o historii a snahu o zaznamenávání skutečných událostí. Po studiích na gymnáziu v Rimavské Sobotě (1857–1863) a posléze v Banské Štiavnici (1863–1866) se dal na studia práv v Budapešti. Studium však po necelých třech letech opustil a v roce 1870 přijal místo praktikanta u slúžného Matyáše Maukse v Balažských Ďarmotech. Brzy začíná spolupracovat s místními novinami Nógrádi lapok (Novohradské listy) – píše krátké povídky a črty. Zamiluje se do Mauksovy dcery Ilony, otec však známosti nepřeje, a tak se Mikszáth tajně ožení s Ilonou v roce 1873. Manželé se stěhují do Budapešti, ale Mikszáth nemá dobré zaměstnání, rodina strádá, je zadlužena, statek ve Sklabiné musí být prodán v dražbě. Mikszáth posílá Ilonu zpátky k rodičům, aby ji uchránil před chudobou, a dokonce se s ní dává rozvést, přichází tak nejtěžší období jeho života. Stěhuje se do Segedína, kde roku 1878 získá místo v redakci Szegedi Napló (Segedínský deník).\n\nPrvní literární úspěchy mu přináší sbírky novel „Slovenští krajané“ a „Dobří Palócové“, vydané v roce 1881. Mikszáthova díla si získávají mnohé čtenáře díky autorovu vypravěčskému talentu a do jisté míry i reportážnosti, dokumentující život obyčejných venkovanů na jeho rodném Slovensku. Brzy se Mikszáth dostává do redakce jedněch z nejdůležitějších zalitavských novin – Pesti Hírlap (Pešťský zpravodaj), pro něž píše reportáže z parlamentu. Mikszáthova popularita strmě stoupá, dokonce i Mór Jókai se o něm velmi pochvalně vyjadřuje. Finanční situace se lepší a tak se v roce 1883 Mikszáth žení podruhé – ale opět s Ilonou. Roku 1887 je zvolen poslancem a o dva roky později se stává dopisujícím členem Maďarské akademie. V devadesátých letech se jeho styl trochu mění, začíná psát romány, snaží se na současné problémy najít paralelu v minulosti. Je znechucen uherskou společností konce století, upadající džentry – vrstvou z níž sám vzešel. Svá nejzásadnější díla napíše na počátku 20. století, už roku 1900 vydává „Podivné manželství“, kterým si znepřátelí církev. V roce 1908 následuje další známá kniha „Případ mladého Nosztyho s Maryškou Tóthovou“ a o dva roky později „Černé město“, které bylo vydáno až posmrtně. Roku 1908 je mu udělena Velká cena Maďarské akademie, největší pocta, jakou mohl spisovatel v Uhrách dostat. 16. 5. 1910 se konají celonárodní oslavy čtyřicátého výročí Mikszáthovy literární činnosti. Podobnou slávu zažil dosud jen Mór Jókai. Při svém závěrečném projevu žádá dojatý Mikszáth všechny účastníky, aby se spokojeně vrátili domů s vědomím, že konečně viděli šťastného člověka. Za necelé dva týdny poté Kálmán Mikszáth nečekaně umírá.\n\n\n\n"}
{"id": "422305", "url": "https://cs.wikipedia.org/wiki?curid=422305", "title": "Okres Leibnitz", "text": "Okres Leibnitz\n\nLeibnitz je okres v rakouské spolkové zemi Štýrsko. Má rozlohu 726,95 km² a žije tam 80 434 obyvatel (1. 1. 2015). Sídlem okresu je město Leibnitz. Sousedí s okresy Deutschlandsberg, Graz-Umgebung, Südoststeiermark, a se Slovinskem. Okres se dále člení na 29 obcí (jediným městem je Leibnitz).\n\n"}
{"id": "422306", "url": "https://cs.wikipedia.org/wiki?curid=422306", "title": "Hřib sametový", "text": "Hřib sametový\n\nHřib sametový (\"Xerocomellus pruinatus\" ) je jedlá houba z čeledi hřibovitých. Roste v rozmezí od září do listopadu v listnatých a jehličnatých lesích, preferuje zejména dubové porosty. Znám je také pod lidovým názvem kačenka nebo linda.\n\n\nHřib sametový je možné zaměnit za některé druhy z rodu \"Xerocomellus\" (babky) a \"Xerocomus\" (suchohřiby). Žádné nejsou jedovaté, některé jsou však vzácné a neměly by se sbírat.\n\nOd nejběžnějšího hřibu žlutomasého (babky) se hřib sametový liší v několika znacích. Povrch klobouku obvykle políčkovitě nerozpraskává (případně ve výrazně menší míře), bývá zbarven sytěji hnědě (někdy s mírným odstínem k červené), plodnice bývají vybarvené v jasnějších barvách a obvod klobouku často lemuje fialová linka, která se u hřibu žlutomasého nevyskytuje.\n\n\n"}
{"id": "422327", "url": "https://cs.wikipedia.org/wiki?curid=422327", "title": "Džentry", "text": "Džentry\n\nDžentry nebo gentry ( ) je označení pro anglickou nižší šlechtu, přeneseně je používáno pro obdobné společenské vrstvy jiných evropských i neevropských zemí. Jako džentry je označována zejména vrstva nižších šlechticů (zemanů) v Uhrách a také konfuciánsky vzdělaní úředníci a statkáři v Číně počínaje vládou dynastie Tchang, vlivní zejména v mingské a čchingské době.\n\nTermín pochází z anglického \"gentry\", což je označení nižší šlechty stojící mezi yeomany (svobodnými vlastníky půdy, kteří na ni sami pracovali) a peery (vyšší šlechtou). Tato nižší šlechta neměla tituly vyšší než rytíř, nebo baronet. Na rozdíl od yeomanů na půdě nepracovala, ale pronajímala ji sedlákům. Termín se objevil koncem 16. století. \"Gentry\" hrála významnou roli v anglické občanské válce.\n\nVe slovenském prostředí nabylo slovo džentry hanlivého významu (maďarská vrstva nižší šlechty byla v 2. polovině 19. století nositelem maďarského šovinismu a protidemokratické politiky), a tak se dostalo i do českého jazyka, kde se slovo džentry v první polovině 20. století používalo většinou jako označení zchudlé maďarské šlechty měšťanského typu. Naproti tomu obecné označení pro nižší šlechtu \"gentry\" (a zvláště pro anglickou) bylo psáno v originálním pravopise.\n\nDžentry () je název po vrstvu nižších šlechticů (zemanů) v Uhrách. Dříve silná a důležitá vrstva během 19. století povětšinou zchudla a splynula s buržoazií. Pod tímto jménem, které bylo díky intenzivním stykům maďarské a anglické šlechty v Uhrách dobře známo, zorganizoval v 70. letech 19. století Koloman Tisza maďarskou střední vrstvu, čili poměšťanštělou šlechtu a její straníky, a na ní založil svou politickou moc.\n\nSpecifické rysy této svébytné společnosti ve svých knihách vystihl Kálmán Mikszáth. Problematiku džentry zobrazoval ve svých prózách také Zsigmond Móricz., nebo taky Sándor Márai.\n\nV poněkud posunutém významu je pojem džentry používán při popisu čínského prostředí. Zde odkazuje na vrstvu \"š’\" (), konfuciánsky vzdělaných pozemkových vlastníků. Definiční znaky jsou tedy dva – majetek (příslušníci džentry, podobně jako v Anglii, sami na půdě nepracovali, toliko ji pronajímali) a vzdělání osvědčené hodností získanou po absolvování úřednických zkoušek. Vzácně zkoušky složili i chudí vzdělanci, nižší hodnosti mohly být zakoupeny, nicméně jádro džentry tvořili majetní a vzdělaní statkáři. V užším smyslu slova zahrnuje statkáře, kteří absolvovali konfuciánskou výuku a získali při státních zkouškách příslušný titul. Elitní část této skupiny pak sloužila ve státní správě. V širším pojetí jsou mezi džentry počítáni i členové jejich rodin, tedy celá konfuciánsky orientovaná statkářská vrstva. Džentry jako specifická vrstva čínské společnosti se vytvářela od dob vlády dynastie Tchang, kdy úředníci začali být vybíráni na základě zkoušek.\n\nDžentry hrála v čínské společnosti od dynastie Sung, zejména v mingském a čchingském období významnou roli. Působila jako prostředník mezi úřady a obyvatelstvem, zmírňovala tlak úřadů na poddané. Dohlížela nad místními trhy, časem i na výběr daní. Finanční a organizační podpora místních úřadů ze strany džentry byla rozhodující při provádění veřejných prací, řešení následků povodní či nedostatku potravin.\n\n"}
{"id": "422329", "url": "https://cs.wikipedia.org/wiki?curid=422329", "title": "Dacia 1210", "text": "Dacia 1210\n\nDacia 1210 byl automobil nižší střední třídy vyráběný rumunskou automobilkou Dacia. Pochází z Dacie 1310, která je modernizovaná verze Dacie 1300, ta pochází z Renaultu 12. Vůz se začal vyrábět v roce 1984, kdy proběhl první facelift Dacie 1310. Je slabší než 1310, má výkon 35 kW a objem 1,4 l.\n\n"}
{"id": "422331", "url": "https://cs.wikipedia.org/wiki?curid=422331", "title": "Terezka (rozhledna)", "text": "Terezka (rozhledna)\n\nTerezka je název rozhledny postavené na území obce Proseč na Chrudimsku, u místní části Paseky.\n\nTato rozhledna je jednou ze tří rozhleden, které byly postaveny sdružením obcí mikroregionu Toulovcovy maštale v letech 2003 – 2005. Rozhledna se nachází v blízkosti vesnice Paseky.\n\nArchitektem rozhledny byl Ing. Antonín Olšina. Rozhledna je nejvyšší z trojlístku rozhleden postavených v oblasti Toulovcovy Maštale. Doba výstavby trvala od dubna do srpna 2004. Hlavním investorem bylo Sdružení obcí Toulovcovy Mašale a celý projekt byl realizován za finanční podpory Pardubického kraje. Celkové náklady na rozhlednu činily 970 tis. Kč.\n\n\n"}
{"id": "422333", "url": "https://cs.wikipedia.org/wiki?curid=422333", "title": "Cathayopterus", "text": "Cathayopterus\n\nCathayopterus je neoficiálním jménem ptakoještěra, žijícího v období spodní křídy na území dnešní provincie Liao-ning v Číně (formace Yixian). Tento rod je popisován jako ktenochasmatid, tedy příslušník zvláštní skupiny pterosaurů, živících se procezováním vody. Typovým druhem neoficiálního rodu je \"C. grabaui\".\n\n\n"}
{"id": "422334", "url": "https://cs.wikipedia.org/wiki?curid=422334", "title": "Hydraulická ruka", "text": "Hydraulická ruka\n\nHydraulická ruka (také hydraulický jeřáb nebo nakládací jeřáb) je typ jeřábu montovaný jako dodatečná výbava na nákladní automobil. Veškeré pohyby tohoto jeřábu jsou ovládány hydraulickými válci. Stroj nemá žádná lana, kladky, navijáky, běžné u ostatních typů jeřábů. Zdrojem hydraulické kapaliny je hydraulické čerpadlo poháněné od dodatečného vývodu z převodovky automobilu. Hydraulická ruka slouží k naložení a vyložení automobilu, na který je montována. Neslouží k přemísťování materiálu po ploše mimo vozidlo.\nStandardní umístění je přímo na rám vozidla, mezi kabinu řidiče a nástavbu (valníkovou, sklápěcí, nosič kontejnerů). To je výhodné také proto, že právě zde je většinou převodovka. Méně často je hydraulická ruka montována na prodlouženém rámu vozidla za zadním čelem. Takto umístěná hydraulická ruka umožňuje nakládat a vykládat také přívěs. Vozidla osazená hydraulickou rukou s vyšší nosností jsou často vybavena výsuvnými opěrami, které stabilizují vozidlo při práci hydraulické ruky a chrání rám i pneumatiky před přetížením. Systém je obdobný jako u autojeřábu, vysouvání opěr zajišťuje také hydraulika.\n\nOdtahové vozidlo - pro odvoz osobních automobilů se používá hydraulická ruka, která má místo háku rám se závěsy pro zdvihnutí osobního automobilu na plošinu odtahovky. Takto lze \"vytáhnout\" z řady zaparkovaných vozidel jediné. Před nebo za vozidlem není potřeba příliš prostoru. Způsob je navíc šetrný k vozům zaparkovaným se zařazenou rychlostí.\n\nDrapák - pro nakládání kovového odpadu, stavební suti nebo i kmenů při těžbě dřeva se používá hydraulická ruka zakončená místo háku drapákem.\n\n"}
{"id": "422338", "url": "https://cs.wikipedia.org/wiki?curid=422338", "title": "Stenotrachelidae", "text": "Stenotrachelidae\n\nStenotrachelidae jsou čeleď brouků z nadčeledi Tenebrionoidea.\n\n\n\nStenotrachelidae na BioLib\n"}
{"id": "422339", "url": "https://cs.wikipedia.org/wiki?curid=422339", "title": "Střimice", "text": "Střimice\n\nStřimice (německy \"Striemitz\") je název zaniklé obce v okrese Most v Ústeckém kraji. Nacházela se asi 1,5 km severovýchodně od města Mostu. Obec zanikla v 50. letech 20. století při rozšiřování důlní těžby.\n\nNejstarší písemná zpráva o obci pochází z roku 1276, kdy mostecký měšťan Amold, zvaný Episcopus věnoval roční příjem ze svého dvora ve Střimicích cisterciáckému klášteru v Oseku. Klášter postupně získal Střimice do svého majetku. V roce 1315 odkoupil všechny platy v obci. Od počátku 14. století byly Střimice součástí panství oseckého kláštera a v jeho majetku zůstaly zůstaly až do zrušení poddanství v roce 1848.\n\nObyvatelstvo se živilo především zemědělstvím. V polovině 18. století žilo v obci 22 hospodářů s rodinami, kteří kromě polí obdělávali také menší vinice a chmelnice. V roce 1833 měly Střimice 32 domů a 134 obyvatel. Ve vsi byl také poplužní dvůr a kaple sv. Anny.\n\nUž na počátku 19. století existoval v obci důl Mariahilfe, který ale ve 2. polovině 19. století zanikl. Další důl Josef byl na katastru Střimic otevřen v roce 1873 a v roce 1900 vznikl důl Richard. Rozvoj těžby znamenal zvýšení počtu obyvatel. Mnoho horníků přicházelo z vnitrozemí a ve Střimicích se počet českého obyvatelstva blížil 50%. V období druhé světové války byla obec připojena k Mostu jako jeho část. V roce 1940 zde byly zřízeny pracovní tábory pro nuceně nasazené na práci v dolech a průmyslu.\n\nPo roce 1945 z nich bylo vytvořilo jedno z internačních středisek určené k odsunu německého obyvatelstva z okresu Most. Obec Střimice se po válce sice osamostatnila, ale už v roce 1947 byla opět připojena jako osada k městu Mostu.\n\nV 50. letech byla zbořena při kvůli těžbě uhlí jako jedna z prvních obcí na Mostecku. Po vytěžení byl prostor zavezen skrývkou z dalších dolů a vznikla tzv. Střimická výsypka, která již byla rekultivována. Na jedné její části, zhruba 1,5 km jihovýchodně od místa bývalé obce, bylo vybudováno a v roce 1996 zprovozněno Letiště Most.\n\n\n"}
{"id": "422340", "url": "https://cs.wikipedia.org/wiki?curid=422340", "title": "Dacia 1320", "text": "Dacia 1320\n\nDacia 1320 byl osobní automobil s karoserií hatchback, vyráběný rumunskou automobilkou Dacia mezi lety 1987 a 1990. Pochází z Dacie 1310 druhé generace, má jinou masku a hranatá světla, které jsou použity i u Dacie 1310 třetí generace. Byl nahrazen na začátku 90. let modelem 1325 (Liberta).\n\n\n"}
{"id": "422345", "url": "https://cs.wikipedia.org/wiki?curid=422345", "title": "Dacia 1325", "text": "Dacia 1325\n\nDacia 1325 (nebo Dacia Liberta) byl osobní automobil s karoserií hatchback, vyráběný rumunskou automobilkou Dacia mezi lety 1991 a 1996. Vůz nahradil v roce Dacii 1320, která pochází z Dacie 1310 druhé generace. Dacia 1325 pocházela z třetí generace (z roku 1989). V roce 1993 byla modernizována (stejně jako 1310) a v této podobě se vyráběla až do roku 1996, kdy skončila výroba.\n\n\n"}
{"id": "422346", "url": "https://cs.wikipedia.org/wiki?curid=422346", "title": "Platnost", "text": "Platnost\n\nV právu je platnost vlastnost právní normy (respektive právního předpisu) nebo právního jednání.\n\nObecně závazné právní předpisy v České republice nabývají platnosti dnem vyhlášení ve Sbírce zákonů. Platnost v tomto případě znamená, že se právní předpis stal součástí českého právního řádu.\n\nZměna nebo zrušení právního předpisu je možné pouze jiným právním předpisem. Případně je možné úpravu doby platnosti předpisu uvést již v samotném předpisu slovy „pozbývá platnosti dnem…“. Po tom co se předpis stane platným je zapotřebí zajistit ještě aplikovatelnost. Aplikovatelnost právního předpisu vzniká až jeho účinností. Tato doba mezi platností a účinností právního předpisu neboli „legisvakance“ má poskytnout čas k seznámení se s novou právní úpravou a také k přípravě přijetí potřebných opatření k její následné aplikaci. Právní předpis může být měněn neboli „novelizován“, samotná novela má pak také dobu své platnosti a účinnosti. Spolu se zánikem účinnosti právního předpisu zaniká i jeho platnost, přestože účinnost právního předpisu může nastat až po nabytí platnosti.\n\nPrávní jednání je platné, jestliže splňuje všechny náležitosti (formální i obsahové), které právní řád pro dotyčný druh právního úkonu vyžaduje. Právní úkon se stane platným (\"perfektním\") v okamžiku, kdy získá poslední z předepsaných náležitostí. Náležitosti právních jednání jsou:\nDále lze také rozlišovat neplatnost právního jednání relativní a absolutní. Zatímco neplatnost absolutní je dána automaticky nějakou vadou konkrétního právního jednání, neplatnost relativní automaticky nevzniká, a ten kterého se to týká, se musí této neplatnosti sám dovolat. Až na některé případy, pracuje občanský zákoník s tím, že pokud je právní jednání označeno jako neplatné, jedná se pouze o neplatnost relativní. \n\n"}
{"id": "422352", "url": "https://cs.wikipedia.org/wiki?curid=422352", "title": "Freedom (kosmická stanice)", "text": "Freedom (kosmická stanice)\n\nFreedom (česky Svoboda) bylo označení připravované a nerealizované orbitální stanice Spojených států amerických. Místo ní vznikla stanice ISS. \n\nPředchozí americká stanice Skylab dosloužila v roce 1979, Sověti měli sérii stanic Saljut, od roku 1986 novou stanici Mir. Američané se rozhodovali pro svou stavebnicovou orbitální stanici. Agentura NASA připravila projekt stanice s názvem Freedom (česky svoboda), který by byl obsluhován jejich raketoplány. Jeho cena byla stanovena 15 mld.dolarů. Prezident Ronald Reagan program oznámil světu v roce 1988.\n\nKdyž došlo v letech 1989-1991 k postupnému rozpadu komunistického bloku východní Evropy, existovalo reálné nebezpečí úniku kvalifikovaných vědců bývalého SSSR do států s teroristickými skupinami. Došlo k řadě dohod mezi státy, resp.jejich organizacemi NASA a Eněrgija, že budou na projektech kosmonautiky spolupracovat. Dle jejich dohody z června 1992 měly být lodě Sojuz TM používány u Freedomu jako záchranné lodě. Začalo se s výrobou jednotlivých dílů určených pro Freedom. Plánovaná cena projektu dosáhla postupně dvojnásobku, tedy již 30 mld.dolarů. V dalším roce 1993 v důsledku dalších jednání bylo rozhodnuto projekt i název plánované stanice změnit, nová se měla jmenovat nejdříve Alpha, pak po jednáních s Rusy Mezinárodní vesmírná stanice (International Space Station – ISS). Rusové se na základě společného plánu rozhodli ustoupit od uvažované stavby Miru 2. Američané chtěli společným projektem snížit plánované výdaje na stanici. Projekt ISS, který nahradil plánované Freedom a Mir 2 se podařilo realizovat.\n\n"}
{"id": "422353", "url": "https://cs.wikipedia.org/wiki?curid=422353", "title": "Mitchel Musso", "text": "Mitchel Musso\n\nMitchel Musso (* 9. července 1991, Garland, Texas) je americký herec.\n\nŽije v Texasu se svou matkou, otcem a dvěma bratry, Masonem a Marcem, a jejich psem Stitchem. Už dva roky je plně zaměstnán točením reklam a několika filmů. Mitchelův průlom přišel v září 2002, když New Line Cinema potřebovalo dva malé chlapce pro role synovců Roberta Duvalla a Michaela Caina ve filmu Vysloužilí lvi (2003). Nejvíce ho proslavila role Olivera Okena v seriálu Hannah Montana. V poslední serii Hannah Montana Forever už ale nehraje.\n"}
{"id": "422360", "url": "https://cs.wikipedia.org/wiki?curid=422360", "title": "Hejčín", "text": "Hejčín\n\nHejčín (, \"Hejcin\") je historická obec, městská čtvrť a katastrální území na severozápadě statutárního města Olomouce s asi dvěma a půl tisíci obyvateli. Součástí Olomouce je od roku 1919.\n\nPrvní písemná zmínka o Hejčíně pochází už z roku 1078 (\"Haychin\"), kdy byl olomouckým knížetem Otou darován nově založenému klášteru Hradisko. Tomu patřil až do zrušení kláštera roku 1784, místní hospodářský dvůr byl ale v roce 1635 prodán jezuitské koleji. Šlo o malou vesnici převážně českého charakteru, jejíž náves v místě dnešního Mrštíkova náměstí, kde byla roku 1821 postavena kaple sv. Jana, původně obtékalo jedno z ramen Moravy. Obyvatelé se zřejmě živili především rybářstvím, fungoval zde také dlouhá léta mlýn. V roce 1850 se Hejčín stal samostatnou obcí, ovšem v roce 1919 se začlenil do Velké Olomouce jako její městská část.\n\nVýstavba olomoucké pevnosti v polovině 18. století se Hejčína nedotkla, ale v roce 1851 zde bratři A. a H. Mayovi zakoupili rozsáhlé pozemky, na nichž vybudovali cukrovar zahrnující také lihovar a drožďárnu (vyvlastněn v roce 1939). Roku 1911 byla také na místě mlýna vyhořelého o dva roky dříve postavena hydroelektrárna, dodávající elektřinu do širšího okolí. Hospodářskému rozvoji napomohla i železnice Olomouc-Čelechovice, procházející s nádražím Olomouc-Hejčín katastrem obce, takže počet obyvatel se během druhé poloviny 19. století zečtyřnásobil. Rozšiřovala se i její zástavba a Hejčín se tak postupně stavebně propojil jak s Řepčínem na severu, tak s Neředínem a Novou Ulicí na západě a jihu. Nejužší kontakty, včetně působení řady spolků (Sokol, DTJ, Orel a další), měl ovšem vždy s Řepčínem.\n\nRoku 1919 zde byl založen sportovní klub FK Hejčín, dnes SK Sigma Olomouc, a slavným se stalo i loutkové divadlo Kašpárkova říše. V letech 1929 až 1935 byl na hejčínském katastru postaven kostel sv. Cyrila a Metoděje s věží vysokou 65,7 m, který se v roce 1942 stal centrem nové římskokatolické farnosti zahrnující také Řepčín a část Nové Ulice. Původní česká škola založená roku 1871 byla i přes další budovu z roku 1912, v níž byla po roce 1920 otevřena také měšťanka, dlouho nevyhovující, ovšem až v roce 1956 bylo založeno Gymnázium Olomouc-Hejčín.\n\n\n\n\n"}
{"id": "422364", "url": "https://cs.wikipedia.org/wiki?curid=422364", "title": "Nový světový pořádek", "text": "Nový světový pořádek\n\nPojem nový světový pořádek nebo nový světový řád se používá pro označení nového období dějin, v němž dochází ke dramatickým změnám ve struktuře světového politického myšlení a rovnováhy sil. Přes různé výklady této politické doktríny v ní je často zastoupena myšlenka nějakého druhu jednotné světové vlády.\n\nPrvní užití termínu na Západě souvisí s Wilsonovými Čtrnácti body a s výzvou k ustavení Společnosti národů po první světové válce. Termín byl použit i na konci druhé světové války při popisu plánů na ustavení Organizace spojených národů a brettonwoodského systému, ovšem opatrněji, ve snaze vyhnout se negativním asociacím s neúspěšnou Společností národů. Při zpětném pohledu však mnozí komentátoři označovali politický pořádek nastolený vítězi druhé světové války jako „nový světový pořádek“.\n\nNejšířeji diskutované užité pojmu v poslední době přišlo na konci studené války.\nPrezidenti Michail Sergejevič Gorbačov a George H. W. Bush použili termín, aby se pokusili definovat éru po studené válce a ovzduší spolupráce velmocí, v jehož realizaci doufali. Gorbačovova původní formulace byla všeobjímající a idealistická, ale jeho reálné možnosti byly vážně omezeny vnitřní krizí sovětského systému. Bushova vize byla ve srovnání s tím mnohem omezenější a pragmatičtější, někdy možná až účelová, a úzce souvisela s válkou v Perském zálivu.\n\n"}
{"id": "422369", "url": "https://cs.wikipedia.org/wiki?curid=422369", "title": "University of Delaware", "text": "University of Delaware\n\nUniversity of Delaware (také zvaná UD či UDel) je státní univerzita ve městě Newark na severu amerického státu Delaware. Studuje zde přes 19 000 studentů a UD je tak největší vysokou školou v Delaware. Vedle hlavního kampusu v Newarku má také další sídla v Doveru, Georgetownu, Lewesu a Wilmingtonu. University of Delaware patří k nejlepším státním univerzitám ve Spojených státech, tzv. Public Ivy. Je zvláště známá díky svému výzkumu a výuce v oblastech biochemie, chemie a chemické inženýrství.\n\nUniverzita byla založena v roce 1743 presbyteriánským knězem Francisem Alisonem s názvem \"Free School\". V roce 1833 změnila své jméno na \"Newark College\" a svůj současný název nosí od roku 1843. Roku 1921 byla škola sloučena s \"Delaware Women's college.\n\nSportovní týmy univerzity se nazývají \"Fightin' Blue Hens\".\n\n\n"}
{"id": "422370", "url": "https://cs.wikipedia.org/wiki?curid=422370", "title": "Freedom", "text": "Freedom\n\nFreedom může být:\n\n\n\n\n\n"}
{"id": "422371", "url": "https://cs.wikipedia.org/wiki?curid=422371", "title": "Juraj", "text": "Juraj\n\nJuraj je mužské křestní jméno. Jméno staroslovanského původu, srovnejte s ruským slovem юркий (jurkij) znamenající \"mrštný, hbitý, obratný\". Ženská podoba je Juraja. Někdy se spojuje se jménem Jiří.\n\nJura, Juraš, Jurajek, Jurajko, Jurík\n\n\nMiloslava Knappová, Jak se bude vaše dítě jmenovat?\n"}
{"id": "422384", "url": "https://cs.wikipedia.org/wiki?curid=422384", "title": "Revitalizace", "text": "Revitalizace\n\n__BEZOBSAHU__\nRevitalizace (z lat. \"re\"-, znovu a \"vitalis\", životný, životaschopný) znamená obnovení a oživení. Slovo se nejprve používalo pro obnovu životnosti kulturních menšin, místních tradic a podobně. Dnes se používá ve velmi mnoha, například těchto spojeních:\n\n\n\n\n\n\n\n\n\n"}
{"id": "422406", "url": "https://cs.wikipedia.org/wiki?curid=422406", "title": "Sonja Bullaty", "text": "Sonja Bullaty\n\nSonja Bullaty (17. října 1923, Praha – 5. října 2000, New York) byla americká fotografka českého původu.\n\nSonja Bullaty se narodila v rodině pražského židovského bankéře v roce 1923. Svůj první fotaparát dostala od svého otce ve 14 letech. V roce 1941 byla deportována nejprve do gheta v Lodži a později do koncentračního tábora. Před koncem války uprchla z pochodu smrti poblíž Drážďan. Po osvobození se vrátila do Prahy, avšak nikdo z jejích blízkých válku nepřežil. Stala se asistentkou fotografa Josefa Sudka. V roce 1947 odjela do New Yorku, kde se seznámila s Angelem Lomeou, za kterého se provdala v roce 1951. V padesátých letech se oba věnovali fotografování uměleckých děl v muzeích a galeriích. Od počátku sedmdesátých let fotografovali barevně. Vydali spolu několik knih, jejich fotografie otiskovaly časopisy \"Life\", \"Time\" a \"Audubon\". V roce 1968 navštívili Prahu a dokumentovali pražské jaro a okupaci.\n\n\n\n"}
{"id": "422422", "url": "https://cs.wikipedia.org/wiki?curid=422422", "title": "Pikovice", "text": "Pikovice\n\nPikovice jsou vesnice na levém břehu Sázavy, asi 3 km před jejím soutokem s Vltavou. Tvoří jednu ze dvou místních částí obce Hradištko v okrese Praha-západ ve Středočeském kraji. Nemají vlastní katastrální území.\n\nPůvodně byly Pikovice plaveckou (vorařskou) vesnicí. V minulosti se v Sázavě i rýžovalo zlato. Podle pamětníků byla v Pikovicích cihelna.\n\nPrvní písemná zmínka o vesnici pochází z roku 1310. Další dokument o vesnici je z 27. března 1571, podle nějž Jan ze Šternberka prodal Jiříkovi Slepotickému „ves Sázavu, ves Pikovice, Louky, Podloučí, Měchenice, městečko Štěchovice, Brunšov, dvůr Třebenice, ves Hradiště a poplužní dvůr Chotouň“ za 2350 kop pražských. Celá oblast dnešní obce Hradiště pak jako celek vícekrát měnila vlastníka dědictvím nebou koupí. 13. října 1638 území získal Strahovský klášter, jehož tehdejší opat Kryšpín Fuk je známý svým projektem splavnění Vltavy.\n\nJiž od vzniku obecního zřízení v roce 1848 byly součástí obce Hradištko; tehdy měly Pikovice 132 obyvatel.\n\nOd 20. let 20. století se stala oblast v okolí Pikovic centrem turistiky a trampingu. Byla vybudována Posázavská stezka, vzniklo množství rekreačních chat jak v trampském stylu, tak v chatařském. V roce 1924 byl schválen regulační a parcelační plán a zahájen prodej parcel k rekreační výstavbě, ve třicátých letech navázala vilová výstavba. V roce 1937 byla dokončena lávka přes Sázavu a téhož roku byla vesnice elektrifikována.\n\nPo kruté zimě roku 1939/1940 postihla vesnici ničivá povodeň. Následovalo vyvlastnění pozemků a 15. září 1942 nucené vysídlení kvůli zřízení vojenského cvičiště SS. Železniční provoz na posázavské trati byl za války zastaven, tunely byly využívány k účelům válečné výroby a jako kryty. Od 11. června 1945 se znovuusidlovali původní obyvatelé.\nRoku 1907 zde byl založen svaz požární ochrany, v roce 1946 fotbalový klub SK Pikovice, roku 1953 DSO Sokol Pikovice, roku 1958 se pikovická Osvětová jizba připojila k Osvětově besedě v Hradišti, v Pikovicích působil dramatický kroužek a Okrašlovací spolek. 17. května 1989 byla založena místní organizace Českého svazu zahrádkářů.\n\nRoku 1946 založilo 13 zemědělců z Pikovic Jednotné zemědělské družstvo, to však brzy zaniklo.\n\nKoncem 70. let byla převážně svépomocí obyvatel někdejší hospoda U Dolejších přestavěna na samoobsluhu a závod veřejného stravování. Roku 1973 bylo na březích Sázavy vybudováno veřejné tábořiště.\n\nPikovice jsou jedinou částí obce Hradištko, kde jsou pojmenovány ulice. Hlavní ulice nesou názvy Pod Medníkem, Na Průhoně, Dlážděná a Nádražní. Další ulice nesou názvy Pobřežní, Pod Habernou, Zelená, Pod Holákem, Na Výsluní, Lomená, U Zvoničky, Spojovací, Ke Stezce, Okružní, Krátká, Dolní průhon, Na Schodech, Horní, Pod Zavíračkou. Historické jádro vesnice, selská stavení s nízkými popisnými čísly, se nachází kolem Nádražní ulice.\n\nSilniční doprava je odkázána na spojení přes vesnici Hradištko na hřebeni mezi vltavským a sázavským údolím, přes nějž vede silnice II/106 mezi Štěchovicemi na Vltavě a Kamenným Přívozem na Sázavě. Podél řeky Sázavy silniční spojení z Pikovic neexistuje, na protější břeh do Petrova vede jen pěší lávka.\nVeřejnou dopravu zajišťuje autobusová linka Pražské integrované dopravy č. 338, vedoucí z Prahy po levém vltavském břehu přes Štěchovice. Na území Pikovic má zastávky: \n\nPřes řeku vedl v historii brod na staré formanské cestě, případně přívoz. V roce 1926 jsou zmiňovány dva přívozy, jeden na začátku obce u mlýna, druhý u železniční zastávky. Roku 1937 byl přívoz nahrazen novou, betonovou lávkou.\n\nPro obsluhu Pikovic má od jara roku 1900 zásadní význam železniční zastávka Petrov u Prahy na trati 210 na protějším břehu Sázavy; roku 1906 byla zastávka vybavena čekárnou.\n\nOd Pikovic směrem na východ vede po úbočí sázavského břehu pěší Posázavská stezka, vybudovaná ve 20. letech 20. století. Je značena jako součást červené turistické trasy č. 0001. Z Pikovic vedou dvě zeleně značené trasy k jihu: 3042 přes Hradištko a Brunšov do Štěchovic, 3043 přes Medník do Třebsína. Rezervací Medník vede od roku 1965 okružní naučná stezka, zčásti souběžná s trasami 0001 a 3043. Cyklistické trasy v oblasti Pikovic značeny nejsou.\n\nPikovice jsou častým cílovým místem vodáckých plaveb po Sázavě. U mostu je předávací místo pro kánoe, vybavené klecovými kontejnery, a malé parkoviště.\n\nVe vsi je veřejné tábořiště provozované sborem dobrovolných hasičů, restaurace U Dolejších, smíšené zboží manželů Součkových, kiosek na parkovišti, cukrárna u lávky, ubytovací zařízení KATKA a FEO a tenisové kurty.\n\nV oblasti u Pikovic se nachází kopec Medník, od roku 1933 chráněný jako národní přírodní památka. V rezervaci Medník se vyskytuje ojedinělé naleziště rostliny kandík psí zub, latinsky \"Erythronium dens-canis\", která je i ve znaku obce Hradištko.\n\nHorolezecky významná je skalní věž \"Pikovická jehla\", která se nachází ve svahu nad Sázavou, poblíž železniční trati.\n\nO Pikovicích se zmiňuje Jan Werich v písni \"Babička Mary\". Rapper Stříbrný Rafael v Pikovicích nahrál videoklip ke své písni \"Pikovice.\"\n\n"}
{"id": "422423", "url": "https://cs.wikipedia.org/wiki?curid=422423", "title": "Arciděkanství", "text": "Arciděkanství\n\nArciděkanství může být:\n\n\n"}
{"id": "422430", "url": "https://cs.wikipedia.org/wiki?curid=422430", "title": "Španělsko v 19. a na počátku 20. století", "text": "Španělsko v 19. a na počátku 20. století\n\nHistorie Španělska v 19. a na počátku 20. století odráží veškeré jevy spojené s rozvojem evropské civilizace v tomto období. Specifický je fenomén krize z rozpadu koloniální říše, který vyostřil konflikty liberálních a konzervativních sil ve španělské společnosti.\n\nPo návratu z exilu odmítl král Ferdinand VII. přísahat na liberální ústavu z roku 1812 a pokračoval v absolutistické vládě.\nTato skutečnost byla na Pyrenejském poloostrově akceptována. Jiná byla situace v americké části španělské říše, kde v průběhu napoleonských válek místní elity vyhlásily nezávislost na španělské vládě. Některé složky hnutí za nezávislost v Latinské Americe respektovaly autoritu španělské koruny, avšak nikoli v její absolutistické podobě. Španělsko nezávislost svých kolonií neuznalo, podněcovalo odpor proti nezávislosti a vojensky v nich intervenovalo, a to okamžitě po ukončení francouzské okupace. Avšak státní pokladna byla po napoleonských válkách blízko státnímu bankrotu a nebyla schopna nést náklady na intervenční armádu. Proto v roce 1819 Španělsko prodalo Spojeným státům Floridu za 5 miliónů dolarů.\nNa rok 1820 připravoval král další vojenskou expedici o síle 10 praporů k potlačení revoluce v Latinské Americe. Jednomu z praporů velel Rafael del Riego. Před naloděním zahájil 1. ledna 1820 v Cádizu vzpouru a požadoval znovuzavedení ústavy z roku 1812. Přes počáteční apatii obyvatelstva bylo povstání úspěšné a 7. března 1820 byl královský palác v Madridu obklíčen vojáky generála Ballesterose a 10. března král souhlasil s obnovením ústavy. Král byl poté uvězněn v domácím vězení, které trvalo po celou dobu liberální vlády.\n\nLiberální vláda uskutečnila v roce 1822 volby do kortesů. Svou formou připomínala španělská vláda příliš vlády francouzské republiky. Na Kongresu ve Veroně v prosinci 1822 se země Svaté aliance usnesly, že republikánské Španělsko představuje hrozbu rovnováze Evropy, a pověřily Francii znovu v něm zavést absolutní monarchii. 7. dubna 1823 překročila francouzská armáda hranice. Intervence byla úspěšná, v bitvě o Trocadero 31. srpna 1823 byly španělské síly poraženy a do měsíce se vzdal i obležený Cádiz. Král Ferdinand, kterého tam kortesy věznily, byl osvobozen a restaurován jako absolutní monarcha. Nicméně americké kolonie byly až na Antilské ostrovy nenávratně ztraceny. Poslední zbytky španělské armády na americkém kontinentě byly poraženy v roce 1824 v bitvě u Ayacucha v jižním Peru. Období 1820 až 1823 je též nazýváno (první) španělskou občanskou válkou.\n\nFerdinand VII neužil absolutní moc rozumně a po zbytek své vlády krutě pronásledoval liberály. V roce 1828 odrazil pokus Mexika dobýt Kubu, na druhé straně pokus o znovuzískání Mexika uskutečněný v roce 1829 skončil španělskou porážkou v bitvě u Puebla Viejo. Protože neměl mužského potomka, očekávalo se, že jeho nástupcem bude jeho bratr Don Carlos. 31. března 1830 Ferdinand vyhlásil Pragmatickou sankci, která dávala právo nástupnictví dcerám v případě, že král nemá syna, a prakticky tak vylučovala z následnictví jeho bratra. Don Carlos poté ze země odešel do exilu do Portugalska.\nPo smrti Ferdinanda VII. 29. září 1833 jeho manželka Marie Kristýna Neapolsko-Sicilská převzala s podporou liberálů regentství za svoji dceru, tehdy tříletou Isabelu II. Don Carlos, který aspiroval na trůn podle nástupnického řádu vylučujícího ženy z nároku na trůn, vpadl do země a získal zde podporu konzervativců tzv. karlistů. Protože se konzervativní síly odvrátily od trůnu, musela regentka hledat podporu u umírněných liberálů (moderadores) a provedla v tomto směru několik kroků. Během první karlistické války (1833-39) vydala v roce 1834 Marie Kristýna královské nařízení, kterým zavedla zřízení podobné ústavě z roku 1812, aniž by se na ni odvolávala. V témže roce definitivně zakázala inkvizici. Přes politické ústupky trval tlak na další liberalizaci. V roce 1836 obnovila ústavu z roku 1812 a rok nato vydala novou, ještě liberálnější ústavu. Válka skončila teprve po šesti letech bojů, kdy zvítězila vládní armáda vedená generálem Baldomerem Esparterem. Po ukončení války Marie Kristýna obnovila některá přednapoleonská privilegia, čímž si chtěla získat podporu konzervativních sil, a následně se pokusila odvolat ústavu z roku 1837. Tím vyvolala odpor a aktivizovala radikální demokraty (progresistas). Protože odmítla ustoupit jejich požadavkům, abdikovala 15. června 1840 na regentství.\nNovým regentem jmenovaly kortesy generála Espartera, který byl vůdcem radikálních demokratů. Espartero začal zavádět další reformy tak unáhleně, že vyvolal po celé zemi několik povstání, do jejichž čela se postavili moderadores. Espartero sice všechny vzpoury postupně potlačil, ale to ho nezachránilo a v roce 1843 byl umírněnými liberály donucen se vzdát titulu regenta.\n\nV reakci na neúspěch regentství, prohlásily v r. 1843 kortesy Isabelu plnoletou a postoupily jí většinu. Královna chtěla být v politice aktivní, přitom byla pod trvalým tlakem konzervativního královského dvora, obzvláště své matky, a v praktické politice se ani příliš nevyznala. Proto svěřovala tyto záležitosti svým generálům Narváezovi, Esparterovi a O'Donnellovi, které během své vlády jmenovala premiéry, a to i opakovaně. V roce 1846 se Isabela II na doporučení kortesů vdala za svého bratrance Františka Bourbonského, vévodu z Cádizu. Sňatkem došlo k oslabení karlistů, protože František patřil do okruhu možných následníků v původní mužské linii. Vědomi si této skutečnosti vyvolali karlisté v Katalánsku povstání známé též jako druhá karlistická válka (1846-49). Přestože si vzbouřenci vedli vojensky zdatně a podařilo se jim postavit armádu o síle 10 000 mužů, povstání nakonec vyhaslo poté, co jeho vojenský velitel Ramon Cabrera musel v důsledku svých zranění opustit Španělsko. Isabela měla s Františkem 11 dětí, z nichž se pět dožilo dospělosti. Její kralování bylo chaotické a nepřineslo Španělsku tolik potřebný klid. Královna se opřela o liberály a stala se zajatcem jejich politiky, prostřednictvím svých vlád nepřetržitě utiskovala přívržence umírněného absolutismu a na druhé straně nebyla přístupná zavedení svobodnějšího režimu. Nebyla oblíbena z těchto důvodů a navíc proto, že nedávala najevo zájem o poddané. \nV polovině padesátých let byl vytvořena společná vláda radikálů a liberálů, ale nebyla příliš úspěšná. V těchto letech se Španělsko účastnilo několika ozbrojených konfliktů – Krymské války, tažení do Kočinčíny (1858-62 spolu s Francií), španělsko-marocké války (1859-60), rekolonializace Dominikánské republiky (1863-65), první tichomořské války. Až na území v Maroku (rozšíření Ceuty a Melilly a získání Ifni) nepřinesly tyto války Španělsku žádné zisky. V šedesátých letech postihly Španělsko hospodářské obtíže a v důsledku neshod, jak je řešit, k tomu přistoupil rozklad Liberální unie. Liberálové a radikálové se však shodli v r. 1866 v Ostende na odstranění královny. To se podařilo po státním převratu vedeném generálem Joanem Primem v roce 1868, v jehož důsledku odešla Isabela do exilu do Francie.\n\nPřevratu z roku 1868 se ve Španělsku říká slavná revoluce, ovšem generálové zůstali u moci, přestože to tentokrát byli radikální demokraté. Nejvýznamnějším mužem tohoto období byl generál Francisco Serrano, který během revolučních zmatků přes odpor republikánů prosadil, aby byla monarchie zachována. Serrano byl jmenován regentem a následně v r. 1869 přijaly kortesy novou liberálně demokratickou ústavu. Juan Prim se stal předsedou vlády a měl za úkol připravit volbu nového krále. S odchodem královny do exilu se aktivizovali karlisté, kteří na trůn prosazovali vnuka původního pretendenta na trůn. Ovšem republikáni souhlasili s konstituční monarchií pod podmínkou, že král bude přísahat na novou ústavu, což karlisté jako legitimisté nechtěli přijmout. Jedním z možných kandidátů byl i generál Espartero, který se záhy kandidatury vzdal, aniž by to zasáhlo jeho značný politický vliv. Dalšími kandidáty byli dva němečtí princové, což se stalo jednou z příčin prusko-francouzské války. Období tahanic ukončily kortesy tím, že v r. 1870 zvolily králem prince Amadea, mladšího syna italského krále Viktora Emanuela II. Přestože král Amadeus I. přísahal na ústavu, kortesy ho považovaly za přivandrovalce a politikové proti němu intrikovali. Navíc karlisté zahájili třetí karlistickou válku a bouřili se i republikáni. V lednu 1873 Amadeus vyhlásil, že španělskému lidu nelze vládnout, abdikoval a zanechal zemi napospas bojům republikánů a karlistů. Kortesy bezprostředně poté prohlásily Španělsko republikou (První španělská republika). Při práci na nové ústavě se mezi zastánci republiky rozhořel spor, zda Španělsko má být federálním (stanovisko republikánů) nebo unitárním (stanovisko radikálů) státem. Země se zmítala v chaosu – propukala různá povstání, ať už kantonalistů nebo socialistů a do toho vstoupila Isabela II. s nárokem na trůn pro svého syna Alfonse, v jehož prospěch abdikovala v exilu již v r. 1870. Když v prosinci 1874 vypukla v Saguntu vzpoura vojáků podporujících Alfonse, armáda odmítla zakročit a republika se zhroutila.\n\nAlfons XII. záhy získal na svoji stranu republikánskou armádu, která mu přísahala věrnost. Poté skoncoval s karlistickým povstáním, když využil toho, že převážná část monarchistů přešla na jeho stranu. Karlistické války byly ukončeny v r. 1876 poté, co se Alfons s vládním vojskem vylodil v Pamploně. Téhož roku vešla v platnost nová ústava, která pak platila po celou dobu restaurace. Španělsko se stalo konstituční monarchií s dvoukomorovým parlamentem – nižší komorou (Congreso de Diputados) a vyšší komorou (Senado). Tato ústava dávala králi právo jmenovat senátory a libovolně odvolávat zákony, zároveň měl titul nejvyššího velitele armády. Ve vládnutí se střídaly dvě politické strany : Liberální strana a Konzervativní strana, které byly utvořeny podle anglického vzoru – oné době se ve Španělsku říká \"el turno pacífico\". Ostatní strany byly z politické soutěže vyloučeny, odborové organizace byly zakázány. Nástupem restaurace se významně centralizovala státní a soudní správa země. Reakcí na to byl vznik nacionalistických stran v Katalánsku a Baskicku. Vznikaly ovšem i celošpanělské strany jako např. v r. 1879 socialistická strana. V hospodářské oblasti je pro tyto roky charakteristický ekonomický vzestup. Španělsko bylo oproti ostatním evropským státům značně zaostalé a v oné době nastala široká modernizace; objem výroby významně vzrostl zejména díky výrazným ochranářským opatřením. Alfonsovi XII. se podařilo ukončit desetiletou válku na Kubě, která začala v r. 1868 a jejímž výsledkem bylo zrušení otroctví. V roce 1884 byla zahájena španělská kolonizace Západní Sahary. Mladý král zemřel na tuberkulózu v r. 1885 ve věku 28 let.\nPo smrti Alfonse XII. byla prohlášena regentkou Marie Kristýna Rakouská, která měla dvě dcery a byla tehdy znovu těhotná. 17. května 1886 se jí narodil syn, který byl prohlášen španělským králem jako Alfons XIII., a až do jeho plnoletosti v roce 1902 byla za něj regentkou. Toto období se vyznačuje politickým pokrokem: byl přijat zákon o sdružování, zaručena svoboda tisku, zavedeno všeobecné volební právo pro muže (1890) a vytvořena instituce poroty v soudnictví. Nové zákony umožnily rozšíření politické scény, z čehož pro budoucnost byla nejdůležitější republikánská strana (Partido Republicano de España).\n\nV r. 1895 vypuklo nové povstání na Kubě, v jehož důsledku vznikla v r. 1898 Španělsko-americká válka, ve které Španělsko utrpělo porážku. Výsledkem byl konec španělského panství v Americe (ztráta Kuby a Portorika) a téměř úplná ztráta Španělské Východní Indie (Filipíny a Guam), což bylo stvrzeno Pařížským mírem. Zbylá panství v Tichém oceánu (Severní Mariany, Karolíny a Palauské ostrovy) prodalo Španělsko Německu následujícího roku za 25 miliónů peset. Rychlou porážku vnímali Španělé jako neštěstí, což vedlo ke ztrátě důvěryhodnosti ve způsob vlády a dokonce vyvolalo pokus o převrat. Názory na příčinu porážky vykrystalizovaly do dvou protichůdných poloh: jedna ji viděla v přílišné liberalizaci španělské společnosti v předchozím období, druhá spatřovala příčinu v konzervativních silách brzdících společenské změny. Tyto dvě tendence ovlivňovaly španělskou společnost přinejmenším dalších padesát let.\n\nV r. 1902 nastoupil na trůn Alfons XIII. V počátcích jeho vlády \"el turno pacífico\" pokračovalo, ovšem volby byly manipulovány tak, aby je vyhrála ta strana, z níž jmenoval král premiéra. Byla zahájena decentralizace a mírně se pozměnil i volební zákon, což umožnilo účast nacionalistů, kteří mohli kandidovat jako nezávislí. V roce 1909 se vzedmul odpor proti částečné mobilizaci, kterou vláda vyhlásila v souvislosti s povražděním španělských dělníků, kteří stavěli železnici v severním Maroku. Tento odpor vyvrcholil v Katalánsku, kde během tzv. tragického týdne zprvu pokojné demonstrace přerostly v drancování a potlačení nepokojů mělo za následek 78 mrtvých. Odbory se následně pokusily vyvolat generální stávku, což skončilo naprostým nezdarem. V průběhu Marocké krize v roce 1912 získalo Španělsko pod svůj protektorát severní část Maroka, známou později jako Španělské Maroko. Během první světové války zůstalo Španělsko neutrální, ovšem podařilo se mu zřídit na svém zájmovém území na jihu Maroka, které bylo uznáno již v r. 1912, protektorát Cabo Juby. Neúčast ve válce přispěla k hospodářskému rozvoji, ale nebylo využito dostatečně všech příležitostí, které neutralita umožňovala. Překotný rozvoj způsobil inflaci a radikalizaci nespokojenců. Přitom došlo k seskupování dosud roztříštěných hnutí: společné cíle vyhlásili republikáni a socialisté, dvě největší odborové centrály UGT (socialistické odbory se základnou především v Madridu a Baskicku) a CNT (anarchistické odbory se základnou v Katalánsku) začaly úzce spolupracovat. Proti nim vytvořili vojáci obranné výbory (Juntas de Defensa). Odborové centrály dlouhodobě připravovaly generální stávku, na které se shodly v březnu 1917 a jejímž cílem mělo být ustavení provizorní vlády a volby do ústavodárného shromáždění. Stávka byla vyhlášena v srpnu 1917 a trvala několik dní. Stávkovalo se především v Katalánsku, Baskicku a velkých průmyslových centrech; jinde se stávka nekonala, nebo měla menšinový charakter; nepřidali se ani železničáři. Bylo vyhlášeno stanné právo, během něhož došlo k těžkým střetům mezi stávkujícími a pořádkovými silami. Byla to nejvážnější krize bourbonské restaurace a jejím přímým důsledkem byl konec období \"el turno pacífico\", protože ani v jedněch z následujících voleb (1918, 1919, 1920) nezískala žádná ze stran v parlamentě většinu a odpovídající vlády nebyly stabilní. Navíc v 1921 utrpěla španělská armáda zdrcující porážku v severním Maroku od místních rebelů, kteří se sdružili v tzv. Rífské republice. Ztráta 12 tisíc mužů zpochybnila postavení španělské armády a především jejího velení. Přestože se v dubnu 1923 uskutečnily další volby, vláda liberálů nebyla důvěryhodná, protože poslanci byli spolu propojeni a často i příbuzní. Vládlo všeobecné veřejné mínění, že nejlepší formou vlády by byla osvícená diktatura.\n\nV září 1923 povstal proti vládě generál Miguel Primo de Rivera a s podporou většiny obranných výborů provedl státní převrat. Přes výzvy vlády odmítl král vzbouřené důstojníky sesadit a nakonec dekretem jmenoval de Riveru premiérem a jediným ministrem a zároveň do čela země určil vojenské direktorium, které sestávalo z osmi generálů zastupujících generální kapitanáty a jednoho admirála. Bylo vyhlášeno stanné právo parlament byl rozpuštěn, byly zakázány politické strany a hnutí, zatímco odbory UGT zůstaly povoleny. Rovněž byly zakázány separatistické symboly a jediným úředním jazykem byla vyhlášena kastilská španělština. Stanné právo bylo zrušeno v r. 1925, kdy byla ustanovena civilní vláda namísto vojenské. Při této reformě obdržely místní samosprávy značné pravomoci, bylo založeno hnutí Vlastenecká unie (\"Unión Patriótica\") a v roce 1927 bylo zřízeno Národní poradní shromáždění (\"Asamblea Nacional Consultiva\"), do něhož se volilo korporativním systémem a které nemělo zákonodárnou moc. Způsob vlády se tak posunul od totalitního režimu, jako bylo v Evropě Stalinovo Rusku a Mussoliniho Itálie, spíše k autoritativním režimům jako Polsko nebo Portugalsko. Do roku 1926 se ve Španělském Maroku podařilo povstalce pacifikovat díky výměně velitelských kádrů a také za pomoci Francie, která umožnila vést operace z jí kontrolovaného území. Od převzetí moci začala vláda Primo de Rivery intenzivně zasahovat do hospodářství země. Byly zavedeny maximální ceny na některé druhy zboží, zákonem byla omezena práce žen, byla zahájena rozsáhlá výstavba sociálních bytů. Byl vydán zákon o ochraně národního průmyslu, z čehož těžil především těžký a těžební průmysl. Byl zřízen státní monopol na pohonné hmoty a společnosti tohoto odvětví musely být alespoň z 30 % vlastněny místními investory. Velká péče byla věnována silniční síti a byl schválen národní hydrologický plán, podle něhož se stavěly přehrady za účelem zavlažování i získání elektrické energie, jejíž produkce se v tomto období ztrojnásobila. Rovněž se ztrojnásobilo množství vyrobeného cementu a počet automobilů se zdvojnásobil. Díky světové konjunktuře byl španělský průmysl úspěšný i na mezinárodním poli a zejména se rozvíjely již industrializované oblasti jako Baskicko a Katalánsko. Prudký rozvoj měl za následek i vnitřní migraci obyvatel. Počet zaměstnaných v zemědělství poprvé poklesl pod polovinu a koncem 20. let činil 47 %. Náklady spojené s tímto rozvojem měly za následek vysoké schodky státního rozpočtu, což začalo ovlivňovat hospodářství již v r. 1927. Otřes způsobený hospodářskou krizí odhalil slabou konkurenceschopnost španělské ekonomiky. Vláda ztratila důvěru těch, kteří ji doposud podporovali a v únoru 1930 Alfonso XIII. Primo de Riveru odvolal, aby zachránil alespoň prestiž monarchie.\n\nMonarchie byla považována za komplice diktatury a v srpnu 1930 se San Sebastiánu sešli zástupci všech republikánských, radikálních a socialistických stran a založili zde revoluční výbor včele s Alcalá Zamorou. Síle opozičních stran nebyly královské vlády schopny čelit. Propukaly nepokoje a vzpoury, jako např. povstání v Jace v prosinci 1930. V dubnu následujícího roku 1931 proběhly komunální volby, které přinesly ve velkých městech jasné vítězství republikánům. 14. dubna 1931 bylo Španělsko prohlášeno republikou, poté opustil Alfons XIII. zemi a monarchie zanikla.\n"}
{"id": "422431", "url": "https://cs.wikipedia.org/wiki?curid=422431", "title": "Řepčín", "text": "Řepčín\n\nŘepčín (latin­sky původně \"Repsin\", \"Repsine\") je historická obec, městská čtvrť a katastrální území na severozápadě statutárního města Olomouce, které má přes 1 tisíc obyvatel. Od roku 1919 je součástí Olomouce.\n\nPrvní zmínka o Řepčíně pochází z listiny biskupa Jindřicha Zdíka z roku 1141. Původně malá ves, vždy českého charakteru, patřila zčásti do majetku olomoucké kapituly, zčásti klášteru Hradisko a několik domů klášteru augustiniánek u sv. Jakuba na olomouckém Předhradí (tato část však roku 1532 připadla kapitule). Byl zde také svobodný dvůr v majetku olomouckých měšťanů. Farní správou Řepčín patřil nejdříve pod kostel sv. Mořice, po roce 1783 do Křelova a od roku 1942 Hejčína. Roku 1850 se stal samostatnou politickou obcí, v tu dobu zde žilo 526 obyvatel, přičemž ke konci 19. století se jejich počet zvýšil na 1319. Samostatným Řepčín zůstal do roku 1919, kdy byl začleněn do Velké Olomouce jako její městská část.\n\nVýznamným počinem se stalo založení kláštera dominikánek roku 1889, který byl mateřským domem pro dalších 23 filiálek jak v okolí, tak třeba v USA. V Řepčíně řádové sestry měly také dívčí učitelský ústav, dívčí obecnou a měšťanskou školu a později i odbornou školu pro ženská povolání. Na počátku 30. let 20. století byl klášter dále rozšířen o prostory dívčího reálného gymnázia. Jejich činnost přerušil až komunistický režim, v roce 1950 musely odsud odejít a klášter pak sloužil jako vojenské učiliště pohraniční a vnitřní stráže, později jako nemocnice, součást Fakultní nemocnice Olomouc.\n\nHospodářský rozvoj obce souvisel s přivedením železnice do Kostelce, kdy zde byla zřízena železniční stanice Olomouc-Řepčín. V důsledku toho byla v roce 1903 postavena Brochova továrna na výrobu chemikálií, po třech letech přesunutá do Hodolan a nahrazená výrobou vidlí a vozových náprav Františka Pospíšila. Tento závod byl vzápětí rozšířen o slévárnu šedé litiny, což dalo základ velkým Moravským ocelárnám a železárnám, jež do jinak zemědělské obce přivedly řadu dělníků a fungovaly i po znárodnění roku 1945.\n\nVeřejná knihovna hlavního města Olomouce otevřela roku 1946 pobočku Řepčín. V roce 1991 byla založena Rodinná škola Olomouc, která byla přetransformována v roce 1995 na Střední odbornou školu Olomouc spol. s r. o.\n\n\n"}
{"id": "422433", "url": "https://cs.wikipedia.org/wiki?curid=422433", "title": "Ecce homo (rozcestník)", "text": "Ecce homo (rozcestník)\n\nSlovo Ecce homo (latinsky \"Ejhle člověk\") má několik významů.\n"}
{"id": "422437", "url": "https://cs.wikipedia.org/wiki?curid=422437", "title": "Gingerol", "text": "Gingerol\n\nGingerol, někdy též [6]-gingerol (systematický název \"(S)-5-hydroxy-1-(4-hydroxy-3-methoxyfenyl)-3-dekanon\", sumární vzorec CHO) je aktivní složkou čerstvého zázvoru. Chemicky gingerol patří mezi fenoly, ketony a alkoholy, a je příbuzný kapsaicinu, sloučenině dávající palčivost chilli papričkám. Obvykle se vyskytuje jako štiplavý žlutý olej, ale může mít také podobu krystalické pevné látky tající při nízké teplotě.\n\nTepelná úprava zázvoru transformuje gingerol na zingeron, který je méně štiplavý a má kořenně sladkou vůni.\n\nGingerol může zmenšovat nauseu při kinetóze nebo v těhotenství a může též přinášet úlevu při migréně.\n\n[6]-gingerol se používá k vyvolání hypotermického stavu „hibernace“ u potkanů.\n"}
{"id": "422440", "url": "https://cs.wikipedia.org/wiki?curid=422440", "title": "Proboštství", "text": "Proboštství\n\nProboštství je jednak církevní instituce, jednak budova nebo komplex budov, kde sídlí probošt. Protože pojem probošt má v církevní terminologii několik významů, podobně chápeme i proboštství:\n\n\n\"Klášterní hierarchie\" byla obvyklá např. u řádů benediktýnů, cisterciáků a premonstrátů. Naprostá většina těchto proboštství zanikla. Nejvýznamnější z dosud existujících jsou dva kláštery, založené benediktýnskými mnichy z Břevnovského kláštera, které se později osamostatnily a staly se opatstvími: Broumovský klášter a Rajhradský klášter. Nezávislá proboštství se vyskytují např. u křižovníků s červenou hvězdou. \n\nDalší proboštství: \n\n\n\n\n\n"}
{"id": "422441", "url": "https://cs.wikipedia.org/wiki?curid=422441", "title": "Julia Stiles", "text": "Julia Stiles\n\nJulia Stiles (* 28. března 1981, New York, USA) je americká herečka a dramatička. Hrála hlavní roli v romantickém filmu \"Princ a já\", společně s Julií Robertsovou se objevila i ve snímku \"Úsměv Mony Lisy\". V roce 2010 obdržela roli v seriálu \"Dexter\".\n\nPochází z irsko-britsko-italské rodiny, její matka Judith Stilesová je keramička, otec John O'Hara je podnikatel.\n\nHerectví se věnuje již od svého dětství, od 11 let vystupovala v experimentálním manhattanském divadle La MaMa Theatre, od roku 1993 do roku 1998 hrála s divadelní skupinou Ridge Theater, později si zahrála ve hře \"Monology vaginy\". Na divadle vystupovala i v Londýně.\n\nV letech 2000-2005 vystudovala angličtinu na Columbijské universitě. Kromě herectví se věnuje také psaní divadelních her a scénářů, věnuje se i sportu, amatérsky hraje fotbal.\n\n\n"}
{"id": "422442", "url": "https://cs.wikipedia.org/wiki?curid=422442", "title": "Kůrka", "text": "Kůrka\n\nKůrka může být:\n\n"}
{"id": "422444", "url": "https://cs.wikipedia.org/wiki?curid=422444", "title": "Synagoga ve Františkových Lázních", "text": "Synagoga ve Františkových Lázních\n\nSynagoga, neboli Templ, stála v lázeňském městě Františkovy Lázně od roku 1875 do roku 1938, kdy byla vypálena a zbořena nacisty. Proluka mezi domy není dodnes zastavěna. Téměř všichni židovští obyvatelé Františkových Lázní zahynuli během šoa, dnes ve městě žije pouze několik občanů hlásících se k židovství.\n\nPrvní doložená zmínka o Židech ve Františkových Lázních je z roku 1793, kdy zde během lázeňské sezóny přechodně pobývali židovští obchodníci z Hazlova, Kynšperka nad Ohří, Kynžvartu, Lomničky a dalších okolních obcí, a nabízeli sezonní lázeňské klientele své, vesměs drobné, zboží. Přibližně okolo roku 1830 jakýsi \"J.Kauders\" otevírá sezonní košer restauraci, kde se přirozeně začnou židovští lázeňští hosté scházet i ke konání bohoslužeb. Zařízení funguje zejména pod správou Kaudersova zetě, \"Phillipa Adlera\", jenž se později stal i prvním předsedou františkolázeňského náboženského spolku, nicméně Židé se smí natrvalo ve městě usadit až po r. 1848.\n\nNa začátku sedmdesátých let 19. století již počet židovských obyvatel Františkových Lázní přesahuje tři desítky a nadále stoupá. Je rozhodnuto o nákupu pozemků k výstavbě synagogy a zřízení hřbitova, finančních darů od mecenášů z řad židovské lázeňské klientely je za tímto účelem víc než dostatek.\n\nTak je již roku 1875 za přítomnosti představených náb. spolku, vrchního karlovarského rabína \"dr. Plauta\", představitelů města a četných hostí slavnostně vysvěcena synagoga a tentýž den je i slavnostně otevřen nový židovský hřbitov. Téhož roku je židovský náboženský spolek přeměněn na regulérní ŽNO. Za předsedu obce je zvolen Phillip Adler, do představenstva \"Abraham Pfefferkorn, Moritz Reichl, Nathan Spiegl, Josef Steiner, Leopold Weinfeld a Nathan Wessl. Správcem synagogy je zvolen Jakob Spiegl.\n\nNejvíce židovských obyvatel ve Františkových Lázních žije v první půli 80. let 19. stol, zhruba sedmdesát osob. V r. 1930 se hlásilo k židovskému vyznání už jen 63 místních občanů, po válce to byla hrstka navrátilců z koncentračních táborů, kteří na nějakou dobu obnovili chod ŽNO, ale ta velice brzy v důsledku populačního propadu způsobeného následky holocaustu zase zanikla.\n\nSynagoga byla postavena mezi lety 1873 až 1875 v tehdy velice módním tzv. maurském stylu jako nárožní budova na ulici \"Kaiserstraße\" (za první republiky \"Schillerova třída\", dnes ul. \"Americká\") podle plánů architekta Gustava Wiedermanna. Fungovala k bohoslužebným účelům až do mnichovské zrady, kdy bylo sporné území tzv. Sudet postoupeno nacistickému Německu. Ihned po anexi byla budova, stejně jako vedle stojící dům ŽNO a židovské nemocnice, terčem fanatického řádění nacistů; jelikož soubor domů byl na rohu, nebyl problém ji násilně vydrancovat a zapálit, aniž by došlo k většímu poškození sousedních \"árijských\" objektů. Místní židovský hřbitov byl za okupace zcela zdevastován a nezbylo z něj vůbec nic. Trosky synagogy byly odklizeny až roku 1944. Parcela, kde synagoga stávala, je dodnes nezastavěna a je zde umístěn skromný památník.\n\n"}
{"id": "422445", "url": "https://cs.wikipedia.org/wiki?curid=422445", "title": "Gefen", "text": "Gefen\n\nGefen ( גֶּפֶן, doslova „\"Vinná réva\"“, v oficiálním přepisu do angličtiny Gefen) je vesnice typu mošav v Izraeli, v Jeruzalémském distriktu v Oblastní radě Mate Jehuda.\n\nLeží mezi městy Bejt Šemeš a Kirjat Mal'achi v nadmořské výšce 164 metrů v zemědělsky využívané pahorkatině Šefela, nedaleko od západního okraje zalesněných svahů Judských hor.\n\nGefen je na dopravní síť napojen pomocí lokální silnice 383. Západně od vesnice probíhá severojižním směrem dálnice číslo 6 (\"Transizraelská dálnice\").\n\nGefen byl založen roku 1955. Na jižním okraji nynějšího mošavu se do roku 1948 rozkládala arabská vesnice Mughalis. Nacházel se v ní pramen léčivé vody využívané při ledvinových potížích. Roku 1931 žilo v Mughalis 447 lidí v 93 domech. Izraelci byl Mughalis dobyt v červenci 1948. Zástavba pak byla z větší části zbořena s výjimkou jednoho domu..\n\nZakladateli současného mošavu byli židovští imigranti z Maroka. Ti se zde usadili 9. září 1955. Původně byla vesnice zakládána jako součást jednotně koncipovaného regionálního osidlovacího projektu Chevel Lachiš, pak ale byla přeřazena do regionu Jeruzalémského koridoru, se kterým sdílela obdobné přírodní i ekonomické podmínky a potíže. Místní hospodářství je založeno na rolnictví a vinařství.\n\nPodle údajů z roku 2014 tvořili naprostou většinu obyvatel v Gefen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 390 lidí. Během roku 2014 populace stoupla o 4,3 %.\n"}
{"id": "422450", "url": "https://cs.wikipedia.org/wiki?curid=422450", "title": "Leader Fox", "text": "Leader Fox\n\nLeader Fox je česká značka jízdních kol vyráběných firmou Bohemia Bike. Leader Fox vyrábí jízdní kola v kategoriích - \"MTB 26\"\", \"Cross 700C\", \"City\", \"silniční kola\" a \"dětská kola\". Značka vznikla v roce 1996. Specifikace a příprava výroby modelů značky probíhá v konstrukční dílně v Českých Budějovicích. Rámy jízdních kol Leader Fox se vyrábějí z materiálu \"ALUMINIUM 7005\", komponenty jsou od japonské značky Shimano. \n\n"}
{"id": "422453", "url": "https://cs.wikipedia.org/wiki?curid=422453", "title": "Štědrá", "text": "Štědrá\n\nObec Štědrá () se nachází v okrese Karlovy Vary, kraj Karlovarský, zhruba 5 km jihozápadně od Žlutic a 25 km jihovýchodně od Karlových Varů. Žije zde obyvatel. \n\nPrvní písemná zmínka o vesnici pochází z roku 1239, kdy se na zdejší tvrzi zmiňuje Vít ze Štědré (Wit de Stedri). Podle písemných zmínek musela místní farnost v roce 1384 odvádět půlročně desátek ve výši 24 groše, což ukazuje na bohatou farnost s delší historií působení. Velký rozmach obce nastal po roce 1731, kdy hrabě Ferdinand Jakub z Kokořova dokončil přestavbu zámku a přenesl do Štědré sídlo žlutického panství.\n\n\n\n"}
{"id": "422454", "url": "https://cs.wikipedia.org/wiki?curid=422454", "title": "Nonnos z Panopole", "text": "Nonnos z Panopole\n\nNonnos z Panopole v Egyptě (řecky Νόννος), 2. pád: Nonna) byl nejvýznamnější řecký epik císařské doby. Žil ve druhé polovině 5. století n.l.\n\nNejvýznamnějším dílem je \"Dionýsiaka\" (Epos o Dionýsovi), který popisuje ve 48 knihách Dionýsův život od narození až do zbožnění. Podrobně je popsáno Dionýsovo tažení proti Indickému králi Dériadovi, což je obraz tažení Alexandra Velikého.\n\nDalším dílem je \"Metabolé tú kata Ióannén hagiú euangeliú\" (Parafráze svatého evangelia podle Jana).\n\nOvlivnil řadu současníků i následovníků, jako například: Pamprepios, Músaios, Kollúthos, Jan z Gazy, Paulus Silentarius.\n\n\n"}
{"id": "422457", "url": "https://cs.wikipedia.org/wiki?curid=422457", "title": "Mistrovství světa v ledním hokeji žen 1994", "text": "Mistrovství světa v ledním hokeji žen 1994\n\nMistrovství světa v ledním hokeji žen 1994 se konalo od 11. dubna do 17. dubna 1994 ve americkém Lake Placid. Mistrem světa se stal výběr hokejistek z Kanady.\n\nTýmy USA a Kanady se kvalifikovaly automaticky. Z Mistrovství Evropy v ledním hokeji žen 1991 se kvalifikovalo prvních pět týmů Finsko, Švédsko, Norsko, Německo a Švýcarsko. Asijská kvalifikace se hrála 11. a 12. března 1994 v Obihiro-no-Mori aréně v Obihiro v Japonsku a postoupila z ní Čína po dvou vítězstvích nad Japonskem s výsledky 6:2 (2:0, 1:1, 3:1) a 7:1 (4:1, 0:0, 3:0).\n\nOsm účastníků turnaje bylo rozděleno na dvě čtyřčlenné skupiny. Zde týmy sehráli v rámci své skupiny jeden zápas každý s každým. První dva týmy s nejvíce body postoupily dále do medailových kol, kdežto zbylé dva hráli o konečné umístění v tabulce.\n\nVšechny časy jsou místní (URC+2)\n\nVšechny časy jsou místní (URC+2)\n"}
{"id": "422470", "url": "https://cs.wikipedia.org/wiki?curid=422470", "title": "Datová schránka", "text": "Datová schránka\n\nDatová schránka je v českém právním řádu od roku 2009 definována jako elektronické úložiště speciálního typu zřízené podle příslušného zákona č. 300/2008 Sb., které je určeno k doručování elektronických dokumentů mezi orgány veřejné moci na straně jedné a fyzickými a právnickými osobami na straně druhé (od 1. ledna 2010 fyzické i právnické osoby mezi sebou). Datová schránka je povinná pro orgány státní moci a právnické osoby zapsané v obchodním rejstříku, dobrovolná je pro většinu podnikajících fyzických osob, zřídit si ji mohou i nepodnikající fyzické osoby.\n\nOrgány veřejné moci jsou povinny posílat dokumenty adresátům přednostně do datové schránky, mají-li ji zřízenu, a vzhledem k právní fikci doručení tak mají subjekty, jimž schránka byla zřízena, de facto povinnost si z ní dokumenty vyzvedávat. Česká republika je údajně prvním státem na světě, kde je používání datové schránky pro orgány veřejné moci a podnikající subjekty takto povinné.\n\nV roce 2014 Česká pošta představila koncept nové služby pracovně označené jako Hybridní datová zpráva/pošta, která by měla umožnit doručování skrz datovou schránku i osobám, které vlastní datovou schránku nemají.\n\nPodle evropského nařízení eIDAS bude zavedena elektronická identita.\n\nV obecném významu však toto sousloví označuje jakékoliv elektronické úložiště dokumentů, tedy například e-mailovou schránku.\n\nV České republice byly datové schránky v tomto významu zavedeny zákonem č. 300/2008 Sb., o elektronických úkonech a autorizované konverzi dokumentů, účinného od 1. července 2009. Tento zákon byl poté několikrát novelizován, a to zákony č. 190/2009 Sb. (poměrně rozsáhlé změny), 219/2009 Sb. (jen doplnění odkazu na zákon o advokacii), 227/2009 Sb. (pouze nahrazení slov „ekonomický subjekt“ slovem „osoba“) a 190/2009 Sb. (různé změny). Prováděcími předpisy jsou především vyhláška č. 194/2009 Sb., o stanovení podrobností užívání a provozování informačního systému datových schránek, a vyhláška č. 193/2009 Sb., o stanovení podrobností provádění autorizované konverze dokumentů.\n\nDatové schránky podle tohoto zákona je možno zřizovat od 1. července 2009. Do 90 dnů ode dne nabytí účinnosti zákona (jímž byl 1. červenec 2009, tedy cca do 30. září) musela být povinně zřízena datová schránka každému orgánu veřejné moci, každé právnické osobě zapsané v obchodním rejstříku (obchodní společnost) a některým dalším druhům subjektů uvedeným v zákoně (advokátům a daňovým poradcům až od 1. července 2012). Celkem se tato povinnost týká více než 400 tisíc subjektů. Datová schránka je aktivována (zpřístupněna) prvním přihlášením oprávněného uživatele, nejpozději však 15. dnem od doručení přístupových údajů. Datové schránky zřízené ze zákona byly automaticky i bez přihlášení zpřístupněny od 1. listopadu 2009. Od 1. ledna 2010 je možné dodávání dokumentů fyzických i právnických osob mezi sebou, a to tak, že soukromá osoba musí požádat o zpřístupnění své schránky pro zprávy od jiných soukromých osob. V roce 2009 se projekt Informační systém datových schránek (ISDS) umístil mezi finalisty soutěže IT projekt roku pořádané Českou asociací manažerů informačních technologií, v roce 2010 v anketě Křišťálová Lupa získaly datové schránky 1. místo v kategorii Anticena.\n\nI přes opakované ujišťování, že pro osoby, které si nechaly zřídit datovou schránku na žádost, bude její používání vždy dobrovolné, byla v roce 2015 zavedena povinnost elektronické komunikace s finanční správou pro všechny, kteří mají datovou schránku zpřístupněnou. I přes tuto povinnost ale neexistuje možnost podání dílčího přiznání k dani z nemovitých věcí v elektronické podobě, protože není zveřejněn požadovaný XML formát. V tomto případě tak není jasné, zda dotyčný, kterému zákon ukládá povinnost podat podání k dani z nemovitých věcí v elektronické podobě, musí podat řádné daňové přiznání, nebo zda může dílčí daňové přiznání podat v listinné podobě, či zda k elektronickému podání může využít jiný formát, např. PDF. Možným řešením je také znepřístupnění datové schránky.\n\nPo zavedení povinné komunikace s finanční správou prostřednictvím datové schránky pro všechny, kdo mají aktivní datovou schránku, byly uděleny v roce 2015 pokuty za daňové přiznání odevzdané v papírové podobě v počtu 322 pokut u daně z příjmů právnických i fyzických osob a 83 pokut u DPH, v roce 2016 počet udělených výrazně vzrostl, v období od 1. 1. do 17. 5. 2016 bylo uděleno 2528 pokut za nedodržení elektronické formy podání u daně z příjmů právnických i fyzických osob a 1110 u DPH.<ref name=\"zpravy.aktualne.cz/ekonomika/trest-pro-tisice-lidi-s-datovou-schrankou/r~0fbb2158218f11e6bff10025900fea04\"></ref> Za celý rok 2016 bylo za nedodržení elektronické formy podání uděleno 13 tisíc pokut, z toho 8330 pokut bylo uděleno v souvislosti s daňovým přiznáním k dani z fyzických osob.<ref name=\"www.podnikatel.cz/clanky/co-podnikatel-to-zlodej-smutny-svet-dle-vedeni-ministerstva-a-financni-spravy\"></ref> Pro plátce DPH navíc od 1. května 2016 platí, že pokud má povinnost učinit přiznání k DPH elektronickou formou a místo toho jej podá v papírové formě nebo pokud je podá datovou zprávou, ale ne ve formátu nebo struktuře zveřejněné správcem daně, je takové podání neúčinné a na plátce je pohlíženo, jako by podání neučinil.\n\nDatová schránka ve smyslu zákona č. 300/2008 Sb. z uživatelského pohledu funguje na podobném principu jako běžná e-mailová schránka, vlastní technické řešení je ale výrazně odlišné tak, aby zajišťovalo důvěryhodnost doručování datových zpráv.\n\nZpočátku zavedení systému datových schránek komplikovalo propojení s dosavadními a vlastními systémy správy dokumentů, které již mnohé subjekty měly. V současné době však prakticky všechny systémy spisových služeb propojení z ISDS podporují a připojení na datové schránky je součástí i Národního standardu pro elektronické systémy spisových služeb.\n\nDatová zpráva je tvořena „obálkou“ obsahující příslušnou elektronickou značku (e-razítko) a časovou značku (kvalifikované časové razítko), obsah zprávy má formu příloh. Zpráva tedy nemá část, která se u klasického e-mailu nazývá „tělo zprávy“. Jakmile je do datové schránky dodán nový dokument, je podle nastavení uživatele schránky doručeno na mobilní telefon za poplatek nebo na e-mail zdarma avízo o přijaté zprávě. Toto je obdoba upozornění o uložení listovní zásilky. Odesílatel v datové zprávě vyznačí, zda je určena do vlastních rukou. Maximální velikost datové zprávy je 20 MB. Vyhláška ministerstva (č. 194/2009 Sb.) vyjmenovává přes dvacet typů (formátů) souborů, které je možno takto zasílat.\n\nDatová schránka právnické osoby je vždy pouze jedna a úkon není možno adresovat konkrétnímu pracovníkovi, ale vždy jen subjektu jako takovému. Fyzická osoba má nárok na zřízení pouze jedné datové schránky, druhou schránku však může mít jako podnikající fyzická osoba, případně jako orgán veřejné moci, pokud má funkci takového orgánu. Podle původního znění zákona i orgán veřejné moci směl mít pouze jednu datovou schránku a dokonce územně-samosprávní jednotky směly mít pouze jednu schránku dohromady pro všechny své orgány, avšak novela č. 190/2009 Sb. umožnila orgánům veřejné moci vyžádat si další datové schránky, zejména pro vnitřní komunikaci.\n\nPřístup do datové schránky je možný s využitím několika forem zabezpečení, které si uživatel vybírá sám. Základní zabezpečení je tvořeno přístupovými údaji. Přístupové údaje, elektronické prostředky, technické podmínky a bezpečnostní zásady nejsou stanoveny přímo zákonem, ale prováděcí vyhláškou. Přístupové údaje jsou tvořeny jménem a heslem. Uživatelské jméno je tvořeno náhodně vygenerovaným řetězcem 6 až 12 znaků, bezpečnostní heslo je řetězcem 8 až 32 znaků, nesmí být shodné s uživatelským jménem a uživatel si je může kdykoliv změnit. Po pátém chybném zadání hesla je přihlášení na hodinu zablokováno a uživatel je informován o pokusu o neoprávněný přístup. Po 30 minutách neaktivity dojde k automatickému odhlášení. Uživatelská jména a hesla všem subjektům s povinností mít datovou schránku rozeslalo Ministerstvo vnitra zásilkami do vlastních rukou.\n\nVyšší formou zabezpečení přístupu je doplnění jména a hesla o jednorázové heslo OTP (One time password) a to buď formou SMS kódu doručeného pomocí placené služby \"Premium SMS\" (Time-based One Time Password - TOTP) nebo formou bezpečnostního kódu generovaného software/hardware prostředkem dle specifikace RFC4226 (HMAC-Based One-Time Password - HOTP). Bezpečnostní heslo ve smyslu vyhlášky č. 194/2009 Sb. je pak tvořeno statickou částí doplněnou o tento jednorázový bezpečnostní kód.\n\nPro zjednodušené přihlašování lze nainstalovat do mobilního telefonu nebo tabletu aplikaci Mobilní klíč ISDS. Jeho používání je však vázáno řadou podmínek k udržení požadované bezpečnosti.\n\nVyužít je možné také přihlášení pomocí elektronického občanského průkazu (eObčanka) vydaným po 1. červenci 2018 s aktivovaným čipem. K datové schránce je možné se přihlásit na portálu eidentita.cz. Kromě aktivovaného čipu je potřeba také čtečka dokladů a příslušný software.\n\nPoslední možností přihlašování je využití autentizačního certifikátu, který si v systému zaregistruje. Podrobnosti využití certifikátu jsou stanoveny opět ve vyhlášce č.194/2009 Sb.\n\nInformační systém datových schránek (ISDS) je informační systém veřejné správy, který obsahuje údaje o datových schránkách, jejich uživatelích, přístupech do schránky a dalších událostech spojených s jejich provozem atd. Správcem systému je ministerstvo vnitra, provozovatelem je držitel poštovní licence. Údaje ze systému jsou neveřejné, správce ani provozovatel systému nemají přístup do datových schránek jiných uživatelů. Množství veřejnoprávních subjektů má povinnost dodávat do systému informace (např. o zápisech a výmazech z rejstříků, o vzetí do vazby či nástupu trestu atd.) a ministerstvo má přístup k potřebným údajům z evidence obyvatel. Po zavedení systému základních registrů.\n\nK datové schránce je možné přistupovat přes speciální webové rozhraní provozované Ministerstvem vnitra ČR na adrese https://www.mojedatovaschranka.cz/ a také s využitím webových služeb. Díky tomu je možné pracovat s datovou schránkou jak z prostředí běžného prohlížeče, nebo i pomocí komerčních aplikací třetích stran.\n\nVelikost datové schránky není nijak omezena. Nemůže se tedy nikdy stát (na rozdíl od emailu), že se datová zpráva vrátí jako nedoručitelná, protože adresát má plnou schránku. Omezena je pouze doba, po kterou jsou zprávy v datové schránce uloženy. Tato lhůta činí 90 dnů od přečtení zprávy (pozor - nikoliv doručení), po níž jsou nevratně smazány (tuto konkrétní lhůtu stanovilo ministerstvo vyhláškou).\n\nPokud si adresát nebo odesilatel potřebuje datovou zprávu archivovat, má několik možností. Může si ji uložit svépomocí v jakémkoliv datovém úložišti, pevném disku apod. Vzhledem k tomu, že zpráva je opatřena kvalifikovaným časovým razítkem a rovněž kvalifikovaným elektronickým podpisem, nijak neztrácí na autentičnosti (viz § 64a odst. 5 zák. č. 499/2004 Sb., o archivnictví a spisové službě). Dále si může nechat u České pošty zřídit placenou službu Datový trezor, která zajistí ponechání datové zprávy přímo v datové schránce. Poslední možností je nechat si na autorizovaném pracovišti převést za poplatek do listinné podoby.\n\nPodstatnou náležitostí systému je, že každý dokument (úkon) je potvrzován doručenkou, která však potvrzuje doručení do datové schránky adresáta. V doručence jsou logovány všechny podstatné údaje - kdy byla datová zpráva dodána do datové schránky adresáta, zda si ji adresát přečetl nebo zda uplynula lhůta pro zákonnou fikci doručení. Tyto údaje jsou garantované (a tím se mj. systém liší od běžného emailu).\n\nDatové schránky zřizuje a spravuje Ministerstvo vnitra České republiky, které pro ně zřídilo oficiální informační web http://www.datoveschranky.info.\n\nProvozovatelem informačního systému datových schránek je Česká pošta s. p., která je držitelem poštovní licence. Náklady na provoz systému hradí stát ze svého rozpočtu. Zřizování a provozování schránek je bezplatné (placenou službou však je uchovávání dokumentů po dobu delší 3 měsíců), zasílání zpráv od orgánů veřejné moci nebo orgánům veřejné moci je bezplatné, avšak zasílání dokumentů mezi soukromými subjekty (které je možné od 1. ledna 2010) podléhá povinnosti odesílatele uhradit provozovateli odměnu; potvrzení příjmu adresátem je však odesílateli doručováno bezplatně.\n\nRozlišují se tyto typy datových schránek:\n\nTermín „orgán veřejné moci“ není v příslušném zákoně použit v běžném významu s odkazem na nějakou obecně platnou definici pojmu, ale je v něm zaveden jako legislativní zkratka pro okruh subjektů speciálně vyjmenovaný v § 1 odst. 1 písmeno a) tohoto zákona. Vedle toho pak jsou v zákoně zmíněny ještě „fyzické nebo právnické osoby vykonávající působnost v oblasti veřejné správy“, jimž na požádání musí být rozšířeny funkce datové schránky o funkce schránky orgánu veřejné moci.\n\nPřístup do schránky a plný rozsah práv má příslušná fyzická osoba, podnikající fyzická osoba, statutární orgán právnické osoby, člen statutárního orgánu právnické osoby, vedoucí organizační složky podniku zahraniční právnické osoby zapsané v obchodním rejstříku a vedoucí orgánu veřejné moci. Tyto osoby mohou svá oprávnění plně nebo částečně svěřit též dalším, pověřeným osobám, přičemž mohou k tomuto pověřování pověřit administrátora.\n\nNovelizační zákon 190/2009 Sb. umožnil, že fyzické nebo právnické osobě vykonávající působnost v oblasti veřejné správy mohou být funkce datové schránky orgánu veřejné moci na dobu výkonu této působnosti přiřazeny k její datové schránce.\n\nMinisterstvo zašle do vlastních rukou přístupové údaje k datové schránce osobě uvedené v § 8 odst. 1 až 4 zák. č. 300/2008 Sb. bezodkladně po zřízení datové schránky. Na žádost osoby uvedené v § 8 odst. 1 až 4 nebo administrátora zašle ministerstvo přístupové údaje k datové schránce pověřené osobě do vlastních rukou. Pokud jsou přístupové údaje doručovány listovní zásilkou, je vždy použita služba „Doporučená zásilka do vlastních rukou výhradně adresáta“. V praxi to tedy znamená, že dopis může převzít skutečně jen jeho adresát osobně. Pokud adresát doporučené zásilky není zastižen, je zásilka uložena a adresát je vyzván k jejímu vyzvednutí ve lhůtě deseti dní. K doručení přístupových údajů přitom může tedy dojít jak převzetím obálky s přístupovými údaji, tak i fikcí. K fikci doručení dochází v okamžiku, kdy uplyne desetidenní úložní doba zásilky na příslušné poště (zásilka je vrácena odesílateli).\n\nDatová schránka je následně zpřístupněna prvním přihlášením osoby uvedené v § 8 odst. 1 až 4 zák. č. 300/2008 Sb., nejpozději však patnáctým dnem po dni doručení přístupových údajů těmto osobám. Na základě tohoto ustanovení tedy platí, že datová schránka může být zpřístupněna, aniž by se oprávněný uživatel do ní přihlásil a fyzicky si převzal přístupové údaje (po doručení fikcí). V souvislosti s těmito skutečnostmi je třeba mít na paměti, že jakmile je datová schránka takto zpřístupněna, mohou být do ní dodávány datové zprávy se všemi možnými následky z toho vyplývajícími.\nU datových schránek zřizovaných na žádost je možné vydání přístupových údajů také formou tzv. virtuální obálky (zaslání aktivačního linku s přístupovými údaji na stanovenou e-mailovou adresu). Zaslání přístupových údajů tímto způsobem se přitom nepovažuje za doručení ve smyslu §10, odst. 2, zákona č.300/2008 Sb., o elektronických úkonech a autorizované konverzi dokumentů v platném znění. Nově zřízená datová schránka je v tom je v tomto případě tedy zpřístupněna až okamžikem, kdy se uživatel poprvé skutečně přihlásil.\nSchránku fyzické osoby a podnikající fyzické osoby ministerstvo znepřístupní v případě jejího úmrtí, prohlášení za mrtvého, omezení svéprávnosti nebo omezení na osobní svobodě (vazba, trest odnětí svobody, zabezpečovací detence, ochranné léčení, epidemiologické důvody ochrany zdraví lidu). Znepřístupnění je možné i zpětně. Schránky ostatních typů se ruší v případě zániku právnické osoby, zániku funkce, výmazu z příslušného rejstříku atd. Schránky se v takových případech ruší po 3 letech od data úmrtí, zániku, výmazu atd. O možnosti zrušení datové schránky na žádost uživatele se provozní řád nezmiňuje.\n\nSchránky zřízené na žádost musí být na žádost do tří dnů také znepřístupněny a na další žádost opět zpřístupněny, avšak byla-li znepřístupněná dvakrát během jednoho roku, lze ji znovu zpřístupnit nejméně po roce od druhého znepřístupnění.\n\nUmožňuje-li to povaha dokumentu, orgán veřejné moci jej jinému orgánu veřejné moci „doručuje“ (což zřejmě znamená povinnost) prostřednictvím datové schránky, pokud se nedoručuje na místě nebo pokud z bezpečnostních důvodů není mezi těmito orgány zavedena jiná forma elektronické komunikace. Pokud orgán veřejné moci doručuje fyzické osobě, podnikající fyzické osobě nebo právnické osobě, která má zpřístupněnu svou datovou schránku, doručuje jí prostřednictví datové schránky, pokud to umožňuje povaha dokumentu a pokud se nedoručuje veřejnou vyhláškou nebo na místě. Pokud jde však o úkon, pro nějž speciální právní předpis připouští doručení prostřednictvím datové schránky, řídí se pořadí způsobů doručování tímto speciálním předpisem.\n\nSoukromé osoby (fyzická osoba, podnikající fyzická osoba, právnická osoba) mají právo činit úkony vůči orgánům veřejné moci prostřednictvím datové schránky, avšak není to jejich povinnost, a to ani pokud jde o osoby, jimž byla datová schránka zřízena povinně ze zákona.\n\nHlavním účelem zřízení datových schránek bylo zavedení právního institutu elektronických úkonů. Ten byl tímtéž zákonem upraven takto:\n\nNovela zákona zavedla pokuty až do 10 milionů Kč za odesílání nevyžádaných obchodních nebo jiných obtěžujících sdělení a do 20 milionů za odesílání programů způsobilých poškodit informační systém.\n\nKonverze dokumentů z listinné podoby do elektronické se provádí rovněž na kontaktních místech veřejné správy, pokud však nejde například o\nKe konvertovanému dokumentu se připojuje ověřovací doložka a subjekt provádějící konverze je eviduje a po dobu 10 let záznam uchovává.\n\nInformační systém provozuje Česká pošta, potažmo Telefónica O2 Czech Republic, služby kvalifikované digitální kryptografie PostSignum.\n\n\n\nKlientský program pro ovládání datové schránky je nabízen zdarma. Tento program se spouští z webového prohlížeče, jeho správcem je Ministerstvo vnitra ČR a provozovatelem Česká pošta, s.p. Kromě základních funkcí program nabízí\nKromě státem nabízeného webového prostředí, vyvinuli nezávislí programátoři následující klientské programy:\n\n\n\nUživatelé se standardně přihlašují uživatelským jménem (ID osoby) a heslem (formulář ve webovém rozhraní, \"HTTP basic\" autentizace v SOAP rozhraní).\n\nZabezpečení lze zvýšit použitím X.509 certifikátu vydaného akreditovanou autoritou. Tímto certifikátem se pak uživatel nebo vnitropodnikový počítač prokáže při sestavování TLS spojení obalujícím protokol HTTP. Dle platné legislativy musí být odpovídající soukromý klíč nepřenositelným způsobem uložen na kryptografickém zařízení.\n\nOd 19. června 2011 umožňuje systém dvoufaktorovou autentizaci obvyklým heslem spolu s jednorázovým kódem. Jednorázový kód je buďto vytvořen systémem a doručen uživateli prostřednictvím zvlášť zpoplatněné SMS, který jej musí odeslat zpět webovým formulářem. Nebo se kód generuje uživatelovým bezpečnostním zařízením, které je synchronizováno s ISDS a které implementuje algoritmus HOTP ().\n\nPro výpočet sedmého znaku se používá Luhnův algoritmus o základu 32. Postupuje se takto:\n\n\nPro vývoj spolupracujících aplikací a vyzkoušení webového rozhraní je vedle ostré verze systému provozována samostatná testovací instance.\n\nPrvním problematickým bodem datových schránek je výběr domény. Oficiální informace o datových schránkách jsou na doméně www.datoveschranky.info. Samotný přístup do datové schránky je ale umožněn přes doménu www.mojedatovaschranka.cz. Takto zvolená doména je příliš dlouhá, což může vést k překlepům popř. i k phishingovým útokům. Riziko phishingových útoků bylo výrazně sníženo použitím přístupu přes https a zabezpečení EV (Extended validation) certifikátem.\n\nPro plnohodnotnou práci s datovými přílohami bylo nutné mít v prohlížeči nainstalován zásuvný modul pro 602XML Filler. Ten byl k instalaci nabídnut při prvním prohlížení datové zprávy, poté již není vyžadován. Nevýhodou zásuvných modulů je fakt, že je většinou není možné instalovat do počítačů, které jsou veřejně přístupné (tzn. v internetových kavárnách, počítačových učebnách, hotelích a jinde). V tomto případě se jednalo o proprietární program přeložený jen pro 32bitový operační systém Windows. Není tedy pravda, že práce s datovými zprávami byla možná odkudkoliv. Nicméně v prohlížeči bez zásuvného modulu bylo možné si zprávu a potažmo přílohu prohlédnout alespoň jako náhled.\n\nOd 1. července 2012, tedy tři roky po spuštění systému, bylo webové rozhraní přepracováno tak, že žádný zásuvný modul již není potřeba. Tím se stal systém přístupný mj. i z mobilních zařízení.\n\nSoučástí standardního nastavení datové schránky je požadavek na změnu uživatelského hesla vždy po 90 dnech. Nově je ale možné zapnout funkci, díky které není pravidelná změna hesla vyžadována.\n\nZprávy jsou v datové schránce uloženy pouze 90 dnů. Potom se bez náhrady a možnosti obnovení automaticky mažou. Toto je možné vyřešit tím, že si uživatel za úplatu u České pošty pronajme službu Datový trezor, kde jsou zprávy ukládány nebo si je uloží svépomocí.\n\nZprávy jsou automaticky opatřeny elektronickou značkou Ministerstva vnitra ČR coby stvrzení jejich původnosti. Od dubna 2011 je elektronická značka rozšířena o časové razítko (jen zprávy, údaje o doručení nikoliv). Podle současné certifikační politiky použité certifikační autority je platnost takové značky nejvýše tři roky. Z právního pohledu to však není problém, platí totiž tzv. vyvratitelná fikce pravosti, definovaná v §69a odst. 5 zák. č. 499/2004 Sb. (\"Neprokáže-li se opak, dokument v digitální podobě se považuje za pravý, byl-li podepsán uznávaným elektronickým podpisem nebo označen uznávanou elektronickou značkou osoby, která k tomu byla v okamžiku podepsání nebo označení oprávněna, a následně za doby platnosti uznávaného elektronického podpisu a kvalifikovaného certifikátu, na kterém je uznávaný elektronický podpis založen, nebo uznávané elektronické značky a kvalifikovaného systémového certifikátu, na kterém je uznávaná elektronická značka založena, opatřen kvalifikovaným časovým razítkem. To platí i pro dokumenty vzniklé z činnosti původců, kteří nejsou určenými původci.) \"\n\nPokud nicméně uživatel chce zajistit technické kontinuální zabezpečení samostatně uložených zpráv může buď využít bezplatné služby ISDS (od listopadu 2012), která do datové zprávy doplní vždy aktuální časové razítko, nebo si ji časovým razítkem opatří sám. Při uložení v Datovém trezoru je digitální kontinuita zajišťována jako součást služby.\n\nV červenci 2010 začal ISDS nabízet službu ověření původu zprávy tak, že držitel zašle její kopii systému a ten na základě interního prověřování rozhodne, zdali zpráva pochází z ISDS, nebo ne. Tato služba dosud nemá oporu v zákoně, nicméně její statusy jsou obecně přijímány.\n\nJinou možností je nechat si dokument ze zprávy za poplatek vytisknout a úředně ověřit na pobočce Czech POINTu. Zpráva (nebo její dokument) vytištěná na uživatelově tiskárně nemá žádnou právní hodnotu na rozdíl od té, která mu přijde v papírově formě poštou.\n\nSystém se průběžně vyvíjí, nové změny bývají nejprve nasazeny do testovacího prostředí a později do skutečného systému. V tomto mezidobí (nebo ještě dříve) se změna rozhraní ohlašuje na zvláštní webové schránce a bývá zveřejněna nová verze Provozního řádu (zahrnuje specifikaci rozhraní SOAP).\n\nMinisterstvo vnitra nabízí tří úrovně zapojení veřejnosti do vývoje systému:\n\n\nHybridní datová zpráva/pošta je koncept, který představila Česká pošta v roce 2014 a který by měl umožnit odesílání dokumentů prostřednictvím datové schránky i osobám, které ji nemají zřízenu. V tomto případě by Česká pošta dokument sama vytiskla, vložila do obálky a odeslala. Protože ale pouze vytisknutý dokument nemá žádnou právní váhu a autorizovaná konverze musí obsahovat náležitosti jako razítko a podpis, nemůže být prováděna strojově automaticky. Z tohoto důvodu česká pošta navrhla pro takovéto dokumenty použití speciálních vodoznaků, jejichž obsah by se objevil na dalších (neautorizovaných) kopiích automaticky konvertovaného dokumentu. To by ale zkomplikovalo ověření pravosti autorizované konverze dokumentu (celý dokument by bylo nutné zkopírovat a zjistit, zda se na všech stránkách dokumentu objeví nový prvek) a bránilo by to vytváření ověřených kopií.\n\n\n"}
{"id": "422472", "url": "https://cs.wikipedia.org/wiki?curid=422472", "title": "Gustav Porš", "text": "Gustav Porš\n\nGustav Porš (2. února 1888 Chrudim – 2. května 1955 Skuteč) byl český akademický malíř. V letech 1912–1915 vystudoval Akademii umění v Praze u prof. Vlaho Bukovace a Jana Preislera. Je známý především jako krajinář, tvořil především na Českomoravské vrchovině, ve Skutči, kde měl vilu a rodinu, a v Železných horách.\n\nSvé dětství prožil v rodné Chrudimi. Všeobecné vzdělání nabyl v Kateřinské škole a chrudimské 1. měšťance. Pak byl přijat do řezbářského oddělení Chrudimské školy pro zpracování dřeva s cílem pokračovat na umělecko-průmyslové škole. Místo toho musel nastoupit do učení v módním závodě, kde se uplatnil jako kreslič mód.\n\nS podporou velkostatkáře Auersperga se dostal do Prahy , kde byl přijat do soukromého ateliéru akademického malíře a krajináře Václava Jansy. Ve večerním studiu navštěvoval Umělecko-průmyslovou školu a současně docházel i do Vondrouškovy grafické školy.\n\nVytrvale na sobě pracoval a po roce vstoupil na Akademii výtvarných umění k profesorům Vlaho Bukovacovi a Janu Preislerovi. Po studiích se dále vyvíjel a po návratu ze studijních cest do Bosny, Hercegoviny a Dalmácie se trvale usadil ve východočeské Skutči, kde žil a pracoval až do konce života. Dokázal zachytit tak osobitě krásu tamější krajiny, že jeho obrazy nalézáme snad v každé „staroskutečské“ domácnosti, kde se dědí z generace na generaci.\nVe Skutči učil krajinářské olejomalbě a portrétu (kresby prezidenta T.G. Masaryka podle modelu) v době první republiky též několik amatérských žáků a zejména žaček, většinou spolužaček své dcery Boženy z dívčí měšťanské školy Komenského ve Skutči.\n\n\n"}
{"id": "422476", "url": "https://cs.wikipedia.org/wiki?curid=422476", "title": "Svídnická údolní dráha", "text": "Svídnická údolní dráha\n\nSvídnická údolní dráha (německy \"Schweinitztalbahn\") je název zrušené peážní železniční tratě v Krušných horách v údolí potoka Svídnice na česko-německém pomezí. Trať byla dokončena v letech 1926-1927 a spojovala města a obce Olbernhau-Grünthal, Brandov a Deutschneudorf. V roce 1966 byla na této trati zrušena osobní doprava a nákladní doprava v roce 1969. Svídnická údolní dráha je železnicí s nejkratší dobou provozu v Sasku.\n\nPrvním podnětem na zřízení železnice v údolí Svídnice se zabýval saský zemský sněm v Drážďanech již v roce 1887, kdy projednával petici obcí Oberlochmühle, Deutschkatharinenberg, Deutschneudorf, Brüderwiese a Deutscheinsiedel. Pohraniční obce žádaly o stavbu úzkorozchodné trati z Olbernhau. Trať měla být prodloužena až na české území do stanice Louka. Žádost však byla zamítnuta. Druhý pokus v roce 1908 byl již úspěšný a 12. února byla schválena subvence na stavbu trati s běžným rozchodem kolejí ve výši 1,11 miliónů marek. Stavební povolení bylo vydáno až 13. srpna 1913, protože se Sasko nemohlo dohodnout s Rakouskem na prodloužení trati do Čech. Podmínka výstavby nádraží v českém Brandově spočívala v prodloužení trati až do mosteckého revíru, odkud by bylo možno do Saska dovážet hnědé uhlí. Také vyšší náklady na stavbu trati s běžným rozchodem kolejí měly být kompenzovány rozvojem nákladní dopravy.\n\nStavět se začalo 23. června 1914 a dělníci postupovali z konečných stanic Oberneuschönberg a Deutschneudorf. Dne 16. ledna 1916 uzavřelo Německo a Rakousko-Uhersko smlouvu o peážním provozu pro úsek u Brandova. V tomto roce již byly postaveny viadukty a část železničního svršku, avšak práce byly v důsledku první světové války zastaveny. Na stavbě nádražních budov se vůbec nezačalo. Pouze v roce 1915 byly postaveny správní budovy v Niederlochmühle a Deutschkatharinenbergu. Po skončení války se nedostávalo financí na dokončení tratě a navíc Československo neuznalo mezinárodní smlouvu z roku 1916. Trať se proto podařilo dokončit až v letech 1926-1927.\n\nSlavnostní otevření tratě proběhlo dne 2. května 1927, kdy z Olbernhau do Deutschneudorfu vyjel první vlak. Na trati byly nejprve nasazeny dva páry osobních vlaků, které vyjížděly ze stanice Olbernhau. Vlak zastavoval ve stanicích a zastávkách \"Olbernhau-Grünthal\", \"Brandau\" (zastávka byla otevřena až 15. června 1928 a sloužila pouze pro osobní dopravu), \"Niederlochmühle\", \"Oberlochmühle\", \"Deutschkatharinenberg\" a konečné stanici \"Deutschneudorfu\". Doba jízdy trvala zhruba 35 minut. Významný podíl v provozu na trati měla nákladní doprava. Po zabrání Sudet v roce 1938 odpadla na brandovském nádraží celní kontrola. Po druhé světové válce tudy vlaky pouze projížděly mezi strážnými stanovišti.\n\nTéměř přesně po 39 letech dne 21. května 1966 byla na trati zrušena osobní doprava a nahrazena autobusy. Pro nákladní dopravu sloužila trať do 26. září 1969.\n\nV současnosti se po údolní dráze dochovalo jen několik stavebních pozůstatků (mostů, opěrných zdí a nádražních budov), převážně na německé straně. Veškeré nádražní stavby v Brandově byly do roku 1970 zbourány a v roce 1971 byly sneseny kolejnice a železné části viaduktů.\nKoleje zůstaly v provozu od nádraží Olbernhau-Grünthal k odbočce Neuschönberg s původním stavědlem. Po několika desítkách metrů je kamenný most přes Flájský potok, který tvoří státní hranici Německa a České republiky. Další dochovanou stavbou je bývalá nádražní budova v Niederlochmühle, nachází se v areálu stavební firmy. Část původního náspu slouží dnes za odbočkou na Seiffen jako silnice. V Oberlochmühle se dochovala dřevěná budova stanice a po několika metrech se nachází dlouhý obloukový kamenný viadukt.\n\n\n"}
{"id": "422486", "url": "https://cs.wikipedia.org/wiki?curid=422486", "title": "Kornamusa", "text": "Kornamusa\n\nKornamusa je dřevěný dechový nástroj s přímým cylindrickým vývrtem a dvojitým plátkem (strojkem), který je uložen ve vzdušnici podobně jako je tomu u dud. Dobu vzniku kornamusy přesně neznáme, v pramenech se její jméno objevuje v 16. století, největší obliby dosáhla pravděpodobně v renesanci. Do současné doby nebyl objeven jediný dochovaný exemplář nástroje, volné repliky jsou vyráběny tedy pouze podle popisů v historických organologických pramenech - obsáhlejší zmínku o nástroji lze například najít v díle Syntagma Musicum Michaela Praetoria (1619). \n\nKornamusa patří mezi tiché nástroje, barvou zvuku se podobá krumhornu. Hráč vydechuje do štěrbiny vzdušnice, zvýšený tlak ve vzdušnici rozechvěje strojek a ten potom vytváří zvuk. Nástroj je opatřen sedmi prstovými dírkami a jednou palcovou, spodní konec nástroje bývá uzavřen. Byl pravděpodobně vyráběn jako rodina čtyř velikostí SATB, jeho tonový rozsah je malý - nona.\n\n\n"}
{"id": "422495", "url": "https://cs.wikipedia.org/wiki?curid=422495", "title": "Josef Habsbursko-Lotrinský", "text": "Josef Habsbursko-Lotrinský\n\nJosef Antonín Jan Baptista Habsbursko-Lotrinský (9. března 1776 Florencie – 13. ledna 1847 Budapešť tehdy Budín) byl rakouský arcivévoda a uherský palatin. Jeho rodiči byli rakouský císař a český král a uherský král Leopold II. a Marie Ludovika Španělská.\n\nNarodil se jako deváté dítě toskánskému velkovévodovi Leopoldovi a Marii Ludovice Španělské. Mládí prožil ve Florencii. Učil se jazyky a domluvil se německy, italsky, latinsky a francouzsky. Jeho učiteli byli hrabě Fridrich Manfredini a F. A. Zeiller, který ho učil právnímu oboru. Roku 1790, po zvolení Josefova otce císařem, přesídlila rodina do Vídně.\n\nV roce 1795 se stal, po smrti svého staršího bratra Alexandra, uherským místodržitelem a o rok později byl uherským sněmem zvolen za palatina. Tuto funkci zastával půl století až do své smrti. Zasloužil se o hospodářský a kulturní rozvoj země. V napoleonských válkách se třikrát stal vrchním velitelem ozbrojeného odporu tamní šlechty. Roku 1840 přispěl k propuštění opozičních vůdců Miklóse Wesselényiho a Lájose Kossutha.\n\nV roce 1802 podpořil vznik uherského národního muzea. Byl pro založení školy pro důstojníky, nazvané Ludoviceum, která byla uvedena do provozu v roce 1835. Na výstavbu Uherské akademie věd věnoval 10 000 zlatých. Za jeho vlády byla roku 1827 v Uhrách vybudovaná první železnice a roku 1830 založena Uherská komerční banka. V roce 1844 založil v tehdejší Pešti technickou univerzitu. Na svých alcsutských statcích měl velmi dobře fungující hospodářství.\nNa budínském hradě nechal postavit hrobku, do které byli do roku 1944 pohřbíváni členové Josefské linie Habsbursko-Lotrinké dynastie. V roce 1869 byl v Budapešti odhalen na jeho počest pomník v nadživotní velikosti, který je umístěn na tamním, po něm pojmenovaném náměstí.\nZemřel v lednu roku 1847 v Budíně a pohřben byl v Budapešti.\n\n1.manželka (1799) Alexandra Pavlovna (1783–1801)\n2.manželka (1815) Hermína z Anhalt-Bernburg-Schaumburg-Hoymu (1797–1817)\n3.manželka (1819) Marie Dorotea Württemberská (1797–1855)\n\n\n"}
{"id": "422498", "url": "https://cs.wikipedia.org/wiki?curid=422498", "title": "Protiletadlový kanón", "text": "Protiletadlový kanón\n\nProtiletadlový kanón (neodborně též flak) je obvykle speciálně konstruován ke střelbě na vzdušné cíle - pilotované i bezpilotní letouny, helikoptéry, řízené střely a balóny. Vyznačuje se vysokou rychlostí střelby a velkou počáteční rychlostí střel. Bývá umístěn na speciální lafetu, která umožňuje kruhový odměr, má velký náměr a zajišťuje stabilitu zbraně při střelbě. Protiletadlové kanóny používají navíc i speciálně konstruovanou munici s časovými nebo bezkontaktními zapalovači, speciální protiletadlovými zaměřovači a mohou používat i systémy dálkového řízení. Kromě palby na vzdušné cíle může protiletadlový kanón ostřelovat i pozemní či námořní cíle.\n\nPrvní kanóny zvlášť upravené nebo konstruováné ke střelbě na vzdušné cíle (tehdy balóny) se objevily během Prusko-francouzské války v letech 1870-1871. Upravený kanón postavila firma Krupp. Měl ráži kolem 32 mm a byl umístěn na vozíku taženém koňmi.\n\nPřed první světovou válkou se objevilo v roce 1909 několik německých konstrukcí firmy Krupp, z nichž se 75 mm kanón dostal i do výzbroje a stal se poměrně rozšířenou zbraní. Ostatní státy v předválečném období ignorovaly rodící se hrozbu letectva a pozorovacích balónů. Po zahájení války se ve Francii a Rusku objevily improvizace, spočívající v montáži kanónů ráže okolo 75 - 76 mm na podstavec, který umožňoval střelbu na vzdušné cíle. Až v druhé polovině války se objevil první britský kanón, speciálně konstruováný k protiletadlové střelbě, ale až do konce války zůstala protiletadlová obrana vojsk záležitostí převážně protiletadlových kulometů různých typů. Koncem války se konečně (vznikl již v roce 1890) na frontě objevil moderně pojatý britský automatický 37 mm protiletadlový kanón firmy Maxim-Nordenfelt nebo QF 1-pounder pom-pom, který se stal pro německá letadla značnou hrozbou a kterému údajně padl za oběť i slavný \"Rudý baron\" Manfred von Richthofen.\n\nDruhou významnou oblastí rozvoje protiletadlového dělostřelectva byla obrana Britských ostrovů před nálety německých vzducholodí a bombardovacích letadel, které si vynutily použití děl středních ráží. Tato děla vznikala úpravou různých námořních děl pro střelbu na vzdušné cíle.\n\nV meziválečném období si armády uvědomily potenciální hrozbu letectva pro svá vojska a začaly se zajímat o zbraně vhodné pro protiletadlovou obranu. Bylo to znovu Německo, které ve spolupráci se Švédskem a Švýcarskem vyvinulo automatické protiletadlové kanóny ráže 20 a 37 mm, vhodné pro blízkou protiletadlovou obranu. Pro střelbu na vysokoletící cíle vznikl ve spolupráci se švédskou firmou Bofors zřejmě nejslavnější protiletadlový kanón 8,8cm Flak 18, později zdokonalený jako 8,8cm Flak 36 a 8,8cm Flak 37. Koncem 20. let švédské námořnictvo u firmy Bofors objednálo vývoj nového 40 mm protiletadlového kanónu, který byl nakonec velmi úspěšný a zaveden do výzbroje 17 států, přičemž jeho poslední verze slouží dodnes. Ale s blížící se druhou světovou válkou počet typů protiletadlových kanónů narostl a ve výzbroji většiny armád a námořnictev se objevily protiletadlové kanóny ráže od 20 do 130 mm. Vyjasnilo se i jejich určení a taktika použití.\n\nBoje druhé světové války, jak se brzy ukázalo, letectvo ovlivnilo velmi výrazně. S tím vzrostl i význam protiletecké obrany, která byla v tomto období postavená na stíhacích letadlech a protiletadlovém dělostřelectvu. V počáteční fázi války se především německé letectvo stalo významným prostředkem, který otvíral německým vojskům cestu k rychlým a efektním vítězstvím v západní Evropě. Německou Luftwaffe nakonec již brzy čekala první porážka v Bitvě o Británii, převážně zásluhou stíhačů, ale nezanedbatelně se na britském vítězství podíleli i obsluhy protiletadlových děl.\n\nVýznamnou roli sehrály protiletadlové kanony i na východní frontě, kde sovětská vojska dokázala vytvořit především kolem Moskvy téměř neproniknutelnou hráz. Později po nástupu spojenckého strategického letectva bylo podrobeno tvrdé zkoušce i německé protiletadlové dělostřelectvo, které muselo masivně odrážet údery strategického letectva na významné cíle v německém vnitrozemí. Celkem mimořádnou úlohu hrálo protiletadlové dělostřelectvo a jeho zbraně v bojích proti Japonsku. Námořní operace se z velké části odehrávaly na obrovských prostorách Tichého oceánu a hlavní údernou silou loďstev se staly letadlové lodě a letecké skupiny na nich umístěny. Bitevní lodě a křižníky, v předválečném období pýcha loďstev, se změnily především na plovoucí protiletadlové baterie, vyzbrojené desítkami protiletadlových děl středních a velkých ráží.\n\nV období po skončení druhé světové války přišel postupný konec klasických protiletadlových děl velkých a středních ráží - objevily se protiletadlové rakety. Protiletadlové kanóny menších ráží se udržely jako prostředek přímé protiletecké obrany jednotek na bojišti.\n\nV druhé polovině 60. let se objevila nová hrozba pro pozemní jednotky - bojové vrtulníky, vyzbrojené protitankovými řízenými střelami. Obratné ale ne příliš rychlé a pancéřované vrtulníky jsou pro malorážová děla vhodný cíl a naopak, jedním z nejvhodnějších prostředků pro boj v neočekávaně se objevujícími cíli jsou právě automatické malorážové rychlopalné kanóny. Podobná hrozba se objevila i v oblasti námořní výzbroje - protilodní řízené střely, letící nízko nad hladinou moře představují pro protiletadlové rakety mimořádně obtížně zasažitelný cíl, se kterým však automatické malorážové kanóny dokáží efektivně bojovat. Obrana proti vrtulníkům a bezpilotním letadlům, stejně jako proti nízkoletícím protilodním řízeným střelám dala protiletadlovým kanónlm druhý dech a tak úspěšně vstoupily i do 21. století.\n\n\n\n\nKanón má ráži 80 - 130 mm, což mu poskytuje dálkový dostřel 15 - 25 km a (významnější) výškový dostřel 10 - 15 km, u nejlepších zbraní ráže 130 mm do 17,5 až do 20 km. Spodní lafeta má tvar kříže a podvozek je používán pouze při přepravě - při zaujetí palebného postavení se demontuje. Horní lafeta kanónu je řešena jako plošina, otočná v kuličkového dráze spodní lafety. Na horní lafetě je umístěna celá dělostřelecká zbraň - tedy kolébka, hlaveň s brzdovratným zařízením a poloautomatickým závěrem, vyvažovače, řídítka a mířidla. Kromě toho jsou na plošině horní lafety umístěny sedačky měřičů - protiletadlová děla středních a velkých ráží obsluhují obvykle měřiči dva - jeden zaměřuje cíl v náměru, druhý v odměru, častým doplňkem je časovací mechanismus a nabíjecí/podávací stůl. Spodní lafeta může být nahrazena pilotem, masivním sloupem, pevně zabetonováném v zodolněném odpalovacího stanovišti a sedačky měřičů mohou být nahrazeny systémem dálkového řízení z centálního zaměřovače.\n\nCentrální zaměřovač je poměrně složité mechanické nebo elektromechanické zařízení - prakticky analogový počítač, který na základě vstupních údajů - známé balistiky zbraně a optickým dálkoměrem nebo radiolokátorem zjištěné výšce, rychlosti a vzdálenosti cíle vypočítává údaje potřebné k zamíření zbraně do potřebného prostoru, nastavení časovacích zapalovačů tříštivých granátů a okamžik výstřelu tak, aby se vystřelené granáty dostaly do blízkosti cíle a jejich časové zapalovače právě tehdy zapracovaly. Centrální zaměřovače obvykle neřídí jeden kanon, ale celou dělostřeleckou baterii.\n"}
{"id": "422499", "url": "https://cs.wikipedia.org/wiki?curid=422499", "title": "Hrádeček", "text": "Hrádeček\n\nHrádeček označuje velmi malý hrad. Slovo je obsaženo v místních názvech: \n\n\n"}
{"id": "422502", "url": "https://cs.wikipedia.org/wiki?curid=422502", "title": "Kogel", "text": "Kogel\n\nKogel ( ) je řeka v Komijské republice v Rusku. Je 193 km dlouhá. Povodí má rozlohu 2680 km².\n\nPramení na hřbetu Ydžidparma. Teče na jih krajinou porostlou lesy, jež jsou na dolním toku bažinaté. Ústí zprava do Ilyče (povodí Pečory).\n\nZdrojem vody jsou převážně dešťové srážky. Průměrný roční průtok vody činí 31,2 m³/s.\n"}
{"id": "422506", "url": "https://cs.wikipedia.org/wiki?curid=422506", "title": "Existenciální analýza", "text": "Existenciální analýza\n\nExistenciální analýza je psychoterapeutický přístup, zabývající se fenomenologickou \nanalýzou podmínek naplněného života (existence). \n\nTermín existenciální analýza (spolu s termínem logoterapie) zavedl do psychoterapie vídeňský neurolog a psychiatr Viktor Emil Frankl (1905–1997). Tento přístup se tak zařadil mezi tzv. vídeňské školy psychologie (spolu s Freudovou psychoanalýzou a Adlerovou individuální psychologií). Frankl neužíval pojem existenciální analýza zcela jednoznačně, ale ve dvou významových rovinách. V první z nich chápal existenciální analýzu jako filosoficko-antropologický základ logoterapie, jako teoreticko-výzkumný směr, hledající obecnou psychoterapeutickou antropologii (obecná existenciální analýza). Ve druhé významové rovině existenciální analýzou rozuměl \nterapeutický proces - analýzu konkrétního člověka, jejíž pomocí se snažil přivést pacienta k prožitku odpovědnosti za své bytí (speciální existenciální analýza).\nFranklovo pojetí systematizoval a dále obohatil Alfried Längle. Vytvořil z existenciální analýzy samostatný psychoterapeutický směr. Längle rozpracoval především oblast práce s emocemi (subjektivnímu prožívání oproti požadavku smyslu), biografickou práci (oproti orientaci na budoucí) a prohloubil motivační strukturu, která kromě tělesných a psychických motivačních sil předchází „vůli ke smyslu“. Terapeutickým cílem existenciální analýzy je emocionálně volné prožívání, autentické zaujímání postojů - tedy vlastní, vnitřně souhlasné, svobodné a zodpovědné zacházení se životem (se sebou samým a okolním světem). Existenciální analýza byla také rozšířena metodicky a zahrnuje metody vhodné pro terapii či prevenci všech psychických poruch. Díky své antropologii nachází uplatnění i v pedagogice, pastorační péči, krizové intervenci a koučování lidí.\n\n\n\n"}
{"id": "422507", "url": "https://cs.wikipedia.org/wiki?curid=422507", "title": "Šrotovné", "text": "Šrotovné\n\nŠrotovné je finanční příspěvek státu za nákup nového osobního automobilu při současném odevzdání starého na vrakoviště, kde je ekologicky zlikvidován. Má za úkol zmírnit důsledky ekonomické krize promítající se v klesajícím zájmu o nové automobily.\n\nV červenci 2009 bylo šrotovné zavedené nebo plánované v 15 zemích.\n\nNa základě lobbování Martina Jahna, který je zaměstnancem německého autombilového koncernu Volkswagen, se šrotovným zabývala i Národní ekonomická rada vlády. Podle člena NERVu Pavla Kohouta \"bylo proti němu samozřejmě devět z deseti ekonomů, přičemž ten desátý byl lobbista za Volkswagen\".\n\nŠrotovné kritizují zejména zastánci volného trhu jako český prezident Václav Klaus, který vetoval zákon zavádějící šrotovné s odůvodněním, že je diskriminační vůči mnoha ekonomickým subjektům. Proti šrotovnému se stavějí také ekologické organizace jako Hnutí DUHA nebo Greenpeace, která jej označila za ekologický i ekonomický nesmysl.\n\nPoslanecká sněmovna PČR přehlasovala 9. září 2009 prezidentské veto 101 hlasem poslanců ČSSD, KSČM a KDU-ČSL, pro šrotovné však nebyly vyčleněny finanční prostředky ve státním rozpočtu a jeho případné spuštění bylo ponecháno na rozhodnutí vlády. Poté, co se v listopadu 2009 poptávka po osobních autech stabilizovala, přestala jej prosazovat i Česká strana sociálně demokratická a nakonec nebylo zavedeno.\n\n"}
{"id": "422523", "url": "https://cs.wikipedia.org/wiki?curid=422523", "title": "Aleš Hušák", "text": "Aleš Hušák\n\nAleš Hušák (* 27. července 1957 Trutnov) je český právník a manažer, který působil jako generální ředitel společnosti Sazka v letech 1995-2011.\n\nVystudoval Právnickou fakultu Univerzity Karlovy a poté od roku 1986 pracoval v podniku Restaurací a jídelen v Praze 4. Později působil ve Státní bance československé a počátkem 90. let 20. století jako obchodní ředitel Výstaviště Praha. V roce 1994 se stal členem představenstva a v roce 1995 ředitelem největší firmy podnikající v Česku v oblasti hazardu – SAZKA a.s.\n\nZa komunistického režimu podepsal spolupráci s tajnou komunistickou policií – Státní bezpečností. Vystupoval pod krycími jmény „Chapman“ a „Krakonoš.“\n\nV roce 2011 se pod jeho vedením společnost SAZKA dostala do insolvenčního řízení a byl na ni prohlášen konkurz. V té souvislosti vyšlo najevo, že jeho roční mzda byla ve výši 15 milionů Kč (z toho asi jedenáct milionů tvořila základní mzda, zbytek byly různé nefinanční benefity, schvalované představenstvem společnosti). Také provoz jeho kanceláře, dvou aut Bentley, cesty letadlem, osobní kuchař či ochranka pohltily až 150 milionů Kč ročně. V případě odchodu ze společnosti by mu mělo být navíc vyplaceno odchodné v řádech desítek milionů Kč.\n\n\nPo krachu Sazky se drží v ústraní. Část roku tráví na Menorce, kde má rozlehlou vilu a vinice. Kromě toho se angažuje v pohostinství a potravinářství.\n\nVe volbách do Senátu PČR v roce 2016 kandidoval jako nestraník za hnutí NEZÁVISLÍ v obvodu č. 25 – Praha 6. V rámci kampaně mimo jiné používal heslo \"„kulomet do každé rodiny“\" na obranu proti migrantům, navrhoval rovněž zrušení všech mezinárodních smluv o ochraně přírody. Se ziskem 0,94 % hlasů skončil na posledním 10. místě a do druhého kola nepostoupil.\n\n\n"}
{"id": "422525", "url": "https://cs.wikipedia.org/wiki?curid=422525", "title": "Svatí Sergius a Bacchus", "text": "Svatí Sergius a Bacchus\n\nSvatí Sergius a Bacchus byli důstojníci římské armády. Oba pocházeli z urozených římských rodů - Sergius patrně z mocné patricijské rodiny Sergiovců. Sloužili v armádě císaře Maximiána, Sergius jako velitel vojenské školy ('primicerius gymnasii trionum') v Terstu a Bacchus byl jeho podřízený. Poté, co odmítli obětovat bohu Jupiterovi, byli zbaveni svých hodností, mučeni a zabiti. Dodnes jsou národními světci Sýrie.\n\nSergius i Bacchus udělali slušnou vojenskou kariéru. Těšili se přízni císaře. Sergius se stal velitelem vojenské školy ('primicerius gymnasii trionum') a Bacchus jeho podřízeným. Poté, co odmítli obětovat pohanskému bohu, byli zbaveni veškerých svých hodností a potupně vedeni městem Arabissus v ženských šatech. Poté byli mučeni a Bacchus zemřel 1. října 303 při bičování. Jeho tělo bylo pohozeno u silnice, ale dle legendy ho ochraňavali supi před toulavými psy. Po své smrti se pak měl zjevit Sergiovi a posilovat ho na mysli. Sergius přežil strašná mučení (musel například ujít 18 mil s botami, do nichž byly zaraženy hřeby) a proto byl 7. října sťat. Jeho hrob se stal poutním místem a byla kolem něj shromážděna silná křesťanská komunita.\n\nRoku 434 byl u hrobu svatého Sergia zbudován chrám, při kterém vzniklo první biskupství v Sýrii. Za svého patrona ho také považovali pouštní nomádi - odtud pramení obliba města Resafa, za vlády byzantského císaře Anastasia I. (491−518) oficielně přejmenováno na Sergiopolis, u ummájovských chalífů.\n\n"}
{"id": "422528", "url": "https://cs.wikipedia.org/wiki?curid=422528", "title": "Tankista Praha", "text": "Tankista Praha\n\nTankista Praha je historický název těchto klubů:\n"}
{"id": "422540", "url": "https://cs.wikipedia.org/wiki?curid=422540", "title": "Elizabeth Barrettová-Browningová", "text": "Elizabeth Barrettová-Browningová\n\nElizabeth Barrettová-Browningová, anglicky Elizabeth Barrett Browning (6. březen 1806, Coxhoe Hall, Durham, Anglie – 29. červen 1861, Florencie) byla anglická básnířka viktoriánského období.\n\nNarodila se v rodině majitele plantáží na Jamajce. Prožila šťastné dětství na anglickém venkově a získala výborné vzdělání. Ovládala francouzštinu, italštinu, němčinu, latinu a starořečtinu, částečně hebrejštinu a arménštinu. Publikovat začala ve dvacátých letech básně a překlady.\nNásledkem pádu z koně v dětství měla zraněnou páteř. Toto zranění ji trápilo celý život. Přes naléhání lékařů, aby pobývala v teplém podnebí, jí despotický otec nedovolil odjet do Itálie. V roce 1845 se osobně seznámila s Robertem Browningem. V září 1846 se tajně nechali oddat proti vůli Elizabethina otce a odcestovali přes Paříž do Itálie. Po krátkém pobytu v Pise přesídlili do Florencie, kde žili až do Elizabethiny smrti v roce 1861. V roce 1849 se jim narodil syn „Pen“ (Robert Wiedemann Barrett Browning, 1849-1912), který se v dospělosti stal malířem.\n\nŽivotní příběh Elizabeth Barrettové-Browningové a její vztah s Robertem Browningem byl námětem několika literárních děl a muzikálu.\n\nElizabeth Barrettová-Browningová navázala ve svém díle na romantické předchůdce. Již prvními sbírkami si získala respekt a za svého života byla některými soudobými kritiky považována za největší anglickou básnířku. Ve svých básních se zabývá sociálními otázkami (například báseň \"The Cry of Children\" z roku 1843 o dětské práci v anglických továrnách a dolech), zastává se práv žen (například poéma \"Aurora Leigh\" 1857), vyjadřuje sympatie k revolučnímu osvobozovacímu a sjednocovacímu hnutí v Itálii v letech 1848 – 1849 v době První války za nezávislost (manželé Browningovi se znali osobně s některými italskými vlastenci, jako byli například Giuseppe Mazzini nebo Camillo Cavour).\n\nNejznámějším a též často nejvýše ceněným dílem je sbírka 44 sonetů s názvem \"Portugalské sonety\" (Sonnets from the Portuguese, 1850), které ukazují (spolu se vzájemnou korespondencí) její hluboký vztah k manželovi.\n\nDíky svým rozsáhlým jazykovým znalostem rovněž překládala díla řady autorů, např.: Aischylos, Lucius Apuleius, Nonnos z Panopole, Homér nebo též Heinrich Heine.\n\n\nVyšlo též několik svazků její korespondence. Nejznámější jsou dopisy s budoucím manželem, Robertem Browningem, z let 1845 – 1846 z nichž vyšel též český výbor.\n\n\n\n"}
{"id": "422548", "url": "https://cs.wikipedia.org/wiki?curid=422548", "title": "Amulet (jízdní kolo)", "text": "Amulet (jízdní kolo)\n\nAmulet je česká značka jízdních kol vyráběných firmou Techsport. Amulet vyrábí jízdní kola v kategoriích \"MTB závodní (superlite)\" (od roku 2006), \"MTB sportovní (xc core)\", \"MTB dámská (cats)\", \"Dirt\", \"Cross\", \"Road (V max 128)\" a \"dětská kola\". Značka vznikla v roce 1992. Výroba modelů značky probíhá v konstrukční dílně v Brně. \n\n"}
{"id": "422552", "url": "https://cs.wikipedia.org/wiki?curid=422552", "title": "Lisovčíci", "text": "Lisovčíci\n\nLisovčíci byli žoldnéřský oddíl polské lehké jízdy. V roce 1615, během polsko-ruské války (1609-1618), jednotku zorganizoval plukovník Lisowský (zemř. 1616). Po ukončení bojů v Rusku Lisovčíci válčili v polsko-turecké válce (1620-1621), polsko-švédské válce (1626-1629) a také třicetileté válce (1618-1648). Na základě tajné dohody mezi polským králem a císařem Svaté říše římské byli na počátku třicetileté války vysláni pod císařské katolické prapory. V roce 1620 vpadli na Moravu, ušetřili katolický Holešov. Za zmínku stojí, že svým razantním útokem proti uherské jízdě ovlivnili také průběh bitvy na Bílé hoře roku 1620. Lisovského žoldnéři prosluli svou odvahou, ale také nesmírnou brutalitou, kterou projevovali jak proti nepřátelům tak vůči nadřazeným zemím, pro které válčili (včetně Polska). Byli také známi jako „polští kozáci“, bojovali za podíl z kořisti, přičemž jejich plenění nabývalo takových rozměrů, že šokovalo i současníky, přivyklé drsnému způsobu života v tehdejších časech. Jejich bezuzdnost vedla k tomu, že při návratu do vlasti ještě před uzavřením vestfálského míru byl jejich sbor rozpuštěn (1635).\n\nZpočátku byli vystrojeni a vyzbrojeni v polském stylu, ačkoli během válečných tažení přejímali zbraně a oděvní součástky jiných armád (v čemž se ostatně příliš neodlišovali od jiných žoldnéřů), až je kronikář nazval „pestrým kvítím ze zahrady císařské“.\n"}
{"id": "422553", "url": "https://cs.wikipedia.org/wiki?curid=422553", "title": "Angel Krstev", "text": "Angel Krstev\n\nAngel Krstev (* 15. prosince 1980, Praha) je český hokejový obránce s bulharskými kořeny.\n\n\n\n"}
{"id": "422556", "url": "https://cs.wikipedia.org/wiki?curid=422556", "title": "Superior (značka kol)", "text": "Superior (značka kol)\n\nSuperior je česká značka jízdních kol vyráběných firmou Bike Fun International. Společnost Bike Fun International zakoupila značku Superior v roce 2002. Superior je druhou nejprodávanější značkou jízdních kol v České republice. Na kolech značky Superior v minulosti závodili a trénovali závodníci Česká spořitelna MTB Teamu v čele s Terezou Huříkovou a Milanem Spěšným. Superior vyrábí jízdní kola v kategoriích \"MTB Team\", \"MTB Profi\", \"MTB Sport\", \"dámská kola\", \"29\"\", \"Cross\", \"Cross trendy\" a \"dětská kola\". Výroba modelů značky probíhá v konstrukční dílně v Kopřivnici. \n"}
{"id": "422557", "url": "https://cs.wikipedia.org/wiki?curid=422557", "title": "Pasťák", "text": "Pasťák\n\nPasťák je český film Hynka Bočana vyrobený roku 1968 s premiérou až roku 1990 podle stejnojmenného románu Karla Misaře. Film zachycuje typizovaným způsobem strukturu jednoho pražského „pasťáku“ z pohledu mladého učitele (Ivan Vyskočil), který se tam dostane vlastně shodou okolností z menšího města. Druhou rovinou filmu je potom psychologický vývoj – reakce na novou zkušenost, která vede až ke zkáze tohoto učitele.\n\nFilm je výjimečným obrazem doby 60. let ČSSR. Autoři si vybrali prostředí mladých delikventů, zavřených v nápravném zařízení, ve kterém je zákon bizarně pokroucen v symbiose tzv. uznávané morálky obecně přijatém režimu s vnitřním mutovaným světem pasťáku. Film je nanejvýš symbolický, jeho děj nelze jednoduše a naturalisticky převyprávět (viz příspěvek níže).\n___________\n\nPasťák začíná pohledem na skupinu žáků před školou, do čehož začíná hrát hudba. Dveře se otevírají a žáci vcházejí dovnitř. Poté opět zavřou. Budou se muset ještě otevřít pro opozdilé žáky i pro hlavního hrdinu, který je učitelem na této škole. Na schodech potkává zaměstnance školy a je jimi pokárán. Pokračuje dále do třídy na hodinu biologie, hodina skončí a žáci utíkají pryč. Jde do kabinetu a přistihne kluky kouřit na záchodě, ale ignoruje je. V kabinetu pročítá pozpátku kroniku školy a vtipně komentuje. Natáhne si budík, zapálí cigaretu a usne, ale cigaretou zapálí vycpané zvíře. Když vidí jeho kolega (František Kovářík), jak stoupá od dveří kouř, probudí ho a následně vtrhne do kabinetu. Pak začne hlavního hrdinu kárat. Když se ho zeptá na článek, který měl učitel napsat, nevydrží to, vytáhne kroniku školy a začne poukazovat s nádechem ostudy na fotky dokazující kolegovu nacistickou minulost. Kolega však zbystří a má z fotek radost.\n\nDalší scéna zabírá vlakové nádraží, kde stojí učitel (hlavní hrdina) a jeho milá. Hovoří spolu. Učitel si chce najít nové zaměstnaní v Praze. Políbí svoji milou a nastupuje do vlaku. Po cestě do Prahy se objevuje hlavní hrdina v čekárně a zkoumá nefunkční hodiny. Po dlouhé době se konečně dostává do kanceláře úřadu, kde se ovšem dozvídá, že slíbené místo je už zabrané a že je přeřazen do budovy \"U dobrého pastýře\".\n\nOdchází a během cesty do práce se zastavuje najíst. Při příchodu do budovy se otevřou dveře a je vřele přivítán. Vchází dovnitř, kde jsou všude mříže a ředitel za sebou pilně zamyká každé dveře. Vcházejí k ředitelovi do kanceláře a hlavní hrdina je seznámen s prací. Je šokován, když mu ředitel ukazuje fotky, jak dopadl jeho předchůdce. Pokračují do jídelny, kde mu je představen pan Helebrant (Jiří Smutný). Potkává se s prvními chovanci. Prohlídka po ústavu pokračuje, přičemž se nakonec dostávají na místo incidentu. Učitel poznává další zaměstnance a věří, že jde pouze o omyl a že zde nemá co dělat. Nakonec ho přesvědčí, že je na správném místě, a je seznámen s během ústavu.\n\nTen den má už volno a prochází se Prahou. Druhý den dostává oblečení a chovanci na něj čekají připraveni před jízdou do uhelných skladů. Během cesty auto zastavuje u prodejny tabáku, kde je učitel seznámen s rituálem této cesty. Když přijedou do uhelných skladů, nechají v autě konev s pitím. Řidič jim konev hodí a ta se rozlije. Chovanci mají mezi sebou velmi často šarvátky. Přijíždějí do skladů a čekají na šafáře, který jim po malé hádce dá lopaty. Pak teprve začnou překládat uhlí a učitel jde do hospody. Jeden z chovanců, Štrobach (Ivan Chocholouš), na chvíli utíká, ale pak se zase vrací. Učitel všem koupí cigarety a dá jim je za odměnu. Následně jedou všichni zpět do ústavu a sprchují se.\n\nNáhle přichází ředitel a zve si ho k sobě do kanceláře, aby ho pokáral za cigarety a za společnou sprchu, kvůli bezpečnosti. Učiteli jsou ukázány další místnosti a rozhovor s jeho spolupracovníkem působí komicky. Dále jde po schodech dolů, vchází do místnosti, kde sedí skupina chovanců a zasáhne ho bota do hlavy. Kamera podrobně zachycuje náraz jednoho chovance po druhém. Učitel pak vycouvá z místnosti a jde do ložnice, přičemž sdělí jednomu z chovanců Topolovi (Václav Sloup), aby vyhlásil večerku. A tehdy se ukáže, jak pasťák funguje.\n\nV noci pak přiváží bezpečnost přírůstek, který učitel přijímá. Nejdříve jdou spolu do kanceláře a nový přírůstek působí relativně příjemně. Pak je mu přidělena postel a jeden z chovanců říká, že je mu špatně, aby ostatní mohli nového chovance zmlátit. Učitel přibíhá a nachází zmláceného přírůstka a zuří. Dozvídá se o Holubovi (Jiří Krampol), „královi pasťáku“. Pak se zamkne a jde si lehnout, čehož chce využít jeden z chovanců k útěku oknem, ale než se dostane dolů, přibíhá jeden ze zaměstnanců a připraví mu žebřík. Následně jdou probudit učitele, který si toho ani nevšiml.\n\nDalší scéna začíná v hospodě a objevuje se „předčítání dopisu“. Učitel tam má schůzku se svoji milou a povídají si o vztahu. Tato scéna končí komickým placením číšníkovi. Hlavní hrdina je pak opilý. Před dveřmi ústavu mu jeho kolega pomůže dovnitř a uloží ho na postel. Následuje hodina matematiky, kde zjistí, že chovanci nejsou příliš vzdělaní a poprvé se dostává do sporu s Holubem. Sice s nim nehne, ale psychologicky v podstatě zvítězí.\n\nUčitel se snaží rozdělit chovancům povinnosti, ale když odejde, Holub rozdá povinnosti sám. Když na to učitel přijde, je naštvaný, ale uvědomuje si, že s tím sám nic neudělá. Po pracích učitel sleduje, jak dva z chovanců z vedoucí skupiny odvádějí nového přírůstka do své místnosti a tam ho komandují. Učitel je pobouřen, křičí na ně a nadává jim. Když si Holub nechá od něho poručit, jeho postavení v pasťáku klesá.\n\nDalší den jdou na hromadnou prohlídku k lékařce. Během prohlídky je vidět, jak jsou všichni kromě nového přírůstka potetováni a na konci se chlapci zase „kočkují“. Ředitel dává některým chovancům vycházku a učitel se rozhodne, jelikož si oblíbil přírůstka, že si ho pod svým dozorem vezme ven ke společným toulkám Prahou, kde si povídají.\n\nFilm pokračuje slavností a učitel opět pochybuje o své současné práci. Po této scéně je záběr na Vltavu a na učitele, jak pláče. Další den jedou skládat dřevo a mladý přírůstek se rozhodne utéct, s čímž učitel vůbec nepočítal. Chovanci vášnivě diskutují na téma útěku, ale než se nadějí, bezpečnost (policie) přiváží přírůstka zpátky do pasťáku. Učitel hovoří s četníky (policisty) a dozví se, že mu přírůstek celou dobu lhal, a je z toho zklamaný. Četníci (policisté) řeknou, že se pro přírůstka ráno staví a odjíždějí.\n\nChovanci ho znovu ztlučou a učitel ho odnese na samotku, kde zjistí, že si nechal udělat tetování i on. Další den se chovanci fotí ve vánici a bezpečnost (policie) odváží přírůstka.\n\nK večeru nastává jedna z radostných situací, když někteří chovanci přinášejí pytle s ovocem, které rozdávají; učitel však několika větami náladu ruší a děj se vrací do stereotypního napětí. Film pokračuje koulovačkou na dvoře a soupisem vánočních dárků. Chovanci mají vycházku na nákup vánočních dárků a procházejí se Prahou. Poté následuje scéna s přípravou na vánoční večeří. Ředitel rozdá po večeří všem chovancům dárek, učitel pouští vánoční hosty z pasťáku. Chovanci popíjejí a mají spolu potyčky. Pak přiběhne Topol a začne bezmocně, téměř se slzami v očích, říkat, že mu ukradli fotky a tak dále. Učitel se rozzlobí a jde okamžitě k vedoucí skupině do pokoje, kde postupně rve přikrývky z postelí. Podívají se spolu s Holubem do očí a strhne i tu poslední přikrývku z postele Holuba.\n\nV tu chvíli Holub udeří pěstí učitele, kterému začne téct krev z nosu. Začnou se prát a přiběhnou další chovanci, přičemž někteří se přidávají na Holubovu stranu – tak i Topol – a někteří stojí v pozadí a přihlížejí. Nakonec učitel spadne na zem a chovanci se rozejdou. Zavládne chvíle ticha, Topol se vrací k tělu učitele pro klíče. Chovanci začnou všechno kolem rozbíjet a utíkají z pasťáku do města. Za chvíli přijíždí k pasťáku bezpečnost (policie), ale pasťák už je prázdný. Film končí záběrem na bezvládné tělo učitele na místě, kde byl zbit.\n\nCelá délka, tedy 91 minut, je nabita akcí. Film působí během děje proměnlivě, byť se některé chvíle zdají, že už ve filmu byly. Snímek ukazuje, jak by takový pasťák za komunismu mohl fungovat, a je vidět, že ho lze přirovnat organizmu, který je propleten řadou složitých i jednoduchých vztahů. Film Pasťák byl dlouhou dobu zakázán. Přestože byl natočen v roce 1968, měl premiéru až v roce 1990 po pádu komunistického režimu. Děj se odehrává v 60. letech 20. století a je velice psychologický. Snaží se zobrazit \"problematickou mládež\", ale film je přehnaný a nereálný. Učitel byl postaven do naprosto nemožné situace a celkově film spíše líčí teorii, než aby čerpal z faktů. Postavy jsou silně typizované s psychologickým záměrem, ale na některé postavy se názor diváka během děje změní. Nicméně film je velice odvážný a bylo velmi podivné, že se povedlo i přes velké komplikace takový film vůbec natočit. Je zde geniálně zobrazena struktura pasťáku, i když v podstatě nadreálně. Toto dílo je velice zajímavé a celou dobu si zachovává napětí. Projevuje se mnoho dějových linií a hlavní hrdina (učitel) prochází dlouhým a radikálním psychologickým vývojem. Ve filmu je mnoho zlomových situací, které se objevují v jeho průběhu a ten, kdo předem neví o tom, že se jedná o novelu, bude pravděpodobně koncem velmi překvapen, jelikož celou dobu to vypadá, že se problém nakonec vyřeší. Prvním zlomovým momentem je, když se učitel dozvídá u ředitele kanceláře, v čem bude jeho nová práce spočívat. Scéna působí naprosto hororově. Autor chtěl dílem patřičně šokovat, což se mu na 120% povedlo, a přesto že divák u tohoto snímku počítá téměř se vším, nejednou bude překvapen. Druhý významný moment pro hlavního hrdinu nastává tím, že se dozvěděl od četníků o lhaní přírůstka, kterému do té doby plně věřil. Poté film nabírá nádech nedůvěřivosti a možná i částečného spiknutí. Posledním a rozhodujícím důležitým moment je scéna, kdy si učitel troufne na Holuba a následně je učitel umlácen skupinou chovanců. Ve filmu je také vidět, jak s postupujícím časem ztrácí učitel chuť žít a dostává se kvůli pasťáku do zvláštní nálady. Beznaděj je viditelná v tom, že i přes veškerou snahu nebyla naděje uniknout tomu, jak film dopadne, což působí depresivně, až mi připadá, že na každém rohu číhá zrada. Většina postav jsou kuřáci a učitel je občas návštěvníkem hospod, kde se opijí. Snímku také dle mého názoru rozhodně pomohlo k doplnění atmosféry jeho černobílé zpracování. Někdy vypadá až parodicky scéna z Pasťáku, ve které je ukázka hodiny matematiky. Na tabuli je napsán velmi jednoduchý matematický příklad a vyvolaný žák ho není schopný vyřešit správně, byť se pokoušel o výpočet několikrát, každý jeho pokus skončil špatným výsledkem. Během výpočtu pak učitel má v podstatě narážky a zesměšňuje žáka. Situace působí tak, že chovanci jsou velice hloupí a nemají ani základní vzdělanost, která je tak potřebná. Téměř se zdá, že to nejsou ani plnohodnotní lidé a i tato situace buduje u diváka pocit obav z toho, že by takového chovance mohl normálně potkat. Učitel následně řekne zkoušenému žáku, ať se posadí a ptá se, kdo by byl schopný, ten příklad vypočítat, ale nikdo se nehlásí. Chovanci působí jako totální nevzdělanci, když nedokážou takový jednoduchý výpočet spočítat. Pro diváka je také velmi hrůzná scéna, když chovanci dostanou na vánoce vycházku a mohou se volně procházet po městě. To v kombinaci s ostatními scénami filmu vytváří u diváka náhlé obavy, že i on může kdykoli potkat takového jedince a přitom to vůbec nemusí zaznamenat.\n\n"}
{"id": "422560", "url": "https://cs.wikipedia.org/wiki?curid=422560", "title": "Headbanging", "text": "Headbanging\n\nHeadbanging je typ tance, ve kterém se hází hlavou ze strany na stranu do rytmu hudby. Tento typ tance působí vizuálně efektně, pokud má člověk dlouhé vlasy.\nV Česku se často v této souvislosti používá termín \"paření\".\n\nTento tanec zahrnuje jak točení hlavou (tzv. metlení), tak prosté kývání hlavy seshora dolů, ze strany na stranu nebo i rychlé otáčení hlavy. Tyto pohyby lze doprovázet dupáním nohama, vztyčováním sevřené pěsti nebo paroháče, případně údery pěstí nebo plácání se do stehen. Často se tanečník doprovází hrou na air guitar.\n\nNejtvrdší variantou je, když se tanečník jednou rukou zachytí reproduktoru, nohou se opře o pódium do kterého za zběsilého metlení začne mlátit pěstí.\n\nPojem headbanging byl poprvé použit na turné Led Zeppelin v USA roku 1969.\n"}
{"id": "422568", "url": "https://cs.wikipedia.org/wiki?curid=422568", "title": "Twix", "text": "Twix\n\nTwix je čokoládová tyčinka vyráběná firmou Mars, Inc. obsahující máslovou sušenku politou karamelem a čokoládou. Twix jsou většinou baleny po párech. Sušenka bylo poprvé vytvořena ve Spojeném království v roce 1967 a poté uvedena v USA v roce 1979.\n"}
{"id": "422572", "url": "https://cs.wikipedia.org/wiki?curid=422572", "title": "Hraniční kámen", "text": "Hraniční kámen\n\nHraniční kámen nebo též hraničník je obvykle kamenný kvádr, případně těleso jiného podobného tvaru, vyčnívající ze země a obvykle přímo označující bod na státní hranici mezi sousedními státy. Na bočních stranách hraničního kamene se nacházejí písmena či symboly označující, ke kterému státu náleží příslušná strana státní hranice. V minulosti se hraničními kameny vyznačovala i hranice mezi různými regionálními útvary či panstvími v rámci jednoho státu. Obvykle je hranice tvořena přímo spojnicí jednotlivých kamenů, což však neplatí v případě hraničních vodních toků, kdy se hraniční kameny umísťují na oba břehy vodního toku, a v tom případě je na nich umístěn popis, v jaké vzdálenosti a směru od hranice se nacházejí (například na Slovensku v Bratislavě).\n\nNa hraničních kamenech České republiky bývá zamalované písmeno „S“, které pochází z dob Československa. Navíc na části česko-polské hranice lze někdy podle nepřiměřeně velkého písmene „P“ poznat, že se původně jednalo o písmeno „D“ a československo-německou hranici.\n\nČeské hraniční kameny jsou číslovány a toto značení bývá uvedeno např. v mapách Klubu českých turistů, což usnadňuje orientaci podél hranice.\n\nExistují 3 základní druhy hraničníku:\n\nOznačení M20–M22 a rozměry odpovídají ČSN 72 2518.\n\n\n"}
{"id": "422589", "url": "https://cs.wikipedia.org/wiki?curid=422589", "title": "Arnošt Pátek", "text": "Arnošt Pátek\n\nArnošt Pátek, vlastním jménem Arnošt Piaczek (někdy též uváděno v počeštělé variantě Piaček), (5. března 1955 Praha – 9. dubna 2009 Praha) byl český zpěvák, kytarista a skladatel písní.\n\nHudbě se věnoval od svých šestnácti let. Byl kytaristou ve skupinách Modi a Apollo Petra Spáleného. Po Karlu Šípovi vedl v sedmdesátých letech skupinu Faraon. Jako sólový zpěvák vystupoval v letech 1985 až 1989 se skupinou Kroky producenta Františka Janečka a se skupinou Petra Hanniga. Po roce 1990 se věnoval podnikání v oblasti hostinské činnosti.\n\nPodle hudebního producenta Petra Hanniga měl Pátek absolutní sluch a dokázal zahrát na většinu hudebních nástrojů.\n\nMezi Pátkovy hity z 80. let patří písně \"Julie\", \"Sny o tygří lady\", \"Poslední prázdniny\", \"Zvonky v hlavě\", \"Boxer\" nebo \"Dívka\". Kompilace jeho písní znovu vyšly v roce 2007 na kompaktních discích pod názvem \"Poslední prázdniny\" a \"Sny o tygří lady\".\n\nPočátkem 90. let minulého století podnikal v oblasti gastronomie a pohostinství, ale pokračoval v hudební produkci (např. společně s Jiřím Helekalem nahráli album trampských písní).\n\nNa začátku tisíciletí onemocněl nejprve cukrovkou, o několik let později mu lékaři diagnostikovali zhoubný nádor v obličeji, v rámci léčby mu musela být odstraněna část obličeje. V dubnu 2009 poté, co několik dnů nebral telefon, byl nalezen ve svém bytě mrtev.\n\n\n\n"}
{"id": "422598", "url": "https://cs.wikipedia.org/wiki?curid=422598", "title": "Micubiši B1M", "text": "Micubiši B1M\n\nMicubiši B1N byl japonský dvoumístný palubní torpédový a bombardovací letoun, používaný na letadlových lodích císařského námořnictva během dvacátých a počátkem třicátých let 20. století. V japonském námořnictvu byl letoun označován jako palubní útočný letoun typ 13 (: 一三式艦上攻撃機, \"Ičisan-šiki kandžó kógekiki\").\n\nB1M byl dvou– nebo třímístný jednomotorový dvouplošný letoun dřevěné konstrukce potažené plátnem. Křídla se dala sklopit dozadu podél trupu pro uskladnění a manipulaci v hangáru letadlové lodě.\n\nBritský letecký konstruktér Herbert Smith, který pracoval pro japonskou společnost Micubiši, navrhl dvoumístný dvouplošný torpédový bombardér 2MT1 (firemní označení u firmy Micubiši) poháněný motorem Napier Lion. Jeho první let se uskutečnil v lednu 1923. Císařské námořnictvo letoun přijalo do výzbroje jako \"palubní útočný letoun typ 13 model 1\", případně s krátkým označením B1M1. Následovaly varianty 2MT2 a 2MT3, které námořnictvo rovněž přijalo pod označením B1M1.\n\nVedle prototypu 2MT4, který byl upraven jako průzkumný hydroplán, vznikl i prototyp 2MT5 s motorem Mitsubishi Hi. Z 2MT5 vycházel 3MT1, který byl přijat námořnictvem jako \"palubní útočný letoun typ 13 model 2\", respektive B1M2. Poslední verzí byl \"palubní útočný letoun typ 13 model 3\", respektive B1M3. Oproti předchozím modelům byl třímístný. Měl také reduktor s jiným převodem a jinou vrtuli.\n\nČást B1M byla přestavěna na civilní verzi T-1.2 s uzavřenou kabinou pro dva až tři cestující. Z B1M též vycházeli konstruktéři při vývoji Micubiši 2MB1 (lehký bombardér typu 87) pro armádní letectvo.\n\nB1M1 byl přijat do služby v roce 1924 a sloužil až do třicátých let. B1M sloužil na letadlových lodích \"Hóšó\", \"Akagi\", \"Kaga\" a \"Rjúdžó\". Kromě původně zamýšleného určení palubního útočného letounu byl B1M používán i v roli průzkumného stroje, neboť svými výkony převyšoval tehdy používaný specializovaný palubní průzkumný letoun Micubiši C1M.\n\nStroje z \"Hóšó\" a \"Kaga\" během šanghajského incidentu v roce 1932 bombardovaly čínské cíle v Šanghaji.\n\nB1M vydržely ve službě až do třicátých let, přičemž již od roku 1932 byly postupně nahrazovány modernějšími Micubiši B2N1. Jelikož B2M ale nenaplnil naděje do něj vkládané, nedošlo k úplné náhradě a některé jednotky si B1M ponechaly i po zavedení B2M.\n\n\n\n\n\n"}
{"id": "422615", "url": "https://cs.wikipedia.org/wiki?curid=422615", "title": "Athénaios", "text": "Athénaios\n\nAthénaios (též Athenaeus, často i Athénaios Naukratios, starořecky Ἀθήναιος Nαυκράτιος – Athénaios Naukratios, latinsky Athenaeus Naucratita) (2. století-3. století) byl řecký spisovatel, gramatik a řečník pocházející z egyptského města Naukratis.\n\nO jeho životě se ví velmi málo, prakticky veškeré informace na základě nichž lze určit, kdy žil, pocházejí z encyklopedie Suda, podle níž žil v době Marca Aurelia, jelikož je v jeho díle silně odsuzován Commodus je pravděpodobné, že přežil Commoda († 192), neboť za jeho života by si to nemohl dovolit.\n\nZ jeho díla se zachovali pouze \"Deipnosophistai\", ačkoli je známo, že mimo tohoto díla napsal ještě minimálně dvě díla, pravděpodobně menšího rozsahu.\n\n"}
{"id": "422617", "url": "https://cs.wikipedia.org/wiki?curid=422617", "title": "Seznam výrobců jízdních kol", "text": "Seznam výrobců jízdních kol\n\nTento seznam uvádí neúplný výčet výrobců jízdních kol. Výrobci jsou v něm řazeni podle země původu. Jednotlivé \"země (státy) a výrobci jsou řazeni abecedně\".\n\n\n\"(ale jen z části)\"\n\n\n"}
{"id": "422619", "url": "https://cs.wikipedia.org/wiki?curid=422619", "title": "Sikorského cena", "text": "Sikorského cena\n\nSikorského cena je ocenění, které vypsala v roce 1980 American Helicopter Society pro konstruktéra z jakékoliv země (tým i jednotlivce), který sestrojí letu schopný vrtulník, který bude poháněn pouze lidskou silou. Ocenění pojmenované na počest konstruktéra vrtulníků Igora Sikorského spolu s odměnou ve výši 250 000 $ získal až po 33 letech, 11. července 2013, tým konstruktérů Aerovelo z University of Toronto s vrtulníkem Atlas. \n\nKompletní podmínky jsou uvedeny na internetových stránkách American Helicopter Society, viz externí odkazy. \n\nVe zkratce jsou podmínky tyto:\n\n\nPodmínky pro získání ceny byly prolomeny 13. června 2013, kdy se obří vrtulník Atlas vznesl na 64 sekund a dosáhl maximální výšky 3,3 metru. Vrtulník zkonstruovali Kanaďané Todd Reichert a Cameron Robertson, finance na projekt získali pomocí Kickstarteru. Po ověření výkonu byla cena udělena 11. července 2013.\n\n\n"}
{"id": "422622", "url": "https://cs.wikipedia.org/wiki?curid=422622", "title": "Millvina Dean", "text": "Millvina Dean\n\nElizabeth Gladys Dean „Millvina“ (2. února 1912 Londýn Spojené království – 31. květen 2009 Hampshire) byla poslední žijící osoba, která se plavila na lodi Titanic. Na Titanicu byla nejmladší pasažérkou (v té době jí bylo zhruba 9 týdnů). Při potápění lodi oznámil otec její matce, ať s dětmi vyjde na palubu a tam čeká, hlavně díky tomu Millvina přežila, dostala se totiž spolu s bratrem i matkou na palubu záchranného člunu 10. Tělo jejího otce nikdy nebylo identifikováno a pravděpodobně ani nalezeno.\n\nNa Titanicu se plavila společně se svou nejbližší rodinou – otcem Bertramem Frankem Deanem, matkou Georgettou Evou Light, a se svým (tehdy dvouletým) bratrem Bertramem Verem Deanem, který zemřel roku 1992.\n\nV neděli 31. května 2009 Millvina Dean zemřela ve věku 97 let v anglickém Hampshiru.\n"}
{"id": "422625", "url": "https://cs.wikipedia.org/wiki?curid=422625", "title": "Výloha", "text": "Výloha\n\nSlovo výloha má více významů:\n\n"}
{"id": "422627", "url": "https://cs.wikipedia.org/wiki?curid=422627", "title": "TRIPOS", "text": "TRIPOS\n\nTRIPOS (TRIvial Portable Operating System) je počítačový operační systém. Vývoj tohoto operačního systému začal již v roce 1976 v počítačových laboratořích Cambridgeské univerzity pod vedením Dr. Martina Richardse. První verze se objevila v lednu roku 1978 a původně běžela na minipočítačích PDP-11. Později byl přenesen také na minipočítače Computer Automation LSI4 a Data General Nova. Práce na verzi pro Motorolu 68000 začala v roce 1981 na universitě v Bathu. V roce 1985 získala práva na vývoj verze pro Motorolu 68000 firma MetaComCo. Vývoj pokračoval do té doby, než se stal TRIPOS součástí operačního systému na nových počítačích Commodore Amiga vydaných v březnu 1985.\n\nV červenci roku 1985 představila Amiga včlenění TRIPOSu do AmigaDOS, jenž je součástí AmigaOS. AmigaDOS obsahoval příkazový řádek a Amiga File System. Celý AmigaDOS byl původně napsán v programovacím jazyce BCPL (jeden z předků jazyka C), tedy v jazyce, kterým byl napsán i TRIPOS.\n\nTripos poskytl funkce, jakými jsou preemptivní plánování procesů (preemptivní multitasking, hierarchický souborový systém a vícenásobný interpret příkazového řádku. Tento interpret čte řádky textu, které byly vloženy uživatelem, a interpretuje je v rámci daného operačního systému nebo programovacího jazyka.\n\nNejdůležitějšími vlastnostmi TRIPOSu byla absence správy paměti a přenos zpráv prostřednictvím odkazů místo kopírování obsahu zprávy. Tyto dvě věci dohromady dovolují odesílání a přijímání přes 1250 paketů za sekundu na 10 MHz procesoru Motorola 68010.\n\nVětšina TRIPOSu byla naprogramována v jazyce BCPL. Jádro operačního systému (kernel) a ovladače zařízení byly naprogramovány v jazyce symbolických adres. \n\nTRIPOS byl podporován na celé řadě strojů včetně Data General Nova 2, Computer Automation LSI4 a na hardware pracujícím s mikroprocesory Motorola 68000 a Intel 8086. Je v něm také zahrnuta podpora pro Cambridge Ring LAN. Před nedávnem Dr. Martin Richards vytvořil verzi TRIPOSu běžící pod Linuxem napsanou v BCPL Cintcode.\n\nTRIPOS je stále ještě aktivně udržován společností Open GI Ltd. (dříve MISYS Financial Systems) ve Worcestershiru ve Velké Británii. Mnozí britští pojišťovací makléři mají i dnes Motorolu 68000 (popřípadě Linux/Intel) založenou na systému TRIPOS, který jim slouží buď jako Qume terminal, nebo jako Qume emulátor terminálu, který využívá pro připojení telnet a TCP/IP. Tyto systémy jsou používány pro běh aplikačních souborů Open GI BROOMS. Open GI přidala řadu nových funkcí pro podporu moderních kancelářských funkcí, jakými jsou například možnost tisku ve Windows (nebo Sambě) nebo na tiskárnách HP JetDirect. Další funkcí je poskytnutí integrační služby XML. \n\nCintpos je experimentální interpretační verzí TRIPOSu, který běží na virtuálních strojích Cintcode BCPL. Cintpos vytvořil též Dr. Martin Richards.\n\n"}
{"id": "422629", "url": "https://cs.wikipedia.org/wiki?curid=422629", "title": "Sventozizna", "text": "Sventozizna\n\nSventozizna nebo také Sventožizň byla pravděpodobně manželka velkomoravského knížete Svatopluka.\n\nNeexistují žádné spolehlivé prameny, které by objasňovaly její původ. Pouze její jméno je doloženo za Svatoplukovým jménem v Cividalském evangeliáři (\"Evangelium de Cividale\"). Sventozizna bývá ztotožňována s nevěstou, která prý v průvodu putovala z Čech na Moravu v roce 871. Tento svatební průvod byl tehdy přepaden Franky a okraden. \"„Moravští Slované“\", kteří \"„strojili svatbu a přiváděli dceru kteréhosi vévody z Čechů“\" pronásledováni nepřítelem \"„z neznalosti“\" narazili na hraniční zátarasy a před úzkou stezkou, která vedla skrze opevnění, byli nuceni \"„zanechat koně a výzbroj“\". \n\nPodle Fuldských análů bylo oněch koní 644, na Moravu tedy putovala z Čech početná vojenská podpora, zřejmě jako nevěstino věno. Touto nevěstou ale zřejmě nebyla Sventozizna. Je pravděpodobné, že v roce 871 už Svatopluk byl ženatý a nejspíš měl i syna. Dost možná se jednalo o nevěstu určenou pro budoucího českého knížete Bořivoje, dost možná příbuzného moravských Mojmírovců. V tom případě by se jednalo o Ludmilu, dceru pšovského knížete Slavibora.\n\nObjevují se teorie o příbuzenství Sventozizny s knížetem Bořivojem, mohla by být jeho sestrou. Jedná se ovšem jen o spekulace, stejně jako v případě Bořivojova moravského původu.\n\n"}
{"id": "422640", "url": "https://cs.wikipedia.org/wiki?curid=422640", "title": "Senaki", "text": "Senaki\n\nSenaki () je západogruzínské město nacházející se v nížinné části regionu Samegrelo-Horní Svanetie. Za sovětské éry se město v letech 1933 až 1976 jmenovalo Micha Cchakaja a od 1976 do 1989 Cchakaja podle gruzínského bolševického revolucionáře Michaila Cchakaji. V Senaki žije okolo 30 000 obyvatel.\n\nMěstem Senaki prochází železniční trasa spojující přístav Poti s Tbilisi a ve městě samotném je rozvinutý průmysl. Nachází se zde podniky na výrobu koberců, strojírenské továrny a potravinářské podniky. Z potravinářských produktů se v Senaki vyrábí hlavně víno, zdejší čaj a mléčné výrobky. Ve městě byla také zřízena pobočka Gruzínské technické univerzity.\n\nPoblíž Senaki se nachází vojenská základna a základna gruzínského letectva. Ta proslula zejména vzpourou místních vojáků v roce 1998. V roce 2008 se zde odehrávala jedna z bitev mezi Gruzínci a Rusy v rámci války v Jižní Osetii\n\n"}
{"id": "422641", "url": "https://cs.wikipedia.org/wiki?curid=422641", "title": "Susan Boyle", "text": "Susan Boyle\n\nSusan Boyle (* 1. dubna 1961, Blackburn, Západní Lothian) je skotská zpěvačka, která se proslavila svou účastí v třetí sérii britské soutěže \"Britain's Got Talent\", v níž 11. dubna 2009 ohromila publikum i porotu fantastickou interpretací písně \"I Dreamed a Dream\" z muzikálu \"Les Misérables\". Porotce Piers Morgan ji následně označil za největší překvapení všech tří sérií; druhý porotce, Simon Cowell, jí poté vyjednával nahrávací smlouvu se Sony BMG. Soutěžní vystoupení Boylové se na YouTube stalo videem s největším vzestupem sledovanosti (4,5 milionu zhlédnutí během 24 hodin), zhlédly na tomto serveru stejně jako na televizní stanici ITV1, celkem řádově již desítky milionů lidí.\n\nSusan Boylová se stala nejdiskutovanějším tématem na Twitteru. Jedním z probíraných témat byly předsudky obecenstva vůči její vizáži. Předtím, než začala zpívat, v čase určeném pro představení soutěžícího a toho, co předvede; totiž jak diváci v soutěžním sále, tak někteří z porotců vykazovali známky obecného skepticismu až pohrdání vůči jejímu celkovému vzezření či jejímu výroku, že by chtěla být profesionální zpěvačkou. Ovšem, v momentě, kdy dokončila svou píseň, sklidila od většiny hlediště ovace ve stoje. Několik článků v novinách, publicistů i běžných bloggerů v mnohých příspěvcích, které byly o Boyleové napsány, tedy zpytují, do jaké míry je posluchač držen ve stereotypu hudebního byznysu, produkujícího vizuálně dokonale vypadající instantní hvězdy, a zdali tento vzrůstající důraz na vizáž nabízených interpretů není současně odklonem od skutečné podstaty hudby. Deník \"The Scotsman\" referoval o počátku tažení Susan Boyleové soutěží a úsilí o splnění amerického snu. \"The Independent\" přirovnal zpěvaččinu začínající cestu za profesionální kariérou k pokusu s Lisou Doolittleovou, provedeném v My Fair Lady. Předsudky a prvotní předpojaté antipatie vůči Boyleové shrnula i třetí z porotců, Amanda Holdenová, když po vystoupení řekla: „Jsem tak dojatá, protože vím, že každý byl proti vám. Upřímně si myslím, že jsme všichni byli velmi cyničtí a myslím, že tohle bylo to největší probuzení vůbec.“\nV semifinále zazpívala píseň Memory z muzikálu Cats.\nSusan postoupila do finále třetího ročníku soutěže Britain's Got Talent.\nDemi Moore se měla přiletět podívat na finále 'Britain's Got Talent' (v sobotu 30. května), pozvala ji porotkyně Amanda Holden a Simon Cowell ji nabídl letenky 1. třídy.\nDemi Moore chtěla podpořit Susan Boyle,\nale i s podporou fanoušků byla Susan poražena taneční skupinou Diversity, která získala o 4,7 % hlasů více.\nSusan Boyle měla na přelomu června a července 2009 přijet do Prahy natáčet desku s Českým národním symfonickým orchestrem, avšak její zdravotní stav jí to neumožnil a akce byla odložena.\n\nSusan je nejmladší z devíti dětí a žije ve skotském Blackburnu se svou kočkou Pebbles. Během porodu měla potíže s nedostatkem kyslíku, což posléze vedlo k jejím horším studijním výsledkům. Její spolužáci jí kvůli tomu a kvůli jejímu vzhledu šikanovali. Své snahy o úspěch odložila kvůli péči o nemocnou matku, která zemřela v roce 2007 v 91 letech. Její vystoupení v \"Britain’s Got Talent\" bylo první od smrti její matky. Je svobodná, v minulosti pracovala jako charitativní pracovnice. Chce být muzikálovou zpěvačkou ve stylu Elaine Paige.\n\n\n\n\n"}
{"id": "422648", "url": "https://cs.wikipedia.org/wiki?curid=422648", "title": "Zylon (PBO)", "text": "Zylon (PBO)\n\nZylon je obchodní označení textilního vlákna s chemickým složením poly(p-fenylen-benzobisoxazol), zkráceně PBO. Vlákna vyrábí japonská firma Toyobo od roku 1998. \n\nPBO vzniká sloučením polyfosforečné kyseliny s drahými přísadami a agresivními rozpouštědly. Výsledkem je chemikálie s vysokou viskozitou, jejíž složení ukazuje nákres vpravo. Firma Toyoba dodává vlákno ve dvou variantách: \n\nZylon patří ke skupině vláken s mimořádně vysokou pevností. Druh HM i AS dosahuje pevnost v tahu 5,8 GPa se specifickou hmotností 1,56 g/cm³ a LOI 68. Vlákno snáší teploty až do 650°C, kdy se rozpadá (bez roztavení).\n\nDruh AS vykazuje oproti HM nižší pružnost (180 GPa k 280 GPa), tažnost (2,0 % ku 3,5 %) a hygroskopičnost (0,6 % oproti 2 %).\n\nTěmito vlastnostmi se PBO řadí k vláknům s vynikajícími vlastnostmi, tzv. \"high performance fibers\", podobně jako např. aramidy nebo uhlíková vlákna. K nedostatkům Zylenu patří nízká odolnost proti účinkům ultrafialového záření a vlhkosti. \n\nCena vláken dosahovala např. v roce 2014 cca 120-200 €/kg. \n\nVýrobce zylonu uvádí velmi široké možnosti použití ve formě tkanin a kompozitů od ochranných oděvů proti horku a ohni přes nářadí ke sportu až ke složitým součástem staveb letadel, vesmírných lodí nebo mostů. \n\nPříkladem použití jsou lana padáku u kapsle pro dopravu lidí na ISS Dragon 2 od společnosti SpaceX.\n\nPoužití zylonu na osobní pancíře je problematické. Někteří výrobci po reklamacích kvůli nedostatečné odolnosti proti ultrafialovému záření přestali dodávat neprůstřelné vesty z tohoto materiálu. \n"}
{"id": "422657", "url": "https://cs.wikipedia.org/wiki?curid=422657", "title": "Doncaster Rovers FC", "text": "Doncaster Rovers FC\n\nDoncaster Rovers FC (celým názvem: Doncaster Rovers Football Club) je anglický fotbalový klub, který sídlí ve městě Doncaster v metropolitním hrabství South Yorkshire. Založen byl v roce 1879. Od roku 1901 působí v anglických profesionálních soutěžích. V současnosti hraje třetí nejvyšší soutěž EFL League One. V srpnu roku 2013 s ním podepsal smlouvu člen populární skupiny One Direction Louis Tomlinson a tím se klub dostal do širšího povědomí veřejnosti. Klubové barvy jsou červená a bílá.\n\nSvé domácí zápasy odehrává na stadionu Keepmoat Stadium s kapacitou 15 231 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "422658", "url": "https://cs.wikipedia.org/wiki?curid=422658", "title": "Lančchuti", "text": "Lančchuti\n\nLančchuti (gruzínsky: ლანჩხუთი) je město v západogruzínském regionu Gurie. Žije v něm 7900 obyvatel.\n\nLančchuti získala statut města v roce 1961. Prochází tudy železnice spojující Samtredii s Batumi. Hospodářství města se zejména díky zemědělství v okolí orientuje na potravinářský průmysl, vyrábí se zde konzervy a zpracovává maso. Ve městě také sídlí fotbalový klub Guria Lančchuti.\n\nV Lančchuti se narodil významný menševický politik Noe Žordanija a v Mamati, jedné z okolních vesnic, bývalý gruzínský prezident Eduard Ševardnadze.\n"}
{"id": "422661", "url": "https://cs.wikipedia.org/wiki?curid=422661", "title": "Hradce (rozcestník)", "text": "Hradce (rozcestník)\n\nHradce je název více míst: \n\nViz též: \n"}
{"id": "422665", "url": "https://cs.wikipedia.org/wiki?curid=422665", "title": "Škoda 4 R", "text": "Škoda 4 R\n\nŠkoda 4 R byl osobní automobil vyráběný československou automobilkou Škoda v Mladé Boleslavi. Výroba začala roku 1928 a skončila o dva roky později v roce 1930. Vůz měl výkon 23,5 kW, maximální rychlost byla 90 km/h. Motor měl objem 1944 cm³. Vyráběl se jako dvoudveřový nebo čtyřdveřový sedan nebo čtyřdveřový phaéton. Bylo vyrobeno 975 kusů.\n\n"}
{"id": "422667", "url": "https://cs.wikipedia.org/wiki?curid=422667", "title": "Alashansaurus", "text": "Alashansaurus\n\nAlashansaurus je neoficiální rodové jméno teropodního dinosaura, žijícího v období spodní křídy na území dnešního Mongolska. Přestože nebyl plně popsán, je pravděpodobné, že patří do příbuzenstva tyrannosauroidů.\n\n"}
{"id": "422672", "url": "https://cs.wikipedia.org/wiki?curid=422672", "title": "Delíla", "text": "Delíla\n\nDelíla (také časté v anglické variantě Delilah nebo ve starší české Dalila) je ženské rodné jméno.\n\nJméno má hebrejský původ, znamená \"něžná, jemná, štíhlá\". Ve Starém zákoně Delíla byla Samsonova láska, která ho zradila, když mu ustřihla vlasy, které byly zdrojem jeho síly. Jako jméno se začalo používat v 17. století.\n\n\n"}
{"id": "422679", "url": "https://cs.wikipedia.org/wiki?curid=422679", "title": "Porsche 917", "text": "Porsche 917\n\nPorsche 917 byl závodní automobil německé značky Porsche určený pro okruhy Le Mans. Veřejnosti se představil na Ženevském autosalonu v roce 1969. Po úpravách v roce 1973 vznikl model 917/30 s výkonem 820 kW/1100 hp, který dosáhl rychlosti 100 km/h za pouhé 2,2 s, 200 km/h za 5,3 s a 320 km/h za 13,4 s.\n\n"}
{"id": "422680", "url": "https://cs.wikipedia.org/wiki?curid=422680", "title": "Mahuliena, zlatá panna", "text": "Mahuliena, zlatá panna\n\nMahuliena, zlatá panna ( Mahulena, zlatá panna, \"Der Treue Johannes\", \"Mahuliena, Golden Maiden\") je koprodukční slovensko-německá filmová pohádka na motivy pohádek bratří Grimmů \"O věrném Janovi\" a \"O panně Mahuleně\". Dobrodružná pohádka o putování odvážného prince a jeho věrného sluhy Jana za Mahulenou do země chamtivého Zlatovlada.\n\n"}
{"id": "422688", "url": "https://cs.wikipedia.org/wiki?curid=422688", "title": "Syracuse University", "text": "Syracuse University\n\nSyracuse University je soukromá vysoká škola zaměřená na výzkum. Byla založena v roce 1870 a sídlí ve městě Syracuse v americkém státě New York.\n\nUniverzita je zvláště známá díky výzkumu a výuce oborů: architektura, podnikatelství, informační technologie, tvůrčí psaní a veřejné záležitosti. Od roku 1966 je členem Asociace amerických univerzit (Association of American Universities).\n\nSportovní týmy školy se nazývají \"Syracuse University Orange\".\n\n\n"}
{"id": "422695", "url": "https://cs.wikipedia.org/wiki?curid=422695", "title": "Still Not Getting Any...", "text": "Still Not Getting Any...\n\nStill Not Getting Any... je druhé řadové album pop-punkové skupiny Simple Plan z roku 2004.\n"}
{"id": "422697", "url": "https://cs.wikipedia.org/wiki?curid=422697", "title": "Walcherfall", "text": "Walcherfall\n\nWalcherfall, nazývaný též Schleierfall, je vodopád v Rakousku, ve spolkové zemi Salcbursko v horské skupině Glockner (\"Glocknergruppe\"). \n\nJedná se o kaskádovitý vodopád s pěti hlavními stupni o celkové výšce 520 m (nejvyšší vodopád v Rakousku). Vodopád se nachází na potoce \"Walcher Bach\", který v nadmořské výšce 2300 m vytéká z ledovce \"Walcher Kees\" rozprostírajícím se na jihovýchodním svahu hory Hoher Tenn (3368 m).\n\nVýchozím místem k vodopádu je \"Ferleiten\" (1151 m) na Grossglocknerské vysokohorské silnici. Od ubytovacího hostince \"Tauernhaus\" vychází pěší stezka \"Wasserfallweg\". Stezka prochází kolem hlavních stupňů vodopádu a vede přes \"Walcher Grundalm\" (1590 m) a \"Walcher Hochalm\" (1853 m). V roce 2018 byla \"Wasserfallweg\" dočasně nepřístupná.\n\n"}
{"id": "422704", "url": "https://cs.wikipedia.org/wiki?curid=422704", "title": "Simple Plan (album)", "text": "Simple Plan (album)\n\nSimple Plan je třetí řadové album pop-punkové skupiny Simple Plan z roku 2008.\n"}
{"id": "422707", "url": "https://cs.wikipedia.org/wiki?curid=422707", "title": "MTV Hard Rock Live", "text": "MTV Hard Rock Live\n\nMTV Hard Rock Live je živé album pop-punkové skupiny Simple Plan z roku 2005.\n\nPlus Cd Bonus Tracks:\n"}
{"id": "422719", "url": "https://cs.wikipedia.org/wiki?curid=422719", "title": "Starověké řecké divadlo", "text": "Starověké řecké divadlo\n\nDivadlo v antickém Řecku a Římě vzniklo na počátku 6. stol. př. n. l. a nejvíce se rozvíjelo v městském státě Athénách. Divadelní produkce v Řecku pokračovaly i poté, co se r. 146 př. n. l. stalo římskou kolonií, proto můžeme za konec řeckého divadla označit až r. 692 n. l., kdy bylo oficiálně zakázáno provozování divadelních her ve východní části římské říše. Drama bylo ve starověkém Řecku součástí náboženských slavností, zejména athénských Velkých Dionýsií, kde bylo poprvé uvedeno pravděpodobně na počátku 5. stol. př. n. l. Největší rozvoj řeckého dramatu spadá do klasického období (480‒323 př. n. l.) a jeho hlavními postavami jsou autoři tragédií Aischylos, Sofokles a Euripides, komediografové Aristofanes a Menandros a autor prvního teoretického pojednání o divadle s názvem \"Poetika\", filosof Aristoteles. Mezi hlavní divadelní a dramatické žánry řadíme tragédii (první uvedení na Velkých Dionýsiích 534 př. n. l.), satyrské drama (cca 500 př. n. l.) a komedii (na Velkých Dionýsiích od roku 486 př. n. l., předtím rozvoj v Syrakusách). Herci jako jedni z mála obyvatel antického Středomoří mohli díky své profesi volně cestovat, a proto řecké divadlo velkou měrou ovlivnilo i divadlo římské především skrze řecké kolonie na Sicílii a v jižní Itálii.\n\n Ačkoli doklady o existenci veřejných podívaných náboženského, oficiálního či zábavního charakteru (např. spektakulární oběti, válečnické triumfy nebo kejklířská vystoupení) najdeme ve většině starověkých kultur, institucionalizované divadlo založené na dramatických textech vzniká teprve v antickém Řecku. Od počátku své existence je spojeno s rituálem, konkrétně s kultem boha Dionýsa, na jehož počest bylo (především v počátečních stádiích svého vývoje) provozováno.\n\nKe vzniku řeckého divadla dochází v 6. stol. př. n. l., v době athénské tyranidy, kdy z písní a průvodů na počest boha Dionýsa vzniká nejdříve komedie (dórská fraška, cca 580 př. n. l.) a tragédie (Thespis , 535/534 př. n. l.), o něco později i satyrské drama (Arion, kolem r. 500 př. n. l.). V r. 500/501 se zásahem tyrana Peisistrata divadlo stává součástí náboženských slavností, Velkých Dionýsií, když je zde poprvé inscenována tragédie neznámého autora. První uvedení satyrského dramatu bývá datováno do roku cca 501 př. n. l . Komedie je nejmladším žánrem a poprvé byla uvedena na Velkých Dionýsiích roku 486 př. n. l. První dochovanou tragédií je ovšem teprve Aischylova hra \"Peršané \"(472 př. n. l.), nejmladší dochovanou hrou je pak Aristofanova komedie \"Plutos\" (\"Bohatství\", 388 př. n. l.).\n\nVznik tragédie se tradičně spojuje s rituálem, ale její původ je nejasný. Pravděpodobně má kořeny v rituálech sborových písních a tancích, ale také v epické poezii (zejména v rozsáhlejších cyklech, např. v homérských eposech). Podle Herodota vychází tragédie z dórské tradice (z města Sikyonu) a do Athén ji přinesl Kleisthenes (r. 550 př. n. l.). Aristoteles v \"Poetice\" tvrdí, že tragédie má počátky v dithyrambu a vznikla z improvizace, postupně prošla proměnami a ustálila se ve své klasické formě. Jiné antické prameny uvádějí za původce tragédie Thespida, který byl údajně autorem myšlenky vydělení prvního herce z  chóru. Zároveň bývá tento moment považován za zásadní ve vývoji dramatu obecně, protože došlo ke vzniku dialogu mezi hercem a chórem.\n\nKomedie zřejmě vznikla přičiněním Řeků původem z Megary a usídlených na Sicílii, odkud pocházejí žánry flyacká a dórská fraška. Dórská fraška ovlivnila vznik attické komedie, kterou můžeme rozdělit do tří vývojových fází: stará komedie (cca 486-385 př. n. l.), střední komedie (cca 385-325 př. n. l.; nejznámější autor Aristofanaes) a nová komedie (od roku 325 př. n. l., nejznámější autor Menandros).\n\nSatyrské drama má společné rysy s tragédií (mytologické náměty) i komedií (komičtí satyrové). Za otce satyrského dramatu bývá považován Pratinas (na Velkých Dionýsiích zvítězil pouze jednou v r. 499/6, soupeř Aischyla a Choirila), který zároveň žánr zkultivoval a dal mu jeho klasickou podobu. Vynález satyrského dramatu bývá připisován Ariónovi, který proslul svými dithyramby a rovněž přispěl k vydělení herce z chóru, tedy ke vzniku dramatického dialogu. Přestože známe zhruba kolem 70 autorů satyrských dramat, dochovalo se nám pouze jedno úplné, a to Euripidův \"Kyklóp\". Rozvoj satyrského dramatu končí cca kolem roku 340 př. n. l.\n\nAristoteles ve své \"Poetice \"vidí rozdíl mezi tragédií a komedií v tom, že tragédie předvádí lidi lepší, kdežto komedie lidí horší, než ve skutečnosti jsou. \n\nAristoteles nám také zanechal popis klasické struktury řeckého dramatu, což je schéma, ke kterému autoři přihlížejí dodnes: 1) Expozice, 2) Kolize, 3) Krize, 4) Peripetie 5) Katastrofa. Drama by mělo zachovávat jednotu místa, času a děje.\n\nPodle Aristotela se postupem času stali z jambických básníků autoři komedií, z epiků zas tvůrci tragédií. Komedie i tragédie pak podle něj mají počátek v improvizaci – \"„tragédie od těch, kteří uváděli dithyramb, komedie od těch, kteří uváděli falické písně.“\" Uvádí, že Aischylos byl první, kdo k prvnímu herci přidal druhého, omezil úlohu sboru a také zvýšil důraz na dialog. Sofokles poté přidal třetího herce a zavedl jevištní dekoraci.  \n\nV klasickém období existovalo několik náboženských slavností, jejichž součástí byla divadelní představení: Velké Dionýsie, Venkovské (Malé) Dionýsie a Lénaje. Velké Dionýsie a Lénaje se konaly v Athénách vždy jedenkrát do roka, Malé Dionýsie probíhaly v různých obdobích roku v těch attických démech, které měly vlastní divadelní budovu.\n\nDo dnešní doby se dochovalo pouze omezené množství dramatických textů: 32 tragédií, 2 satyrská dramata, 11 komedií a mnoho kratších fragmentů. Přestože se největší pozornost soustřeďuje na tragédii a komedii, žánrové spektrum antického divadla a dramatu bylo mnohem bohatší. Kromě satyrského dramatu můžeme rozlišit ještě dórskou či flyackou frašku a mimos, nejrozšířenější a nejdéle existující antický divadelní žánr, o jehož inscenacích máme zprávy ještě z byzantského období.\n\nK nejznámějším autorům klasického období patří Aischylos, Sofoklés, Euripidés a Aristofanes. První tři jsou autoři tragédií a poslední z nich je autorem komedií .\n\nChór (z řec. \"choros,\" tanec) byl součástí divadelních představení. Aktivně vstupoval do děje a to buď sborovou písní s tancem, mluvenými replikami nebo zpívaným dialogem s herci. Chór hru nacvičoval společně s herci pod vedením dramatika, který komponoval také hudbu. Tragický sbor měl obvykle 12 až 15 členů. Komický sbor až 24 členů. Šlo převážně o neherce nebo poloprofesionály. Členové chóru nosili obličejovou masku, s níž na sebe brali lidskou, zvířecí podobu a mohla představovat také abstraktní pojmy.\nMaska (z řec. \"prosópon\", tvář, maska, postava) představovala základní prvek hereckého kostýmu. Reprezentovaly lidské tváře, podoby bohů a zvířat. Masky mohly a nemusely být realistické. Komické masky představovaly lidi jako groteskní postavy. Masky obvykle pokrývaly celou hlavu a měly otvory pro oči a ústa.\nKostýmy a rekvizity společně charakterizovaly postavy ve hře. Kostýmy se skládaly z oděvu, obuvi a masky a rozlišovaly se podle dramatického žánru. V tragédiích se používaly kostýmy pečlivě vypracované a zdobené. Cizokrajné postavy byly kostýmově doplněné o znaky odkazující na jejích cizokrajnost. V komediích nosily postavy krátké chitóny (spodní oděv) s vycpaným břichem, zadkem a zvýrazněným pohlavním údem. Nahotu postavy reprezentoval trikot se zvýrazněním pohlavních znaků. Rekvizity signalizovaly postavení a funkci postav a jednalo se převážně o jednoduché předměty (list, urna, meč, štít).\nHudba byla součástí divadelních představení. Autor dramatického textu vystupoval také jako choreograf a skladatel hudby, kterou zpíval chór nebo jeden, respektive víc herců. Dialogy mohly být zpívané, nebo hudebně doprovázené. Hudebníci používali jednoduché hudební nástroje (aulos, případně lyru) a doprovázeli chór při vstupu a odchodu z hereckého prostoru.\nDivadelní prostor je místo, kde probíhaly divadelní představení. Nejprve se divadlo hrálo v náboženských okrscích, kde se postupně vyvíjelo hlediště, scénická budova a orchestra. Divadelní prostor se tak měnil z jednoduchého dřevěného typu s provizorním jevištěm a hledištěm až po kamenný typ půlkruhového tvaru s prostorem pro diváka a herce. V helenistickém období už můžeme definovat dva typy divadelního prostoru, a to \"římský typ\" a \"řecký typ\".\n\nHerec (z řec. \"prótagónistés\") ztělesňoval dramatickou postavu. Divadlo zpočátku pozůstávalo z jednoho protagonisty. Zavedení druhého herce připisujeme Aischylovi, třetího herce uplatňuje v dramatu Sofokles. Povolání herce bylo vyloženě mužská záležitost. Jednalo se o osoby talentované herecky, pěvecky a v případě mimů i tanečně. První herec hrál nejdůležitější úlohy, druhý herec hrál v rolích konkurenta a třetí herec disponoval rolemi mocných lidí, tyranů apod.\n\nDiváci se skládali převážně z obyvatelstva Atén (metiků, cizinců, chlapců, žen a pravděpodobně i otroků). Účast na představeních byla masová (cca 12 000–15 000 diváků). Divadlo nebylo jen prostředkem zábavy, ale mělo také náboženský a politický význam. Obecenstvo reagovalo velmi spontánně (potlesk, kopání, házení jídlem apod.). První řady hlediště patřily nejdůležitějším osobnostem reprezentujícím kult a vzácným cizincům, zbytek příslušel zbytku obyvatelstva daného města.\n\n\n"}
{"id": "422727", "url": "https://cs.wikipedia.org/wiki?curid=422727", "title": "Snovačka pokoutní", "text": "Snovačka pokoutní\n\nSnovačka pokoutní (\"Steatoda bipunctata\") je pavouk, který měří okolo 4 až 7 mm. Jeho hlavohruď je červeno hnědá, oválný zploštělý zadeček nahoře je černo hnědý s zřetelným dlouhým pruhem uprostřed. Další světlý pruh má na obou stranách těla od předního okraje až ke středu zadečku. Samec má velká makadla.\n\nSnovačka pokoutní si spřádá nepravidelnou síť s oky, od níž smeřují k zemi lapací vlákna pokrytá kapičkami lepu. Díky hrubě kožovitému zadečku s voskovou vrstvou na povrchu je zvláště odolná proti vysušení. Může celé měsíce přežívat bez potravy a vody.\n\nPáření probíhá na jaře a na podzim. Při námluvách vydává samec pomocí stridulačních orgánů a střídavých pohybů zadečku cvrčivý zvuk, kterým přiměje samici vyjít z úkrytu. K páření dochází na pavučinovém můstku, který před pářením utkal samec. První makadlo samec zavádí často déle než hodinu,po přestávce, v níž dílem znovu cvrká, pak zavede druhé makadlo. Růžově zbarvená vajíčka jsou v kokonu umístěna na okraji hnízda.\n\nVyskytuje se i tam, kde domácí pavouci nežijí, tedy na velmi suchých nebo vytápěných místech a ve volné přírodě – na skalách, v křoví, pod kameny a podobně.\n\n"}
{"id": "422730", "url": "https://cs.wikipedia.org/wiki?curid=422730", "title": "Vodní nádrž Vrchlice", "text": "Vodní nádrž Vrchlice\n\nVodní nádrž Vrchlice je vodárenská nádrž na říčce Vrchlici, sloužící především jako zdroj pitné a užitkové vody pro Kutnohorsko a Čáslavsko. Stavba probíhala během let 1966–1970. Zkušební provoz probíhal do dubna 1973, během něhož byla provedena řada měření. Od roku 1989 je u nádrže v provozu malá vodní elektrárna s Bánkiho turbínou o maximálním výkonu 11 kW, která využívá sílu sanačního průtoku.\n\nBěhem napouštění vodní nádrže byla zatopena vesnice Stará Lhota.\n\nPrůměrný dlouhodobý roční průtok (Qa) k profilu hráze (10,80 říční kilometr) činí 0,439 m³/s. Stoletá voda (Q100) zde dosahuje hodnoty 52,2 m³/s. Průtočná kapacita bezpečnostního přelivu, jež je na kótě 323,80 m n. m. a který se skládá z pěti polí o celkové délce 30 m, činí 110 m³/s.\n\n\nŽelezobetonová klenbová hráz VD Vrchlice je jediná hráz tohoto typu na území České republiky. Poloměr zakřivení činí 66,5 m. Výška hráze nad základem činí 40,80 m. Výška hráze nad terénem činí 33,80 m.\n"}
{"id": "422731", "url": "https://cs.wikipedia.org/wiki?curid=422731", "title": "Poslanec Evropského parlamentu", "text": "Poslanec Evropského parlamentu\n\nPoslanec Evropského parlamentu (anglicky \"Member of the European Parliament\", zkráceně \"MEP\") je označení pro osobu, která byla zvolena do Evropského parlamentu, jednoho ze dvou legislativních těles Evropské unie. Členové EP jsou evropským ekvivalentem členů národních parlamentů. Označení pro europoslance se liší dle každého jazyka.\n\nKdyž byl Evropský parlament poprvé ustanoven, tak do něj byli členové vybíráni jednotlivými členskými státy, které vybíraly ze členů svých národních parlamentů. Od roku 1979 se konají pravidelné volby. V každé zemi se používá jiný volební systém a každá země může mít více volebních okrsků s více kandidátními listinami (Belgie, Polsko a další)\n\nVolby se konají každých 5 let. Jednotlivé země mají právo si určit, jak se na jejich území bude volit. Alokace křesel mezi členské státy je založena na principu degresivní proporcionality, takže velikost populace je brána v potaz. To v praxi znamená, že menší státy volí více poslanců, než by volili, kdyby se brala v úvahu velikost jejich populace. Jak byly počty poslanců přidělených jednotlivým zemím vyjednány v příslušných smlouvách, tak zde neexistuje jedna formule, podle které by se rozděloval počet křesel vůči jednotlivým státům. Nejmenší počet poslanců, který mají některé členské státy (např. Malta, nebo Lucembursko) je 6. Nejvíce má Německo, a to 96.\n\nEvropský parlament má vysoký \"obrat\" poslanců v porovnání s národními parlamenty. Například ve volbách do EP v roce 2004 byla většina nově zvolených členů a byli zde jen čtyři poslanci, kteří slouží od prvních voleb v roce 1979.\n\nVšichni, kromě 14 europoslanců, jsou členy nějaké politické frakce, které se organizují podle svého politického zaměření. V roce 2013 existovalo celkem sedm takovýchto frakcí, které jsou založené na politickém, nikoliv teritoriálním vymezení. Takže například poslanci zvoleni za KDU-ČSL se sdružili do frakce EPP-ED a poslanci zvoleni za ČSSD se sdružují ve skupině S&D. Europoslanci ODS zase opustili frakci EPP-ED a založili spolu s britskými konzervativci a polskými poslanci za stranu Právo a spravedlnost novou středo-pravicově konzervativní frakci s názvem Hnutí za evropskou reformu.\n\nDisciplína v rámci frakce je laxnější než v národních parlamentech, kdy národní delegace a jednotliví členové občas hlasují proti své frakci.\n\nStranou frakce mají jednotliví poslanci i jiná práva:\n\nJeden týden v každém měsíci stráví poslanci na plenárním zasedání ve Štrasburku, zbylé tři týdny pak zase na zasedání výborů, frakcí, apod. v Bruselu. Většina poslanců rovněž často cestuje do svého volebního obvodu, aby byla k dispozici svým voličům ve vlasti. Během tohoto času také musí stihnout setkání s různými místními organizacemi, lokálními a národními politiky, businessmany, odbory, apod. Europoslanci často zaměstnávají asistenty, a to jak v Bruselu/Štrasburku, tak často i ve vlasti, kde se podílejí na politické práci spojené s domácí scénou.\n\nNěkteří europoslanci si proto vybírají domy blízko Bruselu spíše, než ve své zemi. Tato skutečnost je však často ovlivněna vzdáleností země od Bruselu. Čeští europoslanci často cestují mezi Českem a Belgií/Francií pravidelně, nicméně estonští či portugalští europoslanci mají v tomto směru méně možností.\n\nVzhledem k tomu, že europoslanci mají menší pravomoc, než jejich kolegové v národním parlamentu, tak je většinou jejich obrázek v jejich domovské zemi zkreslený.\n\nOsoba, jež se stane poslancem Evropského parlamentu nesmí vykonávat žádnou jinou veřejnou funkci která je neslučitelné s postem europoslance. Mezi neslučitelné funkce patří členství:\n\n\n"}
{"id": "422732", "url": "https://cs.wikipedia.org/wiki?curid=422732", "title": "Simulace v technice", "text": "Simulace v technice\n\nVe vědě a technice je simulace chápána většinou jako napodobování určitých podmínek (klimatická komora), určitých fyzikálních nebo chemických dějů (simulace vývoje počasí) nebo napodobování chování výrobků nebo technických zařízení (letecký simulátor). Za jistý druh simulace můžeme pokládat i technický výpočet. I když technické simulace existovaly jež před nasazením počítačů (Příkladem může být již zmíněný letecký simulátor.), byly jejich možnosti značně omezené.\n\nK simulaci lze využít fyzické modely nebo také matematické modely. Fyzické modely přes nesporný přínos většinou neumožňují rychlou a levnou analýzu problému. Matematické modely nebyly dlouho použitelné ve větším rozsahu. Přestože pokrok v oborech jako kinematika, dynamika, pružnost a pevnost, hydromechanika, termomechanika, aerodynamika ad. přinesl exaktní znalosti nejdůležitějších zákonitostí, nebylo jejich využití u komplikovanějších úloh možné, protože matematický model byl příliš složitý na řešení nebo vůbec neexistoval. Jedinou možnou cestou bylo velké zjednodušení matematického modelu, potom se ale výsledky příliš odchylovaly od reality.\n\nJe nejpoužívanější metodou přinášející uspokojivé výsledky pro technickou praxi. Myšlenka diskretizace kontinua do velkého množství konečných prostorových nebo i plošných prvků vhodného tvaru, přinesla možnost nalezení řešitelného matematického modelu s přijatelnou chybou. Skutečnost, že numerické řešení rozsáhlých soustav rovnic vyžaduje značný objem výpočtů, přestalo být překážkou, neboť začaly být k dispozici dostatečně výkonné počítače. Počátky metody jsou z r. 1956. První praktické uplatnění měla metoda v kosmickém výzkumu v programu Apollo v polovině šedesátých let minulého století. Následovaly aplikace ve vojenské technice a v letectví. Uvolnění metody pro civilní sektor a bouřlivý rozvoj počítačů umožnil další šíření této metody. Minimalizace hmotnosti konstrukce pomocí MKP je v kosmonautice a v letectví nezbytností, v ostatních oborech přináší snižování výrobních nákladů a zlepšování užitných vlastností výrobků. Metoda našla postupně své uplatnění i v dalších oborech jako je problematika proudění, šíření tepla, elektromagnetických polí ad. Pro simulace pomocí MKP se používá řada počítačových programů – např. Ansys, Cosmos, MSC/Marc, MCS/Nastran atd..\n\nMKP již dnes zdaleka není jedinou simulační metodou. Pro zkoumání dynamického chování soustav těles se používá tzv. Multi body simulace (MBS) (programy Adams, Dynamic Designer Motion ad.). Při zkoumání problematiky proudění Computational Fluid Dynamics (CFD) se kromě MKP používá i metody konečných objemů a metody konečných diferencí, (programy Fluent, Gambit, CFX, aj.). Jistým stupněm simulace je dnes i konstruování. Používání prostorových (3D) modelů vytvářených konstrukčními programy (např. Catia, Inventor, PRO/Engineer, SolidWorks, Solid Edge, Unigraphics NX ad.) umožňuje velmi věrné napodobení skutečné geometrie výrobku. Protože to dnes již výkonnost osobních počítačů umožňuje, obsahují konstrukční programy již často moduly umožňující simulovat jednodušší úlohy z kinematiky, dynamiky, pružnosti a pevnosti ad. přímo na konstruovaném modelu. Skutečnost, že i specializované simulační programy dnes většinou dokáží pracovat s 3D modely vytvořenými v konstrukčních programech značně usnadňuje a urychluje práci. Výsledky simulace jsou většinou nějakým způsobem vizualizovány.\n\nMožnost simulovat funkci výrobku nebo technického zařízení a také prověřit jeho chování v různých podmínkách bez nutnosti pořizovat fyzický model značně urychluje a také zlevňuje výzkum a vývoj. Přes obrovský pokrok, který simulační programy přinášejí, není, hlavně u náročnějších úloh, možné zdárný výsledek očekávat bez práce specialistů výpočtářů, bez jejichž odborných znalostí a zkušeností může simulace přinést problematické výsledky. Každá simulace dodnes pracuje s menším či větším zjednodušením. Volba vhodné míry zjednodušení modelu, optimální diskretizace (volba sítě), stanovení přesných okrajových podmínek i správná interpretace výsledků jsou nutnými předpoklady pro to, aby simulace byla přínosem. V některých případech není samotná počítačová simulace pro analýzu problému postačující a je nutné ji kombinovat s experimenty (zkoušky, měření) na fyzickém modelu. Existují i případy, kdy práce s fyzickým modelem je jedinou vhodnou metodou pro analýzu problému, neboť počítačová simulace buď není proveditelná nebo by byla dražší a náročnější než simulace fyzická.\n\n\n"}
{"id": "422734", "url": "https://cs.wikipedia.org/wiki?curid=422734", "title": "Orlická oblast", "text": "Orlická oblast\n\nOrlická oblast (Středosudetská oblast) neboli Střední Sudety (pol. \"Sudety Środkowe\", něm. \"Mittelsudeten\") je geomorfologická oblast rozkládající se na pomezí polského Slezska a východních Čech. Na západě ji Brama Lubawska odděluje od Krkonošské oblasti, na východě u Heřmanic u Králík za Mladkovským sedlem na ni navazuje oblast Jesenická.\n\nPodle polské klasifikace do této oblasti nepatří severní podhůří, která se vyčleňují jako samostatná oblast Przedgórze Sudeckie (Krkonošsko-jesenické podhůří).\n\nOrlická oblast se dělí na následující celky:\n\n"}
{"id": "422736", "url": "https://cs.wikipedia.org/wiki?curid=422736", "title": "Německá menšina v Česku", "text": "Německá menšina v Česku\n\nZa počátek historie německé menšiny v Česku je považována kolonizace českého pohraničí, která započala na sklonku 12. století. Německý živel postupně do značné míry ovládl i města a vyšší společenské vrstvy, k německé národnosti se v období počátků Československa hlásilo přes 30 % obyvatelstva. Nacionalismus 19. století, vznik Československa v roce 1918 a události související s druhou světovou válkou vyústily po roce 1945 ve vysídlení Němců z Československa, jemuž unikl jen malý podíl německého obyvatelstva českých zemí. Pád socialismu a vstup Česka do Evropské unie usnadnil volný pohyb obyvatelstva a obnovil přirozenou migraci i mezi Českem a Německem. Za příslušníky německé menšiny v Česku jsou Českým statistickým úřadem považováni občané České republiky hlásící se k německé národnosti a občané Spolkové republiky Německo mající v Česku krátkodobý či trvalý pobyt. Podle údajů z 1. března 2001 žije v Česku 39 106 občanů hlásících se k německé národnosti, což jsou 0,4 % populace. Zároveň v Česku žije 15 186 občanů Německa s krátkodobým či trvalým pobytem.\n\nNěmecká kolonizace českého pohraničí počala nejpozději vládou pozdních Přemyslovců, především Přemysla Otakara I. Etničtí Němci přišli na pozvání českých panovníků, aby málo nebo zcela neosídlené pohraniční české oblasti kultivovali. Češi totiž žili převážně v nížinách podél říčních toků a neměli zkušenosti s životem v horských oblastech. Příchozí Němci tuto oblast osídlili, půdu zúrodnili a vesměs úspěšně zde hospodařili. Postupem času, zčásti již ve středověku a zejména pak v novověku v rámci Habsburské monarchie, němčina do značné míry ovládla i města, úřední život a vyšší vrstvy obyvatelstva.\n\nTato dvě etnika, tj. Češi a Němci, žila v českém prostoru pospolu po dlouhá staletí, situace kolem jejich soužití se začala vyhrocovat s příchodem nacionalismů 19. století.\n\nČeské národní obrození probíhalo v Zemích Koruny české jako součásti habsburské monarchie zhruba od poslední třetiny 18. století do roku 1848. Hlavním úkolem jeho vedoucích představitelů bylo pozvednout český jazyk opět na úroveň jazyka vzdělanců a motivovat obyvatele českých zemí k národní uvědomělosti. V 19. století vznikla řada kulturních institucí zdůrazňujících národní myšlenku, zejména Národní muzeum a Národní divadlo.\n\nDemokratizace veřejné správy po roce 1848 vytvořila nový prostor pro nacionalistické spory. V českých zemích vznikala řada českých či německých spolků, divadel či škol, docházelo ke střetům (např. Chuchelská bitka roku 1881 související s národnostním rozdělením Karlo-Ferdinandovy univerzity, pražská polytechnika se rozdělila již roku 1869). Německý nacionalismus byl spojen například se sjednocením Německa v roce 1871 – extrémní varianta, tzv. Velkoněmecká koncepce, počítala dokonce se zahrnutím Rakouska i českých zemí. Jubilejní zemskou výstavu v Praze roku 1891 se němečtí poslanci zemského sněmu a němečtí podnikatelé rozhodli bojkotovat a výstava se tak proměnila v českou národní akci. Oboustranný nacionalismus a národnostní napětí v českých zemích pak přetrvalo přes zánik Rakousko-Uherska. První Československá republika měla více obyvatel německé národnosti než slovenské – podle sčítání lidu z roku 1921 žily v českých zemích téměř 3 miliony Němců a zhruba 6,5 milionu osob československé národnosti.\n\nPo nástupu nacistického režimu v Německu se vyhrotil německý nacionalismus v Sudetech, následovala Mnichovská dohoda a zábor Sudet Německou říší spojený s vyháněním Čechů, Protektorát Čechy a Morava spojený s germanizačními plány Německé říše, vysídlení Benešovska, Neveklovska a Sedlčanska a poválečné vysídlení Němců z Československa, kde zůstal jen nepatrný podíl prokazatelných antifašistů a ti, na které se při odsunu z různých důvodů zapomnělo. Dozvuky nacionálního napětí jsou patrné dosud, například v citlivosti tématu Benešových dekretů.\n\nNěmecká menšina byla v letech 1945 až 1946 při tzv. „divokém“ (z ČSR celkem vyhnáno 660 tisíc lidí) a organizovaném odsunu (z ČSR celkem vyhnáno 2 256 tisíc lidí) téměř celá vysídlena do americké a sovětské okupační zóny v Německu a část se dostala do Rakouska. Při posledním tzv. dodatečném odsunu 1. 1. – 22. 5. 1947 bylo z ČSR vyhnáno ještě 80 000 Němců. Celkem tak bylo z Československa vyhnáno téměř 3 miliony lidí německé národnosti, přičemž 25 tisíc jich nepřežilo. I přes to se v prvním poválečném sčítání lidu v roce 1950 v českých zemích přihlásilo k německé národnoti 1,8% obyvatel, čímž se stali po Slovácích nejpočetnější národnostní menšinou. Pozici druhé nejpočetnější menšiny v českých zemích si udrželi ještě při sčítání lidu v roce 1961 (1,4%) a 1970 (0,8%). Při sčítání lidu v roce 1980 je předstihla polská menšina (obě měly okolo 0,6%). Podle sčítání z roku 1991 byla po slovenské a polské třetí nejpočetnější menšinou.\n\nDnešní českou menšinu tvoří zčásti potomci někdejších sudetských Němců, kteří nebyli po druhé světové válce vysídleni, nyní se však již někteří za sudetské Němce nepovažují.\n\nPočetně německá menšina na území Česka v rámci krajského členění je nejsilnější v Ústeckém kraji (okolo 9500 příslušníků), poměrně je zastoupena nejvíce v Karlovarském kraji (cca 3 %), v jeho rámci pak nejvíce v okrese Sokolov (4,5 %). V obci Měděnec v okrese Chomutov (Ústecký kraj) se k německé národnosti hlásí čtvrtina obyvatel, v Tatrovicích (okres Sokolov), Horské Kvildě (okres Klatovy) a v Kryštofových Hamrech (okres Chomutov) pětina obyvatel. Jedná se vždy o sídla s méně než 199 obyvateli.\n\nV následujících obcích je procento Němců vyšší než 10 %:\n\n\nNářečí německé menšiny žijící na území Česka zkoumá projekt \"Atlas historických německých nářečí na území České republiky (ANČ) / Atlas der historischen deutschen Mundarten auf dem Gebiet der Tschechischen Republik (ADT)\".\n\nKromě skupiny výše zmíněných Němců se v poslední době v Česku zvláště pak po vstupu do EU, stále zvyšuje počet státních příslušníků Německa. Tato skupina přijíždí do Česka (nejčastěji do Prahy) většinou z pracovních důvodů. Na konci roku 2008 žilo v Česku cca 16 500 občanů Německa (z toho tvoří muži asi 80 %, ženy 20 %), z nichž cca 4 400 mělo v Česku trvalý pobyt, zbývající mají pobyt omezený. Ke konci roku 2007 žilo na území Česka nejvíce Němců v Ústeckém kraji (4 805), následovaným Prahou (2 437) a Plzeňským krajem (2 219). Ústecký a Karlovarský kraj jsou také s počtem 1 768 kraji s největším procentem Němců (0,58 %), následovány Plzeňským s 0,4 %. V posledních letech přijímá jen málo Němců české státní občanství. V letech 2001-2007 se stalo pouze 36 Němců občany Česka.\n\nTabulka znázorňující vzrůstající počet Němců žijících na území Česka \"(nezobrazuje však počet občanů Česka hlásících se k německé národnosti, viz Občané Česka s německou národností)\" :\nČRo 7 Radio Praha provozuje vysílání Českého rozhlasu do zahraničí, vysílá kromě češtiny a jiných jazyků i německy. V Česku také vychází tisk vydávaný pouze v němčině: týdeník \"Prager Zeitung (Pražské noviny)\" (založený roku 1991) a čtrnáctideník \"Landeszeitung der Deutschen in Böhmen, Mähren und Schlesien (Zemské noviny Němců v Čechách, na Moravě a ve Slezsku)\".\n\nV roce 1989 byla založena \"Německá škola v Praze (Deutsche Schule Prag)\". Jedná se o německou školu, zprvu financovanou NDR, později podporovanou už SRN. Tato škola zahrnuje školku, základní a střední školu. Je zde možnost složení maturity kromě českého jazyka i v německém.\n\nVELČOVSKÝ, Václav (ed.): \"Jazyk jako fetiš. Texty o Češích a českých Němcích 1880-1948\". Praha: Univerzita Karlova, Filozofická fakulta, 2019. ISBN 978-80-7308-903-0 (print), ISBN 978-80-7308-904-7 (online)\n\n\n\n"}
{"id": "422739", "url": "https://cs.wikipedia.org/wiki?curid=422739", "title": "Christopher Walken", "text": "Christopher Walken\n\nChristopher Walken (* 31. března 1943 Astoria, Queens, New York) je americký filmový a divadelní herec, který se objevil ve více než stu divadelních a filmových rolí.\n\nV roce 1978 získal Oscara za vedlejší roli ve filmu \"Lovec jelenů\". Účinkoval také ve snímcích \"Na dosah\", \"Král New Yorku\", \"Batman se vrací\", \"Pravdivá romance\", \"\" nebo v bondovce \"Vyhlídka na vraždu\". Zahrál si v několika hudebních videoklipech, například v písni „Live to Tell“, nazpívané Madonnou, která propagovala drama \"Na dosah\", nebo ve videu skupiny Fatboy Slim.\n\n"}
{"id": "422749", "url": "https://cs.wikipedia.org/wiki?curid=422749", "title": "Predalien", "text": "Predalien\n\nPredalien je fiktivní mimozemský tvor, který vzniká spojením ras Predátorů a Vetřelců. Vyskytuje se v počítačových hrách, knížkách a samozřejmě ve filmech.\n\nPredalien vznikl společně se spojením Vetřelce a Predátora. Logicky se objevila alternativa, kdy je Facehuggerem napaden predátor namísto člověka. Protože Chestburster ještě v těle svého hostitele přebírá informace DNA, vypadá predalien oproti klasickému vetřelci nebo Běžci jinak. Spojení vetřelce a predátora dává dohromady mnohem větší monstrum \"(o co je vyšší vetřelec vůči člověku, o to je vyšší predalien vůči Predátorovi)\" a hlavně mnohem statnější. \n\nPredalien je díky své váze a velikosti také více nemotorný než klasický vetřelec. Stejně jako predátor disponuje čtveřicí kusadel a velkou silou. Stejně jako Trubec a Běžec dokáže lézt po stěnách. Může taktéž nahradit královnu. Zvláštností a jeho silnou stránkou je rozdílné rozmnožování. Je sám schopen naklást hrdlem oběti několik svých zárodků, které se následně vyvíjí v oblasti břicha, odkud se líhnou jako obdoba Chestbursterů. Jak bylo naznačeno, z jednoho člověka se může na svět dostat více takových parazitů oproti standardnímu cyklu u vetřelce, kde jeden hostitel může nosit pouze jeden zárodek. Oproti tomu ztratil typickou krev vetřelců, coby kyselinu, a jeho krev se spíše podobá té predátorské.\n\nPočítačové hry\n\nFilmy\n"}
{"id": "422758", "url": "https://cs.wikipedia.org/wiki?curid=422758", "title": "Vůz Bmx765 ČD", "text": "Vůz Bmx765 ČD\n\nPřípojný vůz řady Bmx (do 1. ledna 2009 řada 050, od roku 1983 řada Bmx, původně Balm, případně pro odlišení od vozu Btx bylo v písemnostech užíváno označení Balm-d, kde „d“ značilo dlouhý) byl vyráběn pro Československé státní dráhy Vagonkou Tatra Studénka v letech 1962–1968. Je primárně určen do souprav s motorovými vozy řad 850 a 851.\n\nKonstrukčně vychází přípojný vůz řady 050 z motorových vozů M 286.0 a M 286.1 vyráběných ve stejné době, což se odrazilo i v podobném vzhledu. Svařovaná ocelová karoserie je uložena na dvou dvounápravových podvozcích. Interiér vozu je rozdělen do dvou oddílů pro cestující, nástupní prostor je situován na koncích vozu, v obou nástupních prostorech se nachází buňka WC. Dveře vozu se otvírají dovnitř. Obě čela vozu jsou průchozí s krytím průchodu měchem.\n\nPřípojné vozy řady 050 byly vyvinuty společně s motorovými vozy řady 850 pro provoz v ucelených rychlíkových soupravách. Pro tento účel byly v roce 1962 vyrobeny dva prototypy druhé třídy řady Balm a jeden prototyp první třídy Aalm. Sériová výroba přípojných vozů probíhala v letech 1966 až 1968, kdy bylo ČSD dodáno celkem 180 kusů.\n\nO jejich provozu u ČSD se nedochovalo příliš mnoho informací. Při přečíslování v roce 1994 však již existovalo u ČD jen 41 vozů a u ŽSR 10, v průběhu let klesl inventární stav u ČD na 35 kusů. Na Slovensku zůstalo 9 provozních vozů do roku 2006, kdy byly všechny vozy této řady zrušeny. Jeden vůz byl následně odprodán dopravci KŽC Doprava. Další tři koupily České dráhy, opraveny však byly pouze dva, zbylý vůz byl pro velký rozsah devastace pouze zdrojem náhradních dílů, a to do března 2010, kdy byl zrušen a sešrotován. Další trojice vozů byla v roce 2007 sešrotována na vlečce v Dubnici nad Váhom, zbylé dva vozy byly převezeny na vlečku TOOŽ Bošany, kde byl jeden pravděpodobně sešrotován a zbylý se zde měl nadále nachází.\n\nV současnosti jsou přípojné vozy řady 050 dislokovány v Brně, Olomouci a Lounech, kde jsou provozovány s motorovými vozy 850, 851, 842, případně i s jinými motorovými vozy a lokomotivami. Oproti vozům řady Btx či jejich rekonstrukci Btx se vyznačují především lepšími chodovými vlastnostmi a nově dosazovanými těsnicími okny, které zároveň umožňují dostatečné větrání.\n\nVozy se během doby svého provozu nedočkaly žádné výrazné modernizace. Přibližně od roku 2000 jsou však při periodických opravách nahrazovány původní jednoduchá skla dvojitými, sedačky jsou čalouněny textilním potahem a na obou koncích vozu je jedna čtveřice sedadel nahrazena háky pro přepravu kol a sklápěcími sedačkami.\n\n"}
{"id": "422775", "url": "https://cs.wikipedia.org/wiki?curid=422775", "title": "František Provazník", "text": "František Provazník\n\nFrantišek Provazník se jmenuje více osob:\n\n"}
{"id": "422780", "url": "https://cs.wikipedia.org/wiki?curid=422780", "title": "Jackfruit", "text": "Jackfruit\n\nŽakie (z fr. jacquier, či džekfrut, džekfruit, z angl. jackfruit) je druh ovoce pocházející z tropického stromu chlebovník různolistý (\"Artocarpus heterophyllus\") z čeledi morušovníkovité (\"Moraceae\"). Strom dorůstá výšky až ke 30 metrům. Jeho plody mohou vážit i nad 10 kg, mají oválný tvar a drsný povrch zelenožluté barvy. Uvnitř plodu je velké množství semen obalených do lepkavého pouzdra žluté barvy – právě tato šťavnatá část je velmi oblíbeným pokrmem, má nasládlou a osvěžující chuť. Chlebovník různolistý je rozšířen především v jižní a jihovýchodní Asii, rozšířil se také do Afriky. Často bývá mylně ztotožňován s příbuzným chlebovníkem obecným (\"Artocarpus altilis\"), nazývaným bredfrut či bredfruit.\n\nOvoce obsahuje vysoký podíl sacharidů, a kromě řady vitamínů i významné množství vápníku a fosforu. Na 100 g dužiny připadá energetická hodnota mírně přes 100 Kcal.\n\nSemena spolehlivě klíčí. Strom roste velmi rychle a již ve třech až osmi letech začíná kvést a plodit.\nRostlina má ráda vlhko, pokud je pravidelně zalévána, roste rychleji. V případě nutnosti, například kvůli přesazování či přesunu, je možné nechat hlínu vyschnout, ovšem ne na dlouho.\n\n"}
{"id": "422793", "url": "https://cs.wikipedia.org/wiki?curid=422793", "title": "Svatý Štěpán (rozcestník)", "text": "Svatý Štěpán (rozcestník)\n\nSvatý Štěpán je jméno několika světců, může však mít také další významy.\n\n Svatý Štěpán, Sankt Stefan, Szen István ad., ostatní:\n"}
{"id": "422794", "url": "https://cs.wikipedia.org/wiki?curid=422794", "title": "Bitva u Edgehill", "text": "Bitva u Edgehill\n\nBitva u Edgehill byla první pravidelná bitva Anglické občanské války. Odehrála se 23. října 1642 nedaleko Edge Hill a Kinetonu v jižním Warwickshire. Nerozhodný výsledek neumožnil dosáhnout rychlého vítězství ve válce, která trvala ještě další čtyři roky.\n\nKdyž bylo zřejmé, že dohoda mezi Karlem I. a parlamentem není možná, vyrazil král 2. března 1642 na sever země. Obě strany si byly vědomy, že spor může být vyřešen pouze silou a začaly shromažďovat vojsko. Karel nařídil zástupcům panovníka v každém hrabství, aby shromáždil vojsko na jeho podporu.\n\nKarel se pokusil obsadit Kingston upon Hull, kde byla uskladněna vojenská výzbroj a munice pro předchozí válku biskupů. Vojenská posádka nakloněná parlamentu neuposlechla králova příkazu a jeho síly odrazila. V srpnu se Karlovi podařilo zabrat vojenské zásoby z Nottinghamu a Lincolnu. 22. srpna nechal Karel vyvěsit královskou standartu v Nottinghamu a vyhlásil parlamentu válku. Poté se přesunul přes Chester do Shrewsbury, kde očekával posily z Walesu.\n\nPoté co zprávy o králových aktivitách dorazily do parlamentu, vyslali parlamentaristé svou armádu pod vedením Roberta Devereux, 3. hraběte z Essexu, proti králi. Essex vyrazil do Northamptonu, kde se k němu připojilo asi 20000 mužů a poté se vydal směrem na Worcester.\n\nAby mohl využít své jezdectvo, rozhodl se Karel, že nenapadne parlamentaristy ve Worcesteru, ale že se vydá směrem na Londýn a utká se s nepřítelem ve volném prostoru. 22. října dorazilo královské vojsko k Edgecote. Velitel nedaleké posádky v Banbury se obával jejich útoku a vyslal za Essexem posla s prosbou o pomoc. Ten se rozhodl vyrazit proti královskému vojsku, ačkoli neměl k dispozici veškeré vojsko. Král se o jejich pochodu dověděl a nařídil, aby se vojáci připravili na boj na vrcholku kopce. Essex chtěl původně pochodovat přímo na Banbury, ale poté co zjistil, že se královské síly shromažďují na Edge Hill zastavil své vojáky na polovině cesty mezi Kinetonem a královským vojskem v oblasti kde jeho vojáci byli částečně chráněni živým plotem.\n\nKdyž se Essex nechtěl nechat vyprovokovat k útoku, začaly se královské oddíly přesouvat z návrší. Bitva začala až poté co se mezi vojáky objevil král, který je povzbuzoval. Na to zareagovali parlamentaristé střelbou, kterou královi vojáci opětovali, ale vlivem jejich postavení nebyla jejich střelba příliš účinná. V té době královské jezdectvo zaútočilo na jezdectvo parlamentaristů.\n\nPoté velitelé vojsk zaveleli k přímému útoku. Jednotlivé strany získávaly dílčí úspěchy v jednotlivých fázích boje a docházelo k částečnému úprku vojáků na obou stranách a královské jezdectvo místo, aby zaútočilo na zformované vojsko, vyrazilo pronásledovat uprchlíky. Král nařídil, aby jeho synové Karel a Jakub byli odvedeni do bezpečí. Navečer poté co se královské jezdectvo znovu zformovalo, nařídil Essex ústup.\n\nObě strany si přes noc držely své pozice. Ráno druhý den se obě armády znovu zformovaly, ale žádná strana neměla velkou chuť pokračovat v boji. Karel vyslal k Essexovi posla se vzkazem, že mu odpustí, pokud přistoupí na jeho podmínky. Posel se ale musel vrátit zpět, aniž by předal depeši. I když Essexovi dorazily posily, stáhl se 25. října do Worcesteru.\n\nTo umožnilo Karlovi, aby se vydal na Londýn. S vědomím, že Essexovo vojsko je nedaleko, postupoval král pomaleji a udržoval pospolu celé vojsko. Essex se mezitím rychlým přesunem dostal do Londýna, kde získal posily pro boj s královským vojskem. Karel se proto rozhodl přesunout do Oxfordu, který se stal jeho sídlem po zbytek války.\n"}
{"id": "422795", "url": "https://cs.wikipedia.org/wiki?curid=422795", "title": "Bitva u Naseby", "text": "Bitva u Naseby\n\nBitva u Naseby byla klíčovou bitvou první Anglické občanské války. 14. června 1645 byla hlavní armáda krále Karla I. poražena parlamentaristickým vojskem vedeným Thomasem Fairfaxem a Oliverem Cromwellem.\n\nNa počátku roku doporučovali Karlovi rádcové zaútočit na parlamentaristickou armádu (\"New Model Army\") dokud se ještě formovala. Nicméně princ Ruprecht, nedávno jmenovaný generálem královské armády a tak i hlavní Karlův vojenský poradce, navrhoval místo toho pochodovat na sever země a spojit se se skotskými spojenci. Královská armáda tedy vyrazila na sever, i když byla oslabena o oddíly (včetně 3000 členů jezdectva), které měly chránit západní část země a pokračovat v obléhání Tautonu.\n\nV té samé době vojenská komise parlamentu vyslala Fairfaxe, aby obléhal Oxford, královo válečné sídlo. Zpočátku Karel tento záměr přivítal, ale poté co obdržel zprávu, že Oxford nebude schopen dlouho vzdorovat, vyrazil Fairfaxovi naproti. Aby ho zmátl, napadly jeho síly vojenskou posádku v Leicesteru. Poté vyrazil směrem na jih k Oxfordu. Vyslal posly k veliteli oddílů, které nechal na západě země, aby se k němu připojili, ale ten neprojevoval příliš nadšení pro tento postup.\n\nParlament byl informován o ztrátě Leicesteru a nařídil Fairfaxovi, aby se utkal s hlavní královskou armádou. Podle tohoto pokynu Fairfax vyrazil 5. června z Oxfordu severním směrem. Jeho přední oddíly se střetly s královými vojáky 12. června u Daventry. Fairfax se, s posilou Cromwellovy jízdy, která nedávno dorazila, rozhodl zaútočit na královo vojsko. Král musel přijmout bitvu, protože jinak by měl Fairfaxe neustále za zády.\n\nObě strany se utkaly na pahorkatině poblíž Naseby. Bitva skončila rozhodným vítězstvím parlamentaristů, kteří rozprášili královské vojsko. Fairfax poté 18. června osvobodil Leicester. Hned poté postupoval se svým vojskem na jihovýchod, aby osvobodil i Taunton a dobyl roajalisty obsazenou západní část země.\n\nKrálovské vojsko bylo u Naseby zničeno a Karel ztratil svou zkušenou pěchotu (včetně 500 důstojníků), dělostřelectvo a velké množství zbraní. Nikdy se mu už nepodařilo sestavit armádu takových kvalit.\n\nParlamentaristům se také podařilo ukořistit Karlova osobní zavazadla s korespondencí, která ukazovala na jeho záměr hledat podporu v katolickém Irsku a katolickými panovníky na kontinentu. Zveřejněním této korespondence se zvýšila podpora parlamentaristů mezi veřejností a během roku byla první fáze občanské války ukončena jejich vítězstvím.\n\n"}
{"id": "422796", "url": "https://cs.wikipedia.org/wiki?curid=422796", "title": "Bitva u Prestonu", "text": "Bitva u Prestonu\n\nBitva u Prestonu (17. srpen 1648 – 19. srpen 1648) byla největší bitvou druhé anglické občanské války. Skončila vítězstvím sil vedených Oliverem Cromwellem nad armádou sestavenou z anglických roajalistů a skotských vojáků vedených Jamesem Hamiltonem. Rozhodné vítězství parlamentaristů u Prestonu vedlo k rychlému konci druhé části občanské války.\n\nV období po kapitulaci skotského vojska Karla I. u Newcastle upon Tyne do rukou parlamentaristů, narůstaly ve Skotsku obavy z radikalizace politického vývoje v Anglii. Panovaly obavy o královu bezpečnost. V parlamentu se presbyteriáni dostali do defenzívy a ještě horší situace nastala radikalizací politických představitelů. Skotové se postupně přikláněli k umírněnému směru představovanému Jamesem Hamiltonem.\n\nPrvním úkolem bylo zajištění královy bezpečnosti. Jakákoli dohoda s Karlem musela být uzavřena s ohledem na covenantery. V průběhu roku probíhala na různých místech jednání s Karlem ukončená v prosinci 1647 dohodou o spolupráci. Karel souhlasil s tím, aby v průběhu tří let byl v Anglii ustanoven presbyterianismus a byly potlačeny ostatní extremistické sekty. Na oplátku Skotové přislíbili shromáždit na jeho podporu armádu. Tato dohoda způsobila vypuknutí druhé fáze občanské války.\n\nKdyž zpráva o dohodě dorazila do Skotska, zavládla s ní spokojenost do doby, než bylo jasné, že ujednání nerespektuje Covenant. Hlavní odpor se zvedl v jihozápadním Skotsku, kde byl velký počet příznivců covenanterů. Hamilton byl jmenován vrchním velitelem, ale nespokojenost s obsahem dohody, mu působila velké problémy při sestavování vojska. Zpoždění při shromažďování skotského vojska umožnilo parlamentaristům, aby jejich armáda potlačila povstání roajalistů v Anglii a Walesu. Navíc Hamilton musel vzdorovat vnitřnímu nepříteli ve Skotsku a musel rozdělit své síly.\n\nHamilton si již nemohl dovolit další zpoždění a tak 8. července překročil s 10000 muži hranice. Jeho vojsko bylo málo vycvičené a špatně vybavené, neměl žádné dělostřelectvo a doprava a zásobování nebylo zajištěno na dostatečné úrovni. Poté co překročil hranice, se pohyb jeho armády zpomalil. Strávila šest dní v Carlisle, poté se přesunula do Penrithu až po třech dalších dnech vyrazila do Kirkby Thorne, kde zůstala až do konce července. Tažení nepřálo ani počasí, protože po celou dobu pršelo.\n\nJeho postup sledoval oddíl parlamentaristického vojska vedený Lambertem. Tento oddíl nebyl dostatečně silný, aby se mohl s Hamiltonovou armádou utkat, ale Lambert obdržel zprávu o tom, že se k němu má připojit Cromwell, který 11. července osvobodil od roajalistů hrad Pembroke. Hamiltonova armáda dorazila 2. srpna ke Kendalu, kde k nim připojily síly z Ulsteru vedené Georgem Munro. Tak měl Hamilton k dispozici 18000 pěšáků a jezdectva. Ve skotském táboře téměř okamžitě vypukly spory, protože Munro, nechtěl podléhat Hamiltonovu zástupci Jamesi Livingstonovi, hraběti z Callenadru.\nHamilton spor vyřešil tak, že zkušení vojáci z Ulsteru zůstali vzadu u Kirkby Lonsdale, část anglického jezdectva čekala na dělostřelectvo a zbytek armády pokračoval na Hornby, kde se na týden utábořil.\n\nSkotská armáda, unavená dlouhým pochodem, vyrazila 14. srpna směrem na Lancaster a Preston. Sir Langdale a zbylé anglické jezdectvo se pohybovalo v určité vzdálenosti na východ, aby zajišťovalo bok postupujícího vojska. V době kdy Hamilton postupoval přes Lancashire se Cromwellovi podařilo uskutečnit rychlý přesun. K Lambertovi se připojil u Wetherby 13. srpna, když v 13 dnech překonal asi 460 kilometrů.\n\nHamilton stále ještě neměl tušení o hrozícím nebezpečí. Pro přetrvávající problémy se zásobováním a ubytováním povolil Hamilton Middletonovi a jezdectvu, aby vyrazili na jih kolem Prestonu k Wiganu. 16. srpna v předvečer bitvy bylo skotské vojsko roztaženo na vzdálenost asi 80 kilometrů – Munro byl se svými silami stále u Kirkby Lonsdale, Hamilton a jeho hlavní armáda se nacházela nedaleko Prestonu, zatímco Middleton směřoval k Wiganu.\n\nCromwell neměl přesné informace o situaci nepřátel. V běžné situaci by vyrazil na jih, aby bránil přístup k Londýnu. Byl si ale vědom nutnosti rychlé akce. Rozhodl se překročit Penniny do Lancashire a pokusit se nepřítele zničit. Jeho vojsko vyrazilo směrem na Otley a Skipton 15. srpna se utábořilo u Gisburnu. Zde obdržel zprávu od svých zvědů, že Hamilton se blíží k Prestonu.\n\nLangdale varoval Hamiltona a Callendara, že se Cromwell chystá zaútočit, ale oba jeho upozornění nebrali vážně. Brzy ráno došlo ke Cromwelově útoku. Langdaleho oddíly se nacházely v oblasti mezi silnicemi do Prestonu a Skiptonu částečně chráněny živými ploty před útokem jezdectva. Cromwell vyslal oddíl asi 600 mužů, aby připravili průchod pro hlavní voj. Langdale poslal Hamiltonovi zprávu o tom, že se mají připravit na Cromwellův útok. Hamilton se rozhodl podpořit Langdaleho a vyslal posly pro Middletona k Wiganu, aby se rychle vrátil. Callendar ale namítal, že pěchota bez podpory jezdectva je odsouzena k porážce a tak se Hamilton rozhodl pokračovat v přesunu k Prestonu a jedinou výpomocí pro těžce zkoušené Langdaleho síly byl malý vojenský oddíl.\n\nLangdaleho vojsko nyní bojovalo asi čtyři hodiny. Poté co pěchota vyčistila cestu, vyslal Cromwell dva pluky jezdectva, které způsobily mezi roajalisty paniku a zahnaly je směrem k městu. Většina královských pěšáků byla zajata, zatímco jezdectvo vyrazilo na sever, aby se přidali k Munroovi. Na jih od řeky královský generál Baillie shromáždil své vojáky na návrší v dohledu Ribble Bridge. Cromwellovo vojsko po překonání mostu na ně zaútočilo a prudká bitva trvala asi dvě hodiny. S nadcházejícím večerem byli Skotové zahnáni kopiníky vedenými Thomasem Pridem. Poté co Baillie ustoupil, pokračoval boj až do setmění.\n\nNoc přinesla úlevu oběma stranám. Cromwellův záměr vyšel skvěle. Hamiltonovo vojsko bylo rozděleno na dvě části a bylo odstřiženo od základny ve Skotsku. Podle Cromwellova vlastního odhadu bylo zabito asi 1000 nepřátelských vojáků a 4000 zajato.\n\nPro Skoty noc neznamenala velkou úlevu, protože o půlnoci se spustil hustý déšť. Callendar navrhoval, aby se v noci přesunuli vstříc Middletonovi a jeho jezdectvu. Baillie a Turner namítali, že vojsko je znavené a noční přesun je dále vyčerpá. Jako obvykle zvítězil Callendarův názor. Skotové neměli žádné transportní prostředky a tak mušketýrům bylo dovoleno vzít sebou pouze tolik munice, kolik uvezli. Zbytek byl určen ke spálení na ohních. Nikdo ale nedal příkaz k jejich zapálení a tak se jejich střelný prach stal následující ráno kořistí Cromwellova vojska.\n\nPochod demoralizovaných Skotů nocí přinesl další problém. Zatímco Middleton jel z Wiganu na sever přes Chlorey, Hamilton vyrazil na jih přes Standish a obě armády se minuly. Middleton to zjistil až ráno, když se nesetkal s pěchotou svého spojence, ale s oddílem jezdectva vyslaným Cromwellem, aby pronásledoval Hamiltona. I když jejich velitel Thornhaugh padl, jeho vojáci způsobili Middletonovu vojsku velké ztráty a zatlačili je na jih.\nHamilton urazil asi pět kilometrů, než to Cromwell zjistil. Poté vyslal jezdecký oddíl vedený Thornhaughem, aby je pronásledoval a vyrazil se svým vojskem pronásledovat Hamiltona, zatímco v Prestonu zanechal malý oddíl na jeho obranu proti Munroovi, který mohl dorazit z Kirkby Lonsdale. Ráno 18. srpna zastihlo skotské vojsko unavené dlouhým nočním pochodem v deštivém počasí. U Standish Moor se setkali s jezdectvem, kde mohli zaujmout pozici pro střet s nepřítelem.\nDéšť však zničil veškerý střelný prach, a protože neměli jeho další zásoby, pokračovali v cestě na Wigan. Poté co vydrancovali místní obyvatele, pokračovali, pronásledování Cromwellem, směrem na Warrington.\n\nRáno 19. srpna zaujali Skotové bojové postavení asi čtyři kilometry od Warringtonu. Boj se odehrál na úzké silnici na sever z Newton-le-Willows. Všechny útoky Cromwellova vojska byly odraženy až do doby, kdy místní lidé ukázali Cromwellovým vojákům cestu jak provést obchvat pozice Skotů. Poté byli Skotové zatlačeni Prideho plukem na jih ke kostelu u Winwicku, kde byl jejich odpor zlomen. Uprchlíci utekli směrem na Warrington, kde zbytek armády vytvářel barikády u mostu přes řeku Mersey.\n\nI po tomto vítězství by měl Cromwell velký problém se zatlačením Skotů na jih přes barikádu, kterou vystavěli na předmostí u řeky Mersey. Hamilton měl stále k dispozici asi 4000 mužů, ale ti byli demoralizováni a unavení stejně jako jejich velitel. Callendar navrhl, aby tuto pozici držela pěchota pod velením Baillieho, zatímco jezdectvo se mělo přesunout do Walesu ke zbytku královské armády. Mušketýři neměli použitelný střelný prach a tak většinou své pušky zahodili. Poté co byl vydán příkaz k obraně mostu, poslechlo ho pouze asi 250 mužů. Cromwell se chtěl vyhnout krvavému střetu a tak jim nabídl velkorysou dohodu, která byla přijata.\n\nV bitvě mezi Prestonem a Warringtonem bylo zabito asi 3000 mužů a asi 10000 bylo zajato.\n\nBez přesné znalosti okolí směřoval Hamilton s jezdectvem k Uttoxeteru ve Staffordshire kde dorazil 22. srpna. Po krátké přestávce nařídil Hamilton další přesun. Demoralizovaní vojáci se vzbouřili. Mnoho z nich, včetně Langdaleho, dezertovalo. Někteří jiní se připojili ke Callendarovi a unikli do Nizozemska. Hamiltonovi nezbylo než jednat s nepřítelem a nakonec se vzdal do rukou Johna Lamberta, kterého Cromwell vyslal, aby je pronásledoval. Parlamentaristé garantovali Hamiltonovi i jeho velitelům bezpečnost.\n\nPozději byl ale Hamilton na základě svého titulu hraběte z Cambridge odsouzen za zradu a v březnu roku 1649 popraven. Ve Skotsku způsobila zpráva o Hamiltonově porážce kolaps vlády lidí, kteří dojednali smlouvu s Karlem I. Vzbouřenci z jihu vyrazili na sever a dobyli Edinburgh.\n"}
{"id": "422798", "url": "https://cs.wikipedia.org/wiki?curid=422798", "title": "Stránce", "text": "Stránce\n\nStránce (německy \"Stranitz\") je název zaniklé osady v okrese Most v Ústeckém kraji. Nacházela se v nadmořské výšce 215 metrů na stráni (odtud její název) nad říčkou Srpinou. Stránce byly zbořeny v 70. letech 20. století při rozšíření Velebudické výsypky. Dnes je katastrální území Stránce částí obce Bečov.\n\nNejstarší věrohodná písemná zmínka o Stráncích pochází až z roku 1595, kdy císař Rudolf II. prodal městu Mostu mostecký hrad i se vším příslušenstvím, ke kterému náležela i ves Stránce. Ovšem už v roce 1597 město prodalo Stránce za 1500 kop grošů Petrovi a Václavovi z Geyssingu. V roce 1654 patřila ves do panství Postoloprty hraběte Václava Michny z Vacínova. Zároveň zde byl svobodný dvůr rytmistra Zikmunda Čoliče. V roce 1662 koupila ves paní Benigna Janquinová a Stránce se staly samostatným statkem. K němu byl v roce 1684 připojen i zmíněný dvůr. V roce 1773 je jako majitel uváděn pražský měšťan František Xaver Glaser z Glasersbergu. V roce 1811 statek Stránce přešel do majetku svobodných pánů z Ottlilienfeldu, kteří ves a statek vlastnili až do zrušení poddanství v roce 1848. Poté se Stránce staly osadou obce Vtelno. Po druhé světové válce byly osadou obce Židovice.\n\nObec byla zbořena na počátku 70. let 20. století při rozšiřování důlní výsypky.\n\n\nV následujících letech jsou údaje souhrnné pro Židovice i s oběma osadami.\n\n\n"}
{"id": "422809", "url": "https://cs.wikipedia.org/wiki?curid=422809", "title": "Avaris", "text": "Avaris\n\nHatueret (řecky Αὔαρις – Auaris či Avaris) bylo významné město ve starověkém Egyptě ve východní nilské deltě, za Druhé přechodné doby mohutně opevněné sídlo hyksóských králů. Jeho poloha nebyla prozatím bezpečně prokázána písemnými prameny, nicméně na základě archeologických výzkumů je nade vší pochybnost ztotožňováno s archeologickou lokalitou Tell el-Dabaa.\n\nNejstarší sídliště zde vzniklo nejspíše v První přechodné době jako součást obranného systému zajišťujícího východní hranici. V průběhu 12. dynastie se stalo důležitým obchodním centrem: nacházelo se nedaleko tras zámořského obchodu a současně odtud vycházely dvě obchodní cesty na východ – do Levanty a na Sínaj s bohatými tyrkysovými doly.\n\n"}
{"id": "422813", "url": "https://cs.wikipedia.org/wiki?curid=422813", "title": "Seznam obcí v departementu Yonne", "text": "Seznam obcí v departementu Yonne\n\nToto je seznam obcí v departementu Yonne ve Francii:\n"}
{"id": "422824", "url": "https://cs.wikipedia.org/wiki?curid=422824", "title": "Pražský filharmonický sbor", "text": "Pražský filharmonický sbor\n\nPražský filharmonický sbor je český smíšený pěvecký sbor, nejstarší profesionální sbor v historii Československa a České republiky. Byl založen roku 1935 sbormistrem a pedagogem Janem Kühnem. Patří k významným pěveckým tělesům jak na domácí scéně tak i v evropském měřítku. Kromě dlouhodobé spolupráce s Českou filharmonií či Izraelskou filharmonií, vystoupil například s Berlínskými filharmoniky, Petrohradskou filharmonií, nebo Vídeňskými symfoniky pod vedením dirigentů jako jsou Zubin Mehta, Simon Rattle, Vladimir Fedosejev, Marcello Rota a Jiří Bělohlávek. Od roku 2007 je hlavním sbormistrem Lukáš Vasilek.\n\nSvou uměleckou činnost zahájil v roce 1935 pod vedením svého zakladatele, pěvce a sbormistra Jana Kühna jako Český pěvecký sbor. Měl původně sloužit především potřebám rozhlasového vysílání a poprvé se představil 8. ledna téhož roku v opeře \"Debora\" Josefa Bohuslava Foerstera, kterou nastudoval Otakar Jeremiáš. Těleso se brzy osvědčilo jako spolehlivý partner pražských orchestrů při uvádění kantát, oratorií i oper a stalo se nezbytnou součástí pražského hudebního života. Začali jej angažovat význační dirigenti, jako byli kupř. Rafael Kubelík, Václav Talich, Karel Ančerl, Václav Neumann, Václav Smetáček ad. Některé koncerty se staly památnými událostmi. Bylo to například provedení \"Svaté Ludmily\" Antonína Dvořáka na nádvoří Pražského hradu pod taktovkou Rafaela Kubelíka v roce 1948, nastudování \"Krále Davida\" za osobního řízení Artura Honeggera v roce 1949, provedení Beethovenovy Deváté symfonie na festivalu Pražské jaro v roce 1949 pod řízením Ericha Kleibera. \n\nPrvní gramofonovou nahrávkou sboru bylo oratrorium Stabat Mater Antonína Dvořáka s dirigentem Václavem Talichem v roce 1952. \n\nZprvu amatérské těleso se postupně profesionalizovalo a v roce 1953 bylo organizačně přičleněno k České filharmonii, která se stala jeho nejdůležitějším partnerem.\n\nV roce 1959 – po smrti zakladatele prof. Jana Kühna – přebral řízení sboru prof. Josef Veselka. Jeho éra přinesla sboru moderní zvukový obraz, který se stal příkladem kvality pro mnohé sbory v Evropě. Josef Veselka předváděl bezkonkurenční analytickou práci přinášející skvělou dramatickou stavbu jednotlivých skladeb s dokonalou intonační čistotou. V 60. letech podnikl sbor, již pod názvem Pražský filharmonický sbor, velká zahraniční turné po Evropě. V sedmdesátých letech účinkoval sbor poprvé v Japonsku. V roce 1981 po 23 letech činnosti předal Josef Veselka řízení tělesa svému žákovi Lubomíru Mátlovi. Za jeho desetileté éry natáčí Pražský filharmonický sbor kupříkladu Stabat Mater a Requiem Antonína Dvořáka s dirigentem Wolfgangem Sawallischem, kantátové dílo Johannese Brahmse s Giuseppe Sinopolim a pravidelně účinkuje na Rossiniho operním festivalu v Pesaru. Gramofonové nahrávky s Českou filharmonií získávají mezinárodní ceny v Paříži, Berlíně a Tokiu a sbor dále nahrává i některé exkluzivní operní snímky.\n\nDalší etapa nastává v roce 1990 pod vedením sbormistra Pavla Kühna, syna zakladatele sboru. Část členů, kteří se chtějí věnovat spíše komorní tvorbě založila Pražský komorní sbor. V roce 1991 Pražský filharmonický sbor začal pracovat jako samostatná organizace. Navázal nové kontakty se zahraničím, začal spolupracovat s Berlínskou filharmonií, Izraelskou filharmonií, amsterodamským Královským orchestrem Concertgebouwo a dalšími.\n\nV letech 1996 až 2004 byl hlavním sbormistrem Jaroslav Brych, který pokračoval v uměleckém odkazu svých předchůdců. Od roku 2005 do konce sezony 2006 působil jako hlavní sbormistr v Pražském filharmonickém sboru Jan Rozehnal. V březnu 2007 byl do čela sboru jmenován sbormistr Lukáš Vasilek a stálým hostujícím sbormistrem se stal Miroslav Košler. Pražský filharmonický sbor je pravidelně zván na světové i české hudební festivaly, ale také jako operní sbor do významných divadel. Spolupracuje se světoznámými dirigenty, kteří jeho spoluúčinkování při koncertech i nahrávkách často přímo vyžadují. Neméně důležitá je ovšem koncertní spolupráce sboru s českými orchestry, předně s Českou filharmonií.\n\nV roce 2008 se sbor podílel na nahrávání alba Souvenirs ruské divy Anny Netrebko. Roku 2011 vystoupil v pražské O2 areně při provedení Mahlerovy Symfonie č. 8 („Symfonie tisíců“) se Symfonickým orchestrem Severoněmeckého rozhlasu v Hamburku. Během října a listopadu 2014 absolvoval Pražský filharmonický sbor turné po Spojených státech amerických a Mexiku, zahrnujícím koncerty v New Yorku, Washingtonu či v Mexiku.\n\n18. června 2017 vystoupil Pražský filharmonický sbor na smutečním koncertu k poctě Jiřího Bělohlávka při provedení Dvořákovy Stabat Mater v pražském Rudolfinu. V roce 2017 se také sbor podílel na koncertním provedení Pucciniho Turandot v Izraeli pod taktovkou Zubina Mehty. Roli Calafa zpíval světoznámý tenor Gregory Kunde. Ze stejného roku pochází i nahrávka několika kantát Bohuslava Martinů, která byla oceněna prestižními hudebními časopisy BBC Music Magazine a Gramophone.\n\nPod vedením hlavního sbormistra Lukáše Vasilka si sbor vybudoval pozici vysoce oceňovaného partnera světových orchestrů. To dokládá i budoucí spolupráce s Berlínskou filharmonií a jejím novým šéfdirigentem Kirillem Petrenkem, účast na Velikonočním festivalu v Salcburku s Christianem Thielemannem, koncert na Beethoven Fest Bonn s Vladimirem Fedosejevem či spolupráce s dirigenty Zubinem Mehtou, Alanem Gilbertem, Sirem Johnem Eliotem Gardinerem, Fabiem Luisim či Marissem Jansonsem. Sbor v budoucnu zavítá mj. do Hongkongu, Moskvy, Bonnu, Hamburku a opakovaně vystoupí na festivalech v Baden-Badenu nebo Bregenzu. V příští sezoně budou také vydány celkem tři nahrávky pro společnost DECCA, na kterých se Pražský filharmonický sbor podílel. Za hlavního domácího partnera považuje Pražský filharmonický sbor i nadále Českou filharmonii v čele s jejím šéfdirigentem Semjonem Byčkovem, ale neopomíjí ani spolupráci s dalšími českými orchestry.\n\nV roce 2009 spolupracoval Pražský filharmonický sbor na inscenaci Aidy na rakouském operním festivalu Bregenzer Festspiele, který se koná vždy v létě v Bregenz Festspielhausu na vodní konstrukci divadelní scény u břehů Bodamského jezera. Od roku 2010 je sbor rezidenčním tělesem na tomto festivalu, kde od té doby vytvořil řady inscenací s předními tělesy i interprety světové operní scény, např.\n\n\n\nOd sezony 2012-13 organizuje Pražský filharmonický sbor Akademii sborového zpěvu. Její roční až dvouleté studium je určeno především studentům zpěvu středních a vysokých škol od 16 do 26 let. V průběhu studia se členové Akademie zapojí do úzké spolupráce s Pražským filharmonickým sborem, získají zkušenosti a dovednosti při práci se sborovým partem na stěžejním sborovém repertoáru a vystupují na vybraných koncertech doma i v zahraničí. Akademie tedy slouží jako možný odrazový můstek pro další spolupráci se sborem a dalšími hudebními tělesy. Sbormistr Lukáš Vasilek se k projektu akademie vyjádřil takto: „Jsem rád, že umožníme studentům zpěvu získat zkušenost s prací v profesionálním sboru. Doufám, že akademie rozšíří možnosti jejich budoucího uplatnění v praxi a těším se, že Pražský filharmonický sbor objeví nové talenty do svých řad.“\n\nhttps://operaplus.cz/prazsky-filharmonicky-sbor-uvedl-svetovou-premieru/\n\nhttps://www.klasikaplus.cz/reflexe-2/item/1458-vysoka-skola-sboroveho-zpivani-s-lukasem-vasilkem\n\nhttps://operaplus.cz/eva-sedlakova-a-lukas-vasilek-prazsky-filharmonicky-sbor-jde-porad-dopredu/\n\nhttps://www.klasikaplus.cz/reflexe-2/item/1070-sbor-a-jeho-kouzla-s-hlasy-harfou-varhanami-a-trombony\n\nhttps://www.casopisharmonie.cz/kritiky/prazsky-filharmonicky-sbor-roste-dal-predvedl-to-i-na-brucknerovych-motetech-nebo-ebenovi.html\n\nhttps://vltava.rozhlas.cz/porgy-a-bess-bida-drogy-a-nasili-zabalene-do-uchvatne-hudby-7767105\n\nhttps://www.casopisharmonie.cz/kritiky/lukas-vasilek-opet-prekvapil.html\n\nhttps://operaplus.cz/fenomenalni-uspech-rusku-dalsi-prestizni-mezinarodni-oceneni-prazsky-filharmonicky-sbor/\n\nhttps://www.casopisharmonie.cz/kritiky/kralovsky-splaceny-dluh-kral-david-v-ostrave-byl-ryzi-poctou-honeggerovi.html\n\nhttps://www.casopisharmonie.cz/aktuality/classic-prague-awards-znaji-viteze-dvoji-uspech-pfs-a-novorocni-vystup-jiriho-vodicky.html\n\nOficiální stránky\n\nLukáš Vasilek - hlavní sbormistr\n"}
{"id": "422828", "url": "https://cs.wikipedia.org/wiki?curid=422828", "title": "Circus", "text": "Circus\n\nSlovo circus má více významů:\n\n\n\n"}
{"id": "422831", "url": "https://cs.wikipedia.org/wiki?curid=422831", "title": "Mistrovství světa v ledním hokeji žen 1997", "text": "Mistrovství světa v ledním hokeji žen 1997\n\nMistrovství světa v ledním hokeji žen 1997 se konalo od 31. března do 6. dubna 1997 v Ontariu v Kanadě převážně v Kitcheneru. Šest zápasů základních skupin se hrálo v dalších šesti městech Brantford, Brampton, Hamilton, London, Mississauga a North York. Mistrem světa se stal výběr hokejistek z Kanady.\n\nTři týmy se kvalifikovaly z Mistrovství tichooceánské oblasti v ledním hokeji žen 1996 (Kanada, USA, ČLR) a pět týmů se kvalifikovalo z Mistrovství Evropy v ledním hokeji žen 1996 (Švédsko, Rusko, Finsko, Norsko, Švýcarsko)\n\nOsm účastníků turnaje bylo rozděleno na dvě čtyřčlenné skupiny. Zde týmy sehrály v rámci své skupiny jeden zápas každý s každým. První dva týmy s nejvíce body postoupily dále do medailových kol, kdežto zbylé dva hrály o konečné umístění v tabulce.\n\nVšechny časy jsou místní (URC+2)\n\nVšechny časy jsou místní (URC+2)\n\n"}
{"id": "422834", "url": "https://cs.wikipedia.org/wiki?curid=422834", "title": "Bourbonsko-parmská dynastie", "text": "Bourbonsko-parmská dynastie\n\nBourbonsko-parmská dynastie či jen Bourbon-Parma, italsky Borbone di Parma, byla jedna z větví dynastie Bourbonů vládnoucí v Parmském vévodství s několika přerušeními v letech 1748 až 1860.\n\nZakladatelem dynastie byl syn krále Filipa V. Španělského, Filip Parmský (1720-1765), jenž byl prvním parmským vévodou a po něm následoval jeho syn Ferdinand I. Vnuk Ludvík I. byl nucen roku 1801 vévodství postoupit Napoleonovi, což o sedm let později učinil i Ludvíkův syn Karel Ludvík v případě Království etrurského.\n\nZbavena i tohoto panství, získala rodina Bourbon-Parma na Vídeňském kongresu možnost spravovat Vévodství Lucca, v očekávání, že po smrti Marie Luisy Habsbursko-Lotrinské, jim opět připadne Parma, což se také roku 1847 stalo.\n\nKarel II. Ludvík po nelehkém vládnutí nakonec roku 1849 odstoupil a jeho nástupce Karel III. byl roku 1854 zabit. Na jeho místo nastoupil jeho syn, jemuž však bylo teprve pět let, proto byl zastoupen svou matkou Marií Luisou: Robert byl svržen revolucí v roce 1859, která přinesla také sjednocení Itálie. Rodina odešla do exilu a z jeho dětí vzešla poslední císařovna rakouská a královna uherská a česká, Zita Bourbonsko-Parmská, první bulharská královna Marie Luisa Pia Bourbonsko-Parmská, Felix Bourbonsko-Parmský, princ lucemburský (jehož potomstvo je dnes na lucemburském trůnu) a čtvero titulárních vévodů z Parmy. Poslední z nich, Xaver I. Parmský, se stal karlistickým pretendentem španělského trůnu. Po jeho smrti přešly jeho výsady na syna Karla IV. Huga.\n\n"}
{"id": "422844", "url": "https://cs.wikipedia.org/wiki?curid=422844", "title": "Setnacht", "text": "Setnacht\n\nSetnacht je považován za zakladatele 20. dynastie. Vládl krátce, uvádí se dva roky 1190-1188 př. Kr. Jeho původ není jistý nicméně je nepochybné, že pocházel z okruhu panovnického dvora, zřejmě se podílel v nějaké funkci na správě země. Nejčastěji se uvádí, že byl vnukem Ramesse II., je ale také dosti pravděpodobné, že byl 39. synem Ramesse II. identifikovaného jako prince Sethemnakhte,který se narodil ve 46-48 roce vlády Ramesse II. Svou pozici si upevnil po dobu vlády královny Tausret. Z rozborů dat úmrtí Ramesse II., krátké vládě Setnachta (Sethemnakhte) se vyvozuje, že na trůn nastoupil ve věku 43-45 let a po krátké vládě dvou let zemřel. Změna jména na \"\"Setnakhte\"\" po nástupu na trůn nebyla nikterak neobvyklá. Jeho nástupce Ramesse III. se mu narodil ve věku jeho 16 let. Pro obě zmíněné verze jeho původu existují archeologicky doložené indicie.\n\nFaraon se ujal vlády v rozvrácené zemi, v prvním roce své vlády konsolidoval vládní palácové struktury, ve druhém roce zahájil tažení proti nájezdníkům, kterými byli podle stély z Elefantiny nespecifikovaní \"Asiaté\". Další údaje poskytuje unikátní Harrisův papyrus, který byl objeven místními obyvateli v 1855 v hrobce poblíž Der el-Madinet, pak prodán antikvářovi z Alexandrie C.Harrisovi, dnes uložen v Britském Muzeu. Papyrus, napsaný několika písaři Hieratickém písmu, obsahuje soupis, případně inventur majetku chrámů Egyptě, spravovaného Ramessem III. a po jeho smrti předávaného následníku Ramesse IV.. Papyrus také popisuje politickou situaci v zemi při nastolení faraona Setnachta, jeho syna a následníka Ramesse III. Setnacht je zde uváděn jako obnovitel pořádku v zemi, porazil rebely a nájezdníky \"\"Asiaty\"\". <br> Úryvek z Harrisova papyru:\nV roce 2006 byla v Luxoru objevena žulová stéla, kde v horní části je Setnacht s modrou korunou, klečící před bohem Amun-Re, který drží klíč života \"anch\". Ve spodní části je 17 řádků hieroglyfů. V pozadí je scéna modlícího se Velekněze Amun-Re Bakenkhaunsu.\nSetnacht zemřel ve věku asi 48-50 let. Jeho mumie se nezachovala. Snímek z 1898 ukazuje pouze její pravděpodobné torzo. Původně byl pohřben v hrobce KV14, kterou jeho syn Ramesse III. zabral a upravil jako památku na otce. Torzo mumie bylo zničeno při rabování hrobky ~1901.\n\n\n"}
{"id": "422851", "url": "https://cs.wikipedia.org/wiki?curid=422851", "title": "Politika dělových člunů", "text": "Politika dělových člunů\n\nJako politika dělových člunů se zejména v kontextu 19. a raného 20. století označuje využití přítomnosti zpravidla námořních sil velmocí v nějaké oblasti k prosazení diplomatických cílů vůči jiným zemím. O politice dělových člunů se hovoří například v souvislosti s opiovými válkami, otevřením Japonska a vůbec politikou evropských mocností a USA vůči východní Asii v 19. století.\n"}
{"id": "422858", "url": "https://cs.wikipedia.org/wiki?curid=422858", "title": "Skotská národní strana", "text": "Skotská národní strana\n\nSkotská národní strana (anglicky: \"Scottish National Party\" ve zkratce SNP, skotskogaelsky \"Pàrtaidh Nàiseanta na h-Alba\", skotsky \"Scottis Naitional Pairtie\") je středolevá politická strana ve Spojeném království, která požaduje nezávislost Skotska na Spojeném království.\n\nVýsledkem voleb do Skotského parlamentu v roce 2007 se stala stranou s největším zastoupením v tomto parlamentu (47 poslanců ze 129) a vede menšinovou vládu Skotska. Je členem Evropské svobodné aliance a má dva z celkově sedmi poslanců volených ve Skotsku do Evropského parlamentu.\n\nPředsedou strany je Nicola Sturgeonová. Strana slíbila uspořádat do roku 2010 referendum o nezávislosti Skotska, což se jí ale nepodařilo. Po úspěšných volbách do Skotského parlamentu v roce 2011, kdy v nich Skotská národní strana získala nadpoloviční většinu všech mandátů (69 ze 129), opět slíbila referendum uspořádat, a to někdy v druhé polovině pětiletého volebního období parlamentu (tedy někdy mezi lety 2013-2016). K avizovanému referendu o nezávislosti Skotska nakonec došlo v září roku 2014, a to pod vedením předsedy Alexe Salmonda, avšak 55,3 % voličů se vyslovilo pro setrvání ve Spojeném království.\n\nStrana je kritizována za anglofobii.\n\n\n\n"}
{"id": "422861", "url": "https://cs.wikipedia.org/wiki?curid=422861", "title": "Rikša", "text": "Rikša\n\nRikša je druh dopravního prostředku, kdy je lidskou silou (např. pěšky či na kole) poháněn malý vozík, který slouží pro umístění většinou jedné či dvou osob.\n\nSamotné slovo \"rikša\" vzniklo zkrácením z japonského džinrikša (人力車, 人 džin = člověk, 力 riki = síla, 車 ša = vozidlo), tedy vozidlo poháněné lidskou silou. V Japonsku označuje tradiční dvoukolou rikšu taženou běžcem. I ten se v češtině označuje jako rikša, tradičně to bývá muž, ale lze potkat i mladé ženy vykonávající toto povolání. V Japonsku je dnes rikša pouze atrakcí pro tuzemské i zahraniční turisty, v mnoha státech jižní a jihovýchodní Asie se však stále používá jako běžný dopravní prostředek. \n\nOznačení se v češtině používá i pro vozítka pro převoz osob poháněná šlapáním. \n\n\n"}
{"id": "422868", "url": "https://cs.wikipedia.org/wiki?curid=422868", "title": "Václav Roštlapil", "text": "Václav Roštlapil\n\nVáclav Roštlapil (29. listopadu 1856, Zlonice – 23. listopadu 1930, Praha) byl český architekt, který navrhl řadu veřejných staveb, především v Praze pro vědecké, edukativní a lékařské účely. Jako sloh byla volena vždy historizující estetika, jelikož vyjadřovala tehdejší renesanční či antický antropomorfický názor na svět.\n\nZákladní vzdělání získal v Kostelci nad Orlicí, odkud pocházeli jeho otec Josef a matka Františka (rozená Seykorová). Po absolutoriu na pražské technice, dnes ČVUT, kde studoval v letech 1874–1879, studoval architekturu ve Vídni 1881–1884. Od počátku 90. let 19. století žil již trvale v Praze, kde byla také realizována většina jeho staveb – např. budova AVU, Strakova akademie, Ústav choromyslných v Bohnicích. Dále realizoval několik zakázek i v rodném Kostelci: hlavně pro rodiny z dynastie Seykorových a veřejné stavby pro město či církev; realizována byla vila Sklenářka, přestavba v kostele sv. Václava a kašna.\n\n\n\nJeho hlavní realizace:\n\n"}
{"id": "422878", "url": "https://cs.wikipedia.org/wiki?curid=422878", "title": "Maxmilián František Habsbursko-Lotrinský", "text": "Maxmilián František Habsbursko-Lotrinský\n\nMaxmilián František Habsbursko-Lotrinský (8. prosince 1756 Vídeň – 26. červenec 1801 zámek Hetzendorf Vídeň) byl velmistrem Řádu německých rytířů v letech 1780 – 1801 a münsterským biskupem v letech 1784 – 1801.\n\nNarodil se jako nejmladší syn/poslední dítě ze šestnácti potomků císařovny Marie Terezie a jejího manžela Františka I. Štěpána Lotrinského, čímž byl již od dětství předurčen pro duchovní stav. Kromě toho, že byl kolínským arcibiskupem a münsterským biskupem, stal se roku 1769 koadjutorem velmistra řádu německých rytířů, svého strýce Karla Alexandra Lotrinského a roku 1780 se stal sám velmistrem tohoto řádu, jehož byl posléze reformátorem. Byl vyznavač idejí osvícenství a mecenáš kultury a umění (umožnil například mladému Beethovenovi studovat u Josepha Haydna).\n\nKe konci života byl Maxmilián Ferdinand upoután na lůžko – trpěl otylostí, spavostí, depresemi a srdeční nedostatečností. Zemřel po dlouhé nemoci 26. července 1801 na zámku Hetzendorf u Vídně. Jako člen habsburské dynastie byl pohřben v tzv. Nové kryptě císařské hrobky kapucínského kláštera ve Vídni, jeho srdce však je uloženo v loretánské kapli vídeňského kostela sv. Augustina.\n\n"}
{"id": "422880", "url": "https://cs.wikipedia.org/wiki?curid=422880", "title": "Althen-des-Paluds", "text": "Althen-des-Paluds\n\nAlthen-des-Paluds je francouzské město v departementu Vaucluse, v regionu Provence-Alpes-Côte d'Azur, jedenáct kilometrů od Avignonu. Obec je pojmenována po agronomovi arménského původu Jeanu Althenovi.\n\nSousední obce: Bédarrides, Monteux, Velleron a Etraigues-sur-la-Sorgue.\n\nObcí protéká řeka Sorgue.\n\nObec vznikla 5. června 1845 ze samoty \"Les Paluds\" náležející k obci Monteux.\n\nČervená barva pozadí a květy po stranách vidlí zobrazují mořenu cizí, o jejíž pěstování se zasloužil Jean Althen a která byla na území obce produkována od 19. století pro průmyslové účely. Voda ve spodní části znaku je Sorgue.\n\n\"Počet obyvatel\"\n\nV obci je mateřská a základní škola. Středoškolské vzdělávání je dostupné v okolních městech.\n\n\n"}
{"id": "422882", "url": "https://cs.wikipedia.org/wiki?curid=422882", "title": "Bezbariérový přístup", "text": "Bezbariérový přístup\n\nBezbariérový přístup umožňuje tělesně postiženým osobám navštěvovat i místa, která by jim za běžných okolností byla nepřístupná. Jedná se např. o překonávání schodů, terénních nerovností a dalších překážek.\n\nZe stavebního hlediska znamená bezbariérový přístup soubor opatření, které zajistí samostatný pohyb a užívání staveb osobami s omezenou schopností pohybu a orientace. Jsou to především osoby používající vozík pro invalidy nebo berle, a dále lidé s těžkým smyslovým postižením.\n\nV současnosti je bezbariérový přístup vyžadován do novostaveb veřejné vybavenosti a většinou i do rekonstruovaných objektů. Tyto zásady je ale zejména u rekonstrukcí často problematické dodržovat, zde může být bezbariérový přístup zajištěn například pomocí nájezdových ramp či zvedacích plošin.\n\nPodle schválené městské koncepce na odstranění bariér ve veřejném prostoru by v roce 2025 měla být pražská MHD kompletně bezbariérová.\n\nZatím (v roce 2015) se Dopravní podnik hl. m. Prahy může pochlubit druhým největším počtem nízkopodlažních tramvají na světě (celkem je jich 230). Více jich má pouze Vídeň.\n\n"}
{"id": "422884", "url": "https://cs.wikipedia.org/wiki?curid=422884", "title": "Marcel Marceau", "text": "Marcel Marceau\n\nMarcel Marceau, rodným jménem Marcel Mangel (22. března 1923 Štrasburk – 22. září 2007 Cahors) byl francouzský mim a herec, zakladatel moderní pantomimy.\n\nNarodil se ve Štrasburku do židovské rodiny a jeho rodiči byli Charles Mangel a Ann, rozená Werzberg. Otec byl povoláním židovský řezník (šochet). Když byly Marcelu Mangelovi čtyři roky, přestěhoval se s rodinou do města Lille, ale později se do Štrasburku vrátili. V době, kdy Francie vstoupila do druhé světové války, uprchl jako šestnáctiletý s rodinou do Limoges. V 1944 byl jeho otec chycen a deportován do vyhlazovacího tábora Auschwitz-Birkenau, kde zahynul. Jeho matka holokaust přežila.\n\nBěhem války spolu s bratrem Alainem přijali příjmení Marceu, s odkazem na generála François Séverin Marceaua z dob velké francouzské revoluce. V Limoges se oba bratři přidali k francouzskému odboji, v jehož řadách zachraňovali děti před rasovými zákony a koncentračními tábory (Marcel Marceu pomáhal pašovat židovské děti do Švýcarska), a po osvobození Paříže se dal k francouzské armádě. Díky perfektní znalosti angličtiny se stal styčným důstojníkem armády generála George Pattona. Pantomimu poprvé použil, když se snažil udržet děti, pašované do Švýcarska, v klidu.\n\nKoncem války bojoval v Ardenách. Roku 1946 byl demobilizován a vrátil se do Dullinova divadla, kde spolupracoval s Decrouxem i Barraultem, pod jehož vedením vystoupil v prvních pantomimách. O rok později se osamostatnil, založil si vlastní soubor a tvoří si svého jedinečného Bipa. \nJedná se o, z dnešního pohledu, základní techniky klasické pantomimy – Chůze na místě, chůze proti větru, chůze ve vodě, přetahování lana nebo kratičké etudy jako Malíř, Sochař, Člověk a měsíc, etc. M. Marceau je začal roku 1944 předvádět a publikum žaslo, jak byl schopen vytvořit na pódiu neexistující věci. Nejdříve šlo o upravené etudy jeho učitelů, ale čím dál častěji si tvořil vlastní a po celý život je zdokonaloval.\n\nBipovy pantomimy jsou jakýmsi dalším, vyšším stupněm Marceauovy pantomimy. I Bip má svůj osobitý kostým, konkrétně tříčtvrteční kalhoty, šedou vestu s dvojí řadou knoflíků, pod ní pruhované tričko (od té doby tolik známé a spojované s mimem), volný krk a nabílený obličej s vysoko namalovaným obočím. Na hlavě cylindr a nezaměnitelný červený karafiát na dlouhém stonku.\n\nTěmito etudami vyjadřuje filosofické myšlenky pomocí obyčejného člověka v každodenních situacích. Jedná se např. O Mládí, zralost, stáří a smrt, klec, Bip ve vlaku, Bip malíř, Učitel botaniky, ...\n\nMimodramata jsou celovečerní pantomimy s látkami od středověku, přes Commedii dell'arte až po nejnovější dobu. Marceau vždy kvůli mimodramatu sestavil početnější soubor a s ním hrál tu konkrétní hru. Např: Smrt na úsvitu (1948, Deburauova cena), Plášť (1951, podle Gogolovy povídky), Večer ve Funambules (1952), Don Juan (1963), etc.\n\nSedm dlouhometrážních, z čehož šest natočil v cizině, mnoho krátkometrážních, i ty vznikaly mimo Francii, nejčastěji v Německu.\n\nPříběh pantomimy, V. Veber, 2006, HAMU\n\n\"L'École internationale de mimodrame de Paris Marcel Marceau\"\n"}
{"id": "422887", "url": "https://cs.wikipedia.org/wiki?curid=422887", "title": "Mike Myers", "text": "Mike Myers\n\nMike Myers (* 25. května 1963, Scarborough, Ontario, Kanada) je kanadský herec, komik, scenárista a filmový producent. Byl dlouhou dobu hereckým členem show TV stanice NBC v pořadu \"Saturday Night Live\" koncem 80. a počátkem 90. let. Hrál hlavní role ve filmech \"Waynův svět\", filmové série \"Austin Powers\" a \"Shrek\".\n\nNarodil se a vyrostl ve Scarborough v kanadském Ontariu, jako syn Alice E. (Hindové) (* 1926), vedoucí úřadu předtím sloužící u RAF, a Erica Myerse (zemřel v roce 1991), který pracoval v pojišťovnictví a předtím byl kuchařem u Britské armády. Oba jeho rodiče pocházeli z Liverpoolu. Jeho starší bratr Paul Myers je muzikant, zpěvák, textař a moderátor v rozhlase. Má anglické, skotské a irské předky, a vyrostl jako protestant. Navštěvoval Sir John A. Macdonald Collegiate Institute, ale změnil školu a šel do Stephen Leacock Collegiate Institute ve Scarborough. Myers také navštěvoval Second City v 19 letech. Začal pracovat v reklamě v 8 letech a v 10 letech vystupoval v reklamě pro hydroelektrárnu v Britské Kolumbii s Gildou Radnerovou, která hrála jeho matku. Ve škole byl velmi populární. Během střední školy, kdy bavil holky, se choval jako ve své pozdější roli Wayne Campbella, kterou později proslul ve filmu \"Waynův svět\". V den, kdy konečně skončil střední školu, odešel do Second City. Později, když opustil Second City, se vydal na turné po Anglii s komikem Neilem Mullarkeyem.\n\nV roce 1992 společně s komikem Danou Carveyem adaptovali \"Waynův svět\" do podoby celovečerního filmu založeném na \"SNL\" skečích. Film se stal jeho nejúspěšnějším filmem založeným na principu známém pořadu \"Saturday Night Live\", u filmové kritiky však neuspěl. Přesto se stal jedním z nejúspěšnějších filmů roku. A následující rok bylo natočeno pokračování \"Waynův svět 2\". V témže roce hrál také ve filmu \"A tak jsem si vzal řeznici\". V roce 1997 představil Austina Powerse ve filmu \"\", dále v roce 1999 \"\" konečně v roce 2002 \"\". Zahrál si obě titulní role a padouchy (a také další role) ve všech třech filmech o Austinu Powersovi. V témže roce hrál vážnou roli ve filmu \"Klub 54\", kde představoval Steve Rubella, majitele známé newyorské diskotéky ze 70. let Klubu 54. Film nebyl úspěšný, ale jeho výkon byl kritiky přijat vlídně. Později parodoval klub jako \"Studio 69\" ve filmu z roku 2002 \"\".\n\nV červnu 2000 byl obžalován studiem Universal Pictures o 3.8 milionu dolarů za to, že odmítl kontrakt hrát Dietera, roli ze \"SNL\", v jejich filmu. On sám k tomu uvedl, že odmítl honorář za 20 miliónů dolarů, protože nechtěl podvést diváky s nepříliš dobrým scénářem, který sám napsal. Po několika měsících souhlasil s následnou dohodou, že natočí jiný film pro Universal Pictures. Ten film se jmenoval \"Kocour\", měl premiéru v listopadu 2003 a on v něm hrál hlavní roli. V roce 2001 hrál hlavní roli v animovaném filmu společnosti DreamWorks \"Shrek\" . Zopakoval si tuto roli v \"Shrek 4-D\" v roce 2003, \"Shrek 2\" (2004), \"Shrek Třetí\" a vánoční speciál \"Shrekoleda\" oba z roku 2007.\n\nJe členem skupiny Ming Tea společně s kytaristkou a vokalistkou Susanna Hoffs ze skupiny The Bangles a hudebníkem Matthew Sweetem. Natočili písně \"BBC\" a \"Daddy Wasn't There\" pro filmovou sérii Austin Powers.\n\nV roce 2005 byl zvolen \"The Comedian's Comedian (komikem komiků)\", zvítězil nad více než 50 komiky. 29. září podepsal smlouvu na hlavní roli bubeníka Keitha Moona v biografickém snímku o hudební skupině The Who. Film byl produkován Roger Daltreyem, Nigelem Sinclairem a Paulem Gerberem.\n\nBěhem rozhovoru pro CBS v roce 2007 poznamenal, že normálně si mezi filmy nechává pauzu 3 roky. Strávil jeden rok \"žitím svého života\" a potom napsal několik scénářů, vymýšlel postavy, zkouší je na příchozích návštěvách, a poté vybírá scénář pro film.\n\nV červnu 2007 obdržel MTV Generation award, stal se druhým Kanaďanem, který ji vyhrál (Jim Carrey byl první v roce 2006), za přínos svým unikátním komediálním stylem na malém i na velkém plátně.\n\nV červnu 2008 se jeho film \"Guru lásky\" setkal s negativními ohlasy, vyzývajících ve zprávách kabelové TV MSNBC označujícího Myerse za \"nezábavného\".\n\nV srpnu 2008 oznámil, že bude hrát Gen. Ed Feneche ve filmu z druhé světové války Quentina Tarantina \"Hanebný pancharti\".\n\n"}
{"id": "422894", "url": "https://cs.wikipedia.org/wiki?curid=422894", "title": "Vjoksa (přítok Vologdy)", "text": "Vjoksa (přítok Vologdy)\n\nVjoksa ( ) je řeka ve Vologdské oblasti v Rusku. Je dlouhá 9 km.\n\nÚstí zleva do Vologdy (povodí Severní Dviny).\n"}
{"id": "422914", "url": "https://cs.wikipedia.org/wiki?curid=422914", "title": "Aliens versus Predator", "text": "Aliens versus Predator\n\nAliens versus Predator, zkratkou AVP, je sci-fi počítačová hra typu FPS. Hru vyvinula společnost Rebellion Developments a vydala Sierra On-Line, Inc. roku 1999. Hra je založena na spojení Vetřelce a Predátora, jakožto dvou fiktivních mimozemských monster.\n\nHra se pro velký úspěch kritik dočkala pokračování pod názvem Aliens versus Predator 2, kterou vyvíjela společnost Monolith Productions a byla vydána v 2001.\n\nStejně jako stejnojmenná hra pro Atari Jaguar z roku 1994 i tato zachovala původní myšlenku možnosti výběru ze 3 hratelných charakterů – Vetřelce, Predátora nebo mariňáka USCM. Každý z charakterů pak má jiné cíle hry, jiné vlastnosti, schopnosti a samozřejmě zbraně.\n\nMariňák USCM není nikterak silný nebo rychlý, ale disponuje velkou řadou zbraní, plátovou vestou pro svou obranu a další výbavou, jako například světlice pro zlepšení viditelnosti v temných místnostech.\n\nPredátor je vybaven známými zbraněmi z filmů, počínaje čepelemi na zápěstí, přes bodací kombohůl až po plazmové dělo. Díky své robustnosti snese skok z vyšší výšky než člověk, ale není tak rychlý jako vetřelec. V souboji mu pomáhají technologie jako Cloaking device pro zneviditelnění se nebo termovize.\n\nVetřelec samozřejmě nemá žádné jiné zbraně, než své čelisti, pařáty nebo ocas. Je však velmi rychlý a navíc má schopnost lézt po stěnách a stropech a tak se dostat na jinak nepřístupná místa. Navíc dokáže vnímat vydávané feromony, a tak ihned rozeznat od sebe další vetřelce, predátory nebo lidi.\n\nPříběhy jednotlivých ras se navzájem neovlivňují, ani neproplétají.\nJako \"vetřelec\" musí hráč nejprve ubránit své hnízdo před nájezdy mariňáků a ty poté pronásledovat na jejich únikovou kosmickou loď zvanou \"USS Ferarco\". Když je aktivován sebedestrukční systém Ferarca, musí vetřelec najít únikový modul, který jej dopraví na základnu lidí, kde se setkává s mnoha dalšími vojáky, mariňáky a připravuje se zde také odlet lodi na Zemi. Ještě před naloděním se je nutné porazit dvojici Predátorů.\n\nJako \"voják USCM\" začíná na výzkumné stanici na planetě LV-426, která má úkol zkoumat kosmickou loď neznámé civilizace, se kterou se setkala posádka lodi Nostromo ve filmu Vetřelec (1979). Vetřelci útočí a hráč se musí probojovat skrz výzkumnou stanici, kterou následně musí zničit vypnutím chladicích ventilů. Voják ze základny uniká ve výsadkovém modulu a dostává se na stanici Odobenus, která krouží na oběžné dráze planetoidu. Zde se setkává opět s dalšími vetřelci, predátory, ale také s hybridem predátora a vetřelcem – predalienem. Na závěr musí hráč zničit královnu vetřelců.\n\nZa \"Predátora\" hráč projde postupně 3 různé planety. Jako první úkol musí získat zpět kosmickou loď predátorů, kterou získali lidé a hlídá jí posádka jejich základny. Na základně jsou posléze uvolněni vetřelci a po zničení hybridního vetřelce Predátor uniká ve své lodi na planetu Fiorina 161 (známá z filmu Vetřelec 3). Nakonec se příběh přesouvá na domovskou planetu vetřelců, kde musí zabít jednak geneticky upravené Praetoriany a také královnu hnízda.\nZlatá edice (anglicky: Gold Edition) hry Aliens versus Predator byla vydána roku 2000. Tato edice nabízí více úrovní pro každou rasu. Dále přinesla také šestnáct map pro Multiplayer a strategickou příručku.\n"}
{"id": "422935", "url": "https://cs.wikipedia.org/wiki?curid=422935", "title": "Makléř", "text": "Makléř\n\nMakléř (z němčiny \"Makler\") znamená zprostředkovatele obchodů na burze, vždy konkrétní fyzickou osobu, jež danou odbornou obchodní činnost, investiční službu, přímo provádí, a to na základě licence od České národní banky.\n\nProtože v poslední době došlo ke zmatení pojmu, kdy se za makléře označují zprostředkovatelé obecněji, například už i v obchodě s nemovitostmi, lze pro zesílení původního finančnického pojmu \"burzovní makléř\" použít ne úplně přesný opisný dodatek \"obchodník s cennými papíry\" nebo jako pomůcku použít anglické označení \"broker\".\n\nMakléř pochází z německého \"der Makler\", to zas z holandského \"Makeler\", které souvisí s německým \"Macher\", tedy ve významu \"ten, kdo věc dělá\".\n\nPrávní postavení burzovního makléře (brokera) stanoví v České republice Zákon č. 256/2004 SB. o podnikání na kapitálovém trhu. Makléř musí mít příslušné oprávnění, makléřskou licenci, jejíž podmínkou je dnes úspěšné složení makléřské zkoušky.\n\nMakléř se stranami, v jejichž zájmu jedná, uzavírá smlouvu o zastoupení, podle obchodního zákoníku.\n\nVýznam činnosti makléře spočívá v tom, že má pro daný regulovaný obor udělenu licenci. Účelem licence je garantovat alespoň minimální nutnou úroveň potřebných znalostí, například práva a povinnosti. Licence uděluje a kontrolu a dohled nad nimi mají buď oborové organizace nebo přímo ČNB. Tyto organizace pak také vedou registry oprávněných osob.\n\nČinnost \"pojišťovacích zprostředkovatelů a likvidátorů pojistných událostí\" v ČR upravuje zákon č. 124/2008 Sb. s účinností od 1. července 2008, který změnil původní zákon č. 38/2004 Sb.\n\nV oboru zprostředkování pojištění je několik možností:\n\nPojišťovací zprostředkovatel tedy má smluvní vztah k pojišťovně (i přeneseně přes delší řetězec vztahů), ne však k pojistníkovi: Na jeho pojistné smlouvě nefiguruje, není na ní smluvní stranou. Naopak smlouvu pro pojišťovnu jen zprostředkovává, během ústního jednání vystupuje jejím jménem.\n\nPodle zákona jde o živnost volnou, takže pro podnikání OSVČ v roli realitního makléře není apriori potřeba žádná kvalifikace.\n\n\n\n"}
{"id": "422943", "url": "https://cs.wikipedia.org/wiki?curid=422943", "title": "Miley Cyrusová", "text": "Miley Cyrusová\n\nMiley Ray Cyrusová, (nepřechýleně Miley Ray Cyrus, rodným jménem Destiny Hope Cyrus, oficiálně Miley Ray Hemsworth; * 23. listopadu 1992, Franklin, Tennessee, USA) je americká herečka, zpěvačka a textařka. Je známá hlavně díky účinkování v Disney Channel sériích \"Hannah Montana\". Po úspěchu seriálu byl v říjnu 2006 vydán soundtrack, v němž nazpívala 8 písní. Její sólová hudební kariéra započala vydáním jejího debutového alba \"Meet Miley Cyrus\" 23. června 2007, které obsahovalo její první top ten singl \"See You Again\". Její druhé album, \"Breakout\", bylo vydáno 22. července 2008. \"Breakout\" je jejím prvním albem, které nemá nic společného s Hannah Montanou. Obě alba debutovala na prvním místě na Billboard 200. V roce 2008 účinkovala ve filmu \"\".\n\nDabovala také postavu Penny ve filmu \"Bolt\" a nahrála píseň \"I Thought I Lost You\", za kterou získala nominaci na Zlatý glóbus. Poté účinkovala ve filmu inspirovaného TV sériemi \"\", který měl premiéru 10. dubna 2009. V roce 2008 byla v časopise Time zařazena mezi 100 nejvlivnějších lidí na světě. Časopis Forbes jí udělil 35. místo v žebříčku „Celebrity 100“ s výdělkem 25 miliónů dolarů v roce 2008. V roce 2009 si polepšila a postoupila na 29. místo.\n\nNarodila se v Nashvillu v Tennessee 23. listopadu 1992 Leticii „Tish“ (rozené Finleyové) a country zpěvákovi Billovi Rayovi Cyrusovým jako Destiny Hope Cyrus. Z její původní přezdívky ,Smiley\", vzniklo později Miley. Má 5 sourozenců. Její starší sourozenci Trace a Brandi jsou děti Tish z jejího předchozího vztahu, které byly adoptovány Billy Rayem, když byly velmi mladé. Trace je zpěvák a kytarista elektro-rockové skupiny Metro Station, zatímco Brandi hraje na kytaru na koncertech Miley a založila kapelu spolu s Megan Park, hvězdou z The Secret Life of American Teenager. Má také staršího nevlastního bratra, Christophera Codyho, z otcova předchozího vztahu, dále má mladšího bratra Braisona a mladší sestru Noah, která je také herečkou. Jedná se o vnučku politika Rona Cyruse.\n\nRodiče jí dali jméno Destiny Hope, protože věřili, že by mohla dokázat velké věci. Později dostala přezdívku \"Smiley\", protože se jako malá stále smála. Navštěvovala Heritage Middle School, kde byla roztleskávačkou. Navštěvovala školu Options For Youth, kde se učila se svým soukromým učitelem. Vyrostla na farmě svých rodičů mimo Nashville, kde navštěvovala kostel The People's Church.\n\nV roce 2005 začala Cyrusová chodit s Nickem Jonasem z Jonas Brothers. ,Byla jsem najednou beznadějně zamilovaná, jako by se zastavil celý svět. Na ničem jiném nezáleželo\" uvedla Cyrusová. V průběhu jejich vztahu také řekla ,Je zábava sledovat jak se průběhem času náš vztah vyvíjí. Bylo mi 13 let, když jsem se do něho zamilovala. Teď je mi 15 a pořád se cítím stejně zamilovaně\". Napsala o něm všechny písně na albu Meet Miley Cyrus z roku 2007. 19. prosince 2007 se pár rozešel. Na album Breakout o něm napsala píseň 7 Thing (I Hate about You).\n\nV roce 2008 chvíli chodila s Carterem Jenkinsem. Potom v letech 2008–2009 chodila s modelem Justinem Gastonem.\n\nV roce 2009 se na chvíli vrátila k Nickovi Jonasovi, ale po čase se opět rozešli.\n\nV roce 2009 se na natáčení filmu Poslední píseň dala dohromady s australským hercem Liamem Hemsworthem. Liam si pak zahrál i v jejím videoklipu k této písni. V roce 2010 se ale rozešli a již ke konci toho roku 2010 pár oznámil, že bez sebe nemůžou být, tak se dali opět dohromady. „Jsem opravdu zamilovaná, není na tom nic k smíchu. Opravdu ho miluju,“ uvedla Miley v roce 2012. 31. května 2012 se spolu zasnoubili. Již roku 2013 ale bylo zasnoubení zrušeno. Roku 2016 začala Cyrusová znovu nosit snubní prsten a po spekulacích médií skutečně potvrdila, že s Hemsworthem znovu chodí.\n\nMiley a Liam si 23. prosince 2018 řekli \"ano\" během soukromého svatebního obřadu ve Franklinu, Tennessee. Dokonce si i oficiálně vzala jeho jméno. V srpnu 2019 oznámili rozchod.\n\nJejí počáteční kariéra probíhala ve znamení malých rolí. V devíti letech se rozhodla pro kariéru v herectví. Během čtyřletého života rodiny v Torontu brala lekce herectví v Armstrong Acting Studiu. Její první herecká role byla malá hostující hvězda v TV sériích svého otce, \"Doc\", kde hrála dívku jménem Kylie. V roce 2003 hrála \"malou Ruthie\" ve filmu Tima Burtona, \"Big Fish\" a v titulcích byla zapsána svým rodným jménem.\nZačala konkurzem na roli \"nejlepší kamarádky\" v Disney seriálu o „tajné popové hvězdě“, když jí bylo dvanáct. Ale vedení Disney Channel ji považovalo za příliš mladou. Nicméně, Miley byla vytrvalá ve snaze stát se součástí série, a tak ji Disney opět pozval ke konkurzu. Nakonec se ucházela o protagonistku Chloe Stewart, která byla následně změněná na její jméno. Podle prezidenta Disney Channel Garyho Marshe byla vybrána pro její energický a živý výkon, a protože byla vnímána jako člověk, který „miluje každou minutu života“ s každodenní podobností s Hilary Duffovou a na jevišti působící jako Shania Twain. Strávila několik let ve snaze přijít na to, jak se zbavit svého jižanského přízvuku, ale později to Disney začlenil do příběhu. Přivedla na konkurz svého otce, Billyho Raye Cyruse, na roli otce hlavní hrdinky. Show se zaměřuje na dospívání a současně se také věnuje i tajné identitě popové hvězdy.\n\n\"Hannah Montana\" ve Spojených státech, poprvé vysílaná 24. března 2006, byla vysoce hodnoceným hitem, se sledovaností o průměru 4 miliónů diváků na epizodu. Účast v seriálu jí umožnila stát se velmi populární mezi dětmi a dospívajícím publikem a započít svou úspěšnou kariéru v hudbě. 4. dubna 2006 debutovala jako zpěvačka, když bylo vydána čtvrtá edice \"DisneyMania\". Zpívala předělávku \"Zip-a-Dee-Doo-Dah\" od Jamese Basketta, který byl použit v animovaném filmu z roku 1946, \"Song of the South\". Později Walt Disney vydal první \"Hannah Montana\" soundtrack, 24. října 2006. Soundtrack obsahoval osm písní, které nazpívala jako Hannah Montana a jeden, který nazpívala jako Miley Cyrusová, společně s otcem, Billy Rayem Cyrusem. Album debutovalo na 1. místě na US Billboard 200 prodejem 281 000 kopií v prvním týdnu, předčilo například takové umělce jako je rocková skupina My Chemical Romance, a zůstalo tam po několik týdnů. Bylo to osmé nejprodávanější album v USA v roce 2008, prodaly se téměř 2 milióny kopií. Album bylo následně opětovně vydáno ve dvou \"speciálních\" edicích - \"Holiday Edition\" obsahující předělávku písně \"Rockin Around Christmas Tree\" a \"Special Edition\" obsahující píseň \"Nobody Perfect\", která se poprvé objevila na albu Disney Channel Holiday v roce 2007. Miley také vystupovala jako předskokan na turné The Cheetah Girls, vystupujících v 39 městech. Rovněž nazpívala remake klasické Disney písně \"Part of Your World\" pro pátou edici \"DisneyMania\".\n\nDne 26. června 2007 vydala dvojalbum \"Hannah Montana: Meet Miley Cyrus\". První disk sloužil jako druhý soundtrack \"Hannah Montana\", zatímco druhý disk bylo její první debutové album, vydané pod jejím jménem. Album debutovalo na 1. místě Billboard 200 a prodalo se 326 000 kopií a v prvním týdnu se prodávalo rychleji než předchozí soundtrack. Díky prodejní síle svátků se album v prosinci vrátilo a zůstalo v top 10 v Billboard 200. V tomto období se prodalo více než 700 000 kopií. Alba se v USA prodalo více než 3 milióny kopií a získalo tak tři platinové certifikáty RIAA. Pět písní z alba se objevilo na Billboard Hot 100, píseň \"See You Again\", umístěná na 10. místě, se stala její první písní, která se dostala do první desítky tohoto žebříčku.\n\nMiley měla také krátký výstup v \"High School Musical 2\", kde ztvárnila \"dívku u bazénu\" a hostovala jako dabérka postavy Yatta v Disney Channel produkovaném \"The Emperor's New School\". Poté představovala sama sebe i seriálový charakter Hannu Montanu v severoamerické \"Best of Both Worlds Tour\" s celkem 69 koncerty, z toho 14 nebylo původně v plánu. Jonas Brothers dělali předskokany po většinu turné. Vstupenky na každý den byly vyprodané v rekordně krátké době, což zapříčinilo zklamání mnoha fanoušků. Turné bylo natočeno společností Disney a uvedeno do kin v 3-D podobě. Film vynesl 8 651 758 dolarů v den premiéry a skvělé výsledky pokračovaly následujícím víkendem kdy vydělal 31 117 834 dolarů, což je nejvyšší částka, kterou kdy vydělal 3D film za premiérový víkend. Dne 26. července 2008 byl film uveden na Disney Channel. Poté Walt Disney Records/Hollywood Records vydal live album z nahrávek pořízených během turné. Obsahuje sedm písní které Miley zpívá jako Hanna Montana a stejný počet písní vlastních. Album se umístilo na 3. místě v US Billboard 200.\n\nSe svým otcem vystoupila Miley v dubnu 2008 na CMT Music Awards. Vystoupila též na Teen Choice Awards.\n\nV červenci 2008 vydala své druhé studiové album \"Breakout\". Řekla, že \"Breakout\" bylo inspirováno tím, co se v jejím životě událo za poslední rok. Spolupracovala na všech písních z alba, s výjimkou dvou skladeb. \"Skládání písní je to, co chci dělat do konce života, [...] Jen doufám, že toto, více než cokoliv jiného, ukáže, že jsem skladatelka.\" Album debutovalo na 1. místě US Billboard 200 chart v prvním týdnu, když za tu dobu bylo prodáno 371 000 kopií. \"7 Things\" je první singl z \"Breakout\", který byl samostatně vydán. Debutoval na 84. místě Billboard Hot 100. Dva týdny po vydání se vyšplhal ze 70. místa na 9. místo.\n\nMiley Cyrus propůjčila svůj hlas Penny, postavě z animovaného celovečerního filmu \"Bolt\", který vypráví o cestě psa zpět za svou majitelkou. Film měl premiéru 21. listopadu 2008. S tržbami 26 miliónů dolarů během prvního víkendu se film umístil na 3. místě za filmy \"\" a \"Quantum of Solace\". Během druhého víkendu postoupil na 2. místo za filmem \"Čtvery Vánoce\" s 1,4% nárůstem tržeb. Film vydělal 113 mil. dolarů v Kanadě a USA, po celém světě přes 300 mil. dolarů. Podílela se na tvorbě a nahrávce jedné ze dvou originálních skladeb z filmového soundtracku. Píseň nazpívala s další hvězdou, Johnem Travoltou. Jmenovala se \"I Thought I Lost You\" a později byla nominována na cenu Zlatý glóbus za nejlepší originální píseň. Miley si poté zahrála hlavní roli ve filmu \"\", inspirovaném seriálem, který měl premiéru 10. dubna 2009. Film se zaměřuje na hlavní postavu, Miley Stewart, která se ve snaze najít své kořeny rozhoduje mezi dvěma světy, svým a \"Hannou Montanou\". Film byl kritiky posouzen výborně a po celém světě vydělal skoro 153 milionů dolarů. Singl \"The Climb\" z filmového soundtracku se stal číslem 4 na Billboard Hot 100 a ve své době tak byl nejlepším umístěním Miley Cyrusové v tomto žebříčku, předstihl i \"See You Again\" a \"7 Things\" s umístěním na 10. a 9. místě. Filmový soundtrack se umístil na třetí příčce Billboard 200 a získal jeden platinový certifikát RIAA.\n\nV červnu 2009 vyměnila agenturu United Talent Agency, která ji představovala jako televizní a filmovou herečku, za Creative Artists Agency, která ji již představovala jako hudebnici. Rovněž v červnu začala natáčet film \"The Last Song\", založený na románu Nicholase Sparkse. Miley zde hraje vzpurnou dospívající dívku, která tráví léto s odcizeným otcem v jeho domě na pláži. Film měl premiéru v roce 2010. Jedním z hlavních poslání filmu byla snaha představit Miley starším divákům. Později nahrála píseň s Jonas Brothers \"Before The Storm\" pro jejich čtvrté studiové album \"Lines, Vines and Trying Times\". Také vydala další soundtrack \"Hannah Montana\" (pro třetí sezónu), s názvem \"Hannah Montana Season 3\". Vyšel 7. července 2009, přinesl jí první Top 10 jako \"Hannah\" a celkově 4. místo s písní \"He Could Be The One.\"\nPíseň \"Party in the USA\" byla oficiálně zveřejněna v rádiích 29. července 2009. Píseň je z exklusivního Wal-Mart EP s názvem \"The Times of Our Lives\", který bylo vydáno 31. srpna 2009. Vydání sloužilo jako podpora pro kolekci oblečení, kterou vytvořila Miley společně s Maxem Azriou. Píseň se umístila na 1. místě v Hot Digital Songs s 226 tisíci placenými staženími (Miley se tak stala nejmladším umělcem v čele této tabulky) a poté debutovala na Billboard 100 2. místem a předstihla tak i již zmíněný \"The Climb\", který se umístil nejlépe na 4. místě. Podělila se tak s \"Black Eyed Peas\" o nejlépe umístěný debut roku 2009. Byl to také nejlépe umístěný debut sólové umělkyně hned za debutem písně \"Inside Your Heaven\" od \"Carrie Underwoodové\" z roku 2005, která se umístila na 1. místě.\n\nV roce 2009 oznámila své nové turné s názvem \"2009 North American Tour\". Turné začalo 14. září 2009 v Portlandu ve státě Oregon s plánovaným časovým rozpětím 45 dnů a koncerty po celé Severní Americe. Nakonec byly oznámeny další termíny pro Spojené království a Irsko a turné se přejmenovalo na 2009/2010 World Tour a následně na Wonder World Tour. Turné zahrnovalo kapelu Metro Station jako předskokany. Vstupenky bylo možné zakoupit od 13. června 2009 pro USA a od 12. června 2009 pro Spojené království a Irsko. Na počátku prosince 2009 Miley zazpívala své hity \"See You Again\", \"The Climb\" a \"Party in the USA\" na 95.8 Capital FM Jingle Bell Ball v londýnské O2 aréně. Dne 7. prosince 2009 Miley zpívala pro anglickou královnu Alžbětu II. a mnoho dalších členů britské královské rodiny v Royal Variety Performance v Blackpoolu, v severozápadní Anglii, spolu s další americkou zpěvačkou Lady GaGa. V prosinci Timbaland vydal své album Shock Value II., pro které spolu s Miley nahrál píseň s názvem \"We Belong To The Music\". Skladatelé písně The Climb, Jessi Alexander a Jon Mabe, byli nominováni na cenu Grammy za nejlepší píseň napsanou pro film, televizi nebo jiná vizuální média na 52. udílení cen Grammy Awards. Nicméně píseň The Climb byla nakonec vyškrtnuta na žádost Walt Disney Records. Miley se umístila na 4. místě na Billboard Top, konkrétně v žebříčku \"Top umělkyně roku 2009\" nad Britney Spears a Kelly Clarkson. K filmu The Last Song, kde hrála, nazpívala i dvě písně - \"When I Look At You\" a \"I Hope You Find It\". Tyto dvě písně nechybí v oficiálním soundtracku k filmu. Píseň When I Look At You se stala velkým hitem i na albu The Time Of Our Lives.\n\nVýroba čtvrté a zároveň poslední sezóny \"Hannah Montany\" začala 18. ledna 2010. V rámci pomoci po zemětřesení na Haiti v lednu 2010 se Miley zúčastnila nahrávání remaků songů \"We Are The World:25 For Haiti\" a \"Everybody Hurts\". Její třetí studiové album \"Can't Be Tamed\" bylo vydáno 21. června 2010. Titulní skladba nesla název \"Can't Be Tamed\". Singl byl vydán 18. května a debutoval v \"Billboard Hot 100\" na 8. místě. Kostýmy a pohyby jsou podstatně více provokativní než v minulosti, stávají se terčem mediální kritiky. Po vydání alba si Miley dává pauzu od hudby. Chce se více zaměřit na filmovou kariéru. Miley se také rozhodla odložit přihlášku na vysokou školu - prohlásila: \"Pevně věřím, že na školu se můžete vrátit kdykoliv chcete, protože moje babička šla na vysokou školu až v 62 letech. Pracovala jsem tvrdě na tom, abych se dostala na místo, kde teď jsem. Nechci se toho vzdát, chci si to užívat.\"\n\nMiley hrála v již zmíněném filmu The Last Song, který měl premiéru na plátnech kin 31. března 2010 a dostal obecně chabé recenze, stejně tak jako výkon Miley. Nicméně film byl komerčně úspěšný, vydělal celosvětově zhruba 88 milionů dolarů. Kritici z Exhibitor Realtions film označili za „úspěšný přechod Miley Cyrusové k dospělým rolím“.\n\nČtvrtá a zároveň poslední sezóna \"Hannah Montany\", nazvaná \"Hannah Montana Forever\", byla uvedena 11. června 2010 v USA, 18. září 2010 v ČR. Konec je naplánovaný na rok 2011. Podle Disney ale pojede rekapitulace všech epizod až do roku 2013. V roce 2010 Miley Cyrus vystoupila také na festivalu Rock in Rio v Lisabonu a Rock in Rio v Madridu. Zde přijala nabídku na několik vlastních koncertních show od producenta Mika Carpy, které proběhnou po odvysílání uvedené rekapitulace všech epizod v roce 2014.\n\nMiley tento rok natáčela další dva filmy, LOL a So Undercover. Premiéry se však dočkaly až v roce 2012.\n\nV únoru 2011 Miley potvrdila, že udělá prozatím konec s hraním, a vrátí se k hudbě s velkým turné. Miley řekla E!Online: \"Teď žádné filmy, jedu na turné.\" Miley také prohlásila, že je fanoušek Nirvany a Radiohead a tak bude píseň \"Smells Like Teen Spirit\" zpívat během svého turné Gypsy Heart Tour, začínajícího na konci dubna 2011.\n\n13. února 2011 se Miley Cyrusová zúčastnila 53. udílení cen Grammy. V interview potvrdila, že tento rok absolvuje turné. To bude zahrnovat Jižní Ameriku, Asii a Austrálii. Spekulace, že by se turné mělo skládat ze dvou částí, přičemž druhá část by zahrnovala Spojené státy americké a Evropu včetně dlouho uvažované České republiky, se nakonec ukázaly jako liché.\n\nMiley Cyrusová 5. března 2011 vystoupila v Saturday Night Live, kde nejen zparodovala mnoho slavných lidí, ale i vystoupila se songem \"I'm Sorry That I'm Not Perfect\", kde zpívá o všem, za co ji lidé poslední dobou odsuzovali (tj. kouření bongu, tančení na tyči během vystoupení se svojí písní Party in the USA na Teen Choice Awards). Také se vrátila na Twitter, kde si účet smazala v roce 2009, kvůli nedostatku soukromí.\n\nV březnu 2011, její otec Billy Ray Cyrus v rozhovoru s The View potvrzuje, že Miley jednala s producentem Dr. Luke ohledně nového alba.\n\n29. dubna 2011 se Miley Cyrusová vydává na své nové turné pod názvem \"Gypsy Heart Tour\", které zahrnovalo Jižní a Střední Ameriku, Filipíny a Austrálii. Miley vysvětlila název takto: \"Dříve jsme se hodně stěhovali, jako cikáni. Ale milovala jsem to. Proto Gypsy Heart Tour\". Miley dále uvedla, že nové turné je o šíření lásky po celém světě. Turné skončilo 2. července v Austrálii.\n\nV červnu 2011 byla jmenována M(Magazine) nejbohatší teenagerskou hvězdou a to se svým ročním odhadem příjmu okolo 120 miliónů dolarů. Zanechala tak za sebou hvězdy, jako je Justin Bieber, Nick Jonas nebo Selena Gomezová.\n\nPo vydání alba Can´t Be Tamed oznámila Miley pauzu od hudby a zaměření na hereckou kariéru. Zároveň oznámila, že neplánuje jít v blízké době na vysokou školu a radši se zaměří na svou kariéru. Později také spolupracovala s hudební stanicí MTV na pár dílech série Punk´d, kde se objevila po boku Kelly Osbourne, Justina Biebera, Khloé Kardashian nebo Liama Hemswortha.\n\nAdele, Miley Cyrus, Darren Criss, Dave Matthews Band, Maroon 5, Elvis Costello, Pete Seeger, Tom Morello, a Ke$ha přispěli do alba Chimnes of Freedom, které vzdává čest Bobu Dylanovi (jde o nové nahrávky jeho skladeb v podání zmíněných hvězd) a Amnesty International (veškeré zisky jdou na její účet). 4-CD set vyšel 24.1.2012. Miley nazpívala písničku 'You're Gonna Make Me Lonesome When You Go'.\n\nV kinech mají premiéru filmy LOL a So Undercover, v obou případech s Miley Cyrus v hlavní roli. První film je remake stejnojmenného francouzského filmu z roku 2008. Miley zde hraje dívku, která se přátelí se všemi špatnými teenagery z okolí, kouří, pije, mluví o sexu, užívá drogy, chodí za školu, její matka se jí přese všechno snaží omlouvat a chránit. Film měl americkou premiéru 4. května 2012. Ve druhém filmu, So Undercover, hraje Miley soukromou detektivku. FBI ji nabídne peníze na urovnání otcových dluhů, když v přestrojení za studentku prestižní univerzity pro ně obstará důležité informace. Filmová premiéra je naplánována na 12. července 2012.\n\nZačátkem roku 2012 se Miley na chvíli vrátila k hudbě když nahrála akustické covery svých oblíbených písniček, které později průběžně nahrávala na YouTube. Koncem roku 2012 se také objevila jako hostující postava v seriálu Dva a Půl Chlapa jako dívka Missi, přítelkyně postavy Jakea Harpera. V květnu 2012 vzbudilo velké rozrušení zasnoubení Miley a jejího přítele Liama Hemswortha. Jejich zasnoubení ale dlouho nevydrželo a začátkem září 2013 jejich management potvrdil jejich definitivní zrušení zásnub a zároveň i rozchod. V srpnu 2012 Miley šokovala svým novým vzhledem - ostříhala se nakrátko a barvy obarvila na blond. Své ostříhané vlasy později darovala charitě a zároveň to okomentovala slovy, že se konečně cítí svá.\n\nV roce 2013 si Miley najala nového manažera a opustila Hollywood Records. Později bylo potvrzeno, že podepsala smlouvu s nahrávací společností RCA Records, přes kterou vydala v říjnu novou desku - Bangerz. Pilotním singlem se stala letní párty hymna We Can´t Stop, která byla vydána 3. června 2013. Singl se umístil na druhém místě v Billboard Hot 100. Umístil se také na prvním místě v UK nebo Novém Zélandu. Hudební video později zlomilo VEVO rekordy pro nejvíce zhlédnutí během 24 hodin a nejrychlejšího dosažení 100 milionů zhlédnutí, které později sama utvrdila svým hudebním videem k Wrecking Ball.\n\nZahájení Bangerz Tour se konalo ve Vancouveru v Kanadě, dne 14. února 2014. Tour zahrnovalo celkem 80 koncertů na 3 kontinentech. Koncerty se konaly v Severní i Jižní Americe, v Austrálii a na Novém Zélandu a v Evropě. Poslední koncert se konal v Australském Perthu, stejně jako při jejím minulém Gypsy Heart Tour. Toto turné se umístilo jako jedno z nejlepších tour v roce 2014. Na koncertech měla Miley Cyrus k dispozici mnoho rekvizit, např. létající Hotdog, obřího psa, speciální podium přímo mezi diváky na akustickou část koncertu, klouzačku představující její vypláznutý jazyk, po kterém se při zahájení koncertu sklouzla. Během 10. série pomáhala v soutěži \"The Voice.\"\n\nV srpnu 2015 byla moderátorkou hudebních cen 2015 MTV Video Music Awards a během večera překvapila s vystoupením s novým singlem \"Dooo It!\" (2015). Ihned po skončení cen oznámila, že její páté studiové album, \"Miley Cyrus & Her Dead Petz\" (2015), bylo vydáno na SoundCloud. Album bylo napsáno a produkováno především Miley a zahrnovalo prvky psychedelického popu, psychedelického rocku, and alternative pop.\n\nV březnu 2016 byla Miley potvrzena jako porotce a kouč do 11. série hudební soutěže The Voice. Stala se tak nejmladším koučem za dobu existence celé show. V září 2016 se objevila v \"Crisis in Six Scenes\", seriálu režírovaném a napsaném Woody Allenem. Během roku 2016 také potvrdila, že je znovu zasnoubená s Liamem Hemsworthem, se kterým se předtím rozešla v roce 2013.\n\n11. května 2017 vydala Miley song \"Malibu\", který byl také hlavním a pilotním singlem z nového alba. Vystoupila poté na benefičním koncertě One Love Manchester, na kterém také zazpívala nový song \"Inspired\", který byl poté vydán 9. června jako propagační singl k novému albu. Miley oznámila 8. srpna, že její šesté studiové album se bude jmenovat Younger Now a bude vydáno 29. září 2017. Další singl z alba, pojmenovaný Younger Now, byl vydán 18. srpna. V září 2017 nahrála speciální vystoupení pro BBC 1 Live Lounge. Po pauze se také vrátila jako kouč do soutěže The Voice, tentokrát do 13. série. Po skončení poté potvrdila, že se nebude již do The Voice v blízké době vracet.\n\nJeště v září 2017 Miley poodhalila, že už pracuje na dalším albu. Jako hlavní spolupracovníky na albu uvedla Mike Will Made It, Marka Ronsona and Andrewa Wyatta. V létě 2018 Miley začala social media blackout, kdy se veškeré její sociální sítě zahalily do černé barvy a zůstaly tak až do vydání nové hudby. Její první společný song s Markem Ronsonem, \"Nothing Breaks Like a Heart\", byl vydán 29. listopadu 2018.\n\nV listopadu 2018 Miley zveřejnila na sociálních sítích, že v důsledku ohromných ničivých požárů v Kalifornii přišla o dům v Malibu. Naštěstí její partner Liam Hemsworth včas zareagoval a podařilo se mu z domova dostat všechna jejich zvířata a zachránit je a také sebe. V té době se Miley nacházela v Jižní Africe, kde natáčela nový díl seriálu \"Černé zrcadlo\". Na oběti a nápravu škod požáru v Kalifornii darovala Miley společně s partnerem Liamem přes 500 tisíc dolarů. \n\nV roce 2019 natočila nový singl společně s Arianou Grande a Lanou Del Rey „Don't Call Me Angel“ k novému filmu \"Charlieho andílci\". Singl byl vydán dne 13. září 2019\n\n\n\n\nDebutové koncertní turné Miley Cyrusové, Best of Both Worlds Tour, proběhlo v roce 2007 pouze v Severní Americe. Miley na turné vystupovala jako ona sama a jako své fiktivní alter ego Hannah Montana a vyhrála cenu 2008 Billboard Touring Award za průlomové představení na turné. Turné bylo nakonec zpracováno v koncertní film s názvem \"\". Film se při svém uvedení stal v prodejnosti lístků číslem jedna a s celkovým výdělkem kolem 70 milionů dolarů byl alespoň dočasně nejúspěšnějším koncertním filmem všech dob (než jej v roce 2009 předstihl Michael Jackson's This Is It).\n\nJejí druhé koncertní turné, Wonder World Tour (první,které nemá s jejím alter egem, Hannah Montana, nic společného) se konalo v roce 2009. Turné bylo první, které zahrnovalo i koncerty mimo USA, ve Spojeném království a v Irsku.\n\nV roce 2011 absolvovala Miley Cyrus svoje třetí turné pod názvem Gypsy Heart Tour. V jeho obsahu se objevily známé písně Miley Cyrusové, ale i cover-verze některých písní, především od Joan Jett. Turné bylo oficiálně zahájeno 29. dubna 2011 prvním koncertem v Ekvádoru. Následovaly další koncerty v Jižní a Střední Americe, na Filipínách a v Austrálii. Závěrečný koncert se konal 2. července 2011 v Perthu.\n\nV roce 2015 probíhalo turné Milky Milky Milk Tour, které podporovala vydané páté studiové album \"Miley Cyrus & Her Dead Petz\". Miley navštívila osm měst ve Spojených státech a v Kanadě. Turné začalo 19. listopadu 2015 v Chicagu a poslední vystoupení proběhlo 19. prosince 2015 v Los Angeles. Na turné ji podporovali The Flaming Lips a Dan Deacon.\n\n"}
{"id": "422949", "url": "https://cs.wikipedia.org/wiki?curid=422949", "title": "Vítězství (film)", "text": "Vítězství (film)\n\nVítězství je americký film z roku 1981 o spojeneckých vojácích internovaných v německém zajateckém táboře během 2. světové války. Film režíroval John Huston a hrají v něm Michael Caine, Sylvester Stallone a Max von Sydow.\nFilmu se dostalo velké pozornosti před uvedením do kin proto, že v něm také hráli velké fotbalové hvězdy té doby jako Bobby Moore, Osvaldo Ardiles, Kazimierz Deyna a Pelé. Několik hráčů Ipswich Town FC hrálo také ve filmu například John Wark, Russell Osman, Laurie Sivell, Robin Turner a Kevin O'Callaghan.\n\nNěkteří hráči Ipswich Townu zastupovali herce ve fotbalových scénách jako Kevin Beattie za\nMichael Caine a Paul Cooper za Sylvestera Stalloneho.\nScénář napsal Yabo Yablonsky.\n\nVáleční zajatci, trénovaní a vedení Johnem Colbym (Michael Caine), který byl profesionální fotbalista West Hamu před válkou, souhlasí hrát exhibiční utkání proti německému týmu, které poslouží německé propagandě. Nakonec zajatci opouští zajatecký tábor jen za účelem hrát zápas.\nBěhem zápasu, navzdory rozhodčímu, který zohledňuje Němce a častým nedovoleným zákrokům německého týmu na spojence, zařídí remízu po skvělé ukázce fotbalu Luise Fernandeze (hraje Pelé), Carlose Reye (hraje Osvaldo Ardiles) a Arthura Hayese (hraje John Wark).\nAmerický voják Robert Hatch (Sylvester Stallone) je brankář\na excelentně chytne penaltu, která by Němcům zajistila výhru. Utkání skončí 4 -4 i přesto, že rozhodčí spojencům neuznal gól za špatné odpískání offsidu. Skóre by tedy bylo 5- 4. To dalo podnět davu, který začal nahlas skandovat \"Vítězství!\"\n\nNěkolik hráčů chtělo uprchnout (vedeném Hatchem) v připravovaném tunelu, ale zbytek týmu (vedeném Russell Osmanem řeklo \"ale my to můžeme vyhrát\") se chtělo vrátit do hry na druhý poločas. Podaří se jim uprchnout na konci zápasu, navzdory zmatkům způsobeném bouřlivým davem poté, co Hatch vychytal remízu.\n\nV je často použito ve filmu, částečně i na konci zápasu. Je to i hlavní titul filmu (Útěkem k Vítězství, nebo zjednodušeně Vítězství ve většině zemí). Jak Pelé dal čtvrtý gól, vyrovnal zápas, jeho noha byla zohlá do tvaru písmene V, což je patrné na zpomalených sekvencích. Viktorka (dva prsty) je častý pozdrav v Britské kultuře. Gól, který nebyl uznán a kterých mělo být dohromady 5 znamená v římských číslicích V.\n\nFilm je založen na maďarském filmovém dramatu z roku 1961 \"Két félidő a pokolban\" (\"Dvakrát v pekle\"), režírovaném Zoltánem Fábrim a který vyhrál cenu kritiků na Bostonském filmovém festivalu v roce 1962.\n\nFilm byl inspirován pravdivým příběhem hráčů Dynama Kyjev, kteří porazili německé vojáky okupující Ukrajinu během druhé světové války.\n\nPodle zvěstí, díky výslednému vítězství byli všichni ukrajinští fotbalisté zastřeleni. Pravda je trošku komplikovanější. Když ukrajinci hráli několik zápasů proti němcům, tak v jednom z nich vyhrávali. Před porážkou němců je gestapo zavleklo do zajateckého tábora. Většina z nich tam byla zabita, ale pár jich přežilo.\n\nVe filmu \"Vítězství\" hrálo mnoho fotbalistů na obou stranách, jak za spojence, tak za Německo. Hodně z mála slavných fotbalistů byla z týmu Ipswich Town, kteří vyhráli v ročníku 1980-81 Poháru UEFA. A navzdory tomu se neobjevili ve filmu, například anglický Mistr světa ve fotbale (brankář) Gordon Banks trénoval Sylvestera Stalloneho.\nLes Shannon, bývalý hráč Burnley, dělal choreografii zápasu ve filmu. Na filmu také spolupracoval Pelé jako autor hry.\n\nZápas byl natočen na Hidegkuti Nándor Stadium v Budapešti v Maďarsku, protože filmaři nemohli najít velký fotbalový stadión bez věžového osvětlení, které se začalo používat až po 2. světové válce. Zápasu se zúčastnilo 250 tisíc maďarských komparzistů.\n\nStallone si při tréninku zlomil prst, když chtěl zabránit Pelému dát gól.\n\n"}
{"id": "422964", "url": "https://cs.wikipedia.org/wiki?curid=422964", "title": "Da Vinci III", "text": "Da Vinci III\n\nDa Vinci III (někdy také nazývaný Leonardo III) je vrtulník poháněný lidskou silou z roku 1989, postavený týmem kalifornské Polytechnické univerzity. Stroj je pojmenován \"Da Vinci\" na počest malíře, sochaře a vynálezce Leonarda da Vinci, který již v období renesance načrtl první návrhy létajících strojů.\n\nV roce 1980 vypsala American Helicopter Society tzv. Sikorski prize ve výši 20 000 $ pro konstruktéra z jakékoliv země (tým i jednotlivce), který sestrojí letu schopný vrtulník, který bude poháněn pouze lidskou silou. Tento stroj by se měl pro získání ceny udržet ve vzduchu ve výšce 3 metry nad zemí alespoň 60 sekund při vertikálním (kolmém) letu. Tyto podmínky zatím nikdo nesplnil a cena tedy nebyla udělena. Stroje z projektu Da Vinci jsou považovány za první vrtulníky tohoto typu, které se opravdu vznesly.\n\nNa Polytechnické univerzitě v Kalifornii (CALPOLY) se projektem vrtulníku poháněného lidskou silou začali zabývat již krátce po vypsání této ceny, konkrétně v roce 1981. Během následujících osmi let byly postaveny tři stroje, všechny stejné koncepce, kdy vždy pouze jediný pilot/pohon byl umístěn pod dvoulistým rotorem. Pilot neroztáčel přímo rotor, ale vrtuli na konci každého listu (princip je zřejmý z obrázku).\n\nPrvní dva pokusy o získání Sikorského ceny byly uskutečněny pod dohledem komisařů ve dnech 12. a 27. listopadu 1989 a Da Vinci III se pokaždé vznesl na dobu 2 sekund. Při třetím pokusu dne 10. prosince 1989 se stroj ve vzduchu (ve výšce 20 cm) udržel 7,1 sekundy. Ani tento let ovšem nestačil k získání uvedené ceny. Přestože se jednalo o nejlepší výsledek do té doby a Neal Saiki (vedoucí týmu) prohlašoval, že do léta (1990) přijdou s verzí Da Vinci IV, projekt byl krátce po tomto letu ukončen. Teprve v roce 1994 byl výkon Da vinci III překonán japonským strojem Yuri I.\n\nK ukončení projektu zřejmě (neověřeno) vedl nedostatek finančních prostředků na vývoj. Tým obdržel jako podporu od společností typu McDonnell Douglas Helicopters a US Polymeric finance i materiál v hodnotě okolo 100 000 $ a od NASA měl podporu ve formě možnosti využití technického zařízení pro vývoj, dle Neala Saikiho by však pro pokračování projektu bylo potřeba dalších cca 25 000 $. Z těchto čísel je jasné, že vývoj lidskou silou poháněných letadel je v současné době realizováno spíše jako odpověď konstruktérů na danou inženýrskou výzvu a pro prestiž, než pro zisk z vypsaných cen.\n\n\n"}
{"id": "422968", "url": "https://cs.wikipedia.org/wiki?curid=422968", "title": "Roman Erat", "text": "Roman Erat\n\nRoman Erat (* 12. květen 1979, Třebíč) je český hokejový útočník. Momentálně hrající za klub SK Horácká Slavia Třebíč v české WSM lize. Je bratrem dalšího hokejového útočníka Martina Erata. Většinu kariéry strávil ve Znojmě. Mezi jeho další působiště patřily Třebíč, Havlíčkův Brod a Kometa Brno. V roce 2015 získal ocenění ve čtenářské anketě i od odborné poroty v anketě Sportovec Třebíče za rok 2015. Ve čtenářské anketě získal ocenění i za rok 2016.\n\n\n\n"}
{"id": "422969", "url": "https://cs.wikipedia.org/wiki?curid=422969", "title": "Salda (přítok Tagilu)", "text": "Salda (přítok Tagilu)\n\nSalda ( ) je řeka ve Sverdlovské oblasti v Rusku. Je dlouhá 122 km. Povodí řeky je 1770 km².\n\nPramení na východních svazích Středního Uralu. Ústí zprava do Tagilu (povodí Obu).\n\nZdrojem vody jsou převážně sněhové srážky. Průměrný roční průtok vody ve vzdálenosti 4 km od ústí činí přibližně 7,2 m³/s. Zamrzá na konci října až na začátku listopadu a rozmrzá v dubnu.\n\nNa řece leží města Verchňaja Salda a Nižňaja Salda.\n"}
{"id": "422972", "url": "https://cs.wikipedia.org/wiki?curid=422972", "title": "Carl Nicholas Reeves", "text": "Carl Nicholas Reeves\n\nCarl Nicholas Reeves (28. srpna 1956) je britský archeolog a egyptolog, známý popularizátor této vědy.\n\nJe specialistou na egyptskou historii a materiální kulturu. Absolvoval studium starověké historie na University College v Londýně (1979). Získal titul Ph.D. v Egyptologii (studium archeologie v Údolí králů, se zaměřením na vykrádání hrobek a ukládání královských mumií) na univerzitě v Durhamu (1984). Několik let působil jako kurátor egyptského oddělení Britského muzea. V současné době je ředitelem výzkumného projektu \"Amarnské královské hrobky v Údolí králů\".\n"}
{"id": "422978", "url": "https://cs.wikipedia.org/wiki?curid=422978", "title": "Avallon", "text": "Avallon\n\nAvallon je francouzské město v departementu Yonne, v regionu Burgundsko-Franche-Comté.\n\nSousední obce: Annéot, Pontaubert, Sauvigny-les-Bois a Magny.\n\n\"Počet obyvatel\"\n\n\n"}
{"id": "422979", "url": "https://cs.wikipedia.org/wiki?curid=422979", "title": "Tuhanec", "text": "Tuhanec\n\nTuhanec (německy \"Tuhanzel\") je malá vesnice v okrese Česká Lípa v Libereckém kraji spadající pod poblíž ležící obec Tuhaň. První dochovaná zmínka o vsi pochází z roku 1394.\n\nNa katastru vesnice, který je součástí evropsky významné lokality Roverské skály, je přírodní rezervace Kostelecké bory. \n\n"}
{"id": "422987", "url": "https://cs.wikipedia.org/wiki?curid=422987", "title": "Kazimierz Michałowski", "text": "Kazimierz Michałowski\n\nKazimierz Józef Marian Michałowski (14. listopadu 1901 Ternopil – 1. ledna 1981 Varšava) byl polský archeolog a egyptolog.\n\nV letech 1937–1939 se podílel na francouzském výzkumu v Edfú. Po druhé světové válce se významným způsobem podílel na obnově vědeckého života v Polsku. Vedl vykopávky na řadě míst v Egyptě a Núbii, např. v Hutheribu, Dér el-Bahrí či ve Farasu. V letech 1963–1971 vedl mezinárodní výbor odborníků na záchranu chrámů v Abú Simbelu.\n\n"}
{"id": "422994", "url": "https://cs.wikipedia.org/wiki?curid=422994", "title": "Jesenická oblast", "text": "Jesenická oblast\n\nJesenická oblast (Východosudetská oblast) neboli Východní Sudety (pol. \"Sudety Wschodnie\", něm. \"Ostsudeten\") je geomorfologická oblast rozkládající se na pomezí polského a českého Slezska, východních Čech a severní Moravy. Na západě u obce Heřmanice u Králík navazuje na Orlickou oblast (Mladkovské sedlo \"(Przelęcz Międzyleska),\" stejně jako celá Kladská kotlina, ještě patří do Orlické oblasti), na severu přechází v Krkonošsko-jesenické podhůří \"(Przedgórze Sudeckie),\" na severovýchodě se dotýká Slezské nížiny, na jihovýchodě ji Moravské úvaly (Západní Vněkarpatské sníženiny) oddělují od Karpat. Na jihu leží Brněnská vrchovina, která patří do Českomoravské subprovincie.\n\nJesenická oblast se dělí na následující celky:\n\nV jádru oblasti se dosud rozvíjí (s proměnlivou intenzitou tempa růstu návštěvnosti i investic do patřičné infrastruktury) cestovní ruch. Uvedenou oblast jako turistickou destinaci (s výjimkami částí např. mohelnické brázdy) zastupuje nevládní nezisková organizace Jeseníky - Sdružení cestovního ruchu, které zastupuje subjekty z veřejného, soukromého i nevládního sektoru.\nOhledně vymezení turistické destinace Jeseníky panovaly (a někdy stále panují) různé pochybnosti a spory. Ovšem tradiční a historické vymezení Jesenickou oblastí se prokázalo jako nejvhodnější a v praxi cestovního ruchu i nejsmysluplnější z hlediska návštěvníků Jeseníků.\n\n"}
{"id": "422996", "url": "https://cs.wikipedia.org/wiki?curid=422996", "title": "Papouškovití", "text": "Papouškovití\n\nPapouškovití (Psittacidae) jsou početnou a společně s kakaduovitými také jedinou obecně uznávanou čeledí řádu papoušci čítající asi 330 druhů. Jsou rozšířenější než jejich blízcí příbuzní kakaduové, vyskytují se v Severní i Jižní Americe, Africe, Asii a Austrálii a přes východ Tichého oceánu jejich areál rozšíření zasahuje až po Polynésii.\n\nPod čeleď papouškovitých bývají obvykle řazeny dvě podčeledi. První, početnější, Psittacinae zahrnuje papoušky, ary a jiné, druhá, Lorrinae zase papoušky lori, charmoziny a vini. Některé zdroje však tyto podčeledi uznávají za plnohodnotné čeledi a uvádějí je tak pod názvy Psittacidae a Loriidae.\n\nVětšina zástupců se živí zejména semeny. U některých druhů jsou v potravě zastoupeny také bobule, ořechy, zelené části rostlin, hmyz či nektar. Obvykle jsou také monogamní (žijí v párech) a hnízdí v dutinách stromů.\n\n\n"}
{"id": "422999", "url": "https://cs.wikipedia.org/wiki?curid=422999", "title": "Nobatie", "text": "Nobatie\n\nNobatie bylo raně středověké království ležící v Dolní Núbii a později součást sousedního království Makúrie. Arabští historikové Nobatii často označovali jako \"al-Maris\".\n\nNobatie byla založena kmenem Nobatijců, římskými autory nazývanými latinsky \"Nobatae\", kteří do Núbie přišli z egyptské pouště poté, co byli roku 297 z Egypta vyhnáni římským císařem Diocletianem. Raná nobatijská kultura je archeology nazývána jako \"balladská kultura\". Nobatijci se v oblasti dokázali prosadit a podařilo se jim konkurenční kmen Blemmjů vytlačit do Arabské pouště. Přibližně v té době byl jako hlavní město nového státu zvolen Faras. Roku 543 do země dorazili křesťanští misionáři monofyzitského vyznání Julián a fílský biskup Theodoros, kterým se během dvou let podařilo nobatijského krále pokřtít.\nRoku 701 byla Nobatia pohlcena sousední Makúrií. Přesné okolnosti této události nejsou známy. Je pravděpodobné, že byla obsazena ještě před arabskou invazí roku 652, od té doby se arabští autoři zmiňují o jediném núbijském státě. Nobatia měla zřejmě zpočátku v rámci Makúrie určitou autonomii a měla vlastního místodržícího – eparchu, někdy titulovaného také domestikos. Eparcha byl původně úředník dosazovaný makúrijským králem z Dongola, ale později se z úřadu vytvořila pozice pod vládou stále eparchijské dynastie. Podle dokumentů nalezených v Kasr Ibrim měl eparcha ve svých rukách značnou moc a arabští autoři dokonce někdy království nazývají Království Makúrie a Nobatie, což může naznačovat, že království bylo federací.\n\nNobatie sdílela hranice s muslimským Egyptem a byla tak vystavena nejsilnějšímu vlivu arabizace a islamizace. S úpadkem moci Makúrijského království mnozí Núbijci konvertovali k islámu, což ještě nenásilně umocňovala smíšená manželství. Přesto část nobatijských křesťanů zůstala po pádu Makúrie pod vládou dolnonúbijského království Dotawo, než i to bylo roku 1504 dobyto muslimským Sennarským královstvím\n\n"}
{"id": "423006", "url": "https://cs.wikipedia.org/wiki?curid=423006", "title": "Ladislav Miko", "text": "Ladislav Miko\n\nLadislav Miko (* 9. dubna 1961 Košice) je odborník v oblasti ochrany životního prostředí, od května do listopadu 2009 byl ministr životního prostředí České republiky ve Fischerově vládě, od roku 2017 je místopředseda strany LES.\n\nPatří mezi nejvýše postavené Čechy v administrativě Evropské unie – od roku 2005 působil v Generálním ředitelství pro životní prostředí Evropské komise, jako ředitel odboru pro ochranu přírodních zdrojů a biodiverzity a v letech 2011 až 2017 působil jako zástupce generálního ředitele Generálního ředitelství pro zdraví a ochranu spotřebitele. Od začátku roku 2018 byl jmenován vedoucím Zastoupení Evropské komise na Slovensku.\n\nV druhé polovině roku 2009 se o Mikovi spekulovalo jako o favoritovi při výběru českého zástupce v Evropské komisi.\n\nVystudoval obory \"obecná biologie\" a \"systematická biologie a ekologie\" na Univerzitě Karlově v Praze. Před rokem 1989 působil deset let v zoologickém ústavu Slovenské akademie věd.\n\nV 90. letech 20. století pracoval devět let v České inspekce životního prostředí v pozici zástupce ředitele. V letech 2002 až 2005 byl náměstkem ministra životního prostředí pro oblast ochrany přírody, kde se výrazně podílel na vytvoření ochranných oblastí v rámci evropského programu Natura 2000 a na nové koncepci národního parku Šumava. Od roku 2005 vede odbor ochrany přírodních zdrojů Generálního ředitelství pro životní prostředí Evropské komise. V roce 2009 získal titul docent na Fakultě životního prostředí České zemědělské univerzity v Praze.\n\nV dubnu 2009 byl navržen Stranou zelených jako kandidát na ministra životního prostředí do úřednické vlády Jana Fischera. K jeho nominaci se odmítavě postavil předseda ČSSD Jiří Paroubek, který o Mikovi údajně „dostal zprávy“, že \"zrovna nemá porozumění pro potřeby výstavby liniových i jiných staveb\". Mikovy aktivity v období, kdy pracoval na Ministerstvu životního prostředí, směřovaly například k přehodnocení trasy severozápadní části vnějšího silničního okruhu okolo Prahy - tzv. Pražského okruhu. 8. května 2009 jej prezident Václav Klaus jmenoval ministrem v úřednickém kabinetu premiéra Jana Fischera. V době jeho práce ve funkci ministra byla zpracována a vydána Zpráva o stavu české přírody a krajiny a byl dokončen obsáhlý Atlas krajiny ČR jako první souborné kartografické dílo po vzniku samostatné České republiky. Byla doplněna a dobudována soustava chráněných území Evropského významu Natura 2000. Miko se rovněž podílel na přípravě a organizaci vůbec první evropské konference o přírodních a přírodně blízkých oblastech, kde byl diskutován a navržen koncept ochrany evropské divočiny (tzv. \"Poselství\" z Prahy). Konfereneci úvodním slovem podpořil první prezident České republiky Václav Havel. Své zkušenosti z Bruselu využil ve funkci ministra ke dořešení a uzavření řady řízení, která Komise vedla s Českou republikou pro neplnění či nesprávnou implementaci evropské legislativy (tzv. infringementů).\n\nLadislav Miko se v prosinci 2009 vrátil do funkce ředitele odboru ochrany přírodních zdrojů Generálního ředitelství pro životní prostředí EK, kde dostal pro výkon funkce ministra půlroční dovolenou. V říjnu 2009 Strana zelených oznámila, že po Mikově odchodu bude navrhovat na místo ministra životního prostředí současného náměstka Jana Dusíka.\n\nO Mikovi se v září 2009 začalo hovořit jako o kandidátovi na místo eurokomisaře pro oblast životního prostředí, na začátku listopadu se Miko objevil mezi favority na tuto pozici. Nakonec byl do této funkce zvolen Mikův kolega z vlády Štefan Füle.\n\nOd ledna 2011 do konce roku 2017 působil jako zástupce generálního ředitele na Generálním ředitelství pro zdraví a ochranu spotřebitele, se zodpovědností za oblast potravinového řetězce, hygieny a bezpečnosti potravin. Do jeho portfolia patřila např. oblast genetických modifikací, pesticidů, označování potravin, potravinářské inspekce, veterinární a fytosanitární služby apod. Od začátku roku 2018 byl jmenován vedoucím Zastoupení Evropské komise na Slovensku.\n\nKromě současné vysoké funkce v Evropské komisi Miko působí jako hostující profesor na antverpské univerzitě, kde přednáší předmět obnovy ekosystémů, a jako docent na České zemědělské Univerzitě v Praze (Metody studia ekosystémů) a Přírodovědecké fakultě Univerzity Karlovy (Životní prostředí a společnost). Miko je také členem dozorčí rady Univerzity Karlovy a správní rady Nadace Partnerství, největší české environmentální nadace. Ve vědecké oblasti publikuje v oboru půdní ekologie a půdní zoologie (je expertem na půdní roztoče pancířníky) a je také prezidentem mezinárodního filmového festivalu Ekofilm.\n\nNa sněmu Liberálně ekologické strany v červnu 2017 byl zvolen jejím místopředsedou.\n\nLadislav Miko je ženatý a má dvě děti. V České republice žije v obci Sulice u Prahy (místní části Hlubočinka).\n\n\n"}
{"id": "423010", "url": "https://cs.wikipedia.org/wiki?curid=423010", "title": "The Locos", "text": "The Locos\n\nThe Locos je ska punková hudební skupina založená v Madridu (Vallecas) v roce 2005. Bývá zařazena jako politická, silně levicově založená, anarchistická hudební skupina.\nV roce 2012 vystoupila i v České republice na festivalu Mighty Sounds v Táboře, opět zde hrála i v roce 2016.\n\n"}
{"id": "423012", "url": "https://cs.wikipedia.org/wiki?curid=423012", "title": "Škoda 6 R", "text": "Škoda 6 R\n\nŠkoda 6 R byl osobní automobil vyráběný československou automobilkou Škoda v Mladé Boleslavi. Výroba začala roku 1929 a skončila roce 1930. Vůz měl výkon 36,7 kW, maximální rychlost byla 100 km/h. Motor uložený vpředu poháněl zadní kola, měl objem 2916 cm³. Byl k dostání jako limuzína nebo phaéton. Bylo vyrobeno 322 kusů.\n"}
{"id": "423016", "url": "https://cs.wikipedia.org/wiki?curid=423016", "title": "Tamika", "text": "Tamika\n\nTamika je ženské křestní jméno.\n\nTamika v japonština hnamená \"národ\". Varianta Tamiko pochází ze dvou japonských slov 多 (ta) \"hodně\"; 美 (mi) \"krásná\" a 子 (ko) \"dítě\". Spolu tedy znamená \"hodně krásné dítě\".\n\nTammy, Taminka, Mika Tamikinka\n\n\n\nTamika na Behind The Name\n"}
{"id": "423019", "url": "https://cs.wikipedia.org/wiki?curid=423019", "title": "Kaman SH-2 Seasprite", "text": "Kaman SH-2 Seasprite\n\nKaman SH-2 Seasprite a SH-2G Super Seasprite jsou robustní, univerzální vrtulníky klasické koncepce s jedním nosným a jedním vyrovnávacím rotorem. Tento typ byl nejprve plánován pro záchranné akce ve válce ve Vietnamu, jeho dolet se však brzy prokázal jako příliš malý. Díky novým pohonným jednotkám a systémům se však SH-2 mezitím stal dobrým protiponorkovým strojem.\n\nVrtulníky Seasprite a Super Seasprite nebyly jako jediné vrtulníky firmy Kaman Aircraft v Connecticutu vybaveny typickými bočně posunutými dvojitými rotory s prolínajícími se rotorovými listy (tzv. koncepce „synchropter“), nýbrž konvenčním rotorovým systémem. Po svém prvním letu v roce 1959 byl vrtulník Seasprite v šedesátých letech používán na lodích US Navy jako univerzální a záchranný vrtulník. S jedním z prvních typů letěl držitel Medal of Honor kapitán Clyde Lassen dne 19. června 1968 pod těžkou palbou do teritoria severního Vietnamu, aby zachránil sestřeleného člena posádky letadla McDonnell F-4 Phantom II.\n\nV sedmdesátých a v osmdesátých letech se z jednomotorového vrtulníku s třílistým rotorem stal dvoumotorový model se čtyřlistým rotorem, který je používán jako vynikající stíhací vrtulník proti ponorkám. Dnešní SH-2G Super Seasprite sice možná nedosahuje výkonu novějšího Sikorsky SH-60B Sea Hawk, představuje ale vážné nebezpečí pro každou ponorku.\n\n\n\n\n\n"}
{"id": "423021", "url": "https://cs.wikipedia.org/wiki?curid=423021", "title": "Max von Sydow", "text": "Max von Sydow\n\n, rodným jménem Carl Adolf von Sydow, (* 10. dubna 1929, Lund, Skåne, Švédsko) je švédský herec (také francouzský, francouzské státní občanství získal v roce 2002), známý zejména pro spolupráci s filmařem Ingmarem Bergmanem. Byl nominován na Oscara, cenu Emmy, Zlatý glóbus, vyhrál Pasinetti Award, Honorary Cannes Award.\n\nNarodil se do bohaté rodiny v Lundu ve Skåne ve Švédsku. Jeho otec, Carl Wilhelm von Sydow, byl etnolog a profesor irské, skandinávské a příbuzných kultur na univerzitě v Lundu. Jeho matka, baronka Greta (Rappeová), byla učitelka. Vyrostl jako luterán a později se stal agnostikem. O jeho dětství není mnoho známo, kromě toho, že zjevně byl plachý a tichý jedináček.\n\nNavštěvoval Katedralskolan v Lundu a od devíti let se učil německy a anglicky. Ve škole založil s několika kamarády amatérskou divadelní společnost, kde začal svou hereckou kariéru. Základní vojenskou službu absolvoval předtím, než šel studovat na Královské dramatické divadlo (\"Dramaten\") ve Stockholmu, kde studoval v letech 1948 až 1951 s herci jako Lars Ekborg, Margaretha Krook a Ingrid Thulin. Během doby, kdy pobýval v Dramaten, odbyl si svůj první filmový debut ve filmu Alfa Sjöberga \"Jen matka\" (\"Bara en mor\", 1949), a \"Slečna Julie\" (\"Fröken Julie\", 1951), filmovou verzi divadelní hry známého švédského dramatika Augusta Strindberga.\n\nV roce 1955 se přestěhoval do Malmö, kde potkal svého učitele Ingmara Bergmana. Jeho první práce s ním proběhla v Městském divadle v Malmö. Později s ním spolupracoval na filmech jako \"Sedmá pečeť\" (\"Det sjunde inseglet\", 1957), \"Lesní jahody\" (\"Smultronstället\", 1957) a \"Pramen panny\" (\"Jungfrukällan\", 1960). V \"Sedmé pečeti\" hraje rytíře, který hraje šachy se smrtí, aby získal čas pro své přátele - tato scéna a film byly pro režiséra stěžejní.\n\nV těchto filmech se naplno projevil jeho obrovský herecký talent, který rozvíjel v průběhu více než 50 let trvající kariéry. Začal dominovat jak na filmovém plátně, tak v divadle, stal se z něj idol mezinárodního uměleckého filmu. Kritikové si ho všimli již na počátku, a proto také v roce 1954 obdržel cenu Královské kulturní nadace. Pracoval hodně v divadle i ve filmu ve Skandinávii a odolával zvyšujícímu se zájmu ze Spojených států, aby šel pracovat do Hollywoodu. Poté, co účinkoval v Bergmanově filmu oceněném Oscarem, padla na něj volba pro hlavní roli ve filmu \"Dr. No\". Poté již odešel do USA a souhlasil s rolí Ježíše v epickém filmu George Stevense \"Největší příběh všech dob\" (1965). Protože jeho herectví bylo žádáno i jinými americkými produkcemi, rozhodl se přestěhovat s celou rodinou do Los Angeles.\n\n1. srpna 1951 si vzal za manželku herečku Kerstin Olin. Z jejich manželství se narodili dva synové, Clas S. von Sydow a Henrik von Sydow. Jeho děti s ním hrály ve filmu \"Hawaii\", a to roli syna jím ztvárněné postavy v různém věku.\n\nS Kerstin Olin se rozvedl v roce 1996. Následujícího roku 30. dubna 1997 se v Provence ve Francii oženil znovu, a to s francouzskou filmařkou Catherine Brelet. Má s ní rovněž dva syny, Yvana a Cedrica. Nyní žije se svou ženou v Paříži, kde čte, poslouchá hudbu a zahradničí. Nechal se slyšet, že nemá úmysly jít do důchodu, avšak bere už jen malé role.\n\nFrancouzské státní občanství obdržel v roce 2002.\n\n\n"}
{"id": "423022", "url": "https://cs.wikipedia.org/wiki?curid=423022", "title": "Dějiny Brazílie", "text": "Dějiny Brazílie\n\nDějiny Brazílie počínají příchodem prvních obyvatel asi 10 000 let př. n. l. Evropané dorazili do Brazílie na počátku 16. století. První Evropan, který kolonizoval dnešní území Brazilské federativní republiky na jihoamerickém kontinentu byl Pedro Álvares Cabral (1467–1520) dne 22. dubna 1500 pod záštitou Portugalského království. Od 16. do počátku 19. století byla Brazílie kolonií a součástí portugalské říše. Původní území kolonie tvořilo 15 kapitanátů založených na pobřeží severovýchodního Atlantiku východně od hranice stanovené Tordesillaskou smlouvou z roku 1494 (přibližně 46. poledník západní délky), která oddělovala portugalské domény na východě od španělských na západě. Během následujících dob se území Brazílie rozšiřovalo na jih podél pobřeží a západně podél řeky Amazonky a dalších vnitrozemských řek. Hranice země se ustálily až na počátku 20. století.\n\nZa napoleonských válek roku 1807 uprchl do Brazílie portugalský dvůr v čele s králem Janem VI., který zde vládl 13 let. V roce 1815 byla zrušena kolonie a vyhlášeno Spojené království Portugalska, Brazílie a Algarve. Dne 7. září 1822 došlo k vyhlášení nezávislosti na Portugalsku a ustanovení Brazilského císařství. Vojenský převrat v roce 1889 dal vzniknout první Brazilské republice. Po vzoru USA byla roku 1891 přijata ústava a vyhlášeny Spojené státy brazilské. Brazílie prošla dvěma obdobími diktatur: první během Vargasovy éry (1930–1934 a 1937–1945) a druhé během vlády vojenské junty (1964–1985).\n\nV době příchodu portugalských průzkumníků do Brazílie zde žily stovky různých odnoží kmenů Jiquabu, z nichž nejstarší se objevily před 10 000 lety na vysočinách Minas Gerais. Datování příchodu prvních obyvatel, které Portugalci nazývali \"Indiáni\" (\"índios\"), je stále předmětem sporů mezi archeology. Vůbec nejstarší keramika nalezená na západní polokouli byla vykopána v amazonské oblasti Brazílie poblíž města Santarém. Její stáří určila radiokarbonová metoda na 8000 let. Nález tak poskytl důkaz, vyvracející předpoklad, že oblast tropického lesa poskytovala příliš málo zdrojů na to, aby zde vznikla komplexní prehistorická kultura. Podle v současnosti nejuznávanějšího názoru antropologů, lingvistů a genetiků byly rané brazilské kmeny součástí první vlny migrujících lovců, kteří přišli do Ameriky z Asie. A to buď po zemi, přes Beringovu úžinu, nebo námořní cestou podél Pacifického pobřeží, případně kombinací obojího.\n\nAndy a další pohoří na severu Jižní Ameriky ustanovily poměrně ostrou kulturní hranici mezi usedlými zemědělskými civilizacemi západního pobřeží a polokočovnými kmeny na východě, které nikdy nevytvořily písemné záznamy ani trvalé monumentální stavby. Z tohoto důvodu je toho o historii Brazílie před rokem 1500 známo velmi málo. Archeologické nálezy (především keramika) naznačují složité vzorce kulturního vývoje jednotlivých oblastí, vnitřní migrace a příležitostných kvazistátních federací.\n\nV době příchodu Evropanů žilo na území dnešní Brazílie asi 2000 kmenů. Domorodé obyvatelstvo tradičně tvořily převážně polokočovné kmeny, které se živily lovem, rybolovem, sběrem a migračním zemědělstvím. Když v roce 1500 dorazili Portugalci, žili domorodci hlavně na pobřeží a podél větších řek.\n\nKmenové války, kanibalismus a zájem o těžbu sapanu, poskytujícího ceněné červené barvivo, přesvědčily Portugalce o potřebnosti christianizace domorodců. Avšak Portugalci, stejně jako Španělé na svých jihoamerických državách, s sebou nevědomky přinášeli nemoci, proti nimž domorodci neměli imunitu. Spalničky, neštovice, tuberkulóza, kapavka a chřipka zabily desítky tisíc domorodých obyvatel. Nemoci se rychle šířily po domorodých obchodních cestách a pravděpodobně celé kmeny byly vyhlazeny, aniž by se dostaly do přímého kontaktu s Evropany.\n\nKultura Marajoara se rozvinula na ostrově Marajó u ústí řeky Amazonky. Ve vykopávkách na ostrově byla objevena sofistikovaná keramika. Nalezené předměty jsou velké a zdobené složitou malbou a řezbou zobrazující rostliny a živočichy. Tyto nálezy poskytly první důkaz, že na Marajó existovala složitěji organizovaná společnost. Doklady mohylových staveb dále naznačují, že se na tomto ostrově vyvinula lidnatá, komplexní a sofistikovaná sídla, neboť se předpokládá, že pouze takováto sídliště dokázala uskutečnit rozsáhlé projekty, jako jsou velké zemní práce.\n\nNicméně rozsah Marajoarské kultury, její stupeň rozvoje a hospodaření s přírodními zdroji zůstávají předmětem pochybností. Americká badatelka Betty Meggersová ve svých raných výzkumných pracích z padesátých let 20. století došla k závěru, že lidé kultury Marajoara migrovali z oblasti And a usadili se na tomto ostrově. Mnoho vědců zastávalo názor, že Andy byly osídleny paleoindiánskými migranty ze Severní Ameriky, původně lovci, kteří se postupně přesunuli na jih.\n\nV 80. letech 20. století další americká archeoložka Anna Curtenius Rooseveltová vedla vykopávky a geofyzikální průzkumy mohyly Teso dos Bichos. Došla k závěru, že společnost, která mohyly stavěla, vznikla přímo na samotném ostrově.\n\nPředkolumbovská kultura Marajó pravděpodobně vyvinula sociální stratifikaci. Její populace dosahovala možná až 100 000 lidí. Domorodci amazonského deštného pralesa pravděpodobně ovládali kultivaci půdy do formy Terra preta, která umožňovala velkoplošné zemědělství potřebné k existenci rozsáhlého obyvatelstva a složitých společenských a vládních struktur, jako je náčelnictví.\n\nO tom, kdo jako první Evropan vstoupil na půdu dnešní Brazílie existuje řada teorií. Kromě široce přijímaného názoru o prvenství Pedra Cabrala se objevují i teorie podle nichž Brazílii objevil Duarte Pacheco Pereira mezi listopadem a prosincem 1498. Další verze připisují první kontakt Vicentu Yáñezovi Pinzónovi, španělskému mořeplavci, který doprovázel Kolumba na jeho první objevitelské cestě do Ameriky, a který údajně dorazil do oblasti dnešního státu Pernambuco dne 26. ledna 1500, ale nemohl území nárokovat pro Španělskou korunu kvůli smlouvě z Tordesillas. Příjezdem portugalské flotily pod velením Pedra Álvarese Cabrala v dubnu roku 1500 se Brazílie stala portugalskou doménou. Portugalci se setkali s domorodci používajícími kamenné nástroje a rozdělenými do několika kmenů, z nichž mnozí sdíleli stejnou jazykovou rodinu Tupi-Guarani a vedli mezi sebou boje. Po příchodu evropanů se stal hlavním vývozním artiklem druh stromu, obchodníky a kolonisty nazývaný pau-Brasil (z latiny odvozený název, znamenající \"dřevo červené jako uhlíky\"), od nějž pochází název země. Jedná se o velký strom sapan ježatý (\"Caesalpinia echinata\") jehož kmen poskytuje ceněné červené barvivo a který byl téměř vymýcen v důsledku nadměrné exploatace.\n\nAž do roku 1529 věnovalo Portugalsko Brazílii velmi malou pozornost, především kvůli vysoce lukrativnímu obchodu s Indií, Čínou a Východní Indií. Tohoto nezájmu využívali cizí obchodníci, piráti a korzáři k ilegální těžbě cenného sapanu v portugalských državách. Portugalská koruna se proto pokusila vytvořit systém umožňující efektivní správu Brazílie bez nutnosti státních výdajů. Prostřednictvím systému dědičných kapitanátů (\"capitanías hereditarias\" nebo též \"capitanías donatárias\") byla Brazílie rozdělena na pásy území, poskytnutých portugalským šlechticům, kteří na oplátku měli zajišťovat okupaci a správu země, s přímou zodpovědností vůči králi. Tento systém celkově selhal, povedlo se úspěšně obsadit pouze čtyři kapitanáty: Pernambuco, São Vicente (později São Paulo), Ilhéus a Porto Seguro. Kapitanáty se postupně vrátily Koruně a staly se provinciemi a nakonec státy Brazílie.\n\nV roce 1549 bylo hlavním městem všech kapitanátů kolonie Brazílie vyhlášeno město São Salvador da Bahía de Todos os Santos (dnešní Salvador) a zřízen úřad generálního guvernéra (vicekrále).\n\nKonfederace Tamoyo (portugalsky \"Confederação dos Tamoios\"), trvající během let 1554 do 1567, byla vojenskou aliancí domorodých náčelníků kmenů sídlících na pobřeží od dnešního Santos až k Riu de Janeiru. Vznik této poměrně neobvyklé aliance mezi jednotlivými kmeny byl reakcí na zotročování a rozsáhlé masakry a ničení, kterým Tupinambové trpěli od raných portugalských objevitelů a kolonizátorů Brazílie. \"Tamuya\" znamená v jazyce Tupi „stařešina“ nebo „dědeček“. Náčelníci kmenů zvolili jednoho z nich, Cunhambebea, jako vůdce konfederace. Ten společně s náčelníky Pindobuçú, Koakira, Araraí a Aimberê vyhlásil Portugalcům válku.\n\nBěhem šestnáctého století se základem brazilské ekonomiky a společnosti stalo plantážní pěstování cukrové třtiny a export cukru do Evropy. Rozsáhlé plantáže zvané \"engenhos\" se rozkládaly podél severovýchodního pobřeží (brazilské \"Nordeste\") a pracovali na nich otroci. Zprvu se osadníci pokoušeli pro práci na plantážích zotročit domorodce. Portugalsko bylo průkopníkem plantážního systému, zavedeného na atlantických ostrovech Madeira a São Tomé, který vyžadoval nucenou práci a vysoké kapitálové investice do vybavení, otroků a pracovních zvířat. Extenzivní pěstování třtiny pro cukr určený na vývoz vyžadovalo rozsáhlé plochy půdy, která musela být získána pokud možno bez většího odporu domorodého obyvatelstva. V roce 1570 produkce cukru v Brazílii konkurovala produkci atlantických ostrovů a kolem roku 1600 již byla Brazílie největším producentem cukru na světě. \n\nPočáteční průzkumy brazilského vnitrozemí převážně prováděli polovojenští dobrodruhové, \"bandeirantes\", kteří pronikali do džungle kvůli hledání zlata a domorodých otroků. Kolonisté však nedokázali trvale zotročovat domorodce a portugalští plantážníci místo toho začali brzy dovážet miliony otroků z Afriky. Míra úmrtnosti otroků na třtinových plantážích a při těžbě zlata byla vysoká. Kvůli nedostatku žen a nevhodným životním podmínkám se nedokázala jejich populace přirozeně obnovovat. Přesto se Afričané stali podstatnou částí brazilského obyvatelstva a dávno před zrušením otroctví (1888) se začali mísit s evropskou brazilskou populací. Afričtí otroci po příjezdu do Brazílie byli sice nuceně křtěni, v jádru však zůstali u svých tradičních afrických náboženství. Z tohoto základu se vyvinuly současné afro-brazilské synkretické kulty umbanda a candomblé.\n\nBěhem prvních 150 let koloniálního období se další evropské mocnosti, zlákané obrovskými přírodními zdroji a nevyužitou zemí, pokoušely zřídit kolonie v několika částech brazilského území, ignorujíce papežskou bulu \"Inter caetera\" a smlouvu z Tordesillas, která rozdělila Nový svět mezi Portugalsko a Španělsko. Francouzští kolonisté vytvořili nedlouho trvající sídla v oblasti dnešního Rio de Janeira v letech 1555 až 1567 (takzvaná Antarktická Francie, \"France Antarctique\") a v dnešním São Luís během let 1612 až 1614 (tzv. \"France Équinoxiale\"). Do Brazílie přišli brzy také Jezuité, kteří založili São Paulo a křtili tamější domorodce. Tito domorodí spojenci jezuitů pak Portugalcům pomáhali vyhnat Francouzy. Francouzskou kolonii \"France Antarctique\" zničil v letech 1565–1567 třetí brazilský generální guvernér Mem de Sá. Spolu se svým synovcem Estáciem de Sá poté v březnu 1567 založil osadu Rio de Janeiro.\n\nVětším zdrojem potíží pro Portugalsko se stal vpád Nizozemců, který měl delší trvání (tzv. Nizozemská Brazílie). Jeho počátkem byly drancující nájezdy nizozemských korzárů na pobřeží: v roce 1604 vyplenili provincii Bahía a dokonce krátkodobě obsadili hlavní město Salvador. Během let 1630 až 1654 se již Nizozemci na severozápadě natrvalo uchytili a ovládali dlouhý úsek pobřeží, aniž by však pronikli do vnitrozemí. Zabrali také rozsáhlé oblasti plantáží cukrové třtiny. Ale kolonisté Nizozemské Západoindické společnosti v Brazílii byli neustále ve stavu obležení, a to navzdory přítomnosti guvernéra Jana Mořice z Nassau-Singen, sídlícího ve městě Recife. Po několika letech otevřené války se Nizozemci do roku 1654 z Brazílie stáhli. Tyto nezdařené pokusy zanechaly jen málo z francouzského a nizozemského kulturního a etnického vlivu. \n\nSpojené síly portugalských Brazilců a jejich domorodých a afrobrazilských spojenců sice nakonec Nizozemce z Brazílie vypudily, ti však spolu s Angličany a Francouzi uplatnili brazilský model plantážní produkce cukru na svých državách v Karibiku. Nárůst produkce a zvýšená konkurence zapříčinily pokles cen cukru a brazilský podíl na trhu klesl. Zotavování Brazílie z holandského vpádu bylo pomalé, protože následkem bojů třtinové plantáže značně utrpěly. V provincii Bahia se pěstoval tabák určený pro africký exportní trh, přičemž tabák máčený v melase (vedlejším produktu výroby cukru) byl směňován za africké otroky. Osídlení a hospodářství Brazílie bylo koncentrováno na jejím dlouhém pobřeží. Holandská invaze podtrhla zranitelnost Brazílie vůči cizím vpádům. Portugalská koruna reagovala budováním pobřežních pevností a vytvořením námořních hlídkových sil na ochranu kolonie.\n\nVzpoury otroků byly časté až do zrušení otroctví roku 1888. Nejznámější z povstání vedl Zumbi dos Palmares. Stát, který založil, nazvaný Quilombo dos Palmares, byl samostatnou republikou maronů, uprchlých z portugalských osad v Brazílii a byl „oblastí o velikosti snad Portugalska ve vnitrozemí Pernambuca“. Na svém vrcholu mělo Palmares více než 30 000 obyvatel.\n\nNa obranu proti opakovaným útokům portugalské koloniální moci používali bojovníci Palmares capoeiru, formu bojového umění vyvinutou v Brazílii africkými otroky v 16. století.\n\nAfričan známý pouze jako Zumbi se narodil roku 1655 v Palmares jako svobodný, ale ve věku přibližně 6 let ho chytili Portugalci a předali misionáři, páteru Antôniovi Melovi. Byl pokřtěn jako Francisco a dostal náboženské vzdělání, naučil se portugalštině a latině a pomáhal s každodenními mšemi. Přes snahy o „zcivilizování“ Zumbi v roce 1670 uprchl a ve věku 15 let se vrátil do svého rodiště. Zumbi se proslavil svou fyzickou zdatností a vychytralostí v boji a nedlouho po svém dvacátém roce již byl uznávaným vojenským stratégem.\n\nV roce 1678 se Pedro Almeida, guvernér kapitanátu Pernambuco, unavený z dlouhodobého konfliktu s Palmares, obrátil na jeho vůdce Ganga Zumbu s nabídkou míru. Almeida nabídl svobodu všem uprchlým otrokům, pokud se Palmares podřídí portugalským úřadům, Tento návrh se Gangu Zumbovi zamlouval. Ale Zumbi Portugalcům nedůvěřoval. Kromě toho odmítl přijmout svobodu pouze pro obyvatele Palmares, zatímco jiní Afričané měli zůstat zotročeni. Odmítl Almeidinovy návrhy a zpochybnil vedení Ganga Zumby. Se slibem pokračovat v odporu vůči portugalskému útlaku se Zumbi stal novým vůdcem Palmares.\n\nPatnáct let poté, co Zumbi převzal vedení Palmares, portugalští vojenští velitelé Domingos Jorge Velho a Vieira de Melo provedli na quilombo útok podporovaný dělostřelectvem. Dne 6. února 1694, po 67 letech neustálých bojů s \"cafuzos\" (marony) z Palmares, se Portugalcům podařilo zničit Cerca do Macaco, hlavní sídlo republiky. Bojovníci Palmares nebyli pro portugalské dělostřelectvo žádným soupeřem; republika padla a Zumbi byl zraněn. Ačkoli přežil a podařilo se mu před Portugalci uniknout, byl zrazen, a téměř dva roky později, 20. listopadu 1695, chycen a na místě sťat. Portugalci převezli Zumbiho hlavu do Recife, kde ji vystavili na hlavním náměstí (\"praça\"), aby vyvrátili legendu o Zumbiho nesmrtelnosti, populární mezi africkými otroky. Byl to také varování pro ostatní kteří by se ho pokoušeli napodobit. Pozůstatky starých quilombů přežívaly v oblasti ještě dalších sto let.\n\nObjev zlata na počátku osmnáctého století vzbudil v Portugalsku velké nadšení, protože jeho ekonomika byla po letech válek proti Španělsku a Nizozemsku v troskách. Brzy vypukla zlatá horečka a během první poloviny 18. století do oblasti nálezu zlata proudili lidé z ostatních částí kolonie a domácího Portugalska. Rozsáhlá oblast brazilského vnitrozemí, kde se zlato dobývalo, dostala označení \"Minas Gerais\" (Centrální nebo Hlavní doly). Těžba zlata v této oblasti se stala hlavní ekonomickou aktivitou koloniální Brazílie osmnáctého století. V Portugalsku se zlato používalo hlavně k platbě za průmyslové zboží (textilie, zbraně) dovážené ze zahraničí (především z Anglie) a také, zejména za panování krále Jana V., na financování monumentálních barokních staveb, jako byl klášter Mafra.\n\nJako pracovní síla ve zlatých dolech se využívali otroci. Objev zlata v oblasti způsobil velký příliv evropských přistěhovalců. Aby vláda dostala těžbu pod svou kontrolu, nechala přivézt úředníky z Portugalska. Vzniklo množství různých úřadů, často s konfliktními povinnostmi a jurisdikcemi. Kontrola tohoto vysoce lukrativního odvětví se obecně ukázala být mimo schopnosti a možnosti vládních úřadů. Po vyhlášení Brazilské nezávislosti zde začali vyvíjet rozsáhlou ekonomickou aktivitu Britové, kteří přinesli moderní techniky řízení a technické know-how. V roce 1830 otevřela Brity ovládaná důlní společnost \"Saint John d'El Rey Mining Company\" největší zlatý důl v Latinské Americe. Nacházel se v oblasti Nova Lima a produkoval rudu celých 125 let.\n\nVe 20. letech 18. století došlo k objevu ložisek diamantů kolem vesnice Tijuco, nedaleko Vila do Príncipe. Následovala diamantová horečka a drahokamy zaplavily evropský trh. Portugalská koruna zasáhla, aby dostala těžbu v Diamantině pod kontrolu. Došlo k vytvoření systému poskytování těžebních práv. Ten však byl v roce 1771 zrušen a koruna si ponechala monopol na těžbu.\n\nDolování stimulovalo regionální hospodářský růst v jižní Brazílii, a to nejen díky samotné těžbě zlata a diamantů, ale také posílením produkce potravin pro místní spotřebu. Ještě důležitější byl nárůst obchodu a rozvoj obchodních komunit v přístavních městech. Oficiálně Portugalci ovládali obchod s Brazílií, která nesměla vytvářet výrobní kapacity na zboží již vyráběné v Portugalsku. V praxi však Portugalsko sloužilo jako entrepôt, tedy pouhý prostředník pro zboží dovážené z jiných zemí, které bylo poté vyvezeno do Brazílie. Přímý obchod s cizími státy byl zakázán, ale před holandským vpádem byla velká část brazilského vývozu přepravována na nizozemských lodích. Po Americké revoluci se v brazilských přístavech začaly běžně objevovat americké lodě. Když v roce 1808 uprchl před Napoleonem portugalský královský dvůr do Brazílie, jedním z prvních aktů monarchy bylo otevření brazilských přístavů cizím lodím.\n\nCesta k nezávislosti Brazílie začala přesunem celého portugalského královského dvora z Lisabonu do Rio de Janeira. Portugalský regent Dom João během napoleonských válek politicky lavíroval mezi dvěma mocnostmi, Francií a Velkou Británií. Tato politika však selhala a regent musel v listopadu 1807 opustit se svým dvorem a státní pokladnou Portugalsko a uprchnout před Napoleonovými vojsky do Brazílie, za (ne zcela nezištné) pomoci britského námořnictva. Královská rodina a s ní celý dvůr čítající na 15 000 lidí se po krátké zastávce v Bahia usadil v březnu 1808 v Riu de Janeiru, což znamenalo značný nárůst obyvatelstva města i celé země. Především se však status Brazílie změnil ze závislé kolonie na rovnocennou součást mateřské země.\n\nRegent nechal brazilské přístavy otevřít pro spřátelené země, z čehož těžili především Britové, kteří také získali celní koncese. Došlo k zakládání podniků, vysokých škol, bank, bylo povoleno vydávání novin a knih. Rakouská princezna Leopoldina, provdaná za Janova syna Petra, s sebou přivedla učence a umělce, kteří významně přispěli ke vzestupu duchovního života země.\n\nBrazílie před hospodářskou krizí na své poměry relativně prosperovala, ačkoliv občasně propukala povstání chudých rolníků, která vláda vojenskou silou potlačovala. Příchod Velké hospodářská krize v roce 1929 se ale na Brazílii silně podepsal. Exporty, jejichž velkou část tvořila káva, poklesly na třetinu. Stejně tak poklesla průmyslová produkce. Na březen 1930 byly vypsány federální a prezidentské volby. Vyhrál kandidát konzervativního uskupení ze Sao Paula Júlio Prestes, který měl podporu statkářů a oligarchie ze Sao Paula.\n\nOpozicí byla Liberální aliance v čele s Getúliem Vargasem, který zastupoval podnikatele a střední vrstvu. Vargas sliboval parcelaci velkostatků a znárodnění některých velkých zahraničních podniků. Poté, co Vargas a jeho strana prohlásili volby za zfalšované, vypukly nepokoje. Nižší příslušníci armády a někteří nejvyšší důstojníci podpořili Vargase. Vláda padla a moci se chopila vojenská junta, kterou Vargas donutil, aby mu předala moc. Vargas následně rozpustil federální parlament a soustředil ve své vládě zákonodárnou i výkonnou moc. Zakročil proti levici v armádě a odborech. Zrušil cla mezi brazilskými státy a zvýšil cla na dovoz zboží. Důležitost roku 1930 v Brazilské historii je dána tím, že příchodem Vargase byla ukončena střídající se vláda dvou stran brazilské \"kávové oligarchie\".\n\nHlavním zájmem těchto latifundistů bylo zachování stávajícího pořádku na venkově, kdy jejich rozsáhlé statky obhospodařovala masa nemajetných rolníků s minimálním příjmem. Latifundisté však ve své většině nejevili zájem o rozvoj průmyslu a podnikání. Na druhé straně Vargas zastupoval zájmy rodící se střední vrstvy a skupiny podnikatelů. Jeho nástup k moci tak v podstatě znamenal brazilskou buržoazní revoluci, která v Evropě proběhla o století dříve a díky které se Brazílie dostala na cestu rychlejšího kapitalistického rozvoje.\n\nJakmile se Getúlio Vargas ujal moci, zavedl spoustu ekonomických a politických reforem. V hospodářství se měla urychlit industrializace, posílit střední třída a znárodnit některé sektory (např. doly). \n\nReformy však narazily na odpor konzervativních oligarchů, a tak Vargas zavedl tzv. Organický zákon (Lei Orgánica), čímž zrušil ústavu z roku 1891, rozpustil federální parlament, zákonné rady států a podobné instituce. Veškerá moc byla soustředěna v rukou vlády. Tím pádem mohl začít proces vyvlastňování půdy oligarchů a přerozdělení mezi chudinu. Byla také zavedena 8hodinová pracovní doba, omezení vlivu katolicismu na školách nebo volební právo pro ženy.\n\nNa mezinárodním poli Vargas usiloval o sblížení se SSSR, Spojenými státy i Velkou Británií. \n\nVelká hospodářská krize však provádění těchto reforem znemožňovala. O brazilský export, který tvořil zejména kávu, kakao, bavlnu a maso, nebyl zájem. V roce 1931 bylo nezaměstnaných 2 miliony. Krize postihla všechny společenské vrstvy a obyvatelstvo se začalo radikalizovat. Bylo pořádáno stále více demonstrací, dokonce ani armáda nebyla jednotná. V roce 1932 z této situace opozice usoudila, že je čas převzít vládu.\n\nPokus o revoluci započal v Sao Paolu v červenci 1932. Cílem bylo svrhnout federální vládu a nastolit ústavní režim. I přes značnou podporu se nakonec ke státu Sao Paolo nikdo nepřidal. Síla Sao Paola byla 8,5 tisíce mužů proti provládní přesile 20 tisíc mužů. I přes federální přesilu trvaly boje až do 1.října a stát Sao Paolo rezignoval. Dopady války byly dvojí. Na jedné straně Vargas okamžitě provedl čistky v armádě, na straně druhé si uvědom, že opozice je silná a musí ji více respektovat. \n\nBěhem roku 1933 se země mírně demokratizovala. Důvodem bylo povstání ze Sao Paola. Byla vyhlášena nová ústava, která v podstatě nenabourala republikánské rysy z roku 1891. Hospodářský a sociální řád budovala podle Výmarské republiky. Rok bude významný i tím, že Vargas začne zavádět korporativistické rysy z Evropy. V roce 1934 byl nepřímo parlamentem zvolen opět Vargas, ale s tím, že v roce 1938 budou uspořádány přímé a demokratické prezidentské volby. \n\nV brazilském vnitrozemí však zůstávala bída, k němuž se přidalo sucho. Stále existoval systém cambão (polo-nevolnický systém, kdy několik dní v týdnu rolník za pronájem robotoval pro statkáře). Díky hospodářské krizi se situace začala vyostřovat. Demonstrace nebyly jen levicové, ale i fašistické.V roce 1935 levicové síly představily veřejnosti tzv. Národně osvobozenecký svaz (ANL). Svaz požadoval levicové reformy jako zemědělskou reformu, znárodnit cizí společnosti, neplatit zahraniční dluhy a zaručit svobody. Nicméně stále více v ANL posilovalo komunistické křídlo.\n\nV červenci 1935 komunisté připravují povstání. To bylo započalo z 23. do 24.listopadu 1935 v Recife. 27.listopadu revoluce propukla i v Rio de Jaineru. Nicméně vláda rychle zakročila. Přišla nevídaná vlna perzekucí komunistů (například byli zatknuti všichni poslanci ANL) a až do července 1937 vyhlášen válečný stav. Vargas mezitím stále více posiloval nacionalistické nálady. Blížily se slibované prezidentské volby, ale Vargas nechtěl přijít o místo. Měl štěstí, brzy se o pokus o převrat pokusil fašista O. M. Filho. Aféra se okamžitě zmedializovala a byl vyhlášen výjimečný stav. Vargas tak vzal moc do svých rukou.\n\n"}
{"id": "423034", "url": "https://cs.wikipedia.org/wiki?curid=423034", "title": "Jonatán", "text": "Jonatán\n\nJonatán ( též Jonathan či Jonatan) je mužské rodné jméno. Jméno má hebrejský původ (יְהוֹנָתָן = Jonatan) znamená \"Bůh dal, boží dar\". Ve Starém zákoně byl Jonatán nejstarší syn Saula a přítel Davida. Byl zavražděn v bitvě s Pelištejci.\n\n\n\n\n"}
{"id": "423036", "url": "https://cs.wikipedia.org/wiki?curid=423036", "title": "Škoda Sagitta", "text": "Škoda Sagitta\n\nŠkoda Sagitta (typ 911) byl prototyp malého automobilu, který v letech 1936–1939 vyvíjela automobilka Škoda. V roce 1937 bylo vyrobeno 7 vozidel: několik kabrioletů, kupé a jeden sedan.\nMotor byl vzduchem chlazený dvouválec uložený vpředu. Měl výkon 11 kW, objem 845 cm a dosahoval rychlosti 70 km/h. Převodovka byla třístupňová.\n"}
{"id": "423039", "url": "https://cs.wikipedia.org/wiki?curid=423039", "title": "Valentin Gluško", "text": "Valentin Gluško\n\nValentin Petrovič Gluško (, \"Valentin Petrovič Gluško\"; , \"Valentyn Petrovyč Hluško\", Oděsa, Ruské impérium, dnes Ukrajina – 10. ledna 1989, Moskva) byl sovětský vědec a konstruktér raketových motorů.\n\nNarodil se 20. srpna (2. září) 1908 v Oděse v rodině Petra Gluška. V dětství projevoval schopnosti v oblasti hudby, kreslení a učení se cizím jazykům. Velice se zajímal o vesmír a kosmonautiku a založil kroužek mladých amatérů při Oděské astronomické observatoři. Od svých 15 let (tj. od roku 1923) si dopisoval s Ciolkovským a o rok později začal publikovat své první populárně vědecké a odborné práce. V letech 1919-1924 absolvoval v Oděse reálnou školu, kde vedl Kroužek společnosti přátel osvěty.\n\nPo ukončení školy pracoval v armaturce Elektrometall jako zámečník a soustružník. Napsal první knihu, články do novin a časopisů. Ve svých 17 letech (r.1925) se dostal na Leningradskou státní univerzitu. Kvůli nedostatku peněz si přivydělával na studium v dílnách vědeckého ústavu P. F. Lesgafta, pak jako zeměměřič Leningradské hlavní geodetické správy. Studium ukončil roku 1929. O jeho závěrečnou diplomovou práci projevila zájem i armáda a také byla předána Výboru pro vynálezy.\n\nOd roku 1929 byl zaměstnán v Laboratoři dynamiky plynů (Gazodinamičeskija laboratorija GDL) jako vedoucí jednoho z útvarů. V roce 1930 zahájil výrobu prvního sovětského kapalinového raketového motoru ORM-1, zpracovával plány dalších, navrhoval různé druhy paliv, podal několik patentů, začal přednášet. V Leningradu se oženil se spisovatelkou Světlanou Georgijevskou, v roce 1933 se však rozešli.\nV roce 1934 byl převelen do Moskvy, kde převzal místo náčelníka oddělení RNII (\"Reaktivnyj naučno-issledovatelskij institut\") a zde i na vojenských školách vedl další série přednášek. Pokračoval v psaní odborných prací, ve vývoji motorů pro raketoplány a křídlaté rakety.\n\nV roce 1938 byl v rámci stalinských čistek zatčen Při mučení na NKVD on i další členové vedení RNII udali jako svého spolupachatele konstruktéra Sergeje Koroljova. Soudem byl odsouzen na 8 let do tábora nucených prací, nicméně jako vězeň dál pracoval na vědeckých úkolech v Tušinském závodu leteckých motorů, pak byl odeslán do Kazaně. Pokračoval ve vyvíjení série dalších raketových motorů. Jako potřebný odborník byl roku 1944 z vězení podmínečně propuštěn a téhož roku jmenován hlavním konstruktérem OKB-SD. Zcela rehabilitován byl až v roce 1956. V roce 1945 se stal přednostou katedry reaktivních motorů Kazaňského leteckého institutu a na podzim téhož roku povýšen do hodnosti podplukovníka.\n\nPo skončení války byl vyslán spolu s Koroljovem a dalšími 20 inženýry z Kazaně jako člen komise do Německa zkoumat válečnou kořist německé raketové techniky. V roce 1946 se stal hlavním raketovým konstruktérem OKB č.456 v Chimkách. Mimo vyvíjení dalších motorů pokračoval v přednáškové činnosti.\n\nV roce 1953 byl zvolen členem-korespondentem Akademie věd SSSR a byl mu udělen titul doktora. O pět let později se stal akademikem. V letech 1965-1989 byl předsedou Vědecké rady pro problémy kapalných paliv, byl také šéfredaktorem encyklopedie Kosmonautika a vedoucím řady výborů.\n\nByl členem KSSS od roku 1956 a jako významný komunista byl zvolen delegátem XXI. až XXVII. sjezdu KSSS a od r. 1976 byl členem ÚV KSSS.\n\nV roce 1974 byl jmenován generálním konstruktérem NPO Eněrgija a byl jím tři roky. Byl konstruktérem kapalinových motorů pro rakety Vostok, Kosmos a Proton. Byl iniciátorem raketového kosmického systému Eněrgija, který zahrnoval jak nosič a dopravu měsíční lodí LEK na Měsíc, tak vybudování základny kosmonautů na Měsíci. Plán byl nakonec vedením SSSR zamítnut pro velké náklady. Z jeho projektu se vyvinul systém Eněrgija–Buran a později i orbitální stanice Mir.\n\nŘídil projekty kosmických lodí Sojuz, Sojuz-T, Sojuz-TM a orbitální stanice Saljut.\n\nOd roku 1976 byl i řádným členem Mezinárodní akademie astronautiky.\nMěl čtyři děti: dcery Eugenii (*1938) a Jelenu (*1948), syny Jurije (*1952) a Alexandra (*1972).\n\nZemřel ve svých 80 letech v roce 1989.\n\n\n\n\n"}
{"id": "423040", "url": "https://cs.wikipedia.org/wiki?curid=423040", "title": "Jindřich I. starší z Minsterberka", "text": "Jindřich I. starší z Minsterberka\n\nJindřich I. starší z Poděbrad a Minsterberka (15. května 1448 Poděbrady — 24. června 1498 Kladsko) byl kníže minsterberský a olešnický, hrabě kladský; třetí syn českého krále Jiřího z Poděbrad a jeho první manželky Kunhuty ze Šternberka. Významný stavovský předák a diplomat Vladislava Jagellonského. Velmi si rozuměl s mladším nevlastním bratrem Hynkem. Zakladatel knížecího rodu Minsterberských.\n\nKnížecí rod, příbuzní pánů z Kunštátu a Poděbrad; zakladatel rodu kníže Jindřich starší z Minsterberka; rod vymřel po meči Karlem Bedřichem z Minsterberka r. 1647 a úplně r. 1792.\n\n\nDne 9. února 1467 se Jindřich v Chebu oženil s Uršulou Braniborskou (1450-1508), dcerou braniborského markraběte Albrechta III. Achilla. Měli spolu 8 dětí:\n\n\nPři kostele svatého Vojtěcha a svatého Jiří v Kladsku 1475 založil klášter františkánů observantů (bernardinů) a v kostele zřídil rodovou hrobku knížat z Minsterberka, do níž byl pohřben on i jeho bratr. Hrobka se nedochovala, náhrobní kámen byl překryt v barokní době novou dlažbou.\n\n"}
{"id": "423045", "url": "https://cs.wikipedia.org/wiki?curid=423045", "title": "Nerudova (Praha)", "text": "Nerudova (Praha)\n\nNerudova je ulice na Malé Straně v Praze 1 vede z horního respektive severozápadního rohu Malostranského náměstí západním směrem vzhůru k Pražskému hradu. Patří mezi turisticky nejzajímavější ulice v Praze. Je součástí někdejší Královské cesty, kudy chodil korunovační průvod českých králů přes Karlův most na Hrad. Na horním konci se rozvětvuje na ulici Ke Hradu (směr Pražský hrad) a Úvoz (směr Pohořelec a Strahovský klášter). Z tohoto místa vycházejí severozápadním směrem vzhůru také Radnické schody.\n\nTrasa ulice vznikla při novém založení Malé Strany za Přemysla Otakara II. v roce 1267, kdy tvořila hlavní osovou západo-východní komunikaci Malé Strany. Tehdy končila Strahovskou branou v místech, kde dnes navazuje ulice Úvoz. Příčnou osu uzavíraly z jihu Újezdská brána v Karmelitské ulici a románská rotunda sv. Václava.\n\nOd 14. do 17. století se horní část nazývala \"Dláždění\", \"Na dláždění\" nebo \"Nad Strahovskou branou\" a dolní část \"Strahovská\". Pro snazší stoupání povozů se do dlažby vkládaly krokve, podle nichž se v 17.–19. století nazývala \"Krokevní\" = \"Sparrengasse\", zkomoleně \"Sporrengasse\" = \"Ostruhová\" podle výrobců ostruh. Roku 1895 byla přejmenována po českém spisovateli a básníkovi Janu Nerudovi, který zde v domě U Dvou slunců bydlel a má tam pamětní desku.\n\nMěšťanské domy v ulici, často označené domovním znamením, jsou většinou středověkého původu, mají klenuté gotické sklepy, prošly renesanční přestavbou po požáru roku 1541, vesměs mají nástavby pater s malovanými trámovými stropy a s pozdně barokní nebo klasicistní fasádou. Oproti tomu pro stavbu velkých barokních paláců byly předchozí domy většinou zbořeny.\n\nOd 3. března 1908 do 17. listopadu 1909 jezdila Nerudovou ulicí první pražská autobusová linka (a pravděpodobně vůbec první autobusová linka v českých zemích), tehdy ještě pod značkou „Omnibusy král. hlav. města Prahy“. Pro opakované havárie a nespolehlivost tehdejší techniky byla zrušena, další autobusové linky byly pak v Praze zaváděny až od června 1925 a zpočátku převážně mimo centrum Prahy.\n\n\n"}
{"id": "423046", "url": "https://cs.wikipedia.org/wiki?curid=423046", "title": "Mezinárodní den studentstva", "text": "Mezinárodní den studentstva\n\nMezinárodní den studentstva, někdy též \"Světový den studentstva\", je připomínkou tragických událostí, k nimž došlo v období od 28. října do 17. listopadu 1939 v tehdejším Protektorátě Čechy a Morava. Byl vyhlášen v roce 1941 v Londýně při příležitosti druhého výročí těchto událostí. Stalo se tak na zasedání Mezinárodní studentské rady, jehož se zúčastnili delegáti z 26 zemí.\n\nMezinárodní den studentstva je jediným dnem mezinárodního významu, který má český původ.\n\nNovely zákona o státních svátcích byl v únoru 2019 tento význam přidán také mezi vyjmenované státní svátky s pracovním klidem, ve znění \"\"17. listopad - Den boje za svobodu a demokracii a Mezinárodní den studentstva\"\".\n\nVše začalo násilným potlačením poklidné demonstrace u příležitosti 21. výročí vzniku Československa 28. října 1939 v Praze, během níž byl těžce zraněn student Lékařské fakulty Univerzity Karlovy Jan Opletal a zabit pekařský dělník Václav Sedláček. Na potlačování demonstrace, jež se konala na Václavském náměstí, se kromě sil pořádkové policie podílely i jednotky SS. Následovaly další střety na dalších místech v Praze, při nichž Němci stříleli nejen pro výstrahu, ale i do demonstrantů. Při jedné z těchto potyček byl postřelen právě Jan Opletal, který 11. listopadu svému zranění podlehl. Jeho pohřeb se konal 15. listopadu na Albertově, odkud byla rakev s ostatky převezena na nádraží a odeslána na Moravu. Následné demonstrace, jež se změnila v protest proti okupaci, se zúčastnily tisíce lidí. Opět došlo ke střetům mezi demonstranty a pořádkovými silami. \n\nHned následujícího dne se v Berlíně konala porada za účasti Adolfa Hitlera, jejímž výsledkem bylo rozhodnutí o uzavření českých vysokých škol na dobu tří let, zatčení a popravení 9 vedoucích představitelů studentské organizace (Josef Adamec, Jan Černý, Marek Frauwirth, Jaroslav Klíma, Bedřich Koula, Josef Matoušek, František Skorkovský, Václav Šaffránek a Jan Weinert) a internace stovek studentů v koncentračních táborech. Ještě v noci ze 16. na 17. listopad došlo k rozsáhlému zatýkání českých studentů v Praze, v Brně a v Příbrami. Studenti zatčení gestapem a jednotkami SS v Praze byli dopraveni do ruzyňských kasáren, kde došlo i k popravě 9 představitelů studentských organizací. Celkem 1200 zatčených studentů bylo poté převezeno do koncentračního tábora Sachsenhausen-Oranienburg, odkud jich byla většina propuštěna koncem roku 1942, zbytek pak v lednu 1943. Z těchto 1200 studentů nepřežilo útrapy koncentračních táborů 35.\n\nÚstřední svaz československého studentstva vyvíjel po roce 1939 v zahraničí za pomoci naší exilové vlády aktivní činnost, jejímž vyvrcholením byla právě londýnská schůze Mezinárodní studentské rady v roce 1941, která přijala takzvané \"Prohlášení spojeneckých studentů k 17. listopadu\", jež vyhlásilo tento den Mezinárodním dnem studentstva.\n\n\n"}
{"id": "423047", "url": "https://cs.wikipedia.org/wiki?curid=423047", "title": "Leguán mořský", "text": "Leguán mořský\n\nLeguán mořský (\"Amblyrhynchus cristatus\") je vejcorodý ještěr, žijící na ekvádorském souostroví Galapágy v Tichém oceánu, dorůstající do délky 1 metru.\n\nVyznačuje se masivní hlavou a velkým tělem. Jako jediný z ještěrů hledá potravu v moři. Živí se mořskými řasami u souostroví Galapágy. Je navyklý na nízké teploty a přebytek soli. Dospělý jedinec se může ponořit až do hloubky 12 metrů a být pod hladinou oceánu déle než hodinu. Za normálních okolností však loví pomocí nehlubokých ponorů a lov netrvá déle než 10 minut. Pokud leguáni nehledají potravu, sluní se na kamenech a skalách. Často lze pozorovat až tisícové houfy leguánů na jedné části pobřeží. Během páření jsou samci agresivní a bojují mezi sebou o samice. Dobrých míst k hnízdění je tak málo, že tisíce samic často kladou společně vajíčka do písku. Obvykle samice naklade 1 až 6 vajec. Mládě se líhne za 2-3 měsíce. Mláďata shánějí potravu v přílivové zóně a ukrývají se v rozsedlinách kvůli rackům a jiným mořským ptákům, kteří by je mohli sežrat.\n\n"}
{"id": "423054", "url": "https://cs.wikipedia.org/wiki?curid=423054", "title": "Fishbone", "text": "Fishbone\n\nFishbone je americká hudební skupina hrající směs ska, punk rocku, funku a metalu.\n\nKapela byla založena v roce 1979 v Los Angeles zpěvákem Angelo Moorem, známým také jako \"Dr. Madd Vibe\", baskytaristou Johnem Norwoodem Fisherem, kytaristou Kendallem Jonesem, Waltrem A. Kibbym III. (trumpeta), Philipem Fisherem (bicí) a Chrisem Dowdem. Kapela vychází ze stejné hudební scény jako kapely Red Hot Chili Peppers a Jane's Addiction.\n\nSkupinu rychle proslavila jejich energická živá vystoupení. Jejich debutové album In Your Face vyšlo v roce 1986. Dále následovalo album Truth and Soul(1988) a nejslavnější album The Reality of My Surroundings(1991) proslavené hitem Sunless Saturday.\n\n\n\n\n"}
{"id": "423060", "url": "https://cs.wikipedia.org/wiki?curid=423060", "title": "Gorée", "text": "Gorée\n\nOstrov Gorée ( ) je jednou z 19 čtvrtí senegalského hlavního města Dakaru. Od pevniny je vzdálen pouhé 2 km. Svou rozlohou 0,182 km² a počtem obyvatel 1056 (odhad 2005) je nejmenší městskou částí Dakaru. Díky své bohaté historii je zapsán na Seznamu světového dědictví UNESCO.\n\nDnes je ostrov Gorée hojně navštěvovaným turistickým místem. Slavným se stal díky rozsáhlému obchodu s otroky. Ve skutečnosti zde ale bylo obchodováno s méně otroky než v severněji položeném Saint-Louis nebo v Gambii. Toto tvrzení bylo potvrzeno v roce 1959 profesorem africké historie na Sorbonně Raymondem Maunym. Je pravděpodobné, že z ostrova Gorée nebylo transportováno více než pár stovek otroků ročně.\n\nOstrov Gorée, dnes městská část Dakaru, byl kdysi malý přístav a místo evropského osídlení podél afrického pobřeží. Před příchodem Evropanů byl ostrov opuštěný a bez dostatku pitné vody.\n\nPrvními Evropany, kteří vstoupili na ostrov, byli Portugalci v roce 1444. Využívali jej jako hřbitov a postavili zde malou kapli. Až do roku 1664, kdy se ostrov dostal krátce pod nadvládu Velké Británie, se u moci postupně vystřídalo Portugalsko a Nizozemsko. Ostrov byl pojmenován Nizozemci podle nizozemského ostrova Goeree.\n\nOd roku 1677 nad územím Senegalu, včetně Gorée, získala kontrolu Francie a svůj vliv v oblasti si udržela až do roku 1960, kdy získal Senegal nezávislost. Během několika válek mezi Francií a Velkou Británií v letech 1677 až 1815 se ostrov dostal i pod nadvládu Britů.\n\nGorée byl v prvé řadě obchodním stanovištěm administrativně náležící k Saint-Louis, hlavnímu městu tehdejší kolonie Senegal. V 18. a 19. století byl ostrov domovem pro komunitu francouzsko-afrických kupců. Tyto komunity byly specifické rolí žen, označovaných signares. Signares postupně na ostrově vytvořily vládnoucí šlechtu a měly v rukou lodě i majetek.\n\nFrancie byla první zemí na světě, která zakázala otrokářství. Stalo se tak během Francouzské revoluce v únoru 1794 a obchod s otroky ze Senegalu ustal. Nicméně v květnu 1802 Napoleon obchod s otroky obnovil pod nátlakem majitelů cukrových plantáží ve francouzských provinciích v Karibiku. V roce 1815, kdy se Napoleon znovu dostal k moci, bylo otroctví definitivně zrušeno ve snaze navázat kontakty s Velkou Británií, která zrušila otroctví v roce 1807.\n\nKdyž v 70. letech 18. století začal senegalský obchod s otroky slábnout, město se stalo přístavem pro přepravu arašídů, arabské gumy, slonoviny a dalších surovin. Zdejší malý přístav, ale nebyl vhodný pro přepravu velkého množství zboží a tak se stále více začaly využívat přístavy na pobřeží Senegalu. V roce 1840 byl založen přístav Rufisque a později v roce 1857 i současné hlavní město Dakar. Přesun obchodu vedl k odlivu obyvatel z ostrova. Ze 4500 obyvatel v roce 1845 populace klesla až na 1500 osadníků v roce 1904.\n\nVšeobecné volební právo bylo pro obyvatele ostrova Gorée uzákoněno v roce 1872, kdy se ostrov stal samosprávnou oblastí s voleným starostou a městskou radou. Blaise Diagne, první africký poslanec zvolený do francouzského Národního shromáždění, se narodil právě na ostrově Gorée.\n\nV roce 1940 se ostrov Gorée stal součástí Dakaru a od roku 1978 je zapsán na Seznamu světového dědictví UNESCO.\n\nFrancouzská koloniální správa už v roce 1872 založila v Senegalu dvě samosprávná města po vzoru těch evropských: Saint-Louis a Gorée. Tehdejší Dakar, ležící na pevnině, administrativně podléhal ostrovu Gorée, ale již v roce 1887 se odtrhl a vytvořil si svou vlastní samosprávu. S rozšiřováním Dakaru Gorée začal postupně ztrácet na významnosti. Zatímco počet obyvatel ostrova postupně klesal, z 2100 v roce 1891 na pouhých 700 v roce 1926, počet obyvatel Dakaru vystoupal za stejné období z 8737 na 33 679 obyvatel. Ostrov Gorée se tak postupem času dostal pod správu mnohem většího Dakaru.\n\nV roce 1996 byla senegalským parlamentem schválena reforma upravující administrativní rozdělení. Příliš velký a přelidněný Dakar byl rozdělen na 19 menších samosprávných částí, které získaly více pravomocí. Ostrov Gorée se stal jednou z nich a sídlem administrativy se stala bývalá radnice z let 1872 až 1929. Ostrov je spravován městskou radou volenou každých 5 let a starostou, který je volen členy rady. Současným starostou je Augustin Emmanuel Senghor.\n\nNejznámější stavbou na ostrově je Dům otroků ( \"Maison des esclaves\"), který zde postavili Nizozemci v letech 1780–1784. Tato budova je jednou z nejstarších na ostrově a dnes slouží jako muzeum ukazující hrůzy transatlantického obchodu s otroky. Tato budova sloužící k obchodu s otroky byla poslední svého druhu postavená na ostrově. První byla postavena už v roce 1536 portugalskými osadníky. Všechny domy jako tento situované na ostrově Gorée, dokonce i současná fara, byly bývalé otrokářské domy.\n\nCely pro otroky byly velké jen 2,6 m na 2,6 m a vešlo se do nich 15 až 20 mužů, kteří seděli zády ke zdi a byli spoutáni okolo krku a paží. Mezi nohama a rukama jim visely velké železné koule. Otroci v celách čekali až tři měsíce než byli z ostrova na lodích odvezeni. O tom, kam otroci poputují rozhodovali kupci. Muži byli většinou odváženi do Louisiany ve Spojených státech amerických, ženy do Brazílie či na Kubu a děti na Haiti nebo do Západní Indie.\n\nOtroci byli do cel rozdělováni podle věku a pohlaví. Věk dětí musel být určován podle zubů, protože neměly žádné rodné listy. Mladé dívky byly od zbytku žen separovány a na trhu se prodávaly za vyšší ceny. Hodnota žen byla určována podle stavu jejich poprsí a panenství. Cena mužů byla určována podle jejich váhy. Minimální váha, kterou musel otrok mít, byla 60 kg. Pokud některý vážil méně, byl umístěn do cely, kde byl vykrmován zdejšími boby.\n\nNěkteří obchodníci s otroky měli poměr s mladými otrokyněmi a když tyto dívky otěhotněly byly propuštěny na ostrov nebo do nedalekého Saint Louis. A tak se samy zajaté dívky obchodníkům nabízely, protože to byla jediná cesta jak zachránit své životy. Tyto dívky smíšené pleti byly běžně nazývány signares a postupně vytvořily na ostrově vládnoucí vrstvu.\n\nMalé přístaviště, které k domu přiléhalo, bylo z palmového dřeva a sloužilo jako nákladiště otroků. Někteří otroci ve snaze utéct skočili z mola do moře. Moc daleko se jim ale uplavat nepodařilo, buď byli zastřeleni strážci nebo sežráni žraloky, kterých okolo ostrova bylo mnoho. Žraloci byli přitahováni nemocnými otroky, kteří se běžně házeli do moře.\n\nEvropští kupci byli ubytováni v prvním patře domu a otroky si mohli prohlížet z terasy. Každý otrok musel při prodeji podstoupit kontrolu, při které se zjišťovala svalnatost a příslušnost k určitému africkému kmeni (každý kmen měl svou stanovenou cenu).\n\nPo tři a půl století byli lidé v Africe sledováni, chytáni a unášeni ze svých domovů.\n\n"}
{"id": "423062", "url": "https://cs.wikipedia.org/wiki?curid=423062", "title": "Cymen", "text": "Cymen\n\nCymen, též \"p\"-cymen nebo 4-isopropyltoluen nebo 4-methylkumen (systematický název \"1-methyl-4-(1-methylethyl)benzen\", sumární vzorec CH), je přirozeně se vyskytující aromatická organická sloučenina. Je klasifikován jako uhlovodík příbuzný monoterpenům. Jeho struktura sestává z benzenového kruhu, kde jsou atomy vodíku na protilehlých koncích (poloha \"para\") nahrazeny methylovou a isopropylovou skupinou. Je nerozpustný ve vodě, lze ho však mísit s ethanolem a diethyletherem.\nCymen je významnou složkou řady esenciálních olejů, zejména oleje kmínu římského a tymiánu.\n\nExistují dva méně obvyklé geometrické izomery. o\"-cymen, kde jsou alkylové skupiny v poloze \"ortho\", a m\"-cymen, kde jsou v poloze \"meta\". \"p\"-cymen je však jediným izomerem vyskytujícím se v přírodě.\n\nCymen je běžným ligandem pro ruthenium. Výchozí sloučeninou je [(η-cymen)RuCl]. Tato polosendvičová sloučenina se připravuje reakcí chloridu ruthenitého s terpenem α-felandrenem. Je znám též komplex s osmiem.\n"}
{"id": "423069", "url": "https://cs.wikipedia.org/wiki?curid=423069", "title": "Chandra (jméno)", "text": "Chandra (jméno)\n\nChandra je ženské i mužské křestní jméno.\n\nJméno znamená v sanskrtu \"měsíc\", odvozeno z चन्द (chand) \"zářící, svítící\". Toto je přepis mužské formy चण्ड, stejně jako ženská forma चण्डा.\n\nChani, Chandrinka, Andy, Chanika, \"Šandra\"\n\n\n\n\nMiloslava Knappová, Jak se bude vaše dítě jmenovat?\n\n"}
{"id": "423070", "url": "https://cs.wikipedia.org/wiki?curid=423070", "title": "KERS", "text": "KERS\n\nKERS (Kinetic Energy Recovery System, česky systém rekuperace kinetické energie) je soustava použitá u vozů Formule 1, která uchovává kinetickou energii ztrácenou (ve formě tepla) při brzdění automobilu ve formě mechanické energie v setrvačníku nebo jako energii elektrickou v akumulátorech nebo kondenzátorech. Takto uchovaná energie je poté v případě potřeby využita pro zrychlení vozidla.\n\nPři využití systému KERS u monopostu lze dosáhnout krátkodobého zvýšení výkonu až o 60 kW na 6,7 sekundy v každém kole. Podle FIA by měl oživit závody a obohatit je o předjíždění. Pro rok 2009 bylo používání dobrovolné, od roku 2010 je tento systém povinný pro všechny týmy. \n\"Podle reportáže z tréninku F1 VC Malajsie 2010 se týmy F1 dohodly, že systém KERS nebude používat nikdo. Pro příští rok se plánuje jeho povinné zavedení, aby se předešlo „nudným průběhům závodu“.\"\nK výrobě elektrické energie je zde využíván generátor MGU (Motor General Unit), který je propojen s hnací hřídelí. Přeměna energií nastane sešlápnutím brzdového pedálu. Energie z brzdění se uchová v lithio-iontových akumulátorech s napětím 3–6 V. Energie se uvolní stisknutím tlačítka na volantu a tím přemění jednotku MGU v elektromotor, který využije energii uloženou v akumulátorech. Na řízení systému KERS dohlíží elektronické řídící jednotky nazývající se KCU (Kers Control Unit).\n\n\n"}
{"id": "423077", "url": "https://cs.wikipedia.org/wiki?curid=423077", "title": "Selena (jméno)", "text": "Selena (jméno)\n\nSelena je ženské křestní jméno, latinisovaná forma řeckého slova Seléné (), které znamená \"Měsíc\". Seléné je též řeckou bohyní Měsíce.\n\nSely, Selinka, Lena, Lenka, Seléne.\n\n\nMiloslava Knappová: Jak se bude vaše dítě jmenovat?\n\nSelena na Behind The Name\n"}
{"id": "423079", "url": "https://cs.wikipedia.org/wiki?curid=423079", "title": "Palácové hospodářství", "text": "Palácové hospodářství\n\nPalácové hospodářství je struktura ekonomické organizace, ve které značná část bohatství plyne pod kontrolu centralizované správy umístěné v sídle vladaře – paláci. Odtud se pak bohatství opět dostává k většině populace, která sice může mít povolen vlastní zdroj příjmů, ale závisí zejména na bohatství přerozdělovaném v samotném paláci. Tento způsob hospodářství je charakteristický pro absolutní monarchie doby bronzové, v nichž vládce odvozující svoji vládu od nadpozemské moci a jeho úředníci kontrolovali všechny části hospodářství v zemi. Palác kontroloval zemědělskou produkci distribucí semen a používáním kalendáře na stanovení doby setby. Vládou byly řízeny i veřejné práce a budování rozsáhlých staveb jako paláce, hrobky a další.\n\nJedním z příkladů palácového hospodářství je mínojská civilizace, která závisela na pěstování pšenice, oliv, hroznového vína a dalších produktech. Součástí hospodářství byla i textilní výroba, keramika a zpracování kovů. Někdy se dílny zabývající se touto činností nacházely přímo v paláci. Produkce z okolní půdy se sbírala, zapisovala a uskladňovala taktéž v palácích. Mínojští vládci měli také určitou kontrolu nad zámořským obchodem. Nálezy tabulek s lineárním písmem A a B v paláci v Knóssu dokládají vysoce organizovaný úřednický aparát a strukturu udržování záznamů kontrolujících všechny příchozí a odchozí produkty. \n\nZhroucení mnoha států ke konci doby bronzové oslabil palácové hospodářství Starověkého Egypta, Anatolie a Levanty. V případě mykénského Řecka došlo k úplnému vymizení dosavadního hospodářského systému během takzvaného \"temného období\".\n\n"}
{"id": "423084", "url": "https://cs.wikipedia.org/wiki?curid=423084", "title": "Ostrov kostlivců", "text": "Ostrov kostlivců\n\nOstrov kostlivců je třetí díl série o Alexu Riderovi od spisovatele Anthonyho Horowitze.\n\nV tomto díle se Alex musí ukrývat před zločineckou organizací \"Velký kruh\". MI-6 toho využije a pošle ho společně s dvěma agenty CIA na pozorovací misi na Ostrov kostlivců. Jenže vše není tak, jak to vypadá. Alex zjistí, že agenti pátrají po atomové bombě, kterou u sebe údajně schovává šilený Rus Alexej Sarov. Po smrti agentů CIA je Alex unesen a stává se Sarovovým vězněm. Když mu Rus sdělí svůj plán, Alex nemá jinou možnost, než zasáhnout.\n"}
{"id": "423089", "url": "https://cs.wikipedia.org/wiki?curid=423089", "title": "Hlaváček jarní", "text": "Hlaváček jarní\n\nHlaváček jarní (\"Adonis vernalis\") je vytrvalá rostlina, někdy také pěstovaná zahrádkáři a sběrateli pro svůj nápadný vzhled. Hlaváčků je asi 11 druhů (je uváděno až 30), všechny pochází z Eurasie. Hlaváček jarní je zřejmě nejznámější druh rodu.\n\nVědecké jméno hlaváčků \"Adonis\" pochází z řecké mytologie. Adonis byl mýtický syn kyperského krále Kinyra a jeho dcery Myrrhy. Příběh Adonise je líčen jako příběh bezbřehé sebestředné krásy. Podle mýtu „Červeně kvetoucí hlaváček (letní - \"Adonis aestivalis\") vyrostl z krve krásného Adonise…“.\n\nVelké žluté květy hlaváčku jarního zářící v bohatých trsech jsou těžko přehlédnutelné v dubnovém nebo květnovém jarním slunci. Květy s 20 světlými okvětními lístky a 5 kališními lístky dosahují až 8 cm v průměru. Květy se žlutými prašníky jsou jednotlivé, přímé.\n\n V Česku jej spolehlivě najdeme roztroušeně na výslunných kopcích a stráních v okolí Pálavy, teplé nejjižnější části Moravy. Na Moravě je známá lokalita Pouzdřanská step-Kolby bohatá i na další teplomilnou a suchomilnou květenu jinde vyhubenou zemědělstvím. V Čechách se nachází od Českého středohoří až po střední Polabí.\n\nVe světě můžeme hlaváček jarní najít na suchých teplých loukách a stepích v Eurasii. V ostrůvkovitých populacích se objevuje od Španělska na západě přes Střední Evropu, na jihovýchodě Švédska a také v teplých nížinných oblastech Rakouska, Ukrajiny, Maďarska až po Sibiř.\n\nPokud jde o nadmořskou výšku, roste v planárním až kolinním stupni termofytika, v mezofytiku ojediněle.\n\n\nPři pěstování vyžaduje propustnou půdu, světlé, sušší, slunečné místo. Množí se dělením v červnu.\n\n\n\n \n"}
{"id": "423090", "url": "https://cs.wikipedia.org/wiki?curid=423090", "title": "Hugo Václav Sáňka", "text": "Hugo Václav Sáňka\n\nHugo Václav Sáňka (26. března 1859, Černa Hora, okres Blansko – 6. února 1929, Blansko) byl český speleolog, archeolog a blanenský kronikář.\n\nPočátky dnes již polozapomenuté životní dráhy významného vlastivědného badatele, učitele a archeologa Huga V. Sáňky je spjata s prozatím nedostatečně prozkoumaným centrem české archeologické „inteligence“ na Moravě – c. k. českým ústavem ku vzdělání učitelů v Brně, působícím od roku 1871. Na tomto místě působila jak celá řada významných českých pedagogů (na Huga V. Sáňku značný vliv zejména jeden z aktivních zakladatelů brněnského muzejního spolku a badatel na hradišti Brně – Obřanech Josef Hladík, 1845–1910), tak také mladých studentů, kteří vytvořili novou učitelskou generaci, která v druhé polovině 19. století odcházela do malých škol po celé Moravě, kde vystřídala neprofesionální učitele z řad vojenských vysloužilců, varhaníků… Tito učitelé do vesnických škol nepřinášeli jen novou vlnu české inteligence se značným zájmem o regionální vlastivědu a kulturní rozvoj, ale představovali i výraznou generaci v rámci rodící se archeologické vědy v druhé polovině 19. století na Moravě. Vedle Huga V. Sáňky učitelský ústav vychoval generační druhy jako byl Jan Knies (1860–1937), Václav Čapek (1862–1926), Jan Fila (1862–1936), E. Vodička, František Vidomec (1878–1975) aj., kteří se všichni intenzivně věnovali moravské archeologii.\n\nHugo V. Sáňka se narodil do rodiny s dlouhou písmáckou a kronikářskou tradicí). Jeho otec Antonín, čtvrtláník a stolařský mistr stejně jako jeho matka Františka, rozená Okáčová, pocházeli z nedaleké Doubravice, odkud se odstěhovali v roce 1856. V Černé Hoře pak Hugo v letech 1866–1872 vychodil se svými šesti mladšími sourozenci dvoutřídní obecnou školu. Otcův zájem o české školství (od roku 1870 byl členem školní rady, od roku 1864 v Černé Hoře i radním) stál jistě za úmyslem dát nejstaršího syna vystudovat na nedávno založené Slovanské gymnázium v Brně, kam nastoupil v roce 1872. Tíživá finanční situace však nakonec po třech letech vedla k jeho přestupu na učitelský ústav, kde odmaturoval v roce 1879.\n\nUčitelskou dráhu Hugo V. Sáňka započal za velmi skromných poměrů v roce 1879 jako podučitel v tehdy velmi chudé obci Lipovec. V roce 1882 přešel jako učitel do Jedovnic, kde se po krátké době i oženil s dcerou jedovnického hudebníka (a prvního stálého učitele v Sáňkově pozdějším působišti v Rudici) Františka Mokrého Marií (20. června 1857 – 15. ledna 1935). Z existenčních důvodů byl však Sáňka nucen zažádat o místo správce jednotřídní školy v Milonicích u Černé Hory, kam nastoupil na podzim roku 1884. V milonické škole působil šest let a narodili se mu zde i dva synové a dcera. Potřeba zajištění rodiny však Sáňku opět nutila hledat další výhodnější místo, které nakonec našel jako nadučitel v Rudici, kde strávil téměř polovinu života mezi léty 1890–1925, tedy až do odchodu do důchodu, který prožil v nedalekém Blansku. V Rudici se mu narodilo dalších pět dětí, z nichž tři děvčata zemřela a zůstala pouze dvojčata Karel a Hedvika. Všechny Sáňkovi děti měly možnost vystudovat, dva synové dokonce i na vysokých školách. Vysoké náklady s tím spojené pomáhala hradit jeho manželka, industriální učitelka, působící v letech 1890–1912 rovněž v rudické škole, podobně jako i obě dcery. I v penzi Sáňka pokračoval v intenzivní vlastivědné práci a stal se blanenským kronikářem a na blanenském hřbitově je také pohřben.\n\nHugo V. Sáňka působil v Rudici jako nadučitel v dělnické obci, která pozvolna bohatla z těžby železné rudy a později ohnivzdorných hlín a slévárenského písku. Své svěřence vedl ke snaze o další vzdělávání, šlechtitelství, zavedl zde školní tělocvik, pořádal ochotnická divadelní představení, zaznamenával lidové řemeslo a navrhoval např. i nové vzory pro rýsované kraslice… S intenzivním úsilím Hugo Sáňky – obecního tajemníka a předsedy školního výboru – je spojena mimo zřízení moderního obecního vodovodu v roce 1906 i výstavba nové reprezentativní školní budovy, která v roce 1892 nahradila provizorní dvojtřídku umístěnou v polorozpadlém obecním domě před a která byla před první světovou válkou dále rozšířena (Hugo Sáňka měl v této době jako nadučitel na starosti více než 200 dětí). Nová školní budova, vystavená z obnosu 17 000 zlatých obcí získaných z těžby okolních hlín, se stala záhy symbolem obecního pokroku pro široké okolí a stala se i místem, kde byly vystaveny bohaté Sáňkovy geologické a archeologické sbírky (SKUTIL 1962; VÁŠEK 1998).\n\nSáňkovy badatelské zájmy se zpočátku orientovaly k obecné vlastivědě a lidové zbožnosti Moravského Švýcarska o niž publikoval několik článků a fejetonů, rozptýlených v různých časopisech a novinách (Národ a škola, Moravská orlice aj.; SKUTIL 1962; VAŠEK 1998 – se sepisem Sáňkovy bibliografie). Zvláště hodnotné jsou v tomto směru jeho snahy o zaznamenání krajových pověstí. Cenné jsou rovněž vlastivědné práce publikované v časopise Moravského zemského muzea \"„O sklárnách v Olomučanech a Molenburku“\" a \"„Selské nádobí na Blanensku“\". Bez povšimnutí však nelze také nechat sérii osvětových prací publikovaných v Učitelských listech, kde Sáňka kriticky rozebíral sociální problematiku učitelstva na Moravě, otevíral otázky spojené s kosmopolitismem, svobodou, úpadkem lidového vkusu, ženské emancipace a řady dalších dobových moderních témat. Sáňka se stal jedním z nejaktivnějších členů Učitelského spolku okresu Boskovice, na jehož půdě často vystupoval s četnými přednáškami.\n\nV době Sáňkova působení v Rudici však na něj působily i další vlivy – kniha Jindřicha Wankla „Bilder aus der Mährischen Schweiz“ z roku 1882 a jeho objev železářských pecí v okolí Rudice, podobně jako ve své době značně diskutovaný spis Martina Kříže o Moravských jeskyních \"„Kůlna a Kostelík“\" z roku 1891. Hugo V. Sáňka šel především ve Wanklových stopách, když se se značným úspěchem pokusil o lokalizaci dalších stop po starém železářství v okolí Rudice a Habrůvky. Postupně zahájil odkryvy na mnoha lokalitách – „ve Žlíbku“, „na Žegrově“, „za Pazdernou“, „v Průklestu“, „v Pivovárce“ a jinde. Výsledky svých průzkumů publikoval nejdříve stručně v novinách a posléze souhrnně v Časopise Moravského muzea (SÁŇKA 1900; 1903a; 1903b; 1915). Syntetická práce s názvem \"„Praehistorické železárny rudické“\" patrně z roku 1920, bohužel zůstala pouze v rukopise (SKUTIL 1962, 10). Především pro tuto svou činnost byl Sáňka v roce 1901 jmenován konzervátorem Moravské musejní společnosti v Brně, v kteréžto funkci vyvíjel intensivní činnost pro celé území Moravského krasu. Zasáhl tak v několika případech proti rabování výplní jeskyň především kvůli těžbě kosterního materiálu a ničení krápníkové výzdoby tím, že nechal vchody zaopatřit mřížemi. Čestné členství získal rovněž v Klubu českých turistů a aktivním členem byl i v zemské komisi pro přírodovědný výzkum.\n\nZnačných zásluh si nadučitel Sáňka získal také především jako podporovatel, informátor a ochotný spolupracovník mnohých archeologů a speleologů působících v Moravském krase. V jistém smyslu tak vracel pozornost, kterou Sáňkovi věnoval jeho nedostižný vzor Jindřich Wankel (1821–1897), ale také jeho vrstevník a jeden z nejvýznamnějších archeologů Moravského krasu Jan Knies (1860–1937), který byl častým hostem v rudické škole, kde často ještě jako starý mládenec využíval pohostinnosti paní nadučitelové. Společně s Hugo Sáňkou pak vykonali četné průzkumné speleologické a archeologické výpravy do okolních jeskyň. V přátelském vztahu byl Sáňka i s Kniesovým konkurentem o generaci starším Martinem Křížem (1841–1916), pro něhož byl Sáňka spolehlivým informátorem o dění v Moravském krase, vždy když ždánický notář nemohl opustit své vzdálené působiště. Dochovaná korespondence Hugo Sáňky uložená v archivu Literárního odd. Moravského zemského muzea svědčí i o intenzivním vztahu s dalšími brněnskými badateli na poli geologie a geografie. V Rudici tak často trávil svůj čas například profesor geologie na českém vysokém učení technickém v Brně Jiljí Jahn (1865–1934), docent geologie V. J. Procházka (1862–1913), Křížův věrný spolupracovník vyškovský zvěrolékař a archeolog Florián Koudelka (1862–1921). V přátelském styku byl však také s ředitelem vyšší reálky ve Vídni Richardem Tramplerem (1845–1907), který do Moravského krasu zajížděl na pravidelná karsologická pozorování stejně jako Karel Jaroslav Maška, který se Sáňkou konzultoval své archeologické nálezy týkající se dokladů nejstaršího železářství. V překvapivě velké úctě měl Hugo Sáňku i Karel Absolon (1877–1960), který nejen, že usiloval o umístění jeho pamětní desky na rudickou školu ale zařadil jeho fotografický portrét mezi nejvýznamnější evropské badatele v galerii osobností ve své expozici Anthropos na brněnském výstavišti. Sáňka s Absolonem vedle zájmu o speleologii diskutoval i problematiku Wanklova nálezu v Býčí skále a aktivně se tak zapojil do tehdy aktuální dobové diskuze nad autentičností nálezu železného „prstenu“ z Býčí skály a technologií jeho výroby, která byla považována za vůbec nejstarší doklad litiny. S širší rodinou J. Wankla udržoval Sáňka i další vazby – Wanklovým dcerám Luci Bakešové a Karle Bufkové (matky K. Absolona) byl spolehlivým sběratelem a dodavatelem lidových pověstí z Moravského krasu, které pak obě národopisné pracovnice zpracovávaly. Průvodcem po rudických nalezištích se v roce 1922 stal i mladému Josefu Skutilovi (1904–1965). Velmi přátelské vazby Hugo Sáňka pěstoval pochopitelně i s řadou „domorodých“ jeskyňářů a „skalních duchů“ z Moravského krasu – Fr. Sedlákem, V. Sedlákem, J. Klusákem Nejezchlebem aj., ale také se známým amatérským archeologem a speleologem – poslancem Josefem Šakalíkem z Ostrova u Macochy. Zajímavý doklad ze Sáňkovi pozůstalosti představuje i dopis Emila Holuba, v němž se známý cestovatel omlouvá, že již nemůže vyhovět aby darem obohatil pravděpodobně Sáňkovy školní sbírky a sbírky Vesny, za niž se Sáňka u Holuba rovněž přimlouval.\n\nHugo Sáňka byl celý život zatížen starostmi o početnou rodinu a limitován nuceným odloučením od „vědeckých center“, které začal v rámci výzkumu Moravského krasu reprezentovat především Karel Absolon a jeho družina. Špatnou dostupnost literatury se snažil nahradit intenzivní korespondencí s badateli a tak také rudická pošta často odesílala těžké bedny se Sáňkovými geologickými a paleontologickými sbírkami (právě Sáňka dal neobvyklým olomučanským kalcitovým konkrecím český název „koblížek“) na řadu domácích i zahraničních vědeckých ústavů, kde se staly součástí tamních sbírek (jednu z kolekcí zakoupil např. i Absolonův bratranec primář Fr. Bakeš). Jeho náročné zaměstnání i rodinné povinnosti mu nedovolily své bohaté zkušenosti systematicky zpracovat a publikovat v rozsáhlejších pracích, které tak zůstaly roztříštěny v různých časopisech a novinách, mj. bohatých na celou řadu vzpomínek z dějiny speleologických výzkumů, které by jinak zůstaly dávno zapadnuty. O přátelské povaze osobnosti Hugo Sáňky hovoří i jeho velká obliba mezi jeho sousedy v rudickém působišti, kde byl v roce 1925, před svým dochodem na odpočinek, jmenován četným rudickým občanem. Sáňkovu všestrannou osobnost a jeho vlastivědný zápal také v dostatečné míře rozvinuly jeho děti – nejstarší syn Rudolf (1885–1954), žák A. Rzehaka se jako chemik stal zemským ředitelem lesnických ústavů na Moravě. Mladší Hugo (1887–1971), profesor na klasickém gymnáziu v Brně, spisovatel a literární historik a jazykovědec na Slovanském ústavě ČSAV se v řadě významných prací věnoval mnohým brněnským literárním osobnostem (A. Slovák, J. Merhaut, F. Roháček), ale také např. speleologickému folkloru a vzniku pomístních názvů (obsáhlá pozůstalost Hugo Sáňky ml. je dnes rovněž uchována ve fondech Liter. odd. MZM). Nejmladší syn Karel (1896–1948) pokračoval v pedagogické činnosti na Mikulovsku, kde se zasloužil o rozvoj menšinového školství (SKUTIL 1962). O památku Hugo Sáňky a jeho rodiny pečuje Tomáš Sáňka z Nové Sedlice u Opavy, který rovněž opatruje rozsáhlý rodinný archiv. Hugo Sáňka patří k poslední generaci „amatérských“ archeologů, která objevovala Moravský kras a začala systematicky chránit zdejší archeologické a paleontologické lokality podobně, jak činil Sáňkův generační a učitelský kolega Jan Knies z 5 km vzdáleného Rogendorfu (Krasové), k němuž však paměť dějiny archeologického oboru byla přece jen o něco spravedlivější.\n\n\n\n"}
{"id": "423092", "url": "https://cs.wikipedia.org/wiki?curid=423092", "title": "Branko Ćopić", "text": "Branko Ćopić\n\nBranko Ćopić (srbskou cyrilicí Бранко Ћопић, 1. ledna 1915, Hašani – 26. března 1984, Bělehrad) byl srbský i jugoslávský spisovatel a básník původem z Bosny a Hercegoviny. \n\nZákladní školu vystudoval ve svém rodišti, gymnázium pak v Bihaći. V dalších studiích pokračoval v Banja Luce a Sarajevu. Svoji první povídku vydal v roce 1928. Studia filozofie zakončil v roce 1940 na Bělehradské univerzitě. V době německé agrese na Jugoslávii v dubnu 1941 se aktivně podílel na obraně země poblíž města Mrkonjić Grad. Později se přidal ke komunistickému partyzánskému hnutí, které bojovalo jak s německými okupanty, tak chorvatským ustašovským režimem a srbskými nacionalisty. V řadách partyzánů pracoval spolu se svým přítelem Skenderem Kulenovićem jako válečný zpravodaj. Postupem času se zařadil mezi nejaktivnější bojovníky národně osvobozeneckého hnutí.\n\nJeho díla byla přeložena do mnoha světových jazyků, například do angličtiny, němčiny, francouzštiny a ruštiny. Byl členem Srbské akademie věd a umění (SANU) a Akademie věd a umění Bosny a Hercegoviny (ANUBiH). Většinu života prožil v Bělehradě, často ale cestoval po celé Jugoslávii. Svůj život zakončil sebevraždou, a to skokem z mostu Bratrství a jednoty přes Sávu v Bělehradě 26. března 1984.\n\nPráce Branka Ćopiće, mezi nimiž nechybí povídky ani rozsáhlé romány, se zabývají především vesnickým životem v autorově rodném kraji, mentalitou místních lidí a jejich problémy. Vedle toho psal i satirické práce. Mnohá z jeho děl byla i zfilmována a přeložena do mnoha jazyků, včetně češtiny. Jako realistický autor získal značný ohlas, jeho díla měla značný ohlas u čtenářského publika. Za svůj přínos jihoslovanské literatuře Ćopić získal několik ocenění, např. cenu AVNOJe a Njegošovu cenu. Jeho portrét byl vyobrazen i na bosenskohercegovinské bankovce v hodnotě 0,50 konvertibilních marek. \n\nDo světa literatury Ćopić vstoupil sbírkami povídek, které začaly vycházet již před válkou (Pod Grmečem, 1938; Bojovníci a zběhové, 1939). V jeho pozdější tvorbě převládaly romány, mezi nimi Průlom (\"Prolom\") z roku 1952, Neslyšitelný střelný prach (\"Gluvi barut\") z roku 1957 (oba dva věnované událostem druhé světové války), Netruchli, bronzová stráži (\"Ne tuguj, bronzana stražo\"), kterou napsal v roce 1958. Posledním z významných románů pak je Osmá ofenzíva (\"Osma ofanziva\"), která spatřila světlo světa roku 1966.\n\n"}
{"id": "423094", "url": "https://cs.wikipedia.org/wiki?curid=423094", "title": "Miluj bližního svého", "text": "Miluj bližního svého\n\nMiluj bližního svého je román jednoho z nejvýznamnějších německých spisovatelů 20. století Ericha Marii Remarquea. Knižně byl poprvé vydán roku 1941 ve Spojených státech a je Remarqueovým v pořadí sedmým románem. Společně s romány Na západní frontě klid nebo Tři kamarádi se stal jedním z jeho nejčtenějších děl. \n\nRomán sleduje životy emigrantů, uprchlíku a lidí vyhoštěných z Německa v době sílícího nacionálního socialismu, tedy prostředí, které bylo samotnému autorovi důvěrně známo. Popisuje jejich cestu napříč Evropou, marnou snahu získat povolení k dlouhodobému pobytu a prchání před policií. Část děje se odehrává v Praze.\n\nRomán popisuje osudy tří německých utečenců, jednadvacetiletého studenta medicíny Ludvíka Kerna, který odešel z Německa společně se svou rodinou. Jeho otec židovského původu vlastnil krámek s drogerií, kterou sám vyráběl. Falešně obviněnému otci je krámek zabaven a odcházejí z Německa do Čech a posléze k matčiným příbuzným do Maďarska. Ludvíkův otec je zatčen, matka dostává díky svému maďarskénu původu povolení k pobytu. Dalšími hrdiny knihy jsou válečný veterán Josef Steiner, který se v Německu dostane do konfliktu s režimem a po útěku z koncentračního tábora je nucen opustit nemocnou manželku a odejít do zahraničí a mladá dívka Ruth Hollandová z německé židovské rodiny.\n\nDěj knihy začíná během policejní razie v emigranském hotelu ve Vídni, kde je Kern zatčen společně se Josefem Steinerem. Oba jsou zadrženi a převezeni do vězení. Ve vězení se Ludvík se se zkušeným Steinerem postupně spřátelí, Steiner naučí mladičkého Ludvíka hrát karty.\n\nPo propuštění z vězení, kde strávil necelý měsíc, se Ludvík rozhodne dát na Steinerovu radu a nechá se vyhostit do Čech. V Praze dostane desetidenní povolení k pobytu. Od organizace Pomoc pro uprchlíky získává nocleh v hotelu Bristol a lístky do menzy na Václavském náměstí. V hotelu se Ludvík potkává židovskou dívku Ruth Hollandovou, se kterou si padnou do oka a stávají se přáteli. \n\nV jedné z pražských drogerií nedaleko Václavského náměstí Ludvík objevuje parfémy vyrobené jeho otcem. Prostřednictvím prodavače přichází svému otci na stopu, posléze ho otec navštíví v jeho hotelu. Ludvík spatří otce ve velmi špatném zdravotním stavu, Při loučení si uvědomuje, že je to asi naposled, co otce vidí.\n\nO pár dnů později Ruth odjíždí za svou kamarádkou do Vídně, Ludvík dostane ještě pětidenní prodloužení pobytu, potom je také vyhoštěn a dostane volnou jízdenku na hranici.\n\nVe Vídni Steiner Ludvíkovi zařídí práci u cirkusu, kde sám pracuje. Ludvík opět potkává Ruth a definitivně se do sebe zamilují. Po nějaké době strávené ve Vídni, kde je Ludvík zatčen na protižidovské demonstraci, jsou Ludvík a posléze i Ruth nuceni odejít do Švýcarska. Na cestě ale Ruth onemocní a oba jsou nuceni zůstat u sedláka, který jim umožní přespávat na půdě. Při podomním prodeji narazí Ludvík náhodou na německého konfidenta, který ho hned udává. Je zatčen, ale policista umožní Ludvíkovi během eskorty uprchnout. Ruth dostává zápal plic a musí do nemocnice. Když večer Ludvík přechází před nemocnici a mává do Ruthina okna, je opět chycen, odsouzen a posléze vyhoštěn do Francie. \n\nV Paříži se ubytují v normálním hotelu a zažádají o povolení k pobytu. Ruth jej dostává, ale Ludvík ne, takže mu nezbývá, než žít v Paříži nelegálně. Najdou si práci, kde Ludvík dělá nelegálně a Steiner, díky svému padělanému pasu, legálně. Steiner se však dozvídá, že jeho manželka v Německu umírá a rozhodne se, i přes naléhání Ludvíka s Ruth, pro návrat do Německa, přestože tuší, že mu vzhledem k jeho minulosti hrozí vězení a smrt. Při druhé návštěvě ženy v nemocnici ho na udání sestry zatkne policie. Steiner vyšetřovatel přesvědčí, aby ho nechal ještě jednou navštívit umírající maželku. Po její smrti se při odchodu z nemocnice vrhne se na jednoho z policistů a skočí s ním z okna, načež se oba zabijí.\n\nMezitím se ve Francii situace mění a Paříž začne být více kontrolována. Ludvík je opět zatčen a vyhoštěn do Švýcarska. Během krátké doby se ale stačí vrátit zpátky do Paříže. Jejich přítel Marill jim za část peněz zanechaných Steinerem zajistí lístky na loď do Mexika, které právě uvolnilo několik desítek míst pro utečence z Evropy.\nRemarque začal pracovat na románu v dubnu 1938 krátce poté, co se ve švýcarském exilu oženil s Juttou Ilse Zambonou, v únoru 1939 dokončil první verzi příběhu. Ve stejném roce odcestoval do Francie a poté do Spojených států, kde se usadil. Román \"Miluj bližního svého\" začal vycházet nejdříve časopisecky pod anglickým titulem \"Flotsam\" od července do září 1939 jako příloha amerického týdeníku Collier’s Weekly. \nPrvní knižní vydání revidovaného textu následovalo v březnu 1941 v nakladatelství Little, Brown and Company. První německá verze románu vyšla v březnu 1941 pod názvem \"Liebe deinen Nächsten\" v exilovém nakladatelství Bermann Fischer ve Stockholmu. Ve stejném roce byl na základě románu natočen americký film \"So Ends Our Night\" režiséra Johna Cromwella. V Německu byl román vydán v roce 1953.\nČesky vyšla kniha v osmi vydáních, poprvé v roce 1959 ve Svobodném slovu a naposledy v roce 2010 v nakladatelství Ikar.\n\nErich Maria Remarque, \"Miluj bližního svého\", Svoboda, Praha 1973, překlad Karel Houba\n\n"}
{"id": "423095", "url": "https://cs.wikipedia.org/wiki?curid=423095", "title": "Univerzita Johnse Hopkinse", "text": "Univerzita Johnse Hopkinse\n\nUniverzita Johnse Hopkinse (anglicky \"Johns Hopkins University\", zkratka JHU) je prestižní soukromá vysoká škola ve městě Baltimore v americkém státě Maryland.\n\nByla založena 22. února 1876. Její název pochází od velkého přispěvatele do školního rozpočtu, Johnse Hopkinse. V současnosti zde studuje bez mála 6000 baklářských a více než 20 000 magisterských, inženýrských a doktorských studenů. JHU je zakládajícím členem Asociace amerických univerzit (Association of American Universities). Univerzita je považována za první výzkumnou univerzitu ve Spojených státech. Ve fiskálním roce 2016, Univerzita Johnse Hopkinse vynaložila na výzkum rekordních 2,5 miliardy dolarů. S univerzitou je spojováno 39 laureátů Nobelovy ceny.\n\nUniverzita je rozdělena na 10 hlavních částí. Bakalářské vzdělávání probíhá především v Zanvyl Krieger School of Arts and Sciences a Whiting School of Engineering, které se nacházejí v Homewood kampusu v sousedství Charles Village v Baltimoru. Lékařská fakulta, ošetřovatelská škola a Bloombergova škola veřejného zdraví jsou umístěny v areálu zdravotnických ústavů ve východním Baltimoru. Univerzitu také tvoří Peabody Institute, Applied Physics Laboratory, Paul H. Nitze School of Advanced International Studies, School of Education, Carey Business School a další ústavy. Kromě hlavního kampusu v Baltimoru má univerzita další kampusy v Itálii, Číně a Washingtonu, D.C.\n\nSportovní týmy školy se nazývají \"Blue Jays\". Univerzitní sportovní barvy jsou modrá a černá. Nejúspěšnější sportovní školní týmy jsou týmy mužského a ženského lakrosu. Mužský lakrosový tým doposud získal 44 národních titulů.\n\nUniverzita se tradičně řadí mezi nejprestižnější a nejlépe hodnocené vědecké vysokoškolské instituce v USA a na světě. Čtyřleté bakalářské studium na JHU je jedním z nejselektivnějších vysokoškolských programů ve Spojených státech - v roce 2019 univerzita přijala 7,6% z 30 303 uchazečů. \n\nVysokoškolské bakalářské vzdělání na JHU se podle US News & World Report v roce 2020 umístilo na sdíleném 10. místě mezi americkými univerzitami a na 11. místě na světě. Lékařské vzdělání se v roce 2019 umístilo na 2. místě a obor Veřejného zdravotnictví na 1. místě. V roce 2020 se škola pak mimo jiné umístila na 17. místě ve strojírenských oborech, na 1. místě v ošetřovatelství, 7. místě v pedagogickém vzdělávání, 22. místě v matematicko-fyzikálních oborech, 25. místě v počítačových vědách a sdíleném 23. místě v ekonomii.\n\n\n\n\n\n\n\n"}
{"id": "423097", "url": "https://cs.wikipedia.org/wiki?curid=423097", "title": "Édouard Belin", "text": "Édouard Belin\n\nÉdouard Belin (5. března 1876 Vesoul – 4. března 1963 Montreux, Švýcarsko) byl švýcarský fotograf a vynálezce.\n\nBelin vynalezl první systém přenosu obrazu po drátě tzv. \"belinograf\" (fototelegraf nebo také telestereograf) roku 1913. Vyzkoušel jej 13. ledna téhož roku na lince Paříž–Amiens. Belinograf skenoval obraz pomocí fotobuňky a přenášel jej po obyčejné telefonní lince. Systém byl založen na podobných principech, které se dodnes používají ve faxových přístrojích. Předloha se osvětlovala po řádcích a světelný signál byl převáděn na elektrický. Édouard Belin položil základ pro službu firmy \"AT&T Wirephoto service\". V Evropě se podobná služba označovala jako \"Belino\".\n\nBelin vynalezl také přístroj na měření sluneční radiace a přístroj na přenos pohyblivého obrazu (television apparatus).\n\nBelin byl prezidentem Francouzské fotografické společnosti (Société Française de Photographie).\n"}
{"id": "423098", "url": "https://cs.wikipedia.org/wiki?curid=423098", "title": "Vorkosiganská sága", "text": "Vorkosiganská sága\n\nVorkosiganská sága je cyklus více než tuctu románů a několika povídek od americké spisovatelky science fiction Lois McMaster Bujoldové, kde jako hlavní hrdinové vystupuje několik generací rodu Vorkosiganů.\nŽánrově se tyto romány různí. Od vesmírné opery, přes zápletky veskrze detektivní až k lehké konverzační komedii.\n\nřazeno dle časové linie děje:\n\n\n\n\n\n\n\n\n\n\n\n\n\n\n\n\n\n\n"}
{"id": "423099", "url": "https://cs.wikipedia.org/wiki?curid=423099", "title": "Zápisky Malta Lauridse Brigga", "text": "Zápisky Malta Lauridse Brigga\n\nZápisky Malta Lauridse Brigga ( \"Die Aufzeichnungen des Malte Laurids Brigge\") je částečně autobiografický a zároveň jediný román pražského německého básníka Rainera Maria Rilkeho vydaný v roce 1910. \n\nRomán má formu deníkových zápisků mladého dánského básníka Malta Lauridse Brigga žijícího v Paříži. V době, kdy autor začal v roce 1904 psát román, pobýval také v Paříži. Zápis je expresionistický, nicméně jsou zde také patrny prvky impresionismu Paula Cézanna nebo Augusta Rodina. Dílo je také ovlivněno protikřesťanským názorem Friedricha Nietzscheho, s kterým se autor seznámil přes Lou Andreas-Salomé.\n\nBásník v díle řeší některá existenciální témata, jako je pozice smrti ve společnosti, život, nemoci, úzkost, osamocení, chudobu, význam umění apod. Román se stal jedním z inspirativních děl \"Nevolnosti\" od Jeana-Paula Sartra.\n\n"}
{"id": "423100", "url": "https://cs.wikipedia.org/wiki?curid=423100", "title": "Národní inventarizace lesů", "text": "Národní inventarizace lesů\n\nNárodní inventarizace lesů (NIL) je statistické šetření, jehož cílem je poskytovat aktuální, spolehlivé a přesné údaje o stavu a vývoji lesů pro území celého státu, případně pro rozsáhlejší oblasti dané jeho geografickým členěním (NUTS jednotky, biogeografické regiony apod.). NIL poskytuje informace nejen hospodářského, ale i ekologického charakteru. V zemích se zodpovědným přístupem k lesům a životnímu prostředí obecně jsou výsledky NIL používány zejména:\n\n\n\n"}
{"id": "423102", "url": "https://cs.wikipedia.org/wiki?curid=423102", "title": "Jiří Litzman", "text": "Jiří Litzman\n\nJiří Litzman (* 11. dubna 1958) je český klinický imunolog, přednosta Ústavu klinické imunologie a alergologie Fakultní nemocnice u sv. Anny v Brně. Vyučuje na Masarykově univerzitě v Brně. Je předním specialistou na problematiku vrozených defektů imunity.\n"}
{"id": "423106", "url": "https://cs.wikipedia.org/wiki?curid=423106", "title": "Pavel Štecha", "text": "Pavel Štecha\n\nPavel Štecha (20. prosince 1944, Praha – 20. července 2004, Praha) byl český fotograf.\n\nVystudoval fotografii na FAMU, kterou absolvoval v roce 1971. V období let 1970–1972 vytvářel cyklus \"Majitelé chat\", ke kterému se vrátil znovu po deseti letech, aby fotografoval stejná místa a zachytil změny. V letech 1974–1994 učil fotografii na FAMU.\n\nV roce 1989 se stal oficiálním fotografem Občanského fóra. V roce 1992 byl obrazovým redaktorem deníku Prostor. Ve stejném roce obdržel druhou cenu World Press Photo za fotografii Václava Havla naslouchajícího u obrazu Mistra Theodorika. V devadesátých letech se věnoval fotografování architektury.\n\nOd roku 1993 učil na Vysoké škole umělecko-průmyslové, kde založil ateliér fotografie. Spolupracoval také na natáčení dokumentárních filmů, např. Viktora Polesného a Heleny Třeštíkové.\n\n\n"}
{"id": "423109", "url": "https://cs.wikipedia.org/wiki?curid=423109", "title": "Erudice", "text": "Erudice\n\nErudice znamená širokou vzdělanost, která není omezena na jediný obor a přesahuje běžnou úroveň akademika. Erudovaný člověk si ji musel získat také vlastním zájmem a studiem, zejména četbou.\n\nPodobně jako edukace (výchova), latinská \"e-ducatio\" čili vy-vádění, rozuměj z nevzdělanosti, znamená \"e-ruditio\" její výsledek, vyvedení z primitivní hrubosti (lat. \"ruditas\"), a tedy vzdělanost. Slovo se užívalo v humanismu a až do 19. století zejména pro vzdělanost literární, sečtělost a soudnost, bez ohledu na dosažené akademické vzdělání a tituly. Od 19. století může označovat i mimořádnou učenost, vědeckou kompetenci a zdatnost, ovšem i teoretickou.\n\n"}
{"id": "423114", "url": "https://cs.wikipedia.org/wiki?curid=423114", "title": "Seznam měst na Jamajce", "text": "Seznam měst na Jamajce\n\nToto je seznam měst na Jamajce.\n\nZdaleka největší aglomerací na Jamajce je Kingston, kde 1. ledna 2006 žilo 943 107 obyvatel, což představuje asi čtvrtinu obyvatelstva celé země.\n\nV následující tabulce jsou uvedena města nad 5 000 obyvatel, výsledky sčítání obyvatelstva z 8. června 1982 a 8. dubna 1991, odhady počtu obyvatel k 1. lednu 2006 a správní jednotky (hrabství a okresy) do nichž města patří. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "423115", "url": "https://cs.wikipedia.org/wiki?curid=423115", "title": "Epameinóndás", "text": "Epameinóndás\n\nEpameinóndás (asi 410 - 362 př. n. l.) byl thébský generál a státník žijící ve 4. století př. n. l., který přetvořil antický městský stát Théby v jednu z nejvýznamnějších sil v tehdejším Řecku. Zpočátku se postupně vymanil ze spartské nadvlády, v bitvě u Leukter zlomil spartskou vojenskou sílu a osvobodil messénské heilóty, skupinu peloponéských Řeků, kteří se přes dvě stě let nacházeli ve spartském otroctví. Epameinóndás změnil politickou mapu starověkého Řecka, napomohl rozpadu původních spojeneckých svazků, zasloužil se o vytvoření nových a dohlížel na budování celých měst. Ovlivnil též vývoj vojenství, vytvořil a zavedl množství význačných bitevních taktických postupů.  Epameinóndás nejenže převrátil naruby všechny dosavadní taktické koncepce, nýbrž zahájil revoluci ve vojenské taktice, neboť jako první uplatnil stupňovité rozmístění pěchoty a zároveň uskutečnil jeden z prvních koncentrovaných útoku proti klíčové části nepřátelské linie. Tato nová taktická aplikace falangy, zavedená Epameinóndem, využila poprvé v historii válek moderního principu lokální převahy nad nepřátelskými silami. Epameinóndovo použití této doktríny bylo přímým důsledkem uplatnění podobného manévru thébským vojevůdcem Pagondou v bitvě u Delia. Filip II. Makedonský, který tehdy pobýval jako rukojmí v Thébách, byl touto bitvou bezpochyby silně ovlivněn při rozvoji vlastní, vysoce efektivní taktické koncepce. Jeho syn Alexandr Veliký dovedl pak Filipovy teorie k takřka úplné dokonalosti.\n\nEpameinóndás zemřel v Bitvě u Mantineie v Arkádii 362 př.n.l. , když opět použil taktiku kosého šiku a porazil vojsko Peloponéského spolku v čele se Spartou, posílené o oddíly Athénských a Elijských.\n\n"}
{"id": "423116", "url": "https://cs.wikipedia.org/wiki?curid=423116", "title": "Ford Cougar", "text": "Ford Cougar\n\nFord Cougar je coupe prodávané na evropském trhu v letech 1998 až 2002. Pod značkou Ford se vyráběl pro Evropský trh. Jedná se však o vůz Mercury Cougar osmé generace prodávaný v Kanadě a ve Spojených státech od roku 1998 až do roku 2002. Vůz byl původně určen jako třetí generace úspěšného modelu Ford Probe. Je to příklad sportovního coupe / liftbacku \n\nCougar byl druhým pokusem Fordu znovu zavést sportovní kupé v Evropě, po úspěšném, ale dlouho nepřítomném Capri – první pokus byl Ford Probe. Stejně jako Capri byl založen na Cortině , Cougar byl založen na velkém rodinném autě té doby, Mondeo mk2.\nPři uvedení na trh v Evropě v prosinci 1998 vyšly na Cougara smíšené recenze. Částečně díky novému a kontroverznímu \"ostrému\" stylu New Edge, který byl následně aplikován na většinu automobilů Ford. Na rozdíl od svého slavného předchůdce Capri, Cougar netrhal v evropě prodejní rekordy. A to i přes velmi dobré jízdní vlastnosti, díky kterým se o něm mluvilo jako o \"řidičově autě\".\nCougarovo karoserie a myšlenka New Edge obecně byla představena jako koncept nazvaný Mercury MC2 v roce 1997 a byl považován za větší verzi Ford Puma.\nStejně jako jeho (nepřímý) předchůdce, Ford Probe, byl Cougar prodáván a postaven ve Spojených státech. Automobily určené k prodeji v Evropě a ve Spojeném království byly dokončeny v německém závodě Ford Köln. Zde byly instalovány evropské přední a zadní světla, byly použity znaky Ford (ve Spojených státech a Kanadě se vyráběl pod značkou Mercury) a v případě automobilů pro Velkou Británii a Austrálii přestavěny na pravostranné řízení. \nVe Velké Británii byl Ford Cougar představen v červenci 1998 na Velké ceně Velké Británie Silverstone. Televizní reklamy obsahovaly stříbrný model řízený Dennisem Hopperem kvůli jeho vzhledu ve filmu Easy Rider. \nV roce 2001 prošel Ford Cougar faceliftem, kdy dostal nové přední světlomety a přední i zadní nárazník, nové sedadla a nový volant.\nZpočátku překonával Cougar na americkém trhu v prodeji svého předchůdce (Mercury Cougar 7.generace). Konkuroval modelům Mercury Sable a Merkury Marquis v modelových řadách Merkury.\nProdej Fordu Cougar byl ukončen na evropském trhu v srpnu 2002, přibližně 18 měsíců po jeho ukončení v Británii, v únoru 2001. Po prvních dvou letech výroby se ve Spojeném království prodalo pouze 12 000 kusů. Po představení v Austrálii v říjnu 1999, přišel Cougar pouze s 2,5-litrovým motorem Duratec V6 a pokračoval až do března 2004.\nPoslední vůz Ford / Mercury Cougar sjel z montážní linky 9.srpna 2002.\n\nCougar byl vybaven motory Zetec 2.0 (96kW), EDBA nebo Duratec 2,5 V6 (125kW).\nByly nabízeny dvě specifické výbavy, které jsou z velké části ekvivalentní standardu Mondeo Ghia a Ghia X. Ghia měla látkové čalounění sedadel a manuální klimatizaci. Ghia X měla kožené čalounění sedadel a automatickou klimatizaci. Byly k dispozici pětistupňové manuální a čtyřstupňové automatické převodovky. \n\nZa příplatek byly vozy vybaveny střešním oknem, parkovacími senzory, cd-měničem, ovládáním rádia pod volantem, vyhřívaným čelním oknem a tempomatem pro manuální převodovku (při výbavě s automatickou převodovkou byl tempomat dodáván automaticky).\nFord Cougar byl standardně vybaven airbagem řidiče, spolujezdce, bočními airbagy a bezpečnostní pásy, které snižují poranění hrudníku. Cougar je také dobře chráněn před krádeží alarmem, imobilizérem, a dvojitým zamykáním dálkovým ovladačem (při dvojitém zajištění ovladačem nejde odemknout zevnitř).\nVšechny varianty byly standardně vybaveny 16-palcovými hliníkovými koly obutými 215mm širokými pneu, které přispěli spolu s plně nezávislým zavěšením multilink k dobrým jízdním vlastnostem.\nFord také připravil dva vysoce výkonné koncepty. Jeden nazval \"Eliminator\", což byla přeplněná verze postavená z dílů, které byly k dispozici na trhu, a druhý \"Cougar S\", které představovalo podobu karoserie, pohon všech kol a motor Duratec o objemu 3.0i. \nNakonec měl nejblíže k výrobě Cougar S s motorem Duratec V6 151kw, beze změn na karoserii a byl hodně diskutován v tisku. V podstatě to byl Cougar s motorem Contour SVT (u nás více známý jako ST200). Tato verze se však nikdy nezařadila do výroby. Protože byl Cougar S velmi blízko výroby, je mnoho z jeho částí stále k dispozici na objednávku od obchodního zastoupení a je uveden v mnoha katalozích a databázích pojištoven. V Evropě měl být prodáván jako Ford Cougar ST200.\n\n"}
{"id": "423117", "url": "https://cs.wikipedia.org/wiki?curid=423117", "title": "Markéta Burgundská (1292–1315)", "text": "Markéta Burgundská (1292–1315)\n\nMarkéta Burgundská ( \"Marguerite de Bourgogne\"; 1292 – 30. dubna 1315, Gaillard) byla hraběnka ze Champagne a královna navarrská a francouzská.\n\nMarkéta se narodila jako čtvrtý či pátý potomek burgundského vévody Roberta a Anežky, dcery Ludvíka IX. 23. září 1305 byla provdána za nejstaršího syna francouzského krále Ludvíka. Z manželství se narodila jediná dcera Johana.\n\nPočátkem roku 1314 byla Markéta za přispění své švagrové Izabely, manželky anglického krále Eduarda II. společně s Blankou, manželkou prince Karla a Janou, manželkou prince Filipa zatčena. Markéta a Blanka byly obviněny z cizoložství. Starý král Filip IV. nechal oba provinilé mládence zaživa vykastrovat, vykuchat, stít a pověsit na šibenici. Pohlavní orgány popravených byly hozeny psům. Obě údajné cizoložnice byly zavřeny na hradě Gaillard, který před lety založil Richard Lví srdce. Jana byla podezřelá, že o celé avantýře věděla a skončila za trest v domácím vězení na hradě Dourdan.\n\nMezitím se stal koncem roku 1314 Ludvík X. králem. Nevěrná Markéta ve vězení příhodně zemřela. Místem posledního odpočinku této nekorunované francouzské královny se stal františkánský kostel ve Vernonu.\nNovopečený král se rychle znovu oženil, ale vytouženého dědice se nedočkal. Zemřel náhle 5. června 1316 ve Vincennes. Údajně se silně uhřál při míčové hře a při chlazení ve sklepě vypil velké množství studeného vína; následovala horečka, jíž podlehl.\n\nDcera Johana byla otcem odeslána do klášterního ústraní a po Ludvíkově smrti trávila zbytek dětství na dvoře svého strýce Oda Burgundského, který vcelku úspěšně uhájil její dědická práva.\n\n"}
{"id": "423120", "url": "https://cs.wikipedia.org/wiki?curid=423120", "title": "Železniční trať Opava východ – Hlučín", "text": "Železniční trať Opava východ – Hlučín\n\nTrať Opava východ – Hlučín (v jízdním řádu pro cestující trať č. 317) je jednokolejná železniční trať o délce 22 km. Jedná se o dráhu regionální.\n\nÚsek Opava – Kravaře vznikl jako součást železniční trati Opava – Ratiboř, která byla postavena jako mezistátní trať spojující Prusko a Rakousko-Uhersko, valná část trati však ležela na území Pruska, neboť jeho součástí bylo v té době též Hlučínsko. První vlak projel celou tratí 20. října 1895. Druhá část trati z Kravař do Annabergu (dnes Chałupki) se začala stavět jako odbočná v polovině roku 1911, k slavnostnímu zahájení provozu v úseku Kravaře – Hlučín došlo 28. listopadu 1913. Další stavbu přerušila 1. světová válka a následné spory o budoucnost území. Záhy však byla stavba obnovena, a v červnu roku 1925 byl do provozu uveden úsek Hlučín – Petřkovice. Dále se ve stavbě vzhledem ke změně státních hranic nepokračovalo. Místo toho bylo navrhováno pokračování do Ostravy Hrušova, plány však překazila 2. světová válka. Při ústupových bojích byla trať poničena, ale již 23. listopadu 1945 byla doprava obnovena.\nNa trati Opava – Ratiboř však byla doprava obnovena jenom do Chuchelné. Postupem času význam trati do Hlučína s pokračováním do Ostravy vzrůstal, naopak význam trati do Chuchelné klesal, proto bylo vytvořeno nové hlavní rameno Opava – Hlučín a z trati do Chuchelné se stala trať odbočná.\nSpojení s Ostravou bylo vyřešeno v roce 1950, kdy byla vybudována tramvajová trať z Ostravy do Petřkovic a Dopravní podnik Ostrava odkoupil trať Hlučín – Petřkovice, kterou elektrizoval a propojil s tramvajovou tratí do Petřkovic. Tramvajová doprava na trati trvala až do roku 1982, kdy byla doprava mezi smyčkou Hlučínská a Hlučínem pro špatný technický stav trati zastavena. Trať byla poté snesena, a na jejím tělese byla vybudována silnice I/56.\nV devadesátých letech 20. století došlo k havarijnímu stavu mostu mezi Hlučínem a Kozmicemi v km 13,211, na kterém byla provedena provizorní oprava a trvale snížena rychlost na 20 km/h.\nDne 5. prosince 2000 bylo v úseku Kravaře ve Slezsku – Hlučín zavedeno zjednodušené řízení dopravy podle předpisu D3 a v dopravnách Dolní Benešov a Hlučín byly instalovány samovratné výhybky s indikací polohy zábleskovým světlem. Zastávky v tomto úseku byly vybaveny rozhlasovým informačním zařízením. Po roce 2000 byly sneseny nepoužívané manipulační koleje. V úseku Opava východ – Kravaře došlo do roku 2006 téměř v celé délce k obnově železničního svršku. V roce 2009 byla provedena rekonstrukce zmiňovaného mostu mezi Hlučínem a Kozmicemi.\n\n\nS jízdním řádem 2002/2003 došlo k zavedení taktové osobní dopravy s intervalem 60 minut. Od jízdního řádu 2008/2009 je navíc v době ranní špičky v úseku Dolní Benešov – Opava východ zaveden jeden osobní vlak mimo standardní interval. Na trati jsou v současnosti (2019) vedeny osobní vlaky, především motorové jednotky Regionova, jejichž dopravcem jsou České dráhy. V nákladní dopravě je veden jeden pár manipulačních vlaků. S jízdním řádem 2011/2012 došlo k přejmenování zastávky Zábřeh u Hlučína na Dolní Benešov – Zábřeh.\n\nV rámci projektu rozvoje železniční sítě si České dráhy nechaly v letech 1997 - 2005 vypracovat technicko-ekonomickou a územně-technickou studii kolejového spojení Hlučín – Ostrava, kde bylo jako nejvýhodnější řešení navrženo vybudování systému vlakotramvaje.\n\n"}
{"id": "423121", "url": "https://cs.wikipedia.org/wiki?curid=423121", "title": "Trať 317", "text": "Trať 317\n\nJako trať 170 jsou v jízdním řádu pro cestující společně uvedeny tyto tratě:\n"}
{"id": "423122", "url": "https://cs.wikipedia.org/wiki?curid=423122", "title": "Motorový vůz M 131.2", "text": "Motorový vůz M 131.2\n\nMotorové vozy řady M 131.2 (od 1. ledna 1988 řada 890) jsou železniční motorové vozy pro montáž a opravy trolejového vedení ČSD. Vznikly přestavbou starších motorových vozů řady M 131.1 (známých „hurvínků“) mezi lety 1967 a 1980. Celkem bylo takto upraveno 85 vozů pro normální rozchod a dalších pět pro rozchod 1 524 mm, ty byly označeny jako řada M 131.52.\n\nPřestavba osobních vozů na vozy služební se základní konstrukce vozidel nedotkla. Jednalo se o lehké, dvounápravové vozy s ocelovým rámem a přinýtovanou osmibokou vozovou skříní. Nad jedním stanovištěm strojvedoucího byla na střechu nainstalována prohlídková kabina, do které se dalo vstoupit po schůdkách v interiéru vozu. Na střeše se dále nacházela prohlídková plošina a nad druhým stanovištěm strojvedoucího zkušební pantograf. V interiéru vozu byla zřízena dílna se skladem materiálu a nářadí. Vytápění bylo zajištěno buď naftovým teplovzdušným topením nebo kamny na uhlí. Pojezdu a hnacích agregátů se přestavba vůbec nedotkla.\n\nŘada M 131.2 vznikla z důvodu nedostatku montážních vozidel trolejového vedení. Přestavby starších „hurvínků“ probíhaly v ŽOS České Velenice, ŽOS Šumperk (nyní Pars nova) a v jednotlivých lokomotivních depech ČSD (především v Břeclavi a Nymburku). Prvních pět vozů bylo rekonstruováno v roce 1967 a do roku 1970 (včetně) jich sloužilo již 34 kusů. Začátkem 70. let byly dodány nové motorové vozy řady M 250.0, proto byly přestavby zastaveny. 35. vůz řady M 131.2 vznikl až v roce 1975, následujícího roku byl vůz M 131.2007 upraven pro rozchod 1 524 mm a obdržel tak první číslo nové řady M 131.5201. Další přestavby se rozběhly v roce 1977, kdy již bylo jasné, že vozy řady M 131.1 budou v blízké době v osobní dopravě nahrazeny novými motorovými vozy řady M 152.0. Rekonstrukce trvaly do roku 1980, až do vozu s inventárním číslem M 131.2085. Ve druhé polovině 70. let také vznikly další čtyři širokorozchodné vozy M 131.5202 až 5205, první z nich ještě úpravou již přestavěného vozu M 131.2008, zbylé tři již přestavbou původních osobních „hurvínků“.\n\nRušení postihlo řadu M 131.2 v 80. letech, po dodávkách více jak stovky nových vozů řady M 153.0. Širokorozchodné vozy M 131.52 byly do roku 1985 nahrazeny řadou M 153.5 (širokorozchodná verze vozů řady M 153.0), takže se jich změna v číslování řad železničních vozidel (v platnosti od 1. ledna 1988) netýkala. Řada M 131.2 byla tehdy přeznačena na řadu 890, poslední provozní vozy byly vyřazeny v první polovině 90. let 20. století.\n\n\n"}
{"id": "423132", "url": "https://cs.wikipedia.org/wiki?curid=423132", "title": "Heilwida", "text": "Heilwida\n\nHeilwida († po roce 1228) byla moravská markraběnka a manželka Vladislava Jindřicha.\n\nHeilwida pocházela pravděpodobně z rakouského rodu pánů z Trnavy a před rokem 1200 se provdala za Vladislava Jindřicha. Jejich manželství zůstalo bezdětné a po smrti manžela (1222) žila vdova ve Znojmě. Po smrti markraběte Vladislava zavládla pravděpodobně mezi Heilwidou a pražským královským dvorem jistá odměřenost, protože v pramenech ji český král Přemysl Otakar I. vždy jmenuje jako \"„ctihodnou paní ze Znojma“\" (\"nobilis matrona domina Heilwidis de Znoym\"), a nikdy se ani náznakem nezmiňuje o bratrovi.\n\nPo roce 1225 pak Heilwida založila v Oslavanech první ženský cisterciácký klášter na Moravě. Tento klášter byl poté svou zakladatelkou velmi bohatě nadán. Vysvěcení jeho kostela v roce 1228 provedl olomoucký biskup Robert a zúčastnil se jej i král Přemysl Otakar I. Brzy poté o ní zprávy v písemných pramenech mizí a snad nedlouho po roce 1228 zemřela.\n\n"}
{"id": "423136", "url": "https://cs.wikipedia.org/wiki?curid=423136", "title": "Vřesovec", "text": "Vřesovec\n\nVřesovec (\"Erica\") je rod nízkých stálezelených keřů zahrnující až 860 druhů. Většinou se nacházejí v Jižní Africe, pouze několik zástupců proniklo do Evropy a Asie. Vřesovce patří do skupiny kalcifobních a kalcifilních rostlin, tedy buď vyžadují, nebo nesnášejí vápník v půdě, obvykle rostou na acidických, kyselých půdách.\n\nNázev \"erica\" pochází z řeckého slova ereikein (rozlomiti) a vztahuje se na křehkost dřeva mnohých druhů.\n\nVřesovec (\"Erica\") je lidově nazýván erika, šedivník či jindavec, avšak protože byl dříve vřes a vřesovec často zaměňován a i botaniky byly řazeny do stejného rodu, je jisté, že stejná rostlina (vzhledem k malým odlišnostem) je (resp. byla) na území ČR lidově nazývána i břasa, břes, hnidavec, suchotinka, chvojčina, řes, břesňák, hyndavec, modrý rozchod, vřes skotský, což jsou lidové názvy pro vřes.\n\nVětšina druhů jsou malé, drobné keře, plazivé, šlahounovité, keříčkovité, převislé nebo vzpřímené, většinou 0,2-1.5 m vysoké, se světle hnědou kůrou a tenkými větvičkami. Přesto některé vřesovce dorůstají vzácně i 30 m výšky. Nejvyššími z těchto trpaslíků jsou \"E. arborea\" a \"E. scoparia\", které mohou dorůstat až 6–7 m výšky.\n\nVšechny vřesovce jsou stálezelené, s nevelkými kratšími nebo delšími jehlicovitými listy 2–15 mm dlouhými. Listy jsou většinou po čtyřech v nepravých přeslenech, krátce řapíkaté, lysé a lesklé, různě husté. Jsou pěstovány i kultivary s žlutopestrými listy.\n\nKvěty jsou bílé (\"E. capensis\"), žluté, žlutooranžové (\"E. patersoniana\"), růžové (\"E. carnea\"), fialkové, červené (\"E. coccinea\"), ale i zelené (\"E. viridis\"). Květ je nící, džbánkovitý nebo kulovitý či válcovitý, většinou v mnohokvětých, vrcholových hroznech. Kališní lístky jsou obvykle čtyři, zřídka jeden až pět, korunní plátky jsou srostlé v trubkovitý nebo džbánkovitý květ. Všechny květy na vřesovcích kvetou současně a rostliny jsou jimi obaleny. Proto jsou vřesovce pěstovány v parcích nebo zahradách. Květy většinou mají čtyři, zřídka jeden až osm plodolistů, s obvykle více než jedním semenem.\n\nSemena v tobolce jsou velmi malá, u některých druhů mohou přetrvávat v půdě až celá desetiletí. Tobolka je pukající, nebo nepukající.\nKořenový systém je jemný, nahuštěný, má bohaté vlášení. Část kmene vřesovce zůstává pod zemí, tento kořen je velmi pevný, odolný proti požárům, které na vřesovištích bývají, a i proti okusu zvěří. Zajišťuje přežití pro rostlinu. Na požářišti tak vřesovce obrůstají jako první. Počet chromozomů je n = 12, n = 18 vzácných.\n\nBlízce příbuzný rod vřes obecný (\"Calluna\") byl dříve zahrnut v tomto rodu. Liší se velmi málo listy (méně než 2–3 mm dlouhé) a květy (koruna je rozdělena do více samostatných lístků).\n\n\nPřibližně 600 druhů vřesovců je endemity v Jižní Africe. Zbývajících cca 70 druhů se vyskytuje v další části Afriky, ve středomořském regionu a Evropě. U nás se vyskytuje vřesovec pleťový (\"Erica carnea\") a zplaněle v Jizerských horách vřesovec čtyřřadý (\"Erica tetralix\"). Předpokládá se, že vřesovec čtyřřadý byl do ČR zavlečen ze zahraničí se sazenicemi dřevin. Na Šumavě je vřesovec čtyřřadý považován za jeden z nejvzácnějších druhů rostlin. Na lokalitě Mrtvý luh u Volar se nalézá několik desítek jedinců vřesovce čtyřřadého. Otázka původnosti lokality však není uspokojivě vyřešena. Už v 19. století byl výskyt vřesovce čtyřřadého udáván z oblasti horního toku Vltavy zatopeného dnes Lipenskou nádrží.\n\nPodobně jako většina ostatních vřesovcovitých (\"Rhododendron\", borůvka, vřes, brusinka) jsou především kalcifobní rostliny, jejichž výskyt je omezen na kyselé nebo velmi kyselé půdy. Najdeme je od suchých, písčitých půd po extrémně mokré rašeliniště. Často jsou dominantním druhem stanovišť (vřesovišť a rašelinišť). Nebo mohou zcela vytlačit jinou vegetaci v kyselých lesích.\n\nVřesovce slouží jako dekorativní dřevina, často půdokryvná pod stromy a keře, ozdobná květem a stálezelenými listy.\n\n\n\n\nVzhledem k tomu že nejlépe rostou v chudé půdě, rašelině a zcela vyplní plochu, snižuje se i potřeba odplevelování. Roste v polostínu, dokonce i ve stínu (kde méně kvete), ale nejlépe se mu daří na slunci. Většina druhů nesnáší vápník a špatně snáší přemokření nebo sucho. Sucho snese lépe jen vřesovec pleťový (\"E. carnea\"). Vřesovec pleťový také snese více vápníku v půdě. \"C\"houlostivější druhy vyžadují zimní kryt. Po odkvětu se doporučuje rostliny seříznout. Vřesovce jsou vděčné, pokud jsou ponechány několik let bez přesazování. Zálivka je vhodná dešťovou vodou (nebo upravenou vodou), při zalévání nevhodnou vodou se může pH půdy změnit .\n\nMnoží se řízkováním v červenci až srpnu, do rašeliny nebo směsi písku (či perlitu) a rašeliny. Nejlépe koření dvouleté větévky. Při množení můžeme použít i hřížení (přiháčkování k zemi a zasypání). Lze použít výsev semene do misky.\n\nChorobami trpí vzácně, pokud ano, pak vlivem nevhodných podmínek a spíše než patogeny, tak fyziologickými chorobami z nedostatku nebo nadbytku vláhy, světla a nevhodného pH.\n\n\nU vřesovce se podobně, jako u ostatních vřesovcovitých, vyskytuje erikoidní mykorhiza nejčastěji s vřeckovýtrusou houbou \"Hymenoscyphus ericae\". Tato houba zajišťuje v nepříznivých podmínkách vřesoviště pro vřesovec dostatek vláhy a živin.. Bylo zjištěno, že tato houba produkuje enzym, který rozkládá buněčné stěny,celulózu a dokáže tak využít zbytky rostlin v půdě.\n\n\n\n\n"}
{"id": "423137", "url": "https://cs.wikipedia.org/wiki?curid=423137", "title": "Alžírské národní hnutí", "text": "Alžírské národní hnutí\n\nAlžírské národní hnutí (MNA – \"Mouvement national algérien\"; v jazyce Kabylů \"Amusu aγelnaw azzayri\"; v arabštině الحركة الوطنية الجزائرية) byla politicko-vojenská organizace usilující o nezávislost Alžírska na Francii. Působila proti Frontě národního osvobození (FLN – \"Front de Libération Nationale\").\n\nZakladatelem byl Messali Hádž (1898-1974; v arabštině مصالي الحاج), který se angažoval v komunistickém hnutí. V roce 1925 založil Severoafrické hnutí, ale jeho Alžírská lidová strana se začala postupně orientovat na dosažení úplné nezávislosti Alžírska. Tato strana, která byla Francouzskými úřady zakázána, se po druhé světové válce v roce 1946 transformovala v Hnutí za vítězství demokratických svobod (Mouvement pour le Triomphe des Libertés Démocratiques – MLTD). Z tohoto hnutí pocházela většina velitelů pozdější partyzánské války proti Francii.\n\nDne 8. května 1945 napadli stoupenci Messaliho Hádže v Sétifu francouzské kolonizátory a více než 100 jich zabili. Francouzský protiúder si vyžádal životy asi 10 000 lidí. Pozdější pokusy o jednání mezi Alžířany a Francouzi byly těmito událostmi silně poznamenány.\n\nV rámci MLTD byla s vědomím Messaliho Hádže vytvořena v roce 1947 Speciální organizace (\"Organisation spéciale\" – OS), která prováděla přepady francouzských institucí. Po rozbití OS Francouzi se MLTD rozštěpilo. Radikálové z OS založili Revoluční výbor jednoty a akce (\"Comité révolutionnaire pour l’unité et l’action\" – CRUA) a vyvolali 1. listopadu 1954 neúspěšné povstání v Kabylsku. CRUA se v květnu 1955 změnila na již zmíněnou FLN.\n\nVálka za nezávislost Alžírska začala v listopadu 1954 bez souhlasu Messaliho Hádže. Ten proto založil Alžírské národní hnutí (MNA), které nebylo začleněno do FLN. Hnutí MNA našlo podporu u alžírských vystěhovalců ve Francii (hlavně prostřednictvím \"Union Syndicale des Travailleurs Algériens\" – Unie alžírských pracovníků) a také u samotných Francouzů. Ozbrojené křídlo FLN, které se označovalo ALN (\"Armée de Libération Nationale\" – Armáda národního osvobození), v prvních dnech války zahájilo proti MNA ofenzivu a úspěšně zlikvidovalo několik jeho partyzánských základen v Alžírsku.\n\nHnutí MNA a FLN spolu bojovala i na francouzské půdě. Těmto střetům se říká kavárenské války (\"guerres de cafés\"). Nepřátelské strany používaly bombové atentáty v kavárnách jako prostředek boje. Při akcích umírali i civilisté, a proto francouzská vláda považovala tuto válku za teroristickou a příslušníky obou hnutí na svém území pronásledovala. Válka si vyžádala přibližně 5000 mrtvých a skončila až v roce 1962, kdy Charles de Gaulle poskytl Alžírsku nezávislost.\n\nV roce 1958 podpořil Messali Hádž, vůdčí představitel MNA, návrhy Charlese de Gaulla. De Gaulle označil za základní podmínku dialogu s FLN kapitulaci jejího ozbrojeného křídla ALN. V říjnu dále navrhl uzavření „míru statečných“ Fronta národního osvobození kompromisy odmítla a naopak již v září vytvořila v Tunisku prozatímní vládu Alžírska. Hnutí FLN postupně začalo získávat převahu a během diplomatických jednání s Francií v roce 1961 odmítlo FLN účast MNA a zahájilo nové boje.\n\nDne 18. března 1962 byly podepsány Évianské dohody o zastavení palby, propuštění vězňů a uskutečnění referenda o nezávislosti Alžírska do šesti měsíců. Sahara byla přiznána Alžírsku, ale Francie získala právo na pronájem námořní základny Mers el-Kebír a pouštní jaderné střelnice poblíž města Reggane. Dohody potvrdily také soukromé vlastnictví evropských Alžířanů. Po referendu, které proběhlo 1. července 1962, byla 3. července oficiálně vyhlášena nezávislost Alžírska.\nPodle alžírských zdrojů zemřelo během války za nezávislost 1,5 milionu lidí, podle francouzských 350 000 lidí. Další 2 miliony Alžířanů uteklo nebo bylo násilím přesídleno do Maroka, Tuniska a na alžírský venkov, kde část z nich zemřela v důsledku hladu a nemocí.\n\nMessali Hádž se pokusil transformovat a prosadit své hnutí MNA, ale nebyl úspěšný. FLN převzala moc v zemi a vládla jako jediná legitimní strana až do roku 1988, kdy legalizovala opozici, což vedlo ke vzniku strany FIS (Jabhah al-Islāmiyah lil-Inqādh, Islámská fronta spásy). MNA po osamostatnění Alžírska zaniklo. Messali Hádž prakticky ztratil vliv na politické dění v zemi. Zemřel v pařížském exilu v roce 1974.\n\n\n\n"}
{"id": "423139", "url": "https://cs.wikipedia.org/wiki?curid=423139", "title": "Jaroslav Kulhavý", "text": "Jaroslav Kulhavý\n\nJaroslav Kulhavý (* 8. ledna 1985 Ústí nad Orlicí) je český cyklista jezdící na horském kole (disciplina cross country). V současnosti závodí za tovární tým Specialized Racing. Stal se historicky prvním cross-country cyklistou, který vyhrál ve své disciplíně vše, co se dalo. Konkrétně jde o juniorského mistra Evropy a světa z roku 2003, bronzového medailistu z mistrovství světa 2007 v kategorii do 23 let, dvojnásobného mistra Evropy z let 2010 a 2011, vicemistra světa z roku 2010, mistra světa z roku 2011 a olympijského vítěze z Londýna z roku 2012. V roce 2011 zvítězil v celkovém hodnocení světového poháru. V roce 2014 získal světový titul v maratonu. Na olympijských hrách v Riu 2016 vybojoval stříbrnou medaili. V letech 2010, 2011, 2012 a 2016 triumfoval v anketě Král cyklistiky. V české anketě Sportovec roku obsadil v letech 2011 a 2012 vždy 2. místo.\n\nPoprvé o sobě dal výrazněji vědět v roce 2003, kdy se stal juniorským mistrem světa i Evropy. Díky tomu se podíval i na olympiádu 2004 v Aténách, olympijský závod však kvůli defektu nedokončil. V dalších letech sbíral zkušenosti v kategorii do 23 let, v roce 2007 vybojoval v této kategorii stříbro na mistrovství Evropy a bronz na mistrovství světa.\n\nV roce 2008 vstoupil do kategorie Elite a postupně začal překonávat historicky nejlepší výsledky českých bikerů. Na mistrovství světa v německém St. Wendelu skončil jedenáctý, čímž o tři místa vylepšil dosud nejlepší český výsledek Miloslava Kvasničky z roku 1991. Na olympiádě 2008 v Pekingu skončil osmnáctý a o čtyři příčky tak vylepšil do té doby nejlepší český výsledek Radima Kořínka z Atén v roce 2004.\n\nV roce 2009 skončil na mistrovství Evropy jedenáctý, na mistrovství světa v australské Canbeře pak devátý. Medailové umístění v závodě Světového poháru se mu zatím vybojovat nepodařilo.\n\nV roce 2010 přišly první velké medailové úspěchy. V červenci v izraelské Haifě vybojoval titul mistra Evropy. Ve Světovém poháru ze šesti závodů stál třikrát na stupních vítězů, v závěrečném závodě v americkém Windhamu se dočkal svého prvního vítězství v této prestižní soutěži. Jeho výsledky mu vynesly třetí příčku v celkovém pořadí. Na mistrovství světa v kanadském Mont St. Anne nejprve pomohl k bronzu štafetě (ve složení Jaroslav Kulhavý, Ondřej Cink, Kateřina Nash a Tomáš Paprstka) a poté v individuálním závodě vybojoval stříbrnou medaili, když nestačil pouze na Španěla Hermidu. Poprvé byl zvolen nejlepším cyklistou roku, když vyhrál anketu Král cyklistiky.\n\nV roce 2011 triumf na evropském šampionátu zopakoval. Suverénně ovládl Světový pohár, vyhrál pět ze sedmi závodů. Celkový triumf měl jistý již po vítězství v předposledním závodě soutěže, který se jel v lyžařském SKI areálu v Novém Městě na Moravě. Na mistrovství světa v Champéry ve Švýcarsku přijel v roli největšího favorita. Úlohu splnil dokonale, domácího spolufavorita a druhého muže Světového poháru Schurtera porazil o celých 47 sekund. Skvělou sozónu uzavřel obhajobou vítězství v anketě Král cyklistiky a druhým místem v prestižní anketě Sportovec roku (před ním skončila jen wimbledonská šampiónka Petra Kvitová).\nVýsledky z předchozí sezóny jej pasovaly na favorita olympijského závodu v Londýně. Sezónu 2012 ovšem nezačal tak dobře jako předchozí, trápila jej drobná zranění a defekty. Na mistrovství Evropy v Moskvě titul neobhájil, dojel pátý. Ve Světovém poháru skončil celkově třetí, vítězství se však v žádném ze sedmi závodů nedočkal, maximem byla dvě druhá místa. Poté, co v předposledním závodě nedojel a v posledním závodě skončil třináctý, řada lidí mu přestala vzhledem k olympiádě věřit. On se však nenechal zviklat a skvěle se na nejdůležitější závod sezóny připravil.\n\nOlympijský závod horských kol se jel v poslední den londýnské olympiády, na náročné trati v Hadleigh Farm. Hlavním favoritem byl vzhledem k předchozím výsledkům v sezóně Švýcar Nino Schurter, který vyhrál čtyři závody Světového poháru, včetně posledního, který se jel těsně před olympiádou. Kulhavý se od začátku pohyboval na čele závodu a vyprovokoval rozhodující únik pětice jezdců. Z této pětice postupem času zbyli tři závodníci, o kterých bylo zřejmé, že si mezi sebou rozdělí medaile – Kulhavý, Schurter a Ital Marco Aurelio Fontana. V posledním kole nejprve zaútočil Fontana, ale z boje o zlato jej poté vyřadil defekt (uražená sedlovka). Kulhavý jezdil za Schurterem, ale zhruba dvě stě metrů před cílem nastoupil a Schurtera před sebe již nepustil. Získal tak pro Českou republiku čtvrté zlato z londýnské olympiády a první zlatou olympijskou cyklistickou medaili od rozdělení Československa.\n\nNa mistrovství světa v rakouském Saalfeldenu bojoval s únavou a ztrátou motivace. Dojel až třináctý, zklamání z olympiády si vítězstvím alespoň částečně vynahradil Švýcar Schurter. Kulhavý po skončení sezóny zvažoval přechod na silnici, pro rok 2013 se však nakonec rozhodl zůstat u horských kol. Opět zvítězil v anketě Král cyklistiky. I v anketě Sportovec roku skončil po roce opět druhý, předčila jej jen dvojnásobná olympijská vítězka Barbora Špotáková.\n\nV březnu 2013 se zúčastnil prestižního etapového závodu dvoučlenných týmů Cape Epic v Jihoafrické republice. Uctil tak památku svého týmového kolegy Jihoafričana Burry Standera, druhého muže v pořadí Světového poháru 2012 a dvojnásobného vítěze Cape Epic, který 3. ledna 2013 tragicky zahynul při automobilové nehodě. V závodě, považovaném za Tour de France horských kol, jel ve dvojici se Švýcarem Christophem Sauserem, mistrem světa horských kol z roku 2008 a dvojnásobným vítězem závodu z předchozích let (tehdy jel ve dvojici právě s Burrym Standerem). Vyhráli čtyři etapy ze sedmi a ovládli i celkové pořadí.\n\nNa olympijských hrách v Riu v roce 2016 obhajoval v závodě cross country zlato. Krátce po startu se dostal do čelní skupiny a postupně z ní spolu s Ninem Schurterem utvořili vedoucí pár, který ostatním pomalu ujížděl. V předposledním šestém kole nedokázal Kulhavý zareagovat na nástup švýcarského cyklisty a mezi oběma soupeři se vytvořil rozestup, který postupně rostl. Jaroslav Kulhavý si nicméně pohlídal své druhé místo a vybojoval stříbrnou medaili.\n\n\n\n\n\n\n\n\n\n\n\n"}
{"id": "423140", "url": "https://cs.wikipedia.org/wiki?curid=423140", "title": "Mistrovství světa v ledním hokeji žen 1999", "text": "Mistrovství světa v ledním hokeji žen 1999\n\nMistrovství světa v ledním hokeji žen 1999 se konalo od 8. dubna do 14. dubna 1999 ve finských městech Espoo a Vantaa. Mistrem světa se stal výběr hokejistek z Kanady.\n\nPět týmů se kvalifikovalo z předchozího Mistrovství světa v ledním hokeji žen 1997 (Kanada, USA, ČLR, Švédsko, Finsko) a doplnily je tři celky z dvoufázové kvalifikace. Do její druhé fáze postoupily přímo celky z 6. – 8. místa z předchozího Mistrovství světa v ledním hokeji žen 1997 a z 6. – 8. místa z Mistrovství Evropy v ledním hokeji žen 1996. Do první fáze postoupily celky z 9. – 12. místa z Mistrovství Evropy v ledním hokeji žen 1996. 7 týmů, které z kvalifikace nepostoupily pak spolu s Japonskem vytvořily skupinu B Mistrovství světa v roce 1999.\n\nO třetí místo zajišťující účast v elitní skupině se střetly celky, které se ve druhé fázi umístily na druhých místech ve skupinách. Zápas se hrál v Zuchwilu ve Švýcarsku.\nOsm účastníků turnaje bylo rozděleno na dvě čtyřčlenné skupiny. Zde týmy sehráli v rámci své skupiny jeden zápas každý s každým. První dva týmy s nejvíce body postoupily dále do medailových kol, kdežto zbylé dva hráli o konečné umístění v tabulce.\n\nVšechny časy jsou místní (URC+2)\n\nVšechny časy jsou místní (URC+2)\n\nSedm týmů, které z kvalifikace nepostoupily pak spolu s Japonskem vytvořily výkonnostně nižší skupinu B pro rok 1999, která se odehrála v Colmaru ve Francii.\n\nZbývající přihlášené týmy se střetly v kvalifikaci o skupinu B v roce 2000.\n\nEvropsko-africká kvalifikace byla odehraná v Székesfehérváru v Maďarsku.\nAsijská kvalifikace se hrála formou zápasů doma a venku v Pchjongjangu v Severní Koreji a v Almaty v Kazachstánu.\n\n"}
{"id": "423153", "url": "https://cs.wikipedia.org/wiki?curid=423153", "title": "Křen selský", "text": "Křen selský\n\nKřen selský (\"Armoracia rusticana\" nebo dříve \"Cochlearia armoracia\") je rostlina z čeledi brukvovitých (\"Brassicaceae\") pěstovaná pro svůj silně aromatický kořen, který se používá jako koření, zelenina či léčivý prostředek.\n\nKřen je nejštiplavějším kořením ze všech brukvovitých, s nimiž je také botanicky spřízněn a k nimž patří hořčice setá (bílá hořčice), brukev černá (černá hořčice), brukev sítinovitá (hořčice sareptská), řeřicha setá, ředkev setá, vodnice a ředkvička. Proto byl původně klasifikován i jako ředkev setá, hořčice, penízek, potočnice, rukev či lžičník. Starověké prameny nejasně rozlišují mezi různými druhy.\n\nPochází pravděpodobně z jihovýchodní Evropy a západní Asie (jihovýchodní Ukrajina) a do střední Evropy ho přinesli Slované v době stěhování národů (archeologické nálezy sahají ale až do 2. století). Nejstarší zmínka o křenu patří Hildegardě z Bingenu (Liber simplicis medicinae/Physica 1151–1158: \"Merrich calida est; et cum in Martio omnes herbae virescunt, tunc etiam merrich mollescit, sed tamen per breve tempus, et tunc comesta sanis et fortibus hominibus bona est, quoniam viriditatem bonorum humorum in eis confortat. ... Merredich ...\" – nyní německy \"Meerrettich\" (při popisu původu tohoto slova bývá někdy chybně používán překlad \"mořská ředkev\", zatímco slovo pochází ze starohornoněmeckého \"mer–ratih\", tj. nejspíše z latiny \"maior radix\" (\"větší kořen\"), tj. \"Meer\" ve slově \"Meerrettich\" neznamená \"moře\" ale původ slova je \"mehr\" neboli \"více\") a poté ho dál pravděpodobně šířili cisterciáci (u Bamberku, Štýrského Hradce či například Sedlecký klášter pod který spadal Malín) jako léčivou rostlinu (např. v Polsku ). V českých zemích je pěstován již od 12. století (malínský křen) a šlechtěn od 17. století (kdy se původní křen geneticky zvrhl v „černák“ a začal se zde pěstovat „hradák“ z Hradce Králové). Dnes je rozířen po celém světě a často zplaňuje na písčitých lokalitách podél rybníků a vodních toků. Ještě dnes je nazýván jako „chren“ v jidiš. Byl pravděpodobně jednou z \"hořkých bylin\" (součástí Seder od středověku – 13. století), které pojídají Židé během slavnostní hostiny zvané pesach („židovské velikonoce“) a symbolizuje hořkost otroctví v Egyptě (před rokem 1500 př.n.l.). Ve Slovinsku ještě nyní o Velikonocích křen symbolizuje hřebíky a hořkost utrpení Ježíše Krista . Možná je znám i z maleb v Pompejích (spíše jde ale o Raphanus sativus).\n\nŘecká mytologie uvádí, že má cenu zlata.\n\nSlovo \"křen\" pochází ze staroslovanského \"chreň\", slovanského \"chrěn\" (v jiných slovanských jazycích nyní jako např. \"chren\", \"hren\" či \"ren\"), staročeského \"chřěn\", kde slovanská náslovná skupina chr- byla přejata německým hláskovým systémem jako kr- (der Kren). Slovo \"kren\" (či \"chren\") se vyskytuje i v 5. století zaniklé ilyrštině. Řecky se řekne \"χρένο\" a starořecky \"κεράϊν\". Zajímavou shodou je Rennes (srbsky Ren), hlavní město Bretaně (Cochlearia armoracia se ve Francii označuje také jako cranson armoricain, cranson de Bretagne, kde roste), která byla dříve nazývána Armorica (názvu odvozeného od blízkosti moře).\n\nKřen je vytrvalá rostlina s mohutným kůlovým kořenem. Množíme ho výhradně vegetativně řízky (velmi podobný křen velkoplodý (\"Armoracia macrocarpa\") má více semen a množí se převážně semeny) z postranních kořenů asi 1 cm silných a 25 cm dlouhých, které vysazujeme do řádků na vzdálenost asi 60 cm šikmo tak, aby spodní konec sazenice byl asi 15 cm pod povrchem půdy. Aby se rostliny nevysilovaly tvorbou plodů, odřezáváme hroznovitá květenství vyrůstající do výše až 150 cm. Kořeny sklízíme druhým až třetím rokem na podzim nebo na jaře a ukládáme do bedniček s pískem do chladného sklepa, aby nevysychaly.\n\nKřen je velmi bohatý zdroj vitaminu C, provitamínů A – karotenů, minerálů (železo, hořčík,draslík, vápník a fosfor), antibakteriálních a fytoncidních látek.\nZe 100 g křenu získá naše tělo 50 mg vitamínu C. Obsahuje také hořčičné silice, glykosidy (glukosinoláty sinigrin, glukonasturtin, glukocochlearin), sinapin.\n\n\n\nPro obsah vitamínu C byl vedle dalších rostlin (například podobný lžičník lékařský) používán námořníky proti kurdějím. Petr I. Veliký přikázal, aby vodka, do které se přidává křen (nyní zvaná хреновуха), byla dostupná v množství 5 věrtelů (přibližně 1000 litrů) v daných místech po celé zemi jako lék.\n\n\n\n"}
{"id": "423154", "url": "https://cs.wikipedia.org/wiki?curid=423154", "title": "Vilém Pruský (1882–1951)", "text": "Vilém Pruský (1882–1951)\n\nKorunní princ Vilém Pruský (plným jménem Vilém Viktor August Arnošt korunní princ Pruský, : \"Kronprinz Wilhelm Victor August Ernst von Preußen\") (6. května 1882 v Postupimi – 20. července 1951 v Hechingenu)\n\nPrinc Vilém pocházel z hohenzollernské dynastie, jeho rodiči byli Vilém II. Pruský a Augusta Viktorie Šlesvicko-Holštýnská. Byl představitelem dynastie Hohenzollernů v letech 1941 – 1951, předchůdcem byl jeho otec, Vilém II. Pruský a nástupcem Ludvík Ferdinand.\n\nDne 6. června 1905 se v Berlíně stala jeho manželkou princezna Cecílie Meklenbursko-Zvěřínská (1886 – 1954).\n\n\n"}
{"id": "423155", "url": "https://cs.wikipedia.org/wiki?curid=423155", "title": "Restrikce", "text": "Restrikce\n\nRestrikce (z lat. \"re-stringo, re-strictum\" – škrtím, omezuji; nesprávně také \"restrinkce\") znamená omezení, například snížení počtu zaměstnanců, redukce nákladů, rozsahu služeb a podobná úsporná opatření. Užívá se pro omezení daná rozhodnutím státu nebo jiné autority, nikoli faktickými překážkami, nedostatky a podobně.\n\nV molekulární biologii je restrikce (restrikční štěpení) enzymatický pochod katalyzovaný restrikční endonukleázou, při kterém dochází k rozštěpení molekuly DNA ve specifické sekvenci.\n\n\n"}
{"id": "423157", "url": "https://cs.wikipedia.org/wiki?curid=423157", "title": "San Rocco (Pisa)", "text": "San Rocco (Pisa)\n\nSan Rocco je kostel v Pise na piazza dei Cavalieri patřící řádu rytířů svatého Štěpána.\n\nBudova kostela se jménem \"San Pietro in Cortevecchia\" je na tomto místě doložena z roku 1028. Roku 1575 proběhla kompletní rekonstrukce a přešel pod správu Compagnie di San Rocco (1578).\n\nArchitekt Cosimo Pugliani vedl rekonstrukci v letech 1630 až 1634 a přistavěl také oratoř.\n\nCompagnia byla zrušena roku 1782 a kostel přešel do soukromých rukou, pod diecézní správou je opět od roku 1899.\nInteriér uchovává výzdobu ze 13. století (v nikách), z 18. a 19. století (freska \"Svatý Roch\" od Venturiho), \"Madonu s dítětem\" z barvené terakoty (15. století). Nalevo od oltáře je malba \"Svatého Rocha\" od Soglianiho.\n\n"}
{"id": "423159", "url": "https://cs.wikipedia.org/wiki?curid=423159", "title": "Édouard Lucas", "text": "Édouard Lucas\n\nFrançois Édouard Anatole Lucas (4. duben 1842 Amiens - 3. říjen 1891) byl francouzský matematik. Lucas se proslavil svým studiem Fibonacciho posloupnosti a byly po něm pojmenovány související Lucasovy posloupnosti. Dále nalezl vzorec udávající hodnotu n-tého členu Fibonacciho posloupnosti.\n\nLucas studoval na École Normale Supérieure. Pracoval nejdříve na pařížské observatoři, později se stal v Paříži profesorem matematiky. Mezitím absolvoval vojenskou službu a zúčastnil se francouzsko- pruské války roku 1870.\n\nLucas formuloval úlohu, jejíž zadání ukládá dokázat, že pro \"N\" > 1 existuje jediné řešení Diofantické rovnice:\n\na to \"N\" = 24 a \"M\" = 70. Důkaz tohoto pozoruhodného tvrzení byl nalezen teprve roku 1918 s použitím hypereliptických funkcí; řešení má souvislost také s bosonovou teorií strun ve 26-rozměrném prostoru .\n\nLucas vyvinul metody testování přirozených čísel na prvočíselnost. V patnácti letech, roku 1857, začal písemně zkoumat prvočíselnost čísla 2 − 1 s použitím Lucasových posloupností. Roku 1876, po 19 letech zkoumání konečně dokázal, že 2 − 1 je prvočíslo; po tři čtvrtě století to bylo největší známé Mersennovo prvočíslo. Je pravděpodobné, že se bude jednat navždy o největší prvočíslo nalezené bez počítače, pouze s použitím tužky a papíru. Derrick Henry Lehmer později zdokonalil Lucasovy testy prvočíselnosti a vytvořil tzv. Lucas-Lehmerův test Mersennových čísel.\n\nLucas se také zabýval zábavnými matematickými problémy. Roku 1883 vynalezl hlavolam, který nazval Hanojské věže; zveřejnil jej pod pseudonymem \"N. Claus de Siam\", což je anagram jeho jména ve tvaru \"Lucas d'Amiens\" tj. \"Lucas z Amiensu\".\n\nLucas zemřel za neobvyklých okolností. Roku 1891, na slavnostní večeři každoročního sympozia \"Francouzského sdružení pro pokrok v přírodních vědách\" (\"Association française pour l'avancement des sciences\") upustil číšník v jeho blízkosti nádobí; úlomek talíře Lucase poranil na tváři. O několik dnů později zemřel v důsledku závažného zánětu kůže způsobeného pravděpodobně otravou krve. Dožil se tak věku pouze 49 roků.\n\n"}
{"id": "423171", "url": "https://cs.wikipedia.org/wiki?curid=423171", "title": "Seznam obcí v departementu Vaucluse", "text": "Seznam obcí v departementu Vaucluse\n\nToto je seznam obcí v departementu Vaucluse ve Francii, jichž je celkem 151:\n"}
{"id": "423175", "url": "https://cs.wikipedia.org/wiki?curid=423175", "title": "Jedenáct minut", "text": "Jedenáct minut\n\nJedenáct minut (portugalsky Onze minutos) je román brazilského spisovatele Paula Coelha vydaný poprvé nakladatelstvím Editora Rocco v Rio de Janeiro v roce 2003 . V Česku román vydalo nakladatelství Argo téhož roku. Knihu přeložila Lada Weissová.\n\nTouha autora napsat knihu o sexu a rukopis životopisu jedné prostitutky nechaný na recepci hotelu, kde měl Paulo konferenci, to byly dva základní impulsy pro napsání této knihy.\n\n„Byla jednou jedna prostitutka jménem Mária.“ tak zní první věta knihy. Hlavní hrdinkou knihy je mladá prostitutka Mária.\n\nMária se narodila do rodiny obchodního cestujícího a švadleny v malém brazilském městečku. V devatenácti letech dostudovala střední školu a začala pracovat v obchodě s látkami. Po čase se do ní zamiloval její vedoucí, ona ale jeho city neopětovala. Dva roky si vydělávala peníze, aby si splnila sen a to cestu do města Rio de Janeira. Při cestě se setkala s cizincem, který jí nabídl práci ve Švýcarsku, konkrétně se měla stát tanečnicí samby. Nakonec po jednodenním rozmýšlení souhlasila.\n\nObstarala si roční pracovní povolení a odjela do Švýcarska. Na místě ale zjistila, že musí zaměstnavateli zaplatit všechny výlohy spojené s jejím přijetím (letenka, nákladné šaty, boty, ubytování, strava). Takže ze slíbených 500 franků na týden se po odečtení výloh dostala na 50 franků. Podle svých výpočtů by musela pracovat nejméně rok aby vše zaplatila a mohla spořit na zpáteční letenku. Mária se začala učit francouzštinu a když se již dokázala obhajovat, šla za svým vedoucím a když mu pohrozila policejním stíháním, dal jí výpověď a odstupné. Místo aby se ale vrátila domů, rozhodla se dát na dráhu modelky.\n\nAni po třech měsících hledání práce ale žádnou nenašla. Po té době se jí ale ozvala agentura s nabídkou účasti na módní přehlídce pořádané arabským šejkem. S ním se nejdříve sešla v luxusní restauraci, poté ale zjistila, že z nabídky na přehlídku se vyklubala prostituce. Rozhodla se, že dokud se nebudu moct vrátit do Brazílie, bude si prostitucí přivydělávat. Tak získala práci v ženevském baru Copacabana.\n\nDevadesát dní před návratem do Brazílie potkala Mária v kavárně malíře portrétů a zamilovala se do něj. On ale byl častým návštěvníkem baru Copacabana a Máriu poznal, navíc nevěřil, že takový vztah má smysl. Den před odletem spolu strávili noc, i přesto se Mária rozhodla odjet domů. Přestože čekala, že za ní na letiště přijde, neukázal se. Ale letadlo, kterým cestovala, mělo mezipřistání v Paříži, kde na ni čekal.\n"}
{"id": "423179", "url": "https://cs.wikipedia.org/wiki?curid=423179", "title": "Palladiovy vily v Benátsku", "text": "Palladiovy vily v Benátsku\n\nMěsto Vicenza a Palladiovy vily v Benátsku je název kulturní památky světového dědictví UNESCO, která mimo město Vicenzu obsahuje řadu staveb italského architekta Andrea Palladia. Název této památky původně zněl pouze „Vicenza, Palladiovo město“ (angl. „Vicenza, City of Palladio“), přičemž zahrnovala jen stavby z Vicenzy. \n\nV roce 1996 byly však ke světovému dědictví začleněny i stavby mimo Vicenzu, a název tak byl rozšířen na ten současný.\n\nZřejmě nejznámější Palladiovou stavbou je vila La Rotonda na okraji Vicenzy.\n"}
{"id": "423185", "url": "https://cs.wikipedia.org/wiki?curid=423185", "title": "Melinda Czinková", "text": "Melinda Czinková\n\nMelinda Czinková (* 22. října 1982, v Budapešti, Maďarsko) je současná maďarská profesionální tenistka. Ve své dosavadní kariéře zatím vyhrála 1 turnaj WTA ve dvouhře.\n\nMelinda Czinková se zúčastnila 10 zápasů týmového Fed Cupu za tým Maďarska s bilancí 4-6 ve dvouhře a 2-0 ve čtyřhře.\n\n"}
{"id": "423190", "url": "https://cs.wikipedia.org/wiki?curid=423190", "title": "Seznam měst na Dominice", "text": "Seznam měst na Dominice\n\nToto je seznam měst na Dominice.\n\nZdaleka největší aglomerací na Dominice je Roseau, kde v roce 2001 žilo 20 211 obyvatel, což představuje asi 28% obyvatelstva celé země.\n\nV následující tabulce jsou uvedena sídla nad 100 obyvatel, výsledky sčítání obyvatelstva z 12. května 1991 a 12. května 2001 a farnosti (\"parishes\"), do nichž jednotlivá sídla náleží. Sídla jsou seřazena podle velikosti.\n\n\n"}
{"id": "423196", "url": "https://cs.wikipedia.org/wiki?curid=423196", "title": "Seznam měst na Grenadě", "text": "Seznam měst na Grenadě\n\nToto je seznam měst na Grenadě.\n\nV následující tabulce jsou uvedena sídla nad 100 obyvatel, výsledky sčítání obyvatelstva z 12. května 1991, odhady počtu obyvatel k 1. lednu 2005 a správní jednotky (farnosti (\"parishes\") a dependence), do nichž jednotlivá sídla náleží. Sídla jsou seřazena podle velikosti.\n\n\n"}
{"id": "423201", "url": "https://cs.wikipedia.org/wiki?curid=423201", "title": "Amitájus", "text": "Amitájus\n\nAmitájus (v sanskrtu; tib: Tsepagme, česky \"Buddha Neomezeného života\") je buddha dlouhého života, zásluh a moudrosti. Podle buddhistického učení je možné v nás tyto kvality, díky meditaci na Amitájuse, rozvinout. Cílem praxe Buddhy Neomezeného života je dosažení nesmrtelného stavu osvícení. V buddhismu je tento buddha používán také k odstranění překážek, které by mohly dostávat životy ostatních do nebezpečí.\n\nBuddha Neomezeného života má červenou barvu a je zobrazován v sedící pozici s rukama složenýma v klíně, držící misku s nektarem a stromem dlouhého života. Sedí v plné meditační pozici na lotosovém květu a měsíčním disku.\n\n"}
{"id": "423203", "url": "https://cs.wikipedia.org/wiki?curid=423203", "title": "Ansouis", "text": "Ansouis\n\nAnsouis je francouzská obec v departementu Vaucluse, v regionu Provence-Alpes-Côte d'Azur. Patří mezi \"Nejkrásnější vesnice Francie\".\n\nSousední obce: Cucuron, Sannes, Pertuis a Villelaure.\n\n\"Počet obyvatel\"\n\n"}
{"id": "423206", "url": "https://cs.wikipedia.org/wiki?curid=423206", "title": "Seznam měst na Svaté Lucii", "text": "Seznam měst na Svaté Lucii\n\nToto je seznam měst na Svaté Lucii.\n\nZdaleka největší aglomerací na Svaté Lucii je Castries, kde 1. ledna 2005 žilo 40 318 obyvatel, což představuje asi čtvrtinu obyvatelstva celé země.\n\nV následující tabulce jsou uvedena největší sídla, výsledky sčítání obyvatelstva z 12. května 1991 a 12. května 2001, odhady počtu obyvatel k 1. lednu 2005 a distrikty (\"quarters\"), do nichž sídla náleží. Počet obyvatel se vztahuje na vlastní sídlo bez předměstí. Sídla jsou seřazena podle velikosti. \n\n\n"}
{"id": "423208", "url": "https://cs.wikipedia.org/wiki?curid=423208", "title": "Liptice", "text": "Liptice\n\nLiptice () je bývalá obec v okrese Teplice v Ústeckém kraji, která zanikla v 70. letech 20. století z důvodů těžby uhlí. Lipticemi vedla také železniční trať Ústí nad Labem – Chomutov. Obec zaniklou v roce 1976 dnes připomíná jen název katastrálního území a Liptická vyhlídka postavená na zrekultivované výsypce Pokrok.\n\nKatastrální území Liptice měří 2,69 km².\n\nKostel svatého Petra a Pavla pocházející z roku 1727 zanikl spolu s obcí.\n\n"}
{"id": "423218", "url": "https://cs.wikipedia.org/wiki?curid=423218", "title": "Vaucluse (departement)", "text": "Vaucluse (departement)\n\nVaucluse [] je francouzský departement v regionu Provence-Alpes-Côte d'Azur.\n\nDepartement Vaucluse sousedí s departementy Gard, Ardèche, Alpes-de-Haute-Provence a Bouches-du-Rhône.\n\nAvignon, Orange, Gordes\n\n"}
{"id": "423223", "url": "https://cs.wikipedia.org/wiki?curid=423223", "title": "Wayne Odesnik", "text": "Wayne Odesnik\n\nWayne Odesnik (* 21. listopadu 1985 v Johannesburgu, Jihoafrická republika) je bývalý americký profesionální tenista. Ve své kariéře zatím nevyhrál žádný turnaj ATP World Tour. Dne 18. března 2015 dostal 15letý trest za opakovaný doping.\n\n"}
{"id": "423224", "url": "https://cs.wikipedia.org/wiki?curid=423224", "title": "Dordže Čhang", "text": "Dordže Čhang\n\nDordže Čhang (v tibetštině, skt: Vadžradhara, česky \"Držitel diamantu\") je buddha dharmakáji, stavu pravdy. Je stejným duchovním kontinuem jako Buddha Šákjamuni. Buddha Dordže Čhang je používaný převážně ve vadžrajánovém buddhismu.\n\nBuddha Dordže Čhang má tmavě modrou barvu a sedí v plné meditační pozici na lotosovém květu a měsíčním disku. Ruce má zkřížené před srdcem a drží v nich dordže a zvonek, symbolizující spojení soucitu a moudrosti. Na sobě má ornamenty stavu radosti. V některých vyobrazeních je mírně nakolněný na pravou stranu.\n\n"}
{"id": "423231", "url": "https://cs.wikipedia.org/wiki?curid=423231", "title": "Kremerova cena", "text": "Kremerova cena\n\nKremerova cena je ocenění pro konstruktéry letadel poháněných lidskou silou, kterou od roku 1959 vypisuje britská The Man Powered Aircraft Group of the Royal Aeronautical Society (Skupina pro lidskou silou poháněná letadla při Královské letecké společnosti). Ceny jsou nazvány po britském průmyslníkovi Henry Kremerovi, který tato ocenění finančně podporuje.\n\nPrvní Kremerova cena (s mezinárodní platností) byla vypsána v roce 1959 pro konstruktéra letadla poháněného pouze lidskou silou, které bude schopno odstartovat, ve výšce minimálně 10 stop (3 metry) obletět trasu ve tvaru osmičky okolo dvou pilonů umístěných 0,5 míle (cca 800 metrů) od sebe, a opět přistát. Původní odměna byla ve výši 5000 £, postupně byla zvyšována až v roce 1973 dosáhla hodnoty 50 000 £.\nTuto odměnu a ocenění získal tým americké společnosti AeroVironment Inc. okolo Paula B. MacCreadyho a Dr. Petera B.S. Lissamana, když dne 23. srpna 1977 absolvoval určenou trasu pilot Bryan Allen s letadlem nazvaným Gossamer Condor (pavučinový kondor). Let se uskutečnil na letišti Shafter v Kalifornii.\n\nJeště v roce 1977 byla vypsána nová cena (odměna 100 000 £, opět mezinárodní platnost) a pro její získání nyní bylo potřeba přeletět kanál La Manche z Anglie do Francie. Podmínky splnil jako první opět tým Paula B. MacCreadyho, když kanál La Manche úspěšně přeletěl Bryan Allen dne 12. června 1979 na letadle nazvaném Gossamer Albatross. Ten trať 35,8 km zvládl ve výšce 1,5 metru nad hladinou za 2 hodiny a 49 minut. Během letu dosáhl maximální rychlosti 28,96 km/h.\n\nDalší cena byla vypsána v roce 1979 (odměna 10 000 £) a podmínky pro její získání byly stejné jako u první ceny. Nyní ovšem bylo omezení, že vítězem se může stát jen neamerický občan/tým. Toto ocenění získal 19. června 1984 profesor Gunter Rochelt z Německa s letounu Musculair I, který pilotoval jeho 17letý syn Holger.\n\nTato cena z roku 1983 je udělována při zvýšení světového rekordu v rychlosti letu lidskou silou poháněného letadla. Odměna ve výši 100 000 £ je rozdělena tak, že 20 000 £ získal první, kdo uletěl vzdálenost 1500 metrů v době kratší než tři minuty, a 5000 £ poté získá každý, kdo předcházející rekord překoná alespoň o 5 % jeho hodnoty. \n\nCena \"The Kremer International Marathon Competition\" s odměnou 50 000 £ nebyla dosud udělena. Pro její získání je nutno v čase pod 1 hodinu ulétnou trasu uvedenou v pravidlech (létá se určená sestava mezi pilony vzdálenými od sebe 4051 metrů), jejíž celková délka odpovídá přibližně délce maratonu (42,195 km).\n\nCena \"The Kremer International Sporting Aircraft Competition\" s odměnou 100 000 £ také nebyla dosud udělena. Pro její získání je nutno postavit sériově vyrábitelné letadlo poháněné lidskou silou, které lze použít v povětrnostních podmínkách běžných pro Velkou Británii.\n\n\n"}
{"id": "423232", "url": "https://cs.wikipedia.org/wiki?curid=423232", "title": "Transjugulární intrahepatální portosystémová spojka", "text": "Transjugulární intrahepatální portosystémová spojka\n\nTransjugulární intrahepatální portosystémová spojka (TIPS) je metodou intervenční radiologie sloužící ke snížení portální hypertenze zejména u pacientů s dlouhodobě nekontrolovatelným krvácením z jícnových varixů nebo s refrakterním ascitem. Spočívá ve vytvoření spojky, kanálu, zkratu mezi portálním řečištěm (povodí cév před játry) a systémovým řečištěm (dolní dutou žilou). Provádí se miniinvazivně, tzn. jen pomocí nástrojů zavedených do žil. (transjugulárně). Tato symptomatická léčba není metodou první volby zejména pro riziko výskytu či zhoršení jaterní encefalopatie, jiné mnohé komplikace a v neposlední řadě vysokou cenu. Zakladatelem TIPS je Josef Raš, český lékař, který v exilu poprvé vyslovil myšlenku tohoto teraputického postupu. Prvního klinického užití se tato metoda dočkala v roce 1988 (G.Richter et.al., Freiburg) a její indikace se díky narůstajícím zkušenostem rozšiřuje.\n\nPortální hypertenze (PH) je ve zkratce následkem ztíženého odtoku krve z portálního řečiště. Příčiny lze dělit dle lokalizace na prehepatální, hepatální a posthepatální, z nichž nejčastější je hepatální typ při cirhotické přestavbě jater. Ta je v našich poměrech nejčastěji způsobena virovými hepatitidami, alkoholovým abusem, nejrůznějšími metabolickými chorobami, cholestázou apod. Závažnost cirhózy lze hodnotit dle Child-Plughovy klasifikace (hladina bilirubinu, albuminu, INR, ascités, encefalopatie). Cirhóza na sebe váže další komplikace, jako je jaterní encefalopatie, hemoragická diatéza, snížené hladiny bílkovin, ascités, které někdy ztěžují nebo znemožňují provedení TIPS. Diagnostika PH se opírá o průkaz zvýšeného tlaku v portální žíle, a to volně nebo v zaklínění. Hodnota rozdílu mezi tlakem v portálním a systémovém řečišti 13 mmHg již signalizuje vysokou pravděpodobnost krvácení z jícnových varixů. Dále lze pro diagnózu PH použít UZ v reálném čase, kterým můžeme hodnotit i náplň v.portae, v. lienalis či přítomnost dilatovaných portokaválních anastomóz, nebo jiné metody prokazující dilatované jícnové varixy (endoskopie, kontrastní rtg jícnu). \n\nPacienti indikovaní k TIPS by měli disponovat určitou funkční rezervou jaterního parenchymu.\n\nV případě, že se akutní situaci nepodařilo zvládnout jinými běžnými postupy, tj. po oběhové stabilizaci co nejrychlejší endoskopie se sklerotizací nebo ligací popř. koilizací varixů, balónková tamponáda (max.24h), podávání terlipressinu (1mg/4h i.v.), event. opakování endoskopie.\n\nkterý neodpovídá na běžnou léčbu spironolaktonem či punkcemi. Ascités lze symptomaticky léčit i chirurgickými metodami jako ručně ovládaná peritoneourinární drenáž nebo peritoneovenózní shunty, před kterými TIPS vyniká svou neinvazivitou.\n\nBudd-Chiariho syndrom, hepatorenální syndrom, dekomprese v. portae před transplantací jater.\n\n\nU akutního krvácení se musí dosáhnout oběhové stability. Dále před provedením TIPS je nutné zjistit jaterní, popř. ledvinné selhání, provést krevní testy, popř. je upravit do normy (INR pod 1,8 a trombocyty nad 50 000 v mikrolitru) např. pomocí mražené plazmy, testovat latentní jaterní encefalopatii, podat profylakticky ATB, nakřížit krev a připravit si případné krevní transfúze. Pacient je na lačno 4–6 hodin. Během výkonu se monitoruje EKG, krevní tlak a saturace kyslíkem.\n\nDynamické CT (počítačová tomografie)nebo lépe MR (magnetická rezonance) jater nám dobře ozřejmí anatomické vztahy jaterních cév. Těsně před výkonem se pak zaměřuje pravá či levá v. jugularis interna. Nutná je portografie provedená vstříknutím oxidu uhličitého do jaterní žíly pomocí zaklíněného dvouluminiscenčního katetru již během výkonu. Portografii lze též provést nastříknutím kontrastní látky do a. mesenterica superior nebo a. lienalis. Celý výkon je veden pod skiaskopií.\n\nLékař zavede vodič z v. jugularis interna do dolní duté žíly. Po něm zavede katetr, kterým nasonduje pravou jaterní žílu. Sem zavede vodič, katetr i 10F sheat. Dalším katetrem 5F provede měření tlaku v zaklínění (tím se zjistí tíže portální hypertenze) a injekcí CO zobrazí portální řečiště. Pole sleduje z přední a boční projekce skiaskopií. Samotná punkce se vede směrem k pravé větvi porty, ventrokaudálně podél páteře asi 2–3cm. Tuto část výkonu, nejnáročnější na zkušenosti, lze monitorovat UZ (ultrasonografie) nebo vstříknutím jodové KL do nebo kolem větví porty podle toho, kde se jehla nachází. Když má operatér pocit, že proniknl do větve porty, aspiruje stříkačkou s KL a při objevení krve injektuje KL. Zobrazí-li se větev porty, 5F katetrem zavede tuhý vodič opatrně až do v. portae. Zobrazí ještě přímo portální řečiště, aby se přesvědčil, že nedošlo k perforaci stěny, a změří tlak ve v. portae a porovná s tlakem jaterní žíly. Přitom lze zobrazit i varixy v jícnu nebo žaludku, které je možné intervenčně embolizovat. Poté dilatuje kanál katetrem nebo balonkem (v závislosti na tuhosti jaterní tkáně) na 8–10mm (dle předchozích epizod jaterní encefalopatie, věku atd.). Pomocí kalibračního katetru si změří délku kanálu a vybere příslušný stent (kovová spirála držící tvar, vytvoří se tak stálý kanál) nebo stentgraft (je stent potažený zevnitř nebo zvenku biologickým nebo umělým materiálem, který tak vytvoří stěnu kanálu, spojky). Ten se zavede a samoexpanzí upevní.\n\nMezi četné komplikace patří\n\nStatistiky hovoří až o 98% technické úspěšnosti (tj. dosažení portosystémového gradientu pod 12 mmHg). Znatelná redukce ascitu během 1 měsíce probíhá v 50–90 % případů. Obecně nemocní léčení pomocí TIPS mají delší a kvalitnější přežívání než ti, kteří podstoupili jiný způsob léčby. Úmrtnost během 1. měsíce po nekomplikovaném výkonu je minimální nebo žádná. Při perioperačním krvácení je úmrtnost 3–30% během prvního měsíce. S horším zařazením pacienta s cirhózou do Child-Plughovy klasifikace klesá jeho roční přežití od 75 % (A) ke 45 % (C). Provádění TIPS po transplantaci jater přináší benefit jen okrajově.\n\n\n\n\n"}
{"id": "423236", "url": "https://cs.wikipedia.org/wiki?curid=423236", "title": "Run-D.M.C.", "text": "Run-D.M.C.\n\nRun-D.M.C. je rapová kapela založená roku 1982 v New Yorku. Její členové jsou Joseph \"Run\" Simmons, Darryl \"D.M.C.\" McDaniels (oba narozeni roku 1964) a Jason \"Jam Master Jay\" Mizell\" (1965-2002). Na úspěchu jejich prvního alba měl významný podíl producent Rick Rubin. V roce 1985 se dostávají do filmu Krush Groove a o rok později vydávají další album Raisin' hell a prosazují se (zejména ve Velké Británii) hitem \"Walk This Way\".\n\n\n"}
{"id": "423238", "url": "https://cs.wikipedia.org/wiki?curid=423238", "title": "KFOR", "text": "KFOR\n\nKFOR (zkratka z anglického \"Kosovo Force\") je označení pro mezinárodní mírové operace v rámci NATO na území Kosova, které byly zahájeny 12. července 1999 v operaci pod názvem Joint Guardian, přejmenované v dubnu 2005 na Joint Enterprise. Do Kosova byly jednotky vyslány na základě rezoluce Rady bezpečnosti OSN číslo 1244 ze dne 10. června 1999 za účelem dosažení trvalého míru a stability v oblasti postižené válkou. Jednotky KFOR tak působí v Kosovu jako jednotky zajišťující pořádek a bezpečnost, spadajíce pod velení mise OSN v Kosovu (UNMIK). Rezoluce měla za následek vyhlášení autonomie Kosova a ztráty kontroly Srbska nad touto oblastí.\n\nJednotky KFOR vstoupily na území Kosova 12. června 1999 s mandátem OSN, dva dni po schválení rezoluce 1244 jako důsledek závažné humanitární krize, která na území propukla. Různé vojenské a polovojenské jednotky ze Svazové republiky Jugoslávie vedly denně boje s Kosovskou osvobozeneckou armádou na území Kosova o jeho nadvládu. Doprovázející etnické čistky donutily přibližně jeden milión lidí opustit své domovy a zaplavit okolní oblasti jako uprchlíci.\n\nPřítomnost jednotek KFOR v Kosovu byla potvrzena během konání sumitu NATO ve Vilniusu během 7. až 8. února 2008. Mezinárodní jednotky v Kosovu jsou tvořeny mnoha národy a to včetně jednotek armády České republiky, které zde působí v rámci rozhodnutí vlády ČR ze dne 4. října 2006 usnesením číslo 1114, později upřesněn 22. října 2007 usnesením 1179 a to v celkovém počtu 550 osob pro začátek roku 2009.\n\nJednotky KFOR zůstávají v Kosovu i po jednostranném vyhlášení nezávislosti Kosova na Srbsku ze dne 17. února 2008 pod mandátem OSN.\n\n\nJednotky české armády jsou v Kosovu přítomny již od roku 1999, jsou dislokovány na základně Šajkovac v severovýchodní části oblasti. Jednotky působí i na hlavním velitelství v Prištině, na základně Camp Ville u obce Lipjan a jako příslušníci Vojenské policii.\n\nV současné době působí na velitelství KFOR sedm českých vojáků. Ti se v mezinárodním štábu podílejí na plnění operačního úkolu.\nÚčast Úkolového uskupení Armády České republiky byla v misi KFOR ukončena 3. listopadu 2011 příletem poslední části vojáků z Kosova do České republiky.\n\n\n"}
{"id": "423242", "url": "https://cs.wikipedia.org/wiki?curid=423242", "title": "Pěšina", "text": "Pěšina\n\nPěšina je úzká vyšlapaná cestička v přírodním terénu, určená převážně pro pěší provoz, která nevznikla cílenou stavební činností, avšak mohly na ní být provedeny dodatečné místní stavební (zemní) úpravy. Povrch pěšiny je zhutněn zešlapáním a proto zpravidla na rozdíl od okolní plochy není porostlý vegetací nebo je jeho vegetační skladba pozměněna. Pěšiny mohou být vyšlapané i zvěří či zvířaty, někdy se jako pěšiny označují i cestičky vyjeté jízdními koly. Slovo stezka označuje cestičku o něco vyšší kvality, záměrně budovanou. Pěšina je místní komunikací IV. třídy nebo účelovou komuníkací.\n\nV českém zákoně o ochraně přírody a krajiny jsou pěšiny bez bližší definice jmenovány jako součást výčtu „veřejně přístupné účelové komunikace, stezky a pěšiny“ (v jiné formulaci nahrazeném společným slovem cesty): podléhají evidenci obecního úřadu a mimo zastavěné území obce je zakázáno je zřizovat nebo rušit bez souhlasu pověřeného obecního úřadu (v Praze úřadu městské části).\n\nV ČSN 73 6108 Lesní dopravní síť (3/1996) je v požadavcích na projektování stanoveno, že lesní pěšiny se zřizují tak, aby podchytávaly turisticky zajímavá místa (kardinální body), a že jejich povrch je výhradně přírodní (přirozené podloží, kámen, dřevo).\n\nFriedrich Hayek na příkladu pěšin vysvětloval svou filosofii spontánního řádu. Společenské instituce jako jazyk, právo, morálka nebo tržní ekonomika podle ní nevznikly lidským rozumem, ale jsou výsledkem jednání miliónů jednotlivců, z nichž každý má své vlastní hodnoty a sleduje své vlastní cíle. Přestože každý jednotlivec sleduje jen svůj cíl, výsledkem je něco, co je užitečné i pro ostatní. Hayek tento proces vysvětluje na vzniku pěšiny v lese: první člověk, který prošel lesem, vyšlapal stopu, a další lidé ji využili, protože se jim v ní lépe šlo. Každý z nich přispěl k vyšlapání pěšiny užitečné ostatním, ačkoliv sám sledoval jen svůj zájem.\n\n"}
{"id": "423255", "url": "https://cs.wikipedia.org/wiki?curid=423255", "title": "Janovické rudohoří", "text": "Janovické rudohoří\n\nJanovické rudohoří ( , ) je nejvýchodnější pohoří Krkonošské oblasti. Nachází se v polském Dolním Slezsku. Spojují Krkonoše na jihu s Kačavskými horami na severu a oddělují Jelenohorskou kotlinu od Lubawské brány. Z východu a ze severu je velkým obloukem obtéká řeka Bobr.\n\nPřed 2. světovou válkou patřilo Dolní Slezsko k Německu a německý název pohoří odkazoval na obec \"Landeshut in Schlesien\", dnešní Kamenná Hora jihovýchodně od hor. Polský název zase odkazuje na obec Velké Janovice severně od hor. Název \"rudohoří\" pak odráží staleté dolování kovových rud (zlato, olovo, měď, arzén).\n\nHlavní hřeben se táhne v délce 16 km severojižním směrem od Velkých Janovic na severu až po Przełęcz Kowarska (727 m), průsmyk, který odděluje rudohoří od Krkonoš. Przełęcz Rudawska (740 m) dělí hlavní hřeben na severní a jižní část. Nejvyšším vrcholem je Skalnik (945 m) v jižní části, na severu jsou to Dzicza Góra (891 m) a Wołek (878 m). Do stran se rozbíhá několik bočních hřebenů, z nichž nejdůležitější je ten severozápadní, který se též nazývá Sokole Góry \"(Sokolí hory).\" Od zbytku pohoří je oddělen hluboce zaříznutým průsmykem Karpnicka Przełęcz (475 m). Nejvýraznějšími vrcholy Sokolích hor jsou Krzyżna Góra (654 m) a Sokolik (642 m), které tvoří téměř symetrickou dvojici, viditelnou z celé Jelenohorské kotliny.\n\nV roce 1989 byl založen Rudawski Park Krajobrazowy (\"Rudavský přírodní park\") o rozloze 88 km². Od té doby je téměř celé pohoří chráněné.\n\nZejména na severu v malebných Sokolích horách jsou k vidění dramatické, až 60 m vysoké skály a skalní útvary. Mezi nejznámější patří \"Most Skalny\" (skalní most), \"Skalne Bramy\" (skalní brány) a \"Starościńskie Skały.\" Janovické rudohoří je po Vysokých Tatrách druhý nejoblíbenější horolezecký terén v Polsku. Na východě pohoří u obce Wieściszowice se nacházejí \"Kolorowe Jeziorka\" (barevná jezírka) – tři jezera, která vznikla propadem starých důlních šachet. Kysličníky kovů způsobují purpurové, zelené a azurové zabarvení vody. V rudohoří stojí nejstarší horská bouda Sudet, \"Szwajcarka\" (původně německy \"Schweizerei)\" z roku 1823. V horách je velmi hustá síť značených cest. Vrcholy a průsmyky nabízejí jedny z nejhezčích výhledů na Krkonoše na jihozápadě a Góry Wałbrzyskie na východě.\n\nDalší zajímavostí je \"Stary Trakt Kamiennogórski,\" stará zemská cesta (uzavřená pro motorová vozidla) přes \"Przełęcz pod Bobrzakiem\" (805 m) v jižním hřebeni, která byla vybudována v roce 1778 a zůstala dodnes v původním stavu. Kdysi po ní jezdily poštovní dostavníky z Vratislavi přes Svídnici do Jelení Hory. Nejznámější obcí rudohoří jsou Karpniki (dříve německy \"Fischbach)\" na západním výběžku Sokolích hor, kde se nachází bývalá letní rezidence pruských králů.\n"}
{"id": "423263", "url": "https://cs.wikipedia.org/wiki?curid=423263", "title": "Plumlov (rozcestník)", "text": "Plumlov (rozcestník)\n\nPlumlov může znamenat:\n\n"}
{"id": "423270", "url": "https://cs.wikipedia.org/wiki?curid=423270", "title": "Hyperkonjugace", "text": "Hyperkonjugace\n\nHyperkonjugace nastává při spojení alkylových skupin s násobnou vazbou. σ-vazby se mohou částečně chovat jako volné elektronové páry, které se konjugují se sousední vazbou π. Dochází ke zkrácení jednoduché vazby C-C v sousedství násobné vazby, tím se zvýší energie a stabilita jednoduché vazby. Velikost hyperkonjugace roste s počtem vodíku na uhlíku vedle násobné vazby.\n\nHyperkonjugace ovlivňuje několik důležitých vlastností:\n\n"}
{"id": "423279", "url": "https://cs.wikipedia.org/wiki?curid=423279", "title": "Clickair", "text": "Clickair\n\nClickair byla španělská nízkonákladová letecká společnost, která měla základnu na letišti v Barceloně. Byla založena 1. listopadu 2006, zakládající společnosti byly Cobra, Iberia Líneas Aéreas, Iberostar, Nefinsa a Quercus Equity, přičemž každá vlastnila 20% akcí.\n\nV červnu 2008 aerolinka oznámila, že se bude spojovat s leteckou společností Vueling. Fúze se společností Vueling byla dokončena 15. června 2009, po spojení společnost vystupuje pod názvem Vueling. V roce před ukončením provozu 2009 Clickair provozoval 23 letadel typu Airbus A320.\n\nZ Prahy nabízel tento dopravce přímé lety do Barcelony.\n\n\n"}
{"id": "423280", "url": "https://cs.wikipedia.org/wiki?curid=423280", "title": "Kateřina z Braganzy", "text": "Kateřina z Braganzy\n\nKateřina z Braganzy, portugalsky \"Catarina de Bragança\") (25. listopadu 1638, Vila Viçosa – 31. prosince 1705, Lisabon), byla rodem portugalská infantka a jako manželka anglického krále Karla II. anglická královna.\n\nKateřina se narodila jako portugalská infantka, dcera vévody Jana II. z Braganzy, pozdějšího portugalského krále Jana IV. (1604–1656), a jeho manželky Luisy de Guzmán (1613–1666). Vzdělání a výchovy se jí dostalo v klášteře, přesto byla úzce spjata se svou matkou.\n\nManželství Kateřiny s Karlem II. mělo upevnit portugalsko-anglické spojenectví po odstoupení Francie od příměří s Portugalskem na základě smlouvy v roce 1659. Jako věno Portugalsko postoupilo Anglii své kolonie Tanger a Bombaj. Sňatek se uskutečnil po jejím příjezdu do Portsmouthu 14. května 1662; vzhledem k rozdílnému vyznání snoubenců proběhly dva obřady – nejprve tajný katolický, následovaný veřejným anglikánským 21. května. Katolické vyznání Kateřiny bylo posléze i důvodem toho, že nebyla nikdy korunována, neboť katolíci měli účast na anglikánských obřadech zapovězenu.\n\nKateřinino sžívání se s novým domovem nebylo lehké: zpočátku měla potíže s jazykem, musela se vyrovnat s konflikty mezi katolíky a anglikány, byla vystavena četným královým nevěrám. Největším nejen jejím problémem ovšem byla skutečnost, že třebaže měl Karel II. značný počet nemanželských dětí, od Kateřiny se legitimního potomka nedočkal: všechna její čtyři těhotenství skončila potratem, poslední v roce 1669; to výrazně spolupůsobilo při vzniku značných dynastických i politických turbulencí v pozdější době, především pak po smrti Karla II. Kateřinina pozice byla tedy velmi obtížná, Karel však nikdy nepřistoupil na rozvod. Mezi lidem byla velmi populární a oblíbená; oblibu a úctu jí postupem času získaly její vlastnosti – slušnost, jemnost, čestnost a nelíčená laskavost a dobrota; těchto vlastností si nepochybně cenil i její manžel, stejně jako toho, že nikdy (na rozdíl od jeho milenek) neměla ambice ovlivňovat jeho politická rozhodnutí a politickou situaci ve státě obecně.\n\nPo manželově smrti (1685) Kateřina zůstala po dobu vlády Jakuba II. v Anglii. Po intronizaci Viléma III. Oranžského a Marie II. se v březnu 1692 vrátila do Lisabonu a stáhla se do ústraní paláce Bemposta, kde žila velmi klidně a tiše, až spartánsky. V roce 1704 těžce onemocněl její bratr, král Petr II. a Kateřina byla jmenována regentkou (následník trůnu, pozdější král Jan V., byl v té době teprve patnáctiletý). Vládla tak dobře a úspěšně, že její regentství bylo v roce 1705 prodlouženo. 31. prosince 1705 nicméně Kateřina umírá ve svých sedmašedesáti letech na následky koliky; její bratr zemřel téměř přesně za rok po ní (9. prosince 1706).\n\nKateřina je pochována v Klášteře svatého Jeronýma v Belémě (nyní předměstí Lisabonu).\n\n\n\n"}
{"id": "423281", "url": "https://cs.wikipedia.org/wiki?curid=423281", "title": "Crespi d'Adda", "text": "Crespi d'Adda\n\nCrespi d'Adda je malé město v italské Lombardii čítající okolo sedmi set obyvatel. Je známé především díky tomu, že patří ke kulturním památkám světového dědictví. Jedná se o původně dělnické město s jedinečnou architekturou, jehož počátky sahají do konce 19. století.\n"}
{"id": "423284", "url": "https://cs.wikipedia.org/wiki?curid=423284", "title": "Lesní cesta", "text": "Lesní cesta\n\nLesní cesta je v českých pravidlech silničního provozu zmíněna jako druh účelové komunikace. Lesní cesta je termín vyhrazený pro komunikace sloužící primárně lesnímu hospodářství; turistickým a jiným veřejným účelům slouží kromě nich ještě lesní stezky a lesní pěšiny. Zatímco silnice procházející lesem se nepovažuje za součást lesa, na lesní cesty se zpravidla vztahuje lesní zákon. Některé lesní cesty patří přímo vlastníkovi lesa, některé patří jiným vlastníkům. V roce 2016 nová ČSN 73 6108 dosavadní lesní cesty 3. třídy přejmenovala na lesní svážnice a lesní cesty 4. třídy přejmenovala na technologické linky, čímž došlo k významnému zúžení pojmu lesní cesta. \n\nSíť lesních cest v Česku byla rozvíjena zejména v 50. až 80. letech 20. století, poté probíhaly hlavně rekonstrukce. \n\nV Česku je asi 160 tisíc km lesní dopravní sítě, z toho zhruba 47 tisíc km spadá do 1. a 2. třídy, 42 tisíc km do 3. třídy a 72 tisíc km do 4. třídy. V roce 2006 byla celková délka lesních cest kategorií 1L a 2L v Česku asi 46 tisíc km, z toho asi 12 tisíc km patřilo jiným vlastníkům než vlastníkovi lesa. Hustota cest 1L a 2L byla v průměru 18 m/ha, přičemž v rovinách je modelová hustota kolem 15 m/ha, v pahorkatinách 22,5 m/ha a v horách 27,5 m/ha. Největší hustota byla v Jihočeském kraji, a to 25 m/ha (z toho 19 m/ha patří vlastníkům lesa), nejmenší hustota ve Středočeském kraji, kde je kolem 14 m/h, z toho asi 7 m/ha patří vlastníkům lesa. \n\nPří přípravě nové technické normy, která byla vydána roku 2016, byly prostudovány analogické zahraniční normy a proveden průzkum odvozních souprav. Podle odhadu bylo pro odvoz dříví z lesa užíváno v Česku asi 600 odvozních souprav, z toho podrobnější informace byly v rámci průzkumu zjištěny o 207 z nich. 53 % byly soupravy návěsové, 30 % přívěsové a 17 % polopřívěsové. Tahače převažovaly značky Scania (33 %) a MAN (24 %), mezi přípojnými vozidly výrazně dominovala značka Doll (43 %). Pro tvorbu prostorových požadavků normy byla zvolena souprava o délce 21 metrů.\n\nTechnické normy: \n\nLesní cesty jsou v Česku definovány a kategorizovány v ČSN 73 6108. ČSN 73 6108 Lesní dopravní síť (3/1996) rozdělovala lesní cesty do 4 skupin, tedy na lesní cesty 1. až 4. třídy (zkratky 1L až 4L), a samostatně zmiňovala lesní stezky a lesní pěšiny. ČSN 73 6108 Lesní cestní síť nazývá lesními cestami již jen lesní cesty 1. a 2. třídy, zatímco dosavadní lesní cesty 3. a 4. třídy uvádí jako dopravní trasy pro produkční funkce lesa, které nově již nespadají do zákonné definice pozemní komunikace, označení 3L a 4L jim však zůstalo.\n\nLesní cesta 1. třídy je odvozní cesta umožňující celoroční provoz směrodatným vozidlem, vybavená vozovkou umožňující zimní údržbu. Minimální šířka jízdního pruhu je 3 metry a minimální průjezdní šířka 4 metry. Maximální podélný sklon je 10 %, v krátkých úsecích v horách až 12 %, tyto podmínky se nevztahují na rekonstrukce stávajících cest. Podle nové ČSN z roku 2016 musí být vždy opatřeny vozovkou, úplným odvodněním koruny a tělesa a výhybnami. Doporučená šířka jízdního pruhu je 3,5 metru, minimální 3,0 metru, doporučená volná šířka cesty je 4,5 metru, minimální 4,0 metru.\n\nLesní cesta 2. třídy je odvozní cesta umožňující alespoň sezónní provoz směrodatným vozidlem. Povrch cesty se doporučuje vybavit zpevněním nebo jednoduchou vozovkou s prašným povrchem, není-li podloží samo o sobě dost pevné a dobře odvodněné. Minimální šířka jízdního pruhu podle normy z roku 1996 byla 2,5 metry (podle normy z roku 2016 již 3 metry) a minimální průjezdní šířka 3,5 metrů. Podélný sklon nemá překročit 12 %, bez zpevnění na nesoudržných zeminách 10 %, na soudržných zeminách 8 %.\n\nKategorie lesní cesty se uvádí ve tvaru „třída volná-šířka / návrhová-rychlost“, například „2L 4,5/30“. Norma z roku 1996 počátala s návrhovou rychlostí až 40 km/h, norma z roku 2016 nemá žádnou návrhovou kategorii s vyšší návrhovou rychlostí než 30 km/h, u nestmelených krytů a u cest o volné šířce jen 3,5 metru maximálně 20 km/h. Norma z roku 2016 nově zmiňuje i dvoupruhové lesní cesty.\n\nLesní svážnice (do roku 2016 lesní cesta 3. třídy) je přibližovací cesta sjízdná pro traktory a speciální přibližovací prostředky, v příznivých případech i pro terénní motorová vozidla. Minimální volná šířka cesty je 3 metry. Povrch může být provozně zpevněn, částečně zpevněn nebo nezpevněn. Svážnice by měly mít základní podélné i příčné odvodnění a nemusejí mít výhybny. Podélný sklon na zpevněných a odvodněných svážnicích nemá překročit 16 %, bez zpevnění na nesoudržných zeminách 10 %, na soudržných zeminách 8 %.\n\nTechnologická linka (do roku 2016 lesní cesta 4. třídy) může být přibližovací cesta nebo přibližovací linka pro stahování dřeva po spádnici s nezpevněným povrchem a neodstraněnou organickou vrstvou půdy, o šířce minimálně 2 metry (do roku 2016 minimálně 1,5 metru), bez dalšího vybavení. Někteří autoři však přibližovacím linkám již dříve povahu lesní cesty upírali, popřípadě se domnívali, že by bylo možné ověřit u vlastníka lesa, zda taková linka je či není lesní cestou.\n\nVzhledem k tomu, že lesní cesty 3. třídy se kvůli velkému podélnému sklonu a minimálnímu technickému vybavení často stávají sekundární vodní sítí a příčinou eroze, má ministerstvo zemědělství snahu postupně je nahrazovat optimalizovanými cestami 1. a 2. třídy. Lesní cesty 4. třídy do budoucna neměly být uváděny jako lesní cesty, měly je nahradit dočasné vyklizovací linky.\n\nČSN z roku 2016 nově uvádí lesní stezky jako samostatnou skupinu v rámci prvků lesní cestní sítě a výslovně zmiňuje, že se nepovažují za pozemní komunikace ve smyslu zákona. Lesní stezky se navrhují s parametry vyhovujícími lesnickému provozu, zatímco stezky pro rekreační využití jsou zmíněny jako „ostatní stezky v lese“. Povrch stezky může být zpevněn nebo nezpevněn, v trase stezky mohou být jednotlivé schody nebo schodiště. Minimální ani maximální hodnoty podélného ani příčného sklonu se nestanovují, výhybny se nenavrhují.\n\nPodobná kategorizace lesních cest se používá i například ve Slovinsku, kde českým kategoriím 1L až 3L přibližně odpovídají kategorie G1 až G3 a české kategorii 4L odpovídá kategorie TPC.\n\nLesní stezky a pěšiny byly v technické normě z roku 1996 zmíněny, avšak nebyl vyjasněn jejich vztah k pojmu „lesní cesta“ ani zařazení cest se smíšenou funkcí. Ani zákon o pozemních komunikacích ani zákon o pravidlech provozu lesní cestu jednoznačně nedefinují, technická norma předpokládá i předpokládala u lesní cesty význam pro hospodářskou správu lesa. Technická norma však není obecně právně závazná. Stavby pro účely lesního hospodářství řeší vyhláška Ministerstva zemědělství č. 433/2001 Sb., ve které je za lesní cestu považována účelová komunikace, která je součástí lesní dopravní sítě, určená k odvozu dříví, dopravě osob a materiálu pouze v zájmu vlastníka lesa a pro průjezd speciálních vozidel. Umožňuje bezpečný celoroční nebo sezónní provoz.\n\nVšechny lesní cesty, stezky i pěšiny mimo zastavěné území však podléhají podle Zákona o ochraně přírody a krajiny povinné evidenci u obecních úřadů a nesmějí být rušeny ani zřizovány bez souhlasu pověřeného obecního úřadu. Vzhledem k tomu, že pouhé vyšlapání pěšiny bez cílené stavební činnosti pravděpodobně nespadá pod pojem „zřízení“ a samovolný zánik cesty nespadá pod pojem „rušení“, mohou tak pěšiny fakticky snadno vznikat i zanikat bez souhlasu a vědomí úřadů.\n\nLesní stezka se navrhuje v parametrech podle účelu (cyklistická, jezdecká atd.) Lesní pěšina se zřizuje tak, aby podchytávala turisticky zajímavá místa (kardinální body). Povrch chodníků je výhradně přírodní (přirozené podloží, kámen, dřevo).\n\nNorma z roku 1996 uváděla volbu druhu směrového oblouku (kruhový, kruhový s přechodnicí, přechodnicový, složený) s ohledem na terén a \nestetiku, norma z roku 2016 preferuje prosté kruhové oblouky. Pro návrhovou rychlost 30 km/h je minimální poloměr oblouku 25 metrů, pro návrhovou rychlost 20 nebo 15 km/h 15 metrů. V normě z roku 1996 byl minimální poloměr oblouku pro návrhové rychlosti 20 nebo 15 km/h stanoven shodně, pro návrhovou rychlost 30 km/h byl odstupňován podle dostředného sklonu (klopení zatáčky) na 25 až 28 metrů (čím více klopená zatáčka, tím menší poloměr), pro návrhovou rychlost 40 km/h obdobně odstupňován od 45 do 50 metrů. Norma rovněž stanoví rozšíření cesty v oblouku podle vlečných křivek, v případě oblouku o poloměru 15 metrů je nutné rozšíření třímetrového jízdního pruhu o 4,7 metru, při poloměru oblouku nad 50 metrů je rozšíření menší než metr. Rozšíření před obloukem nabíhá v poměru 1:10. Směrové oblouky je možno navrhovat bez klopení. \n\nParametry výškových oblouků norma z roku 1996 vůbec neřešila, norma z roku 2016 stanoví maximální poloměr výškového oblouku v závislosti na návrhové rychlosti: 200 metrů pro rychlost 30 km/h, 80 metrů pro rychlost 20 km/h a 50 metrů pro rychlost 15 km/h. \n\nNorma z roku 1996 neřešila parametry výhyben. Norma z roku 2016 stanoví minimální délku 25 metrů, doporučenou šířku 6,5 metrů, minimální šířku 6,0 metrů. \n\nZaústění do veřejné pozemní komunikace norma z roku 1996 řešila pouze obecným odkazem na ČSN 73 6101 a ČSN 73 6110. Norma z roku 2016 vyžaduje v místě sjezdu stmelenou vozovku a rozšíření cesty na 6,5 metrů v délce 25 metrů s náběhem dalších 10 metrů. \n\nSoučástí lesní cestní sítě jsou dle ČSN 73 6108 i lesní sklady, výhybny, obratiště, body záchrany, heliporty apod., pro heliport je vyžadována plocha 51 x 51 metru. \n\nLesní sklad je součástí lesní cestní (dopravní) sítě, lesní skládka nikoliv. Lesní sklad je trvalá plocha pro úpravu, skladování a nakládání dříví, případně dalších materiálů pro lesnický provoz (např. techniku a stavební materiály). Může případně sloužit též jako heliport, bod záchrany atd. Lesní skládka je určena pouze pro dočasné skladování dříví. \n\nSvodnice vody (svodný žlábek) je otevřené odvodňovací zařízení, které se umisťuje v koruně lesní cesty nebo svážnice šikmo k její ose. Může jít o výrobek nebo o stavební konstrukci.\n\nPřejezdný rigol je příčný stavební objekt v koruně cesty nebo svážnice, nejčastěji ve formě zpevnění z lomového kamene, sloužící k příčnému převedení občasné vodoteče přes korunu cesty.\n\nOtevřený žlab s průběžnou mříží je odvodňovací zařízení s otevřenou horní částí tvaru U, krytou vtokovou mříží. Používá se jak pro příčné, tak pro podélné odvodnění. Nejčastěji se používá v místech vyústění lesní cesty.\n\nVsakovací příkop a vsakovací jáma jsou zařízení určená primárně k odvedení povrchových vod do hlubších vrstev. \n\nLesní cesty jakožto účelové komunikace obecně spadají do práva bezplatného obecného užívání obvyklým způsobem a k obvyklým účelům podle § 19 odst. 1 Zákona č. 13/1997 Sb, pokud zákon nestanoví pro speciální případ jinak. Na návrh vlastníka a k ochraně jeho oprávněných zájmů může silniční správní úřad veřejný přístup upravit nebo omezit. Právo vstupu do lesa je zaručeno i § 19 lesního zákona a § 63 zákona o ochraně přírody a krajiny (institut veřejné přístupnosti krajiny), přičemž tyto zákony vymezují možnosti omezení tohoto práva (např. vojenské lesy, chráněná území, školky, obory, bažantnice nebo dočasný zákaz vstupu do lesa vyhlášený obcí s rozšířenou působností).\n\nPokud jsou lesní cesty chápány jako součást lesa, vztahuje se ně obecný zákaz vjíždět do lesa motorovými vozidly podle lesního zákona. Tento zákaz se nevztahuje na vlastníka a nájemce lesa a vlastník lesa je oprávněn ze zákazu udělovat výjimky. Rozsudek Nejvyššího soudu České republiky sp. zn. 33 Odo 449/2005 ze dne 22. 2. 2006 však konstatoval, že lesní zákon neomezuje provoz na pozemních komunikacích, kterými jsou mimo jiné i lesní cesty; argumentace přímým odkazem na ustanovení § 20 odst. 1 písm. g) lesního zákona však rozsudku není vůbec zmíněna, což zpochybňuje obecnou platnost tohoto právního názoru. Vlastník lesa však je oprávněn podle § 77 odst. 2 zákona č. 361/2000 Sb. stanovit se souhlasem příslušného obecního úřadu obce s rozšířenou působností a po předchozím písemném stanovisku příslušného orgánu policie místní úpravu provozu (omezení vjezdu) dopravním značením; podobným způsobem může správní orgán rozhodnout o omezení veřejné přístupnosti účelové komunikace. Sporné rovněž může být, zda je právo cesty k pozemku či nemovitosti (například soukromé chatě) ve smyslu občanského zákoníku nadřazeno zákazu vjezdu vyplývajícímu ze zákona či z dopravního značení. K právní jistotě je nutné získat písemný souhlas vlastníka lesa. Problematická je rovněž právní úprava cest vedoucích po okraji lesa nebo na odlesněných lesních pozemcích, neexistence značení odlišujícího účelové komunikace od místních komunikací či od silnic III. třídy atd.\n\nOficiálně neplatí pro lesní cesty žádné speciální omezení rychlosti: pro motorová vozidla tedy platí obecné omezení rychlosti na 90 km/h a pro nemotorová vozidla není rychlost konkrétní hodnotou omezena. Podle ČSN 73 6108 je pro návrhové vozidlo (Tatra 815 + polopřívěs) na nejkvalitnějších lesních cestách (šířka koruny vozovky cca 5 m) maximální návrhová rychlost 30 km/hod. Fakticky se tedy na rychlost vztahuje především obecná povinnost přizpůsobit rychlost jízdy schopnostem řidiče, vlastnostem vozidla a nákladu, stavu pozemní komunikace a dalším okolnostem.\n\nVzhledem k tomu, že pojem „lesní cesta“ se v ČSN 73 6108 používá střídavě ve dvou významech, tedy někdy tak, že zahrnuje i lesní stezky a lesní pěšiny, jindy tak, že zahrnuje jen lesní cesty 1. až 4. kategorie (tedy cesty určené primárně k lesnímu hospodářství), vzniká právní nejasnost ohledně těch ustanovení § 20 lesního zákona, podle nichž je v lese mimo lesní cesty zakázáno jezdit na kole, saních, lyžích a koních mimo lesní cesty nebo značené cesty: není jednoznačné, zda se tento zákaz vztahuje i na neznačené stezky a pěšiny. Vyhláška č. 433/2001 Sb., kterou se stanoví technické požadavky pro stavby pro plnění funkcí lesa, však lesní cestu definuje jako „účelovou komunikaci, která je součástí lesní dopravní sítě, určená k odvozu dříví, dopravě osob a materiálu pouze v zájmu vlastníka lesa a pro průjezd speciálních vozidel.“\n\nNa Slovensku byl s účinností od 1. července 2007 novelou zákona o lesích (326/2005 Zb.) v § 31 rovněž zakázán provoz cyklistů a jezdců na koni v lese mimo lesní cesty nebo vyznačené trasy, avšak vzhledem k tomu, že lesní cesta (v doslovném překladu „lesní silnice“) je v příslušné STN 73 6108 „Lesná dopravná sieť“ definována minimální šířkou 4 metry, fakticky je tak zakázán provoz cyklistů na neznačených stezkách (slovensky „cestičky“) a pěšinách (slovensky „chodníky“).\n\n\n"}
{"id": "423285", "url": "https://cs.wikipedia.org/wiki?curid=423285", "title": "Filumenie", "text": "Filumenie\n\nFilumenie je sběratelský obor, věnovaný hlavně sbírání zápalkových nálepek, ale také související dokumentace, stojánků na zápalky a dalších předmětů týkajících se zápalek. Filumenista (filumenistka) je sběratel oboru filumenie.\n\nPrvní sirky vynalezl Angličan Walker v roce 1827. První nálepka na nich vznikla roku 1829, byl to návod k použití. V českých zemích byla výroba zápalek zahájena v Sušici roku 1838, v roce 1840 bylo v Čechách 40 sirkáren. Výrobci využívali nálepek na krabičkách pro svou reklamu, někdy se objevily náměty vlastenecké. \n\nSběratelům nálepek se zpočátku říkalo labelisté, nálepkáři. Pojmenování filumenista se rozšířilo po 2.světové válce. Sběratelé plochých zápalek mají označení \"filiperumenisté\" a sběratelé zápalkových krabiček \"kumyxafisté\"\n\nPrvní sběratelské kluby vznikaly ve světě na konci 19.století. V Československu hlavní impuls k rozvoji tohoto sběratelského oboru přišel z podniku SOLO Sušice v roce 1953, kdy u příležitosti tamní první výstavy zápalkových nálepek vydali pamětní aršík. Začaly vznikat první sběratelské kroužky (např.při ZV ROH), byly vydávány první katalogy. Masivnější rozvoj sběratelství v tomto oboru nastal díky iniciativě n. p. Sběrné suroviny v roce 1956, kdy při odevzdání starého papíru byly rozdávány čisté nálepky těm, kteří byli členy nějakého filumenistického kroužku.\n\nVznikl i nový obor - kumyxafie - sběratelé celých (plných) krabiček se zápalkami. Výstavy nálepek se zápalek jsou organizovány i nyní. Existují i sběratelé historie a to nejenom pamětních aršíků (první vydaný po r.1945 byl u příležitosti I.výstavy ZN v Sušici - květnu 1953). Tyto vydávaly kluby, kroužky sběratelů a právě jejich historie se sbírá.\n\nČeský filumenistický svaz (ČFS) vznikal postupně v letech 1964-1968. V roce 1967 vznikl celostátní zpravodaj, který se roku 1969 přejmenoval na zpravodaj Filumenie. Dne 15. listopadu 1968 Ministerstvo vnitra schválilo organizační řád ČFS a měsíc poté se v Praze konala ustavující konference tohoto sběratelského svazu. V lednu 1969 došlo k rozdělení svazu na českou a slovenskou část. ČFS pak měl každoročně členské konference, organizoval anketu o nejhezčí nálepku roku. V roce 1971 měl 4630 registrovaných, platících členů. Předsedou byl v letech 1962 - 1975 let MUDr. Vlastimil Sovina, od roku 1976 Ing. Miloslav Vošta, od roku 1980 do roku 1992 Jiří Šperk.\n\nSvaz měl uzavřenou patronátní dohodu s podnikem Sólo Sušice. V letech 1992-1993 došlo k odchodu mnoha členů z výkonného výboru, členská základna se začala snižovat, v roce 1994 na 2841 členů. Novým předsedou organizace se stal Zdeněk Coufal. V dalších letech se vytváří sběratelské oblasti, úbytek členů a zájmu veřejnosti o tento sběratelský obor trvale klesal. Pak došlo k nahrazení trojstupňového systému řízení na dvoustupňový (ústředí a kluby). V roce 2001 se konala 12. konference svazu, novým předsedou patnáctičlenného výboru se stal Josef Lux. Rok 2002 – stav členské základny jen 890 členů. V roce 2008 došlo k uzavření sirkárny Sušice, konference bylo rozhodnuto svolávat jednou za čtyři roky. Časopis Filumenie nadále vychází. \n\nNa náměstí Svobody v Sušici je budova Muzeum Šumavy. V ní je od roku 1935 rozsáhlá expozice sušického sirkařství.\n\n\n1918 - 1945\n\nŠperk Jiří, Československé zápalkové nálepky 1918 - 1958, Praha 1960\n\nVolf Jan, Šmíd Havel, Československé balíčkové, balíkové a bednové zápalkové nálepky pro vývoz 1918 -1945, Praha 1979\n\nCeník českých zápalkových nálepek 1945 -1982\n\nod roku 1945\n\nŠperk Jiří, Československé zápalkové nálepky 1945 - 1958, Praha 1963\n\nŠperk Jiří, Československé zápalkové nálepky 1945 - 1958, Praha 1981\n\nHloušek Jiří a kol., Československé zápalkové nálepky pro vývoz 1945 - 1983 (1. až 3. část), Praha 1992\n\nŠperk Jiří, Československé zápalkové nálepky 1959 -1960 (Praha 1969), 1961 - 1970 (jednotlivé ročníky), 1971 - 1972, 1973, 1974 - 1975, 1976 - 1988,1989 -1992 (Praha 1992)\n\nBorský Josef, Hloušek Jiří, Procházka Rudolf, Československé zápalkové nálepky pro vývoz 1970 -1975\n\nHloušek Jiří a kol., Československé zápalkové nálepky pro vývoz 1945 -1983 (balíčkové, balíkové a bednové) 1. část, 2. část\n\nHoleček František, Soukup František, Československé a České přířezy a balíčkové nálepky pro vývoz (Sušice) 1984 -1993\n\nDušek Vlastimil, Katalog upomínkových aršíků 1953 - 1975\n\nHoleček František, Soukup František, Katalog přířezů a nálepk Solo Sušice pro domácí trh i vývoz 1996\n\npomůcky pro filumenisty\n\nJindra Jaromír, Průvodce začínajícího filumenisty, Praha 1989\n\nJindra Jaromír, Abecední rejstřík textů Československých zápalkových nálepek pro domácí trh 1918 - 1992, Praha 2005\n\nCeník slovenských zápalkových nálepek 1945 - 1970\n\nCenník prírezov 1970 -1981\n\n"}
{"id": "423286", "url": "https://cs.wikipedia.org/wiki?curid=423286", "title": "Castel del Monte", "text": "Castel del Monte\n\nCastel del Monte je hrad v Apulii na jihovýchodě Itálie, v provincii Barletta-Andria-Trani, asi 20 km jižně od města Andria \n\nCitadela stojí na lesnatém vrchu ve výšce 540 m n. m. asi 50 km západně od města Bari. Jeho počátky sahají do první poloviny 13. století, kdy jej nechal postavit císař Fridrich II. Štaufský. Po porážce v bitvě u Beneventa roku 1266 se hrad stal vězením tří Fridrichových vnuků, kteří zde strávili několik desetiletí v okovech. Roku 1299 byli přesunuti na hrad Castel dell'Ovo v Neapoli.\n\nCastel del Monte je od roku 1996 zapsán na seznamu světového dědictví UNESCO.\n\n"}
{"id": "423288", "url": "https://cs.wikipedia.org/wiki?curid=423288", "title": "Hořany (Most)", "text": "Hořany (Most)\n\nHořany () jsou zaniklá vesnice v okrese Most v Ústeckém kraji. Nacházela se asi čtyři kilometry západně od centra města Mostu u jihozápadního úpatí kopce Resslu v nadmořské výšce 275 metrů a její katastrální území měřilo 356 hektarů. Obec byla zbořena v letech 1980–1981 kvůli těžbě hnědého uhlí. Katastrální území Hořan je součástí města Most. Stojí v něm místní části Čepirohy, Souš a Most.\n\nNejstarší písemná zpráva o Hořanech pochází z roku 1396, kdy Václav a Těma z Koldic věnovali plat ze zdejší vsi faráři Janovi z Krupky. V 15. a 16. století byla ves manstvím mosteckého hradu a její majitelé se střídali. V 16. století ji měli v majetku Satanéřové z Drahovic. Na konci 16. století bylo manství zrušeno. V té době vlastnil vesnici Jindřich z Písnice, který ji v roce 1595 prodal městu Mostu za 9000 kop míšeňských grošů. Město však Hořany zanedlouho (roku 1600) prodali Markétě Hochhauserové z Hochhauseru a jejímu synovi Janu Václavovi. V roce 1626 získal Hořany Jiří Schön ze Schönecku, císařský rychtář v Mostě.\n\nV 18. století se uvádějí jako majitelé Zessnerové ze Spitzenberka a roku 1773 byl majitelem pražský měšťan František Xaver Glaser z Glasersbergu, který v tomto roce v obci zřídil hřbitov. V roce 1811 přešel statek Hořany na svobodnou paní Marii z Ottlilienfeldu a Annu Dominiku z O`Byrnu, obě rozené z Glasersbergu. V majetku Ottlilienfeldů zůstaly Hořany až do roku 1848.\n\nPo tomto roce ves stala samostatnou obcí. Hořany příslušely do farnosti ve Slatinicích a děti do Slatinic chodily do školy. Roku 1883 byla v Hořanech zřízena škola, která byla do roku 1888 expoziturou slatinické školy a poté jako samostatná dvoutřídní škola. V první polovině 19. století vznikl v Hořanech nejmladší pivovar na Mostecku, který vyráběl pivo i pro statek Stránce. Po obtížích s nákupem chmele byla výroba roku 1882 zastavena a jeho budova se od té doby využívala jako stáje.\n\nOd druhé poloviny 18. století se v Hořanech začali usazovat Židé, kteří zde vytvořili silnou židovskou komunitu. V roce 1851 zde žili 104 Židé z celkového počtu 354 obyvatel. Židé si zde postavili synagogu, která byla později přeměněna na obytný dům.\n\nObec zanikla v letech 1980–1981 v důsledku rozšíření těžby hnědého uhlí. Uhelné sloje již byly vytěženy a oblast byla rekultivována pro zemědělské využití.\n\n\n\n"}
{"id": "423293", "url": "https://cs.wikipedia.org/wiki?curid=423293", "title": "Pienza", "text": "Pienza\n\nPienza je malé město v provincii Siena v Toskánsku, které je domovinou více než dvou tisíc obyvatel. Jeho počátky sahají do 15. století.\n\nOd roku 1996 je součástí kulturní sekce světového dědictví. Pienza leží v oblasti zvané Val d'Orcia, která je od roku 2004 rovněž součástí světového dědictví.\n"}
{"id": "423294", "url": "https://cs.wikipedia.org/wiki?curid=423294", "title": "Pradžňápáramitá", "text": "Pradžňápáramitá\n\nPradžňápáramitá (v sanskrtu, tib: Yumčen-mo, česky: \"Dokonalá moudrost\", nebo \"Moudrost dovršená do dokonalosti\") je ženským buddhou reprezentující dokonalost moudrosti všech buddhů. \n\nPradžňápáramitá má žlutou či zlatou barvu, sedí v plné meditační pozici na lotosovém květu a měsíčním disku. Ve vnější pravé ruce drží dordže, v levé vnější drží texty dharmy. Vnitřní dvě ruce má složené v klíně v meditační pozici.\n"}
{"id": "423296", "url": "https://cs.wikipedia.org/wiki?curid=423296", "title": "Polní cesta", "text": "Polní cesta\n\nPolní cesta je v českých pravidlech silničního provozu zmíněna jako druh účelové komunikace. ČSN 73 6109 ji definuje jako účelovou komunikaci, která slouží zejména zemědělské dopravě a může plnit i jinou dopravní funkci, jako cyklistická stezka nebo stezka pro pěší, a charakterizuje ji jako směrově nerozdělenou komunikaci. Nazývají se tak nejen cesty mezi poli, ale i jinde ve volné krajině (nejde-li o lesní cestu) – přímou definici polní cesty však české zákony neobsahují. Obvykle se jako polní cesta označují zpevněné i nezpevněné komunikace v krajině, které nejsou evidovány jako silnice ani jako místní komunikace a umožňují provoz motorových vozidel; pokud neumožňují, označují se jako stezka nebo pěšina.\n\nPolní cesty slouží ke zpřístupnění staveb a pozemků vzdálených od silnic či místních komunikací vlastníkům pro účely dopravy a zemědělské výroby a jejich napojení na síť silnic, místních komunikací, lesních cest nebo jiných účelových komunikací a ke zpřístupnění krajiny a propojení důležitých bodů ve volné krajině s ohledem na vedení turistických tras (pěších, cyklistických, jezdeckých, lyžařských). Účelem polní cesty může být i vyloučení účelové zemědělské dopravy ze silnice.\n\nPolní cesty a vegetace kolem nich dotváří ráz krajiny a zvyšují její biodiverzitu, trvalým a výrazným způsobem ohraničují pozemky a katastrální území. Polní cesty mohou mít význam v protierozní ochraně půdy a vodohospodářství.\n\nVeřejně přístupné účelové komunikace, stezky i pěšiny mimo zastavěné území podléhají podle Zákona o ochraně přírody a krajiny povinné evidenci u obecních úřadů a nesmějí být rušeny ani zřizovány bez souhlasu pověřeného obecního úřadu.\n\nČSN 73 6109 dělí polní cesty do třech hlavních kategorií. Návrhové parametry se uvádějí písmenem P a údajem o návrhové šířce a za lomítkem návrhové rychlosti (například P7,0/50 nebo P3,0/30). \n\nPolní cesty jakožto účelové komunikace obecně spadají do práva bezplatného obecného užívání obvyklým způsobem a k obvyklým účelům podle § 19 odst. 1 Zákona č. 13/1997 Sb, pokud zákon nestanoví pro speciální případ jinak. Na návrh vlastníka a k ochraně jeho oprávněných zájmů může silniční správní úřad veřejný přístup upravit nebo omezit. Právo vstupu je zaručeno i § 63 zákona o ochraně přírody a krajiny (institut veřejné přístupnosti krajiny), přičemž zákony vymezují možnosti omezení tohoto práva.\n\nOficiálně neplatí pro polní cesty žádné speciální omezení rychlosti: pro motorová vozidla tedy platí obecné omezení rychlosti na 90, resp. 80 km/h, a pro nemotorová vozidla není rychlost konkrétní hodnotou omezena. Zastavěná část obce se na polních cestách nevyznačuje, což neznamená, že v ní neplatí omezení rychlosti na 50 km/h. Typicky však polní cesty zastavěným územím nevedou. Fakticky se na rychlost jízdy vztahuje především obecná povinnost přizpůsobit rychlost jízdy schopnostem řidiče, vlastnostem vozidla a nákladu, stavu pozemní komunikace a dalším okolnostem.\n\nVyústění polní cesty nebo jiné účelové komunikace na jinou pozemní komunikaci se podle definice křižovatky v § 2 zákona č. 361/2000 Sb. nepovažuje za křižovatku. Pro vjíždění z účelové komunikace na jinou pozemní komunikaci platí podle § 23 stejná pravidla jako při vjíždění z místa ležícího mimo pozemní komunikaci. Pravidla provozu v místě křížení či jiného styku dvou či více účelových komunikací nejsou blíže stanovena.\n\nStandardizace polních cest v České republice započala vydáním technických podmínek Katalog vozovek polních cest ministerstvem zemědělství v roce 1998. V listopadu 2004 byly do technických podmínek TP 170 (schvalovaných ministerstvem dopravy) pro navrhování vozovek pozemních komunikací nově zahrnuty i nezpevněné vozovky a v říjnu 2004 byly do ČSN 73 6101 Projektování silnic a dálnic nově zahrnuty i jednopruhové silnice. V souladu s takto rozšířenou standardizaci silnic a v návaznosti na ni byla zpracována i nová ČSN 73 6109 Projektování polních cest, která vyšla v dubnu 2004. Na přelomu let 2005 a 2006 vyšla změna č. 1 k TP Katalog vozovek polních cest, která například nově zahrnovala vedle vozovek tuhých (s krytem cemento-betonovým či asfaltovým) a netuhých vozovek i vozovky dlážděné nebo s krytem z betonových dílců. Též zahrnuje vozovky s krytem stabilizovaným (ČSN 73 6125), krytem z nestmelených materiálů (ČSN 73 6126) a z R-materiálů (ČSN EN 13108-8 část 8).\n\n\n"}
{"id": "423297", "url": "https://cs.wikipedia.org/wiki?curid=423297", "title": "Kamenná Voda", "text": "Kamenná Voda\n\nKamenná Voda (německy \"Steinwasser\") je název zaniklé osady v okrese Most v Ústeckém kraji. Nacházela se zhruba 5 km jihovýchodně od centra dnešního města Mostu v nadmořské výšce 219 metrů nad říčkou Srpinou a patřila spolu s osadou Stránce do svazku obce Židovice. Kamenná Voda byla zbořena v 70. letech 20. století při rozšíření Velebudické výsypky. Katastrální území Kamenná Voda dnes patří k obci Bečov.\n\nNejstarší písemná zmínka o vsi pochází až z roku 1450, kdy byla majetkem města Louny. V roce 1454 připadla Kamenná Voda královské komoře. Od 2. poloviny 15. století patřila Kamenná Voda do panství mosteckého hradu a spolu s ním ji císař Rudolf II. prodal v roce 1595 městu Mostu. To však ves prodalo již v roce 1598 Kryštofovi Modlišovskému. V polovině 17. století patřila ves a statek Zuzaně Porubské. V 18. a 19. století se majitelé často měnili. Roku 1760 to byli Audrichové, 1786 Rajští z Dubnice, roku 1803 Johann Seemann, který nechal postavit místní zámek. V roce 1834 se stal majitelem Josef Schreiter von Schwarzenfeld, který držel ves do roku 1848. Poté mu zůstal v majetku zámek a poplužní dvůr do roku 1864, kdy je koupila rodina Fischerů. Od ní budovy v exekuci získala Zemědělská spořitelna v Mostě.\n\nKamenná Voda byla osadou obce Židovice, kde byla i fara a škola. Kamenná Voda zanikla v 1. polovině 70. let při rozšíření důlní výsypky. Dnes je místo rekultivované.\n\n\n\n"}
{"id": "423303", "url": "https://cs.wikipedia.org/wiki?curid=423303", "title": "Ludvík Ferdinand Pruský (1907–1994)", "text": "Ludvík Ferdinand Pruský (1907–1994)\n\nLudvík Ferdinand Pruský (9. listopadu 1907, Postupim - 25. září 1994, Brémy) Byl představitel Hohenzollenrské dynastie v letech 1951 - 1994, předchůdcem byl jeho otec Vilém a nástupcem je jeho vnuk Jiří Fridrich Pruský.\n\nJeho rodiči byli někdejší korunní princ Vilém a Cecílie Meklenbursko-Zvěřínská. Oženil se s ruskou velkokněžnou Kirou Kirillovnou.\n\n\n"}
{"id": "423310", "url": "https://cs.wikipedia.org/wiki?curid=423310", "title": "John James Audubon", "text": "John James Audubon\n\nJohn James Audubon (26. dubna 1785, Les Cayes, Haiti – 27. ledna 1851, Manhattan, New York) byl francouzsko-americký ornitolog, přírodovědec a malíř.\n\nAudubon se narodil na Haiti a v roce 1803 imigroval do Spojených států, kde pobýval až do své smrti. Za svůj život objevil a popsal celkem 25 nových druhů a 12 poddruhů. Byl také členem Linného společnosti a Královské společnosti v Edinburghu a Londýně. Jeho dílo \"Birds of America\" z let 1840–1844 bývá dodnes považováno za jednu z nejvýznamnějších ornitologických prací a obsahuje na 497 obrazů a přes 700 popisů severoamerických ptačích druhů. Audubona třikrát citoval např. i Charles Darwin ve své knize \"O původu druhů\".\n"}
{"id": "423316", "url": "https://cs.wikipedia.org/wiki?curid=423316", "title": "Choana", "text": "Choana\n\nChoana (z řec. \"choane\"–nálevka) čili vnitřní nozdra je zadní otvor nosní dutiny, který spojuje tuto dutinu s dutinou ústní.\n\nChoana se nejspíše poprvé objevuje u devonských lalokoploutvých ryb ze skupiny Choanata. Tyto lalokoploutvé ryby se považují za předky čtyřnožců včetně člověka. Vznikla zřejmě buď po přesunu zadních nozder předků těchto lalokoploutvých ryb na ústní patro, nebo možná z žaberních štěrbin.Tyto \"vnitřní nozdry\" musely v průběhu evoluce vzniknout nezávisle alespoň dvakrát, protože původní prvohorní bahnící mají původní \"rybí\" typ nozder.\n"}
{"id": "423319", "url": "https://cs.wikipedia.org/wiki?curid=423319", "title": "Světový pohár horských kol 2009", "text": "Světový pohár horských kol 2009\n\nSvětový pohár horských kol 2009 ( ) je série závodů na horských kolech organizovaná UCI a sponzorovaná firmou Nissan. Závodí se ve čtyřech disciplínách: cross country (8 závodů), downhill (8 závodů), fourcross (8 závodů) a marathon (2 závody).\n\n"}
{"id": "423321", "url": "https://cs.wikipedia.org/wiki?curid=423321", "title": "Bitva u Křeče", "text": "Bitva u Křeče\n\nBitva u Křeče se odehrála 19. srpna 1435 a byla poslední opravdovou bitvou husitských válek.\n\nBitva u Lipan, která proběhla o rok dříve, znamenala konec sirotčího polního vojska a sirotčí obce jako takové. Síla Tábora ale byla ještě poměrně značná. Táborské bratrstvo sice již nebylo rozhodující mocností v Čechách, ale pořád bylo schopné boje. Proto začalo dobývání některých táborských hradů a měst, aby jeho bojeschopnost byla docela potlačena.\nOldřich II. z Rožmberka začal obléhat hrad a město Lomnici nad Lužnicí, které bylo táborskou oporou již od roku 1420 a způsobovalo Rožmberkovi velké škody. Husité pod velením hejtmana Jana Řezníka se ale vzdali až devět měsíců od začátku obléhání na podzim roku 1435. Na počátku obléhání se vydalo Lomnici na pomoc táborské vojsko.\n\nOldřich z Rožmberka Táboritům, vezoucím Lomnici cenný proviant, nekladl při vstupu do obleženého hradu žádné překážky. Na zpáteční cestě dal husity sledovat (a snad svoji armádu posílil i o oddíly z blízkých hradů, například Choustníku). Poblíž Černovic u vesnice Křeč zřejmě překvapivě zaútočil, protože husité nestačili sestavit vozovou hradbu a zůstaly v ní na některých místech mezery. Táborité měli na osm set mrtvých a zachránila se nejspíš jen jejich jízda. Když přihlédneme ke skutečnosti, že poměr mezi pěchotou a jízdou byl v husitském vojsku asi 10:1, mohlo mít poražené táborské vojsko před bitvou asi 900 – 1000 bojovníků.\n\nBitva u Křeče neovlivnila zcela vojenskou a politickou sílu Tábora, ale znamenala zničení jeho úderné skupiny. Po této bitvě musel dosud radikální husitský Tábor pomýšlet na dohodu se Zikmundem, který byl nakonec korunován českým králem.\n\n"}
{"id": "423325", "url": "https://cs.wikipedia.org/wiki?curid=423325", "title": "Beatallica", "text": "Beatallica\n\nBeatallica je metalová skupina, která spojuje prvky hudby Beatles a Metallicy. Kapela vznikla v roce 2001 a je hudebně činná dodnes.\n\n\n"}
{"id": "423336", "url": "https://cs.wikipedia.org/wiki?curid=423336", "title": "Hrdlička karolinská", "text": "Hrdlička karolinská\n\nHrdlička karolinská (\"Zenaida macroura\") je široce rozšířená, asi 31 cm velká severoamerická hrdlička. Hnízdí na území Spojených států. Je částečně tažná, část populace zůstává na svých hnízdištích a část na zimu přilétá na území Mexika. Obývá otevřené krajiny s rozptýleným porostem stromů, nejčastěji otevřené lesy, pastviny, parky a zahrady.\n\nJe nenápadně zbarvena v odstínech šedé a hnědé s tmavou skvrnou na tváři a tmavými znaky na křídlech. Obě pohlaví jsou si přitom velmi podobná. Je monogamní (žije v párech), v jedné snůšce mívá dvě mláďata, o která pečují oba rodiče. Živí se téměř výlučně semeny.\n\nHrdlička karolinská patří k nejhojnějším a nejrozšířenějším severoamerickým ptákům. Je také významným lovným druhem, ročně takto zahyne až 20 miliónů hrdliček. Takto aktivní lov vyplývá zejména z její vysoké početnosti a rychlosti nárůstu populací, ve vhodných oblastech totiž může hnízdit až 6× ročně (obvykle však hnízdí 2× až 3× do roka).\n\n"}
{"id": "423349", "url": "https://cs.wikipedia.org/wiki?curid=423349", "title": "Robin Cook (spisovatel)", "text": "Robin Cook (spisovatel)\n\nRobin Cook (* 4. května 1940, New York) je americký lékař a spisovatel, který se proslavil zejména literárními díly z oblasti medicíny, která píše ve formě thrilleru.\n\nV roce 1966 absolvoval úspěšně medicínu na Kolumbijské univerzitě. Po studiích působil na chirurgii Queenské nemocnice v Honolulu, sloužil v americkém námořnictvu a dosáhl hodnosti poručíka. V roce 1971 nastoupil na oční kliniku v Massachusetts, kde zůstal až do roku 1975. Následně si otevřel soukromou ordinaci v Bostonu, kde v roce 1977 napsal román \"Kóma (Coma)\", který se ihned po vydání stal bestsellerem a o necelý rok později 1978 se dočkal jako Cookova první kniha i filmového zpracování. Vůbec prvním dílem, jež napsal, však byla kniha \"Stážista (The Year of the Intern)\", která vyšla v USA v roce 1972. Také některé z jeho dalších knih (včetně \"Kómatu\") se dočkaly i filmové podoby. Vydavatelem jeho knih se stal Reader's Digest, v ČR pak Ikar, potažmo Knižní klub.\n\nPíše převážně romány z lékařského prostřední (výjimku tvoří \"Sfinga\" z roku 1979). Některá z jeho děl jsou nadčasová, převážně však dost přesně popisuje prostředí současné medicíny. I když se tedy jeho díla v mnoha případech stávají sci-fi, reálně zapadají do současného světa a jsou kritikou přijímána velmi příznivě.\n\n\n\n"}
{"id": "423355", "url": "https://cs.wikipedia.org/wiki?curid=423355", "title": "Malý Háj", "text": "Malý Háj\n\nMalý Háj () je osada města Hora Svaté Kateřiny v okrese Most v Ústeckém kraji. Nachází se zhruba 3 km na jih od Hory Svaté Kateřiny v nadmořské výšce 835 metrů. Osada se rozkládá podél silnice III/25220 z Hory Svaté Kateřiny přes Svahovou a Boleboř do Jirkova. Z původní zástavby zůstal stát jen kostel s farou a několik domů.\n\nPůvodní název vesnice \"Stolzenhan\" je složen ze dvou slov. První část \"stolz\" pochází ze střední horní němčiny a znamená \"zpupný nebo nádherný\". Druhé slovo \"hain\" (háj) je staročeským označením pro panský les. Pojmenování \"Kleinhain\" se objevilo až na konci 18. století. V historických pramenech se jméno vyskytuje ve tvarech: zu Stolczenhain (1383), Sstolezenhan (1542), Sstolezhan (1555), Sstolczenheim (1606), Stoltzen Hahn (1651), Stolzenhan a Kleinhan (1787).\n\nNejstarší písemná zmínka o Malém Háji pochází až z roku 1549, kdy zdejší území patřilo k panství Červený Hrádek u Jirkova. Oblast byla kolonizována osadníky z Vestfálska na počátku 16. století. Tak vznikla nejen osada Malý Háj, ale i Rudolice v Horách. Noví obyvatelé se živili výrobou dřevěného uhlí. Zpracováním dřeva se obyvatelstvo živilo i v následujících staletích. Dřevo se vyváželo i do sousedního Saska. Malý Háj zůstal součástí červenohrádeckého panství až do zrušení poddanství v roce 1848.\n\nOd roku 1896 patřil Malý Háj k Rudolicím v Horách jako jeho osada. V roce 1953 se Malý Háj a Rudolice v Horách staly osadami Hory Svaté Kateřiny.\n\nPo válce byly opuštěné objekty demolovány, takže dnes tvoří Malý Háj jen několik domů, které slouží především k rekreaci.\n\n\nPři sčítání lidu v roce 1921 zde žilo 109 obyvatel (z toho 54 mužů), kteří byli kromě jednoho cizince německé národnosti a všichni patřili k římskokatolické církvi. Podle sčítání lidu z roku 1930 měla vesnice 93 obyvatel německé národnosti, kteří se hlásili k římskokatolické církvi.\n\n\n"}
{"id": "423360", "url": "https://cs.wikipedia.org/wiki?curid=423360", "title": "Škoda 430", "text": "Škoda 430\n\nŠkoda 430 byl osobní automobil vyráběný automobilkou Škoda od roku 1929 do roku 1936.\n\nVýroba byla zahájena v roce 1929. Vyráběl se jako sedan, kabriolet, roadster a phaéton. Měl motor s objmem 1 661 cm a s výkonem 22 kW, vůz dosahoval rychlosti až 80 km/h. Motor byl uložený vpředu, poháněl zadní kola. Výroba skončila v roce 1932, bylo vyrobeno 3 028 kusů.\n\nModel 430 D se začal vyrábět v roce 1930. Byl skoro stejný jako model 430m měl jen větší rozvor (2 900 mm), větší objem (1 802 cm), větší rychlost (90 km/h) a větší výkon (24 kW). V roce 1934 byl zesílen výkon na 28 kW a maximílní rychlost se zvýšila na 95 km/h. Výroba skončila v roce 1936. Bylo vyrobeno jen 651 kusů.\n"}
{"id": "423361", "url": "https://cs.wikipedia.org/wiki?curid=423361", "title": "Světový pohár ve sportovní střelbě 2009", "text": "Světový pohár ve sportovní střelbě 2009\n\nSvětový pohár ve sportovní střelbě 2009 byl 24. ročníkem světového poháru ve sportovní střelbě pořádaný International Shooting Sport Federation.\n\n"}
{"id": "423365", "url": "https://cs.wikipedia.org/wiki?curid=423365", "title": "Aşure", "text": "Aşure\n\nAşure je sladký pokrm rozšířený zejména na Blízkém východě. Skládá se z fazolí, hrachu, pšenice, rýže, vody, rozinek a moučkového cukru. Název \"aşure\" pochází z hebrejského slova \"ašur\".\n"}
{"id": "423374", "url": "https://cs.wikipedia.org/wiki?curid=423374", "title": "Lužické šipáky", "text": "Lužické šipáky\n\nLužické šipáky (na některých mapách uvedeno jako \"Lužické šípáky\") je přírodní památka na katastru obce Lužice v okrese Most v Ústeckém kraji. Rozkládá se 300 metrů východně od obce Lužice a zhruba 9 km od města Mostu na příkrém svahu nad silnicí spojující Lužice a Dobrčice.\n\nPřírodní památka byla vyhlášena dne 30. června 1993 v první zóně Chráněné krajinné oblasti České středohoří z důvodu ochrany především dubu pýřitého (tzv. šipáku), kterého se v místě vyskytuje více než 200 exemplářů všech věkových kategorií od nejmladší generace až po velmi staré jedince mimořádné velikosti a zajímavých tvarů. Původně zde byly chráněny pouze nejvzrostlejší exempláře formou památných stromů. Soubor, který na území roste, je však tak mimořádný, že byl vyhlášen přírodní památkou. Vedle dubu je zde zaznamenán výskyt i vzácnějších druhů rostlin, jako např. kavyl Ivanův, kozinec rakouský, lilie zlatohlavá a zlatohlávek obecný.\n\nOblast je též důležitou paleontologickou lokalitou. Geologický podklad tvoří čedič a křídové sedimenty. Půda je zde bohatá na jílové minerály, což zapříčiňuje relativně časté sesuvy půdy. Sesouváním je značně poškozena i silnice Lužice-Dobrčice, která tvoří jižní hranici přírodní památky a která je proto pro automobily neprůjezdná.\n\n\n"}
{"id": "423375", "url": "https://cs.wikipedia.org/wiki?curid=423375", "title": "Jennifer Beynon Martinec", "text": "Jennifer Beynon Martinec\n\nJennifer Beynon Martinec (* 28. března 1977, London (Ontario), Kanada) je sbormistryně Českého chlapeckého sboru z Hradce Králové. Je manželkou sbormistra Jakuba Martince, se kterým má dcery Elizabeth, Mayu a syna Bryna.\n\nJiž od mládí se věnovala sólovému i sborovému zpěvu. Vystudovala obory hudební umění a učitelství na univerzitách v Torontu a Vancouveru. Několik let spolupracovala jako sbormistryně s kanadským chlapeckým a mužským sborem Amabile a vyučovala na prestižní soukromé škole chlapeckého sborového zpěvu St. Michael’s Choir School v Torontu. Pět let působila v Boni pueri, kde vedla přípravné oddělení Bonifantes a mužský sbor Boni pueri. S oběma sbory pravidelně vystupovala na koncertech v Čechách i zahraničí (např. Finsko, Švýcarsko, kde získala cenu publika „Prix du Public“ a ocenění poroty „Excellent avec félicitations du Jury“ na soutěži Montreux Choral Festival). V roce 2006 vystupovala jako hostující sbormistryně během turné St. Michael‘s Choir School v USA. Vedle sbormistrovské činnosti přednáší také na Univerzitě Karlově v Praze obor dirigování a hudební psychologie a vyučuje na Anglické mezinárodní škole v Praze. \n\n"}
{"id": "423378", "url": "https://cs.wikipedia.org/wiki?curid=423378", "title": "Marie Bavorská", "text": "Marie Bavorská\n\nMarie Žofie Amálie Bavorská (4. října 1841, Zámek Possenhofen – 19. ledna 1925, Mnichov) byla bavorská princezna a poslední královna obojí Sicílie.\n\nNarodila se na zámku Possenhofen u Starnberského jezera jako šesté dítě (třetí dcera) bavorského vévody Maxe Josefa a jeho manželky bavorské vévodkyně Ludoviky, dcery bavorského krále Maxmiliána I. Oba rodiče náleželi k Wittelsbašské dynastii a byli potomky bischweilerského falckraběte Kristiána I., resp. falckraběte Fridricha Michaela Zweibrücken-Birkenfeldského.\n\nMarie vyrůstala spolu se svými sourozenci Ludvíkem, Helenou, Alžbětou „Sissi“, Karlem Teodorem, Matyldou, Sofií a Maxem Emanuelem v mnichovském paláci nebo na venkovském zámečku v Possenhofenu, jež všichni milovali. Nejbližší vztah měla s mladší sestrou Matyldou, zvanou \"Vrabčák\".\n\nOtec si na rozdíl od matky nepotrpěl na formality, vedl veselý život, často cestoval a rovněž nenechal na pokoji žádnou sukni. Bral děti do cirkusu (vlastní manéž nechal vévoda postavit i ve svém paláci v Mnichově), cvičil je v jízdě na koni a hře na citeru. Naproti tomu matka se je snažila vést k zodpovědnosti a prostřednictvím učitelů jim otevřít cestu ke vzdělání, jak tomu bylo běžné na bavorském královském dvoře, kde vyrostla.\n\nPoklidný rodinný život, ačkoliv na mladší členy asi změny příliš nedolehly, se změnil ve chvíli, kdy se matčina sestra, arcivévodkyně Žofie rozhodla pro sňatek svého syna s bavorskou princeznou. Za budoucí manželku rakouského císaře Františka Josefa I. zvolila Mariinu starší sestru Helenu. František Josef se však v lázních Bad Ischl na první pohled zamiloval do jejich další sestry Alžběty. Ta opustila Mnichov 20. dubna 1854, aby se o čtyři dny později ve Vídni stala manželkou Františka Josefa I. a rakouskou císařovnou.\n\nSestra Helena se provdala až o čtyři roky později za „poštovního“ prince Maxmiliána Antonín Thurn-Taxise. Ve třiatřiceti letech ovdověla a v roce 1871, po smrti tchána Maxmiliána Karla Thurn-Taxise se stala hlavou domu Thurn-Taxisů za svého neplnoletého syna.\n\nPrincezna Marie byla jako sestra rakouské císařovny výhodnou partií, a proto když dosáhla věku na vdávání, začala se její matka poohlížet po vhodném ženichovi z královské krve. Vybraný mladík byl pravnukem královny Marii Terezii a nejstarším synem krále Ferdinanda II. Neapolsko-Sicilského z rodu Bourbonů. Marie se s ním zasnoubila v roce 1857. Svatba v zastoupení (\"per procurationem\") se konala o dva roky později 9. ledna 1859 v Mnichově, ženicha zastupoval Mariin bratranec, princ Luitpold.\n\nNásledně se korunní princezna vydala přes Lipsko, Prahu a Vídeň, kde se setkala se sestrou Alžbětou, do Terstu. Zde se nalodila na jachtu \"Le Fulminant\" a přeplavila se do Bari, kde ji uvítal těžce nemocný král Ferdinand II. s manželkou Marií Terezou Habsburskou a především následníkem Františkem. 3. února 1859 v Bari pak proběhl druhý svatební obřad.\n\nManželství však zatím nebylo naplněno, neboť princ František trpěl fimózou, jež mu znemožňovala pohlavní styk. To bylo možné až po operativním odstranění defektu; poté se narodila dcera Marie Christina Pia, která však zemřela ve třech měsících věku. Další děti manželský pár neměl.\n\nDne 22. května 1859 zemřel v Casertě král Ferdinand II. a Marie se po manželově boku stala královnou Království obojí Sicílie. Politická situace v zemi ovšem nebyla příznivá, protože lid volal po sjednocení Itálie a odchodu Bourbonů. Do čela povstání se postavil Giuseppe Garibaldi, který v květnu roku 1860 přistál v sicilské Marsale, po třídenní bitvě dobyl Palermo a přinutil Františka ke kapitulaci. Následně pokračoval v \"osvobozování\" pevninské části království a v listopadu téhož roku obsadil Neapol. Marie a František museli opustit své sídelní město a uchýlili se do pevnosti Gaeta, asi 80 km Neapole. Marie podala nezměrný důkaz odvahy - neváhala vyšplhat na hradby pevnosti a pálit na obléhatele. Navzdory svému hrdinství museli obyvatelé gaetské pevnosti po pěti měsících, 13. února 1861, kapitulovat.\n\nMarie se s manželem a jeho rodinou uchýlila pod ochranu papeže Pia IX., který jim poskytl svůj palác Farnese. Marie cestovala po světě, většinou v doprovodu své sestry Matyldy a vyvolávala průběžně pohoršení - kouřila na veřejnosti, v Ostii se koupala nahá v moři; nakonec se v Římě zamilovala do důstojníka papežských stráží \"Armanda de Lawaysse\", belgického původu, se kterým se (zřejmě za pomoci své sestry Matyldy) tajně scházela. Vztah nezůstal bez následků; vzhledem ke svému postavení a v duchu tehdejší morálky se rozhodla za každou cenu svůj poklesek utajit. Musela se proto obrátit na svou bavorskou rodinu, aby jí pomohla najít řešení a zabránit tak velkému skandálu. V zámku v Possenhofenu se sešla rodinná rada, jež našla způsob: Marie se odebrala do kláštera sv. Uršuly v Aušpurku, kde 24. listopadu 1862 porodila dceru Daisy (jiné zdroje uvádějí dvojčata, dvě dcery, aj.). Dítě bylo ihned předáno Lawayssově rodině a Marie musela odpřisáhnout, že důstojníka ani dítě nikdy nevyhledá; trpěla kvůli tomu těžkými depresemi, jež ji provázely celý život a s přibývajícím věkem se prohlubovaly. Na nátlak rodiny pak vše přiznala manželovi, který následně podstoupil chirurgický zákrok, aby mohlo být manželství konečně naplněno.\n\nPo kapitulaci Říma před armádou krále Viktora Emanuela II. se manželé v roce 1870 uchýlili do pařížského exilu.\n\nPo manželově smrti strávila bývala královna obojí Sicílie většinu času na cestách a po první světové válce se usadila spolu se sestrou Matyldou v Mnichově, kde v lednu 1925 zemřela.\n\n\n\n"}
{"id": "423381", "url": "https://cs.wikipedia.org/wiki?curid=423381", "title": "Mistrovství světa silničních motocyklů 2009", "text": "Mistrovství světa silničních motocyklů 2009\n\nMistrovství světa silničních motocyklů v roce 2009 zahájila Velká cena Kataru 12. dubna, šampionát skončil 8. listopadu Velkou cenou Valencie.\n\n"}
