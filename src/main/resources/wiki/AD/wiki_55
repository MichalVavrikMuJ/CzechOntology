{"id": "468506", "url": "https://cs.wikipedia.org/wiki?curid=468506", "title": "Jean-François Millet", "text": "Jean-François Millet\n\nJean-François Millet (4. října 1814 – 20. ledna 1875) byl francouzský malíř, spolu s Camillem Corotem vůdčí představitel barbizonské školy. Millet pocházel z rolnické rodiny a je známý pro zachycování života rolníků s vysokou realističností až naturalismem. Život rolníků v Milletově podání je tvrdý, bez radosti – za toto pojetí se stal terčem kritiky a jeho nejvýznamnější obrazy jako \"Sběračky klasů\" a \"Anděl Páně\" byly doceněny až s odstupem času.\n\nMillet byl nejstarší dítě chudého rolnického páru Jeana-Louise-Nicolase a Aimée-Henriette-Adélaïde Henry Milletových, kteří žili v normanské vesnici Gruchy. Pod vedením dvou místních kněží získal základy latiny a seznámil se s moderními mistry ještě před tím, než byl roku 1833 poslán na učení do Cherbourgu k portrétistovi Paulu Dumouchelovi. Už roku 1835 se vyučoval u Luciena-Théophila Langloise, žáka barona Grose. Stipendium, poskytnuté Langloisem i dalšími, umožnilo Milletovi jet studovat do Paříže v roce 1837. Zde nastoupil na École des Beaux-Arts u vyučujícího Paula Delaroche. V roce 1839 jeho vyučování skončilo a jeho první objednávka z pařížského Salonu byla stažena.\n\nPoté, co byl přijat Salonem roku 1840 jeden jeho obraz, portrét, vrátil se Millet do Cherbourgu, kde započal novou kariéru portrétisty. Již následujícího roku se oženil s Pauline-Virginie Ono a pár se poté odstěhoval do Paříže. Poté, co byl vykázán ze Salonu v roce 1843 a jeho žena zemřela došlo k jeho opětovnému návratu do Cherbourgu. Odtud cestoval s novou ženou v roce 1845 do Le Havru. S novou ženou Catherine Lemaireovou v roce 1853 uzavřel civilní sňatek, ze svazku vzešlo devět dětí a přetrval až do Milletovy smrti. V Le Havru se Millet živil několik měsíců malováním portrétů a menších žánrových děl a poté se vrátil do Paříže.\n\nPo tomto návratu se v Paříži spřátelil s Constantem Troyonem, Narcissem Diazem, Charlesem Jacquesem, Théodorem Rousseauem (toto přátelství se stalo důležité při formování barbizonské školy), Honorém Daumierem, kterým se nechal inspirovat v pojetí figurální malby, a s Alfredem Sensierem, který se stal na dlouho Milletovým mecenášem a posléze i životopisec.\n\nV roce 1849 maloval Millet státní zakázku, obraz \"Ženci\", na Salonu téhož roku vystavoval \"Pastýřku sedící na kraji lesa\", což byla malá olejomalba, u které je patrný odklon umělce od idealizované skutečnosti k realističtějšímu a osobitějšímu podání. V červnu se přestěhoval s rodinou do Barbizonu před epidemií cholery, která v Paříži vypukla. Zde zamýšlel strávit pouze několik týdnů, nicméně se mu na venkově v sousedství přítele Rousseaua zalíbilo a zůstal zde do konce života a zde také dosáhl vrcholu svého díla, i když se až do poloviny 60. let se stále potýkal s existenčními problémy.\nV druhé polovině 50. let vytvořil dvě svoje nejznámější díla vycházející z každodenní barbizonské reality: \"Sběračky klasů\", obraz zachycující tři chudé ženy paběrkující zbylé obilné klasy po sklizni s velmi působivým teplým zlatým světlem. Obrazu se na výročním Salonu dostalo až nepřátelského přijetí. Stejného roku dokončil i \"Anděla Páně\", v češtině také známi jako \"Klekání\" nebo \"Angelus\", který zobrazuje muže a ženu po práci se modlící na poli při západu Slunce.\n\nPřestože se Milletovi dostával smíšených kritických reakcí na Salonech začala v 60. letech jeho sláva a reputace nezadržitelně vzrůstat. Na počátku desetiletí dostal nabídku na malbu dvaceti pěti prací za měsíční poplatek na následující tři roky a v roce 1868 mu bylo nabídnuta mecenášem Emilem Gavetem práce na kolekci pastelů, kterých nakonec vytvořil 90. Na Světové výstavě pořádané v Paříži v roce 1867 byly vystavovány nejznámější Milletovy obrazy včetně \"Sběraček klasů\", \"Anděla Páně\" a \"Sazečů brambor\". Následujícího roku objednal Frédéric Hartmann \"Čtyři roční období\" za 25 000 franků a Millet byl jmenován rytířem Řádu čestné legie. \n\nV roce 1870 byl Millet zvolen do poroty Salonu. Poté musel utéct před prusko-francouzskou válkou a pobýval v Cherbourgu a Gréville, do Barbizonu se vrátil až na sklonku roku 1871. Poslední umělcova léta jsou spojena s finanční konjunkturou a společenským uznáním, ale také se zhoršujícím se zdravím, které mu nedovolilo plnit státní zakázky. Dne 3. ledna uzavřel církevní sňatek se svoji ženou Catherinou a 20. toho měsíce zemřel.\n\nMilletovo dílo bylo důležitým inspiračním zdrojem pro impresionisty. Zejména pro Vincenta van Gogha, především pro jeho rané období, Vincent často citoval Milletovo dílo v dopisech bratru Theovi. Pozdní Milletovy krajiny sloužily za inspiraci Claudu Monetovi při malbě normandských pobřeží; jeho strukturu a symbolismus díla využíval Georges Seurat.\n\nHra Marka Twaina \"Is He Dead?\" (1898) má za hlavní postavu Milleta, nicméně velká část jeho života je zde smyšlená. Hra pojednává o mladém umělci, který bojuje se životem, který předstírá smrt aby získal slávu a peníze. V roce 1902 vydal Romain Rolland umělcovu monografii \"François-Millet\" (česky \"Jean François Millet\", 1956).\n\nObraz \"Anděl Páně\" byl necelých deset let po smrti Milleta prodán do Spojených států za 80 000 zlatých franků, což vyvolalo diskuzi s přihlédnutím k malířovým živořícím pozůstalým a ve Francii došlo k uvedení práva \"droit de suite\", které umožňovalo umělci a jeho dědicům dostávat podíly z prodejů děl.\n\nPozději se tímto obrazem také intenzivně zabýval surrealista Salvador Dalí, který napsal analýzu obrazu \"The Tragic Myth of The Angelus of Millet\" (doslova \"Tragický mýtus Milletova Anděla Páně\"), kde v obraze spatřuje více než duchovní mír potlačenou sexuální agresivitu. Také tvrdí, že se pár spíše modlí nad svým mrtvým pohřbeným dítětem, než zmiňovaného Anděla Páně. Na základě těchto domněnek bylo provedeno rentgenové vyšetření plátna a bylo prokázáno, že současná barva překryla geometrický objekt připomínající rakev. Není jasné, zda Millet změnil koncepci obrazu nebo jestli tento předmět skutečně dokládá Dalího názor.\n\n\n"}
{"id": "468516", "url": "https://cs.wikipedia.org/wiki?curid=468516", "title": "Kamil Fuchs", "text": "Kamil Fuchs\n\nKamil Fuchs (4. prosince 1930 Brno – 13. srpna 1995 Brno) byl český architekt a urbanista, syn profesora Bohuslava Fuchse, významného brněnského architekta.\n\nBěhem 70. let 20. století se zasazoval, aby při obnově brněnské vily Tugendhat byly její vnitřní prostory renovovány do původní podoby. Na světovém bienále architektury v Sofii v září roku 1987 mu bylo uděleno zvláštní ocenění za projekt a realizaci vily Tugendhat. Rekonstrukce vily Tugendhat trvala od dubna roku 1981 do srpna 1985 a její celkové náklady činily kolem 10 milionů korun.\n\n\n"}
{"id": "468518", "url": "https://cs.wikipedia.org/wiki?curid=468518", "title": "Nation (stanice metra v Paříži)", "text": "Nation (stanice metra v Paříži)\n\nNation je přestupní stanice pařížského metra, kde se vzájemně kříží linky 1, 2, 6 a 9 a je zde rovněž přestup na linku RER A. Rozsáhlá síť nástupišť a chodeb se nachází pod náměstím Place de la Nation na hranicích 11. a 12. obvodu v Paříži.\n\nStanice byla otevřena již 19. července 1900 jako součást vůbec prvního úseku pařížského metra. Nástupiště linky 1 je zakřivené, umístěné pod jižní částí náměstí, vklíněné mezi smyčkami později postavených konečných stanic linek 2 a 6. V rámci automatizace linky 1, byla nástupiště upravena o víkendu 12.–13. září 2009.\n\nKonečná stanice linky 2 byla otevřena 2. dubna 1903 při posledním prodloužení tratě ze stanice \"Bagnolet\" (dnes stanice Alexandre Dumas). Také její nástupiště je vystavěné do oblouku. Protože se jedná o konečnou stanici, byla pod náměstím vybudována smyčka. Příjezd na smyčku je pod \"Avenue de Taillebourg\" a odjezd směrem pod \"Avenue du Trône\", \"Place des Antilles\" a \"Boulevard de Charonne\". Smyčka obsahuje několik garážových kolejí a je jednou z největších v síti. Samotná stanice se nachází jihozápadně od smyčky a má dvě koleje s velkým centrálním nástupištěm.\n\nKonečná stanice linky 6 byla zprovozněna 1. března 1909, když byla otevřena nová trať ze stanice Place d'Italie. Linka 6 zde má ze stejných důvodů také smyčku, na kterou vlaky přijíždějí pod \"Avenue du Bel-Air\" a odjíždějí pod \"Avenue Dorian\", \"Rue de Picpus\" a \"Avenue de Saint-Mandé\".\n\n10. prosince 1933 přibylo nástupiště linky 9 v rámci rozšíření tratě ze stanice République do Porte de Montreuil. I tato stanice je zakřivená a je umístěna z důvodu místa pod všemi ostatními. Nachází se v severní části náměstí mezi \"Boulevard Voltaire\" a \"Avenue Taillebourg\".\n\n14. prosince 1969 bylo otevřeno podzemní nádraží pro linku RER A, na kterou je také možný přestup.\n\nNázev stanice (\"národ\") je odvozen od \"Place de la Nation\", které se tak jmenuje od roku 1880.\n\nNázev stanice \"Nation\" je doplněn (ovšem pouze na lince 9) o podtitul psaný malými písmeny: \"Place des Antilles\". Na nástupišti ve směru na Mairie de Montreuil jsou umístěny znaky dvou francouzských departementů na Malých Antilách – Guadeloupe a Martinique.\n\nStanice má několik vstupů na rozích ulic, které se na náměstí sbíhají:\n\n"}
{"id": "468522", "url": "https://cs.wikipedia.org/wiki?curid=468522", "title": "Posmrtná fotografie", "text": "Posmrtná fotografie\n\nPosmrtná fotografie (jinak pamětní fotografie nebo memento mori) označuje fotografování nedávno zesnulého člověka. Existuje od samotného vynálezu fotografie v roce 1839 a našla využití v tisku, medicíně, patologii u policie a v dalších oborech. Tyto snímky poskytují především svědectví, které patří do oblasti vzpomínek a smutku, mohou však zobrazovat také nějaký příběh. Hodně posmrtných snímků bylo vytvořeno v 19. století v rámci rodiny a hrálo svou roli v rodinné fotografii.\n\nVynález daguerrotypie v roce 1839 usnadnil portrétování, protože mnozí z těch, kteří si nemohli dovolit namalovat portrét od malíře, si mohli objednat fotografii. Tento levnější a rychlejší způsob umožnil občanům střední třídy pořídit památku pro blízké příbuzné zemřelé osoby.\n\nPosmrtné fotografie neměly připomínat smrtelnost, vznikaly většinou za účelem vytvoření památky na zesnulého. To platilo zejména u kojenců a malých dětí. Ve viktoriánském období byla míra dětské úmrtnosti značně vysoká a posmrtná fotografie byla jednou z mála vzpomínek na dítě, kterou rodina měla. Pozdější vynález carte de visite umožnil pořídit více kopií, které byly pořízeny z jednoho negativu, a kopie obrazu mohly být zaslány příbuzným.\n\nPraktikování posmrtné fotografie dosáhla vrcholu popularity na konci 19. století a sama zanikla s příchodem rozšířené amatérské fotografie. Existují však příklady formálních portrétů až do 20. století.\n\nPrvní posmrtné fotografie byly obvykle detailem obličeje nebo záběrem celého těla, ale málokdy byla zobrazena i rakev. Zesnulý je obvykle zobrazen jako by byl v hlubokém spánku, někdy se naaranžoval tak, aby působil co nejrealističtěji. Děti byly často v klidu na gauči nebo v postýlce, někdy se svou oblíbenou hračkou nebo jiným předmětem. Bylo obvyklé, že na společné fotografii byly velmi malé děti s dalšími členy rodiny, nejčastěji se svou matkou. Mrtví dospělí byli často posazeni na židli, nebo byli zafixováni pomocí speciálně konstruovaných opor. Na většině aranžovaných posmrtných fotografiích nechyběly květiny.\n\nNavození efektu „života“ se někdy dosahovalo pomocí podpěrek otevřených očí nebo domalováním očních panenek na fotografický pozitiv a mnoho raných fotografických technik (zejména ferrotypie a ambrotypie) umožňovalo přidat do tváře mrtvoly růžový odstín.\n\nPozději se na mnoha příkladech ukázalo menší úsilí dosáhnout realistický vzhled, zesnulí často leží v rakvi. V pozdější době některé příklady ukazují zemřelého v rakvi s velkou skupinu účastníků pohřbu. Tento typ fotografie byl populární zejména v Evropě a méně ve Spojených státech.\n\nPosmrtná fotografie se v některých oblastech světa stále praktikuje, například ve východní Evropě. Fotografie zachycující osoby považované za velmi svaté, ležící v rakvích, často kolovaly mezi katolickými věřícími na východě, mezi příslušníky pravoslavné církve nebo křesťany z východního pravoslavného společenství.\n\nVariantou pamětního portrétu je snímek rodiny s relikviářem nebo se skříní s ostatky (obsahují obvykle živý obraz), věnovaný zesnulému.\n\nMalba zemřelých existovala před příchodem vynálezu fotografie, která pak po svém rozšíření tyto praktiky doplnila a později nahradila. Jedním z výsledků tohoto procesu byla ztráta živobytí mnoha malířů tohoto žánru. Jedním z mnoha důvodů, proč bylo malířství v tomto odvětví (a nejen v tomto...) nahrazeno, je fakt, že fotografie zobrazuje reálný otisk portrétovaného, v tomto případě zemřelého. Jde tedy o nezpochybnitelné svědectví existence fotografovaného, což prostřednictvím malířství nelze, malířství totiž realitu vytváří, zatímco fotografie má schopnost ji zachytit. Proto byly tyto, zejména Daguerrotypie, natolik využívány jako pamětní artefakty. Navíc zde mezi posmrtným portrétem a fotografií hrála velice důležitou roli také cena. Pořízení fotografie bylo totiž mnohonásobně levnější.\n\nZnámý je obraz amerického malíře Edwina Romanza Elmera (1850–1923 ) s názvem \"Smuteční obrázek\" (\"Mourning Picture)\" z roku 1890. Rodinný portrét zachycuje umělce, jeho manželku a jejich dceru Effie, která zemřela krátce před namalováním díla. Obraz je známý svými složitými detaily a kontrastem mezi rodinou zahalenou ve smutku, sedící v relativní tmě, a zemřelou dcerou, která je osvícena slunečním světlem.\n\nPrvní systematicky fotografovanou válečnou událostí, o které byla veřejnost informována prostřednictvím zpráv posílaných telegrafem, byla Krymská válka v letech 1853–1856. Nejvlivnějším reportérem byl zřejmě William Howard Russell z \"The Times\", který si jako první novinář vysloužil označení „válečný zpravodaj“.\nJedním z prvních zpravodajů byl Sedmihradský Němec Carol Szathmari, dalšími pak britští reportéři William Simpson z \"Illustrated London Sport\", Roger Fenton, James Robertson a Felice Beato. Jejich obrázky byly tehdy v novinách otiskovány jako rytiny, protože tisk polotónových fotografií byl drahý. Díky jejich zprávám v britském tisku se rozšířila povědomost o všeobecné nekompetentnosti politického vedení války. Na konci ledna roku 1855 britská vláda v čele s hrabětem Georgem Hamilton-Gordonem padla. Významným dokumentaristou událostí ve Francii byl Claude-Marie Ferrier, který v roce 1856 pořídil záběry povodně na Loiře a jako fotograf doprovázel císaře Napoleona III. v době jeho tažení do Itálie v roce 1859. V dánsko-pruské válce v roce 1864 fotografovali Christian Friedrich Brandt a Charles Junod, kteří většinu snímků pořídili na stereo formát. V německo-francouzském konfliktu v letech od roku 1870 do roku 1871 fotografovali většinou zcela neznámí fotografové (až na Carla Friedricha Myliuse z Frankfurtu).\n\nZprávy z americké občanské války (1861–1865) dodával fotograf Mathew Brady, který si uvědomil historický význam války „Severu proti jihu“ pro budoucí generace a další osud země. Protože chtěl zachycovat průběh války na více bojištích, vytvořil ze svých asistentů několik týmů, které cestovaly s pojízdnými laboratořemi na různých frontách. Mathew Brady zaměstnával celou řadu fotografů, kromě jiných také Jamese Gardnera, Williama Pywella nebo George N. Barnarda. Bradyho významným týmovým spolupracovníkem byl Alexandr Gardner, který se roku 1863 osamostatnil.\n\nGardner fotografoval většinou krátce po skončení bitev. Nevyhýbal se ani detailním pohledům na mrtvé. Později se však ukázalo, že nejméně jedna Gardnerova fotografie je zmanipulovaná. V roce 1961 Frederic Ray z magazínu \"Civil War Times\" srovnával několik Gardnerových fotografií, na kterých byli dva mrtví konfederační ostřelovači a zjistil, že stejný padlý byl fotografován o několik metrů dál na jiném místě. Zdá se, že Gardner nebyl s kompozicí spokojen, a nechal těla různě zpřeházet. Vytvářel tak vlastní verzi reality. Rayovu analýzu ještě rozšířil v roce 1975 William Frassanito. Velmi známé jsou Gardnerovy reportážní snímky z pohřbu Abrahama Lincolna a seriál z popravy atentátníků. Patrně poprvé v dějinách fotografie bylo v jeho reportáži využito dramatického účinku střídání celkových záběrů a detailů v delším časovém úseku, neboť Gardner zachytil nejen průběh popravy, ale i tváře atentátníků.\n\nDalším fotografem Bradyho týmu, který kromě informativnosti dbal také na kompozici, byl Timothy H. O'Sullivan. Nekonvenčně využíval pohybové neostrosti tam, kde mohl zvýraznit dramatičnost situace. O'Sullivan počátkem června 1863 pořídil známý snímek \"Sklizeň smrti\", na kterém leží mrtví vojáci po bitvě u Gettysburgu v Pensylvánii.\n\nPosmrtná fotografie přestala být v Severní Americe a západní Evropě běžnou praxí a do značné míry ustala. Zobrazování těchto snímků se začalo považovat za vulgární, senzacechtivé a tabu. To je však v příkrém kontrastu s krásou a citlivostí, která je vnímána ve starší tradici. Snad to svědčí o kulturním posunu současné civilizace, který může odrážet širší společenské potíže se smrtí. Fotografie několika současných umělců znamenají dialog, který pomáhá osvětlit záměr raných děl.\n\nKontroverzní mrtvoly v márnici od fotografa Andrese Serrana představují fotografie obětí násilných činů pojatých způsobem „zkrášlených portrétů“.\n\nPodobně pracuje mexický bulvární fotograf Enrique Metinides, který je známý svými kontrastními a často děsivými zobrazeními života a smrti v Mexico City. Dokumentuje oběti na místě činu pomocí výtvarné kompozice a nečekané estetiky. Své práce vystavuje v galeriích po celém světě a dokonce sklízí pozitivní kritické reakce.\n\nMožná ještě více kontroverzní než Serrano je Joel-Peter Witkin, který používá mrtvoly jako rekvizity pro své hrůzostrašné výjevy.\n\nIrský fotograf Maeve Berry nachází estetický kompromis v zachycení částí těl uprostřed hořícího ohně při spalování mrtvol.\n\nAmeričan Gregory Crewdson proslul svými technicky náročně komponovanými, surrealisticky laděnými scénami.\n\nErwin Olaf se nevyhýbá kontroverzi, jeho práce jsou často odvážné a provokativní. Na snímcích z cyklu \"Royal Blood\" (\"Královská krev\") zobrazil například princeznu Dianu (\"Di, † 1997\"), carevnu Alexandru (\"Carevna Alexandra, † 1918\") nebo princeznu Sissi (\"Sissi, † 1898\") další snímky z cyklu zobrazují Julia Caesara, Marii Antoinettu se stopami krve a předměty, které zavinily jejich smrt. Například Sissi měla zaražen pilník v hrudníku, Diana symbol Mercedesu a Alexandra stopy po kulkách z pistole.\n\nKe spojení módní fotografie a smrti (a především k trendu je kombinovat) se vyslovila některá periodika, především \"The Guardian\" článkem z ledna 2014 \"How female corpses became a fashion trend\" (\"Jak se ženské mrtvoly staly módním trendem\"). Ve stejné době \"The Daily News\" rozebíral šokující fotografii Davida Finchera \"Gone Girl\" stejnojmenného filmu, která se dostala na přední stranu časopisu \"Entertainment Weekly\", na níž Ben Affleck na hranici dobrého vkusu paroduje slavnější snímek Johna Lennona s Yoko Ono.\n\nV červenci 2013 časopis \"Vice\" produkoval a publikoval ve speciální edici nazvané \"Last Words\" (\"Poslední slova\") sérii fotografií Annabel Mehranové, ve které byly rekonstruovány smrti a sebevraždy různých spisovatelek. Modelky, které hrály v jejich rolích, zde byly oblečeny v aktuálních modelech a nechyběly popisky pro čtenáře, kde si je mohou koupit. Na tento počin (a jeho nevkusnost) zareagoval například článek na serveru \"Jezebel\" a další. \"Vice magazine\" nakonec fotografie ze svých stránek stáhl s oznámením, které by se dalo označit za omluvu.\n\nV září 2016 v časopisu \"V\" se spolu s tématem morbidního módního focení u jedné fotografie objevuje i kabelka doplňující téma nápisem „Drop dead gorgeous“ (zaklepejte bačkorama nádherná).\n\nNa příklady (podle jeho hodnocení) nevkusného spojení módy „kultu smrti a dehumanizace“ často reaguje anglicky psaný server \"Vigilant Citizen\", který se k tomuto trendu stavá velmi kriticky.\n\nCyklus \"Sebevraždy\" nasnímala v roce 2004 Barbora Bálková. Ve své práci spojuje klasické prostředky malby a fotografie s novými médii. Různými vyjadřovacími prostředky zachycuje zejména prožívání a proměny lidské identity, často s akcentem na ženskou zkušenost. Sjednocujícím přístupem tvorby Barbory Bálkové je absurdní humor a parodie na jedné straně a na straně druhé specifická magičnost divadelní estetiky.\n\nČlen skupiny Český dřevák Tomáš Rasl od roku 2002 pracuje na černobílém cyklu \"Nevyjasněná úmrtí\".\n\n\n\n\n"}
{"id": "468528", "url": "https://cs.wikipedia.org/wiki?curid=468528", "title": "Buzenval (stanice metra v Paříži)", "text": "Buzenval (stanice metra v Paříži)\n\nBuzenval je nepřestupní stanice pařížského metra na lince 9 ve 20. obvodu v Paříži. Nachází se na křižovatce ulic \"Rue d'Avron\" a \"Rue de Buzenval\".\n\nStanice byla otevřena 10. prosince 1933 v rámci rozšíření linky ze stanice République do Porte de Montreuil.\n\nV roce 2008 byla stanice kompletně zrekonstruována.\n\nJméno stanice je odvozeno od názvu ulice \"Rue de Buzenval\". Buzenval je bývalá obec, dnes část města Rueil-Malmaison. U Buzenvalu proběhla v roce 1871 jedna z bitev při obléhání Paříže v prusko francouzské válce.\n\nStanice má dva východy na \"Rue d'Avron\" u domů č. 28 a č. 35.\n"}
{"id": "468531", "url": "https://cs.wikipedia.org/wiki?curid=468531", "title": "Pruské království", "text": "Pruské království\n\nPruské království ( \"Königreich Preußen\", též \"Königreich Preussen\") byl německý stát, který existoval od roku 1701 do roku 1918. Během slezských válek a dělení Polska se podařilo pruským králům získat rozsáhlé území, které v dalších letech nadále rozšiřovali. Po Vídeňském kongresu se stalo součástí Německého spolku. Od roku 1871 do porážky Německa v první světové válce bylo Pruské království vůdčím státem Německého císařství, jehož bylo součástí. V rámci Německého císařství mělo Prusko zcela výjimečné postavení jak ve vedení, obyvatelstvu nebo rozloze.\n\nPruské království vzniklo v roce 1701 a zaniklo v roce 1918, trvalo tedy přes 200 let, během této doby se stalo jedním z nejmocnějších států v Evropě.\n\n18. ledna 1701 se syn Fridricha Viléma, braniborský kurfiřt a pruský vévoda Fridrich III. prohlásil v Königsbergu, se svolením polského krále a římskoněmeckého císaře,\"„Králem v Prusku\"“ jako Fridrich I., čímž založil později velice mocné Pruské království. Ve stejný den byl také spolu se svou ženou korunován králem. Korunovaci předcházelo založení Řádu Černé orlice. 18. ledna 1701 Fridrich III. byl v okázalé ceremonii korunován v Königsbergu, při níž si sám vložil korunu na hlavu a na hlavu své ženy a až poté se nechal pomazat. V rámci obtížně akceptovaného kompromisu se tedy stal suverénním panovníkem pouze v územích nepatřících do Svaté říše římské. Císařský souhlas získal korunním traktátem 16. listopadu 1700 za závazek poskytnutí osmitisícového vojska pro válku o španělské dědictví, čímž dostál uznání císaře povýšení pruského vévodství, které jako suverénní území nepatřilo do římsko-německé říše, na království.\nPříčiny tohoto činu lze najít ve výbojné politice braniborských kurfiřtů, jenž byli zároveň pruskými vévody. Jejich mocenskému vzestupu stály v cestě nepřátelské rody, které většinou získaly v tu dobu královské tituly, čímž dosáhly významného úspěchu. Právě na přelomu 17. a 18. století získala severoněmecká Hannoverská dynastie následnictví Spojeného království, jehož králi se v roce 1714 skutečně stali. Další soupeř, tentokrát z vlivného rodu Wettinů, saský kurfiřt Fridrich August I. Silný získal roku 1697 titul polského krále, takže se královský titul stával pro Prusko (Braniborsko-Prusko) čím dál více otázkou prestiže. Problémem bylo jak jej získat.\n\nZískání cizího královského titulu bylo nepravděpodobné, stejně tak jako že by císař povýšil braniborské markrabství na království a tak zbylo jen Prusko resp. pruské vévodství. Jak již bylo uvedeno, Hohenzollerny držená část Pruska byla vévodstvím, a byla také jedinou jejich významnou državou mimo Svatou říši římskou. Ovšem území, k němuž se symbolicky mohl královský titul v Prusku vázat, a to takzvané „\"královské Prusko\"“, ovládalo polské království, a tak se kurfiřt a vévoda Fridrich III. nemohl jen tak prohlásit pruským králem. V rámci obtížně akceptovaného kompromisu s římskoněmeckým císařem a polským králem se tedy prohlásil „\"králem v Prusku\"“ (König in Preußen). Pruské království ve své počáteční podobě tedy de facto představovalo území původního pruského vévodství. Jeho následný růst a připojení území „\"královského Pruska\"“ však na sebe nenechalo dlouho čekat.\n\nPruské království čím dál více sílilo a tak ve slezských válkách v letech 1740–1745 získalo od Habsburské monarchie většinu Slezska i s původně českým Kladskem. Tento zisk pak dokázalo ubránit v další sedmileté válce, kde bojovalo proti koalici Habsburské monarchie, Francie a Ruska. To byl počátek mocenského vzestupu Pruska, které se stalo jedním z nejdůležitějších evropských států. V této době vytvořilo Prusko nejen skvěle vycvičenou armádu, ale také efektivní úřednický aparát.\n\nV letech 1772–1795 se Pruské království zúčastnilo trojího dělení Polska a získalo tak rozsáhlá území na východě, mezi nimiž měly pro Prusko největší význam právě tzv. Prusy královské (pozdější Západní Prusko), což mělo za formální důsledek znovusjednocení Pruska a nárok na oprávněný titul pruského krále. A jelikož se tedy situace vyměnily a polský král se stal de facto závislým panovníkem, změnil tehdejší „král v Prusku“ Fridrich II. \"Veliký\" svůj titul a začal se tituloval (jak je běžné) jako „\"pruský král\"“ (\"König von Preußen\").\n\nBěhem trojího dělení Polska získalo Prusko kromě královského Pruska také tyto území: Varmii, Chelmiňsko, Notečsko - Netzedistrikt, Velkopolsko, Kujavsko, Siradzko, Leczycko část Podlesí, a západní a severní Mazovsko včetně Varšavy), kde pak postupně vznikly provincie Západní Prusko, Nové Východní Prusko a Jižní Prusko.\n\nZa vlády kurfiřta Fridricha Viléma IV. (pruský král Fridrich Vilém III.) v roce 1806, bylo do pruského království včleněno Braniborské kurfiřtství, čímž skončila reálná unie Braniborska a Pruska.\n\nV období napoleonských válek ztratilo Prusko v bojích proti Napoleonovi a jeho spojencům, rozsáhlá území na západě i východě, což si však po porážce Francie vykompenzovalo na Vídeňském kongrese, kde získalo západní část varšavského knížectví, na níž vzniklo velkovévodství a později pouze provincie Poznaňsko, severní polovinu Saska včetně Dolní Lužice a severovýchodní poloviny Horní Lužice, celé Porýní a Vestfálsko.\n\nDále získalo od Švédska smlouvou ze 4. června 1815 severní část Předního Pomořanska včetně Rujány. 8. června 1815 pak Prusko spolu s Rakouskem a ostatními německými státy vytvořilo Německý spolek, k němuž však nepatřily jeho 3 nejvýchodnější provincie Poznaňsko, Západní Prusko a Východní Prusko.\n\nPruské království bylo roku 1851 poraženo Dánskem v prusko-dánské válce (1848–1851), v níž chtělo Prusko ovládnout Dánskem kontrolované Šlesvicko s početnou německou menšinou. Roku 1863 pak bylo Šlesvicko začleněno přímo do Dánska, což bylo zjevným porušením Londýnského protokolu z roku 1851, v němž se Dánsko mimo jiné zavázalo ponechat Šlesvicku jeho práva.\n\nDůsledkem byla následující německo-dánská válka roku 1864 pak Prusko s Rakouskem a ostatními německými státy bojovalo proti Dánsku, které chtělo oddělit jím ovládané Holštýnsko a Lauenbursko od Německého spolku (Dánský král byl v rámci personální unie také vévodou Šlesvicka-Holštýnska, ale Holštýnsko bylo spolu s Lauenburskem na rozdíl od severnějšího Šlesvicka členem Německého spolku) a začlenit je do Dánska. V této válce bylo Dánsko poraženo, Šlesvicko se stalo prusko-rakouským kondominiem, Holštýnsko získalo Rakousko a Lauenbursko s titulem vévodství Prusko.\n\nSpor s Rakouskem o vedoucí úlohu v Německém spolku a o Šlesvicko-Holštýnsko pak vedl roku 1866 k prusko-rakouské válce, v níž bylo Rakousko a jeho spojenci poraženi. Prusko pak kromě anexe celého Šlesvicka-Holštýnska anektovalo rozsáhlá území rakouských spojenců Hannoverského království, kurfiřtství Hesenského a vévodství Nasavského.\n\nV anexi dalšího rakouského spojence království Saského mu zabránilo negativní stanovisko Rakouska a Francie, a Sasko bylo postiženo „pouze“ vysokými reparacemi. Další rakouští spojenci království Bavorské a velkovévodství Hesenské musely postoupit Prusku menší okrajová území. Na získaných územích poté Prusko vytvořilo provincie Hannoversko, Hesensko-Nasavsko a Šlesvicko-Holštýnsko.\n\nPrusko se pak stalo zakládajícím spolkovým státem Severoněmeckého spolku, který byl pod jeho hegemonií a v němž mu patřila většina území. Až do konce první světové války si podrželo stejný rozsah.\n\nV letech 1870–1871 Pruské království bojovalo po boku dalších německých států proti Francii v prusko-francouzské válce, kterou vyhrálo. V důsledku vítězství se 18. ledna 1871 stalo největší a vůdčí spolkovou zemí nově založeného Německého císařství s oficiálním názvem Německá říše.\n\nV rámci Německého císařství mělo Pruské království (opět) hegemonii, jež byla zaručena již tím, že podle ústavy byl pruský král dědičnými předseda (německé říše) majícími titul německého císaře, zároveň byl i pruský ministerský předseda německým spolkovým kancléřem, takže mezi Pruskem a Německým císařstvím byla takzvaná reálná unie.\n\nV důsledku německé porážky v první světové válce se v listopadu 1918 úplně vyčerpané Německo vzdalo. Následně vypukla v Berlíně, takzvaná listopadová či německá revoluce jenž se rozšířila po celém Německém císařství. Jejím důsledkem bylo, že byly zrušeny či padly všechny německé monarchie včetně Německého císařství a samotného pruského království. A právě po převratu z 9. listopadu 1918, v němž se vyznamenali i pruští důstojníci a jenž se stal koncem monarchie, pojal císař Vilém II. v posledním okamžiku v rámci Německa státoprávně nerealizovatelnou, ale z historického hlediska správnou myšlenku vzdát se císařského titulu, nikoliv ale pruské koruny. Nakonec se ale pod tlakem událostí vzdal obou, čímž ukončil pětisetleté panování Hohenzollernů v Braniborsku, třísetletého v Prusku a padesátiletého v Německu.\n\nA tak po pádu monarchie roku 1918, v rámci Výmarské republiky vznikl Svobodný stát Prusko (\"Freistaat Preussen\"). V důsledku Versailleského míru ztratilo Prusko rozsáhlá území na východě, severu a západě, tj. ve prospěch Belgie, Dánska, Polska, Litvy a Československa. Paradoxní je, že 30 let po svrhnutí monarchie v Prusku byl bývalý silný pruský stát rozhodnutím spojenecké kontrolní komise zcela zrušen.\n\n\n"}
{"id": "468534", "url": "https://cs.wikipedia.org/wiki?curid=468534", "title": "Ota Jirák", "text": "Ota Jirák\n\nOta Jirák (* 12. dubna 1949 Debř nad Jizerou) je český herec a moderátor.\n\nOta Jirák je dabingový herec, komik a bavič. Je dobře znám svým charakteristickým sytým, do medova zbarveným basem, který využil jako představitel dětské televizní postavičky \"Hele\" z televizního \"Studia Kamarád\". Poté, co vystudoval loutkoherectví na pražské DAMU, kde jako loutkoherec začínal, působil v letech 1973 až 1983 v divadelním souboru Cirkus Alféd Ctibora Turby, od roku 1980 do roku 1985 působil ve studiu GAG Borise Hybnera. Dvakrát hrál v Prozatimním divadle Františka Ringo Čecha, na počátku 90. let hostoval v Divadle Semafor, od roku 2003 je v angažmá v Městském divadle v Mladé Boleslavi.\nOta Jirák se proslavil také jako dabér. Mezi jeho nejslavnější dabingové role patří postava mimozemšťana Alfa z amerického sitcomu \"ALF\", mamut \"Manny\" ve filmu \"Doba ledová\" (2003, 2006, 2009, 2012, 2015), strýc zlejda Stan ze seriálu \"Městečko záhad\", Obélix z animovaného filmu \"Asterix a Vikingové\" nebo také Tygr z animovaného seriálu \"Medvídek Pú\". Hrál také v seriálech, jako např. \"Nováci\" nebo \"Ordinace v růžové zahradě 2\". Také hraje postavu Martina Popelky v seriálu \"Slunečná\".\n\n"}
{"id": "468535", "url": "https://cs.wikipedia.org/wiki?curid=468535", "title": "Gerald Green", "text": "Gerald Green\n\nGerald Green (8. dubna 1922 – 29. srpna 2006) byl americký spisovatel, žurnalista, producent a režisér.\n\nNarodil se v Brooklynu jako Gerald Greenberg. Byl synem psychologa Dr. Samuela Greenberga.\n\nNavštěvoval Columbia College, kde editoval humorný časopis \"Jester of Columbia\", několikrát účinkoval v univerzitním jevištním představení Varsity Show a byl členem studentského literárního spolku Philolexian Society. Studia ukončil v roce 1942 a po odsloužení vojenské služby u americké armády v Evropě v průběhu II. světové války, kde byl také redaktorem armádních novin Stars and Stripes, se vrátil do New Yorku, kde navštěvoval Kolumbijskou novinářskou školu.\n\nNapsal mnoho románů, nejznámější je \"The Last Angry Man\", vydaný v roce 1956.Ten byl přepracován do stejnojmenného filmu, který byl nominován na Oscara ve dvou kategoriích, z nichž jedna byla Nejlepší mužský herecký výkon v hlavní roli (Paul Muni). Mezi jeho další romány patří \"His Majesty O'Keefe\" (napsaný ve spolupráci s Lawrence Klingmanem), který byl v roce 1954 přepracován na film, \"North West\", \"Portofino PTA\", \"To Brooklyn With Love\", \"My Son the Jock\", \"The Lotus Eaters\" a \"East and West\". Jeho román z roku 1962 \"Portofino P.T.A .\" byl základem k muzikálu \"Something More! od\" by skladatele Sammyho Faina a textařů Marilyn a Alana Bergmanových.\n\nNapsal scénář k seriálu \"Holocaust,\" který získal 8 cen Emmy. Později tento scénář upravil na stejnojmenný román. Další cenu Emmy získal za svůj scénář k filmu \"Wallenberg: A Hero's Story\" napsanému v roce 1985. Také působil jako textař, producent a scenárista pro NBC News. V roce 1952 spolu s Davem Garrowayem tvořil pro NBC pořad \"The Today Show\".\n\nŽil ve Stamfordu ve státě Connecticut 20 let, pak se přestěhoval do New Canaanu v Connecticutu. Jeho první manželka Marie zemřela na rakovinu. Měli tři děti: Nancy, Teda a Davida. V roce 1979 si vzal Marlene Eagle. Zemřel na zápal plic v Norwalku v srpnu 2006.\n\n\n\n"}
{"id": "468540", "url": "https://cs.wikipedia.org/wiki?curid=468540", "title": "Curling na Zimních olympijských hrách 1998", "text": "Curling na Zimních olympijských hrách 1998\n\nTurnaj v curlingu se na Zimních olympijských hrách v roce 1998 hrál od 9. do 15. února 1998.\n\nMužského turnaje se účastnilo 8 reprezentačních výběrů:\n\nŽenského turnaje se účastnilo 8 reprezentačních výběrů:\n"}
{"id": "468543", "url": "https://cs.wikipedia.org/wiki?curid=468543", "title": "Juristi", "text": "Juristi\n\nPrávnický akademický spolek Juristi je nevládní, nezisková, právnická akademická organizace, založená v roce 2007 studenty Právnické fakulty Univerzity Karlovy, Západočeské univerzity, Vysoké školy ekonomické, Policejní akademie ČR a Filosofické fakulty Univerzity Karlovy.\n\nPosláním spolku je rozvoj akademických aktivit právního směru, vzdělanosti, zkušeností a spolupráce vysokoškolských studentů, úsilí o dodržování lidských práv a rovných příležitostí pro handicapované a sociálně slabé spoluobčany či diskriminované skupiny.\n\nSpolečným rysem většiny projektů Juristů je prolnutí současné povahy studia práva s klinickou formou vzdělávání – aplikovanou praxí pro všechny oblasti působení a potřebných vlastností juristů včetně služeb neprávní veřejnosti a podpory sociálně slabých a hendikepovaných skupin obyvatel ČR.\n\nSoučasnými realizovanými či připravovanými projekty Juristů jsou Moot Court Competition, První právní pomoc, Centrum medicínského práva, Audioskripta, Juristika, Člověk a zvíře v zajetí...\n\nMoot Court Competition je soutěž v simulovaném soudním procesu pod záštitou Soudcovské unie ČR, která probíhá na právnických fakultách v ČR. Jedná se o jednu z forem klinického vzdělávání pregraduálních studentů práva, kteří mají možnost v oborech práva trestního, pracovního, občanského i dalších vyzkoušet si v praxi své teoretické znalosti, a to v roli jedné ze sporných stran proti ostatním týmům řešením reálné soudní kauzy.\n\nPrvní Právní Pomoc je další formou klinického vzdělávání realizovaný pod záštitou europoslankyně MUDr. Zuzany Roithové, MBA. Zahrnuje projekt nesoustavné a bezúplatné studentské právní pomoci sociálně slabším spoluobčanům a komentáře k potřebným otázkám právní problematiky včetně rad pro spotřebitele on-line s deklarací nezávazné formy.\n\nCentrum medicínského práva: je společný projekt studentů a absolventů práva a medicíny s cílem poskytovat veřejnosti komplexní služby v oblasti tohoto nového právního odvětví. Centrum medicínského práva, rovněž pod záštitou europoslankyně MUDr. Zuzany Roithové, MBA, zahrnuje právní a zdravotnickou poradnu on-line, aktualizaci novinek medicínské a právní problematiky, poskytování komentářů k aktuálním kauzám a potřebné zákony i judikaturu ke stažení.\n\nAudioskripta je projekt plánovaný ve spolupráci s Českou národní agenturou pro podporu nevidomých studentů práva, právníků a široké veřejnosti se zájmem o právní obor. Cílem projektu je vytvoření zvukové verze právnických skript i dalších souvisejících textů po předchozím odborném vyškolení studentů práva v zásadách správné artikulace a rétoriky, tolik potřebné při samotné právní praxi a profesionálním vystupování. Zvuková podoba textů se posléze stane součástí specializovaných i veřejných knihoven v ČR.\n\nJuristika, aneb juristická turistika, je cestovatelský projekt Juristů se zájmem o obecný nadhled a hlubší znalost zahraniční z více úhlů. Odysea pojí studenty různých zájmů a studijních oborů společnými zahraničními expedicemi, získáváním komplexních poznatků o cizích zemích, jejich úrovni z hlediska práva, kultury, politiky, náboženství, geografie., přičemž z jednotlivých výprav budou zpracovávány veškeré materiály do ucelené didaktivní formy a prezentovány na webových stránkách, tištěných publikacích, v médiích či v rámci cyklu přednášek a seminářů. V létě 2008 se uskutečnila výprava studentů práva, sociologie, historie, geologie, geografie a filosofie do Íránu.\n"}
{"id": "468546", "url": "https://cs.wikipedia.org/wiki?curid=468546", "title": "Hluboký pánevní zánět", "text": "Hluboký pánevní zánět\n\nHluboký pánevní zánět (: \"Pelvic inflammatory disease\", odtud zkratka PID) je obecný pojem pro zánět ženské dělohy, vejcovodů a/nebo vaječníků, zjednodušeně pro zánět ženských pohlavních orgánů nad úrovní děložního hrdla. Zánět se může šířit do okolní tkáně a orgánů. To může vést k nekróze tkáně a k tvorbě abscesů a hnisu. Tato nejvážnější forma zánětu ženského pohlavního ústrojí může být způsobena virovou, plísňovou, parazitární, avšak nejčastěji bakteriální, infekcí. Hluboký pánevní zánět je často spojován se sexuálně přenosnými infekcemi, neboť může být důsledkem těchto infekcí. Mezi projevy PID patří výtok s příměsí krve a bolest v podbřišku. Doprovodné symptomy mohou zahrnovat horečku, dysurii a únavu.\n\nKlasifikuje se podle postižených orgánů, fáze infekce a organismu, který ji způsobil. Přestože jsou častou příčinou PID sexuálně přenosné infekce, existují i další možné příčiny, včetně lymfatických, šestinedělí, souvisejících s potratem či nitroděložním tělískem. Neléčení nemoci může mít vážné následky, včetně neplodnosti nebo poruch menstruačního cyklu.\nLéčení se nedoporučuje domácí ale, pacientka musí být hospitalizovaná v nemocnici a doba léčení bývá od 3 do 4 dnů.\n\n"}
{"id": "468548", "url": "https://cs.wikipedia.org/wiki?curid=468548", "title": "Progym Hargita Gyöngye", "text": "Progym Hargita Gyöngye\n\nProgym Hargita Gyöngye (rumunsky: Club Sportiv Progym Gheorgheni) je rumunský klub ledního hokeje, který sídlí v Gheorgheni v župě Harghita. Jedná se o sportovní organizaci maďarské komunity ve městě. Založen byl v roce 1949. Svůj současný název nese od roku 1994. Klub působí ve dvou národních soutěžích, a to maďarské a rumunské. Klubové barvy jsou červená a bílá.\n\nSvé domácí zápasy odehrává v hale Mujegpalya s kapacitou více než 2 000 diváků.\n\nZdroj: \n\n\nZdroj: \n\n\nZdroj: \n\n\n"}
{"id": "468549", "url": "https://cs.wikipedia.org/wiki?curid=468549", "title": "Svobodná univerzita v Nouallaguetu", "text": "Svobodná univerzita v Nouallaguetu\n\nSvobodná univerzita v Nouallaguetu (Université libre de Nouallaguet) je soukromá vysoká škola se sídlem ve francouzském Nouallaguetu, založená v roce 1992 na popud ve Francii žijících Čechů Patrika Ouředníka a Martina Hyblera.\n\nSvobodná univerzita v Nouallaguetu se profiluje jako univerzita výzkumná s orientací na problematiku humanitních věd.\nV akademickém roce 2014/15 studovalo na Svobodné univerzitě 75 posluchačů.\n\nVyučující (2014/15):\n\n"}
{"id": "468551", "url": "https://cs.wikipedia.org/wiki?curid=468551", "title": "Amstel Tijgers", "text": "Amstel Tijgers\n\nAmstel Tijgers je profesionální nizozemský hokejový tým. Byl založen v roce 1963. Domácím stadionem je Jaap Eden baan.\n\n\n\n\n\n"}
{"id": "468554", "url": "https://cs.wikipedia.org/wiki?curid=468554", "title": "Ruijters Eaters", "text": "Ruijters Eaters\n\nRuijters Eaters je profesionální nizozemský hokejový tým. Byl založen v roce 1968. Domácím stadionem je Glanerbrook Ijshal.\n\n\n\n"}
{"id": "468555", "url": "https://cs.wikipedia.org/wiki?curid=468555", "title": "Virus hepatitidy B", "text": "Virus hepatitidy B\n\nVirus hepatitidy B, zkracován jako HBV (z anglického \"Hepatitis B virus\") je virus z rodu \"Orthohepadnavirus\", který je součástí čeledi \"hepadnavirů\". HBV virus je původcem hepatitidy B, může však vést i k cirhóze jater nebo hepatocelulárnímu karcinomu.\n\nVirus hepatitidy B má kruhový genom tvořený částečně dvojitě propletenou DNA. Viry se replikují přes RNA střední formu reverzní transkripce a v tomto ohledu jsou podobné retrovirům. Přestože replikace probíhá v játrech, virus se šíří do krve, kde se u infikovaných pacientů nacházejí virus-specifické proteiny a jejich odpovídající protilátky. K diagnostikování hepatitidy B se používají krevní testy na tyto proteiny a protilátky.\n\nZa odhalení viru hepatitidy B a později také vývoj patřičných diagnostických testů a vakcíny byla v roce 1976 udělena Nobelova cena za fyziologii a medicínu americkému lékaři Baruchu Samuelovi Blumbergovi.\n\n"}
{"id": "468557", "url": "https://cs.wikipedia.org/wiki?curid=468557", "title": "Amborella trichopoda", "text": "Amborella trichopoda\n\nAmborella trichopoda je jediný žijící zástupce rodu Amborella, čeledi Amborellaceae i samostatného řádu Amborellales. Podle taxonomické studie z roku 2009 představuje tento druh nejstarší žijící vývojovou větev krytosemenných rostlin. \"Amborella trichopoda\" je dvoudomá dřevina s dvouřadě uspořádanými tuhými listy a bělavými květy. Vyskytuje se pouze na Nové Kaledonii. Tato rostlina má starobylou stavbu dřeva a také uspořádání květů vykazuje některé starobylé znaky.\n\n\"Amborella trichopoda\" je dvoudomý stálezelený keř nebo nízký strom. Listy jsou jednoduché, kožovité, střídavé, dvouřadě rozložené, bez palistů. Okraj čepele je nezřetelně zubatý, žilnatina listů je zpeřená. Květy jsou drobné, pravidelné, jednopohlavné, v úžlabních květenstvích. Nápadné zbytky druhého pohlaví svědčí o tom, že původně byly květy oboupohlavné. Bělavé okvětí sestává z neustáleného počtu asi 7 až 11 plátků. Tyčinek je mnoho, prašníky jsou jen málo odlišené od ploché nitky. V samičích květech jsou sterilní, redukovaná staminodia. Gyneceum v samičích květech je svrchní, apokarpní a tvoří je 5 až 6 volných plodolistů uspořádaných v kruhu, s kratší bliznovou částí na vrcholu. V každém plodolistu je jedno vajíčko s laterální placentací. Plodem je souplodí peckovic.\n\nDruh \"Amborella trichopoda\" je endemit Nové Kaledonie. Vyskytuje se v podrostu vlhkých horských lesů. V Červeném seznamu ohrožených druhů IUCN není veden jako ohrožený.\n\nRod \"Amborella\" byl v tradiční taxonomii řazen na základě morfologických znaků (zejména vypouklé receptákulum a peckovice) do řádu vavřínotvaré (\"Laurales\").\nV systému APG I z roku 1998 je čeleď \"Amborellaceae\" ponechána nezařazená do řádu v rámci bazálních dvouděložných. V systému APG III z roku 2009 je pak čeleď \"Amborellaceae\" zařazena do řádu \"Amborellales\". Druh \"Amborella trichopoda\" je shledán nejbazálnějším žijícím zástupcem krytosemenných rostlin. Je řazen do skupiny tří vývojově starých větví nižších dvouděložných rostlin, nazývané \"anita group\". Archaické znaky, svědčící o starobylém původu, se týkají především stavby dřeva, které neobsahuje pravé cévy, dále pak stavby generativních orgánů. Pestíčky samičích květů jsou volné a mají okraje k sobě přitisklé, dosud však nesrostlé. Tyčinky mají ploché nitky a málo rozlišenou prašníkovou část.\n\n"}
{"id": "468558", "url": "https://cs.wikipedia.org/wiki?curid=468558", "title": "Uniplet Třebíč", "text": "Uniplet Třebíč\n\nUniplet Třebíč, a.s., dříve též Elitex Třebíč a Západomoravské strojírny (ZMS) je akciová společnost vyrábějící maloprůměrové pletací stroje, sídlící v Praze a s provozovnou v Průmyslové čtvrti v Třebíči-Jejkově.\n\nHistorie Unipletu Třebíč se počíná jako historie Západomoravských strojíren v roce 1949; zprvu byly nesamostatným podnikem při Závodech Gustava Klimenta v Třebíči-Borovině, později spadly pod Kovosvit Sezimovo Ústí. Samostatným národním podnikem se staly roku 1953. U zrodu Západomoravských strojíren stál mimo jiné Augustin Kliment, tehdejší ministr průmyslu. Stalo se tak v rámci zájmu rozšiřování průmyslu v některých krajích a s předpokladem budoucí těsné spolupráce nového podniku s pletárnami borovinských závodů.\n\nPletací automaty byly předtím, než jejich výrobu převzaly Západomoravské strojírny, vyráběny v podmínkách Československé republiky firmou Baťa ve Zlíně; vzorem byly anglické stroje \"Komet\". Po druhé světové válce byla výroba z nedostatku kapacit přesunuta do pobočky Baťových závodů v Sezimově Ústí, od roku 1948 nazývaných \"Kovosvit\". Roku 1949 se původně borovinský závod začal specializovat na výrobu náhradních dílů k textilním strojům. Za tím účelem do Třebíče přešli společně s úkoly i někteří odborníci ze Zlína a Sezimova Ústí. První ucelený automat podnik vyrobil v roce 1952 – byly to pletací jednoválcové, jednosystémové automaty JVa 16 na pletení vzorovaného punčochového a ponožkového zboží.\n\nNárodní podnik Západomoravské strojírny vznikl 1. ledna 1953 z dosavadního závodu v Třebíči na Stařečce, jehož prostory sloužily v letech 1912–1949 výrobě obuvi, a s ním sloučeného závodu \"MEZ Drásov\", majícího novou provozovnu v Průmyslové čtvrti, který se zabýval elektrotechnickou výrobou. Do roku 1955 Západomoravské strojírny zcela převzaly výrobu doposud realizovanou též v Sezimově Ústí. Nové technologie, zejména umělá vlákna, daly v roce 1956 vzniknout prvnímu československému pletacímu automatu na bezešvé dámské punčochy typu JDa 34; tímto strojem se Západomoravské strojírny prezentovaly též na veletrhu v anglickém Leicesteru. Díky dalším typům automatů se Západomoravské strojírny staly účastníkem zahraničních trhů; v roce 1970 podnik vyvážel do 65 zemí světa a měl asi 2000 zaměstnanců.\n\nRozvoj podniku si vyžádal i podstatné rozšiřování jeho výrobních prostor. V letech 1958–1964 a v druhé etapě v letech 1966–1974 byl budován areál v Průmyslové čtvrti v Třebíči. Prostory na Stařečce podnik uvolnil roku 1959. Od počátku 50. let 20. století fungovalo při Západomoravských strojírnách i vlastní učiliště. Nejprve poskytovalo vzdělání ve čtyřech oborech: strojní zámečník, soustružník kovů, frézař a mechanik pletacích strojů; později byly tyto obory sloučeny do dvou: strojního zámečníka a soustružníka. Mimo to realizoval podnik pro své zaměstnance i rozsáhlou bytovou výstavbu v Domcích, v ulici Družstevní zřídil (1974) i vlastní internát pro svobodné zaměstnance (předtím tomuto účelu sloužily prostory zrušeného kapucínského kláštera, Lorenzovy Staleté vinárny na Stařečce a na Karlově náměstí), mateřskou školu a jesle. Pro rekreaci zaměstnanců zřídil podnik rekreační středisko Březová (od roku 1968). Západomoravské strojírny se též zapojily do vybudování třebíčského zimního stadionu. Společným podnikem místní správy a Západomoravských strojíren byla společná výtopna v Domcích (1970).\n\nRoku 1976 byly Západomoravské strojírny začleněny do koncernu Elitex se sídlem v Liberci jako jeho nižší organizační jednotka s názvem ELITEX, koncernový podnik Třebíč. Státní podnik UNIPLET Třebíč byl zrušen bez likvidace dnem 31. prosince 1990 a veškerý jeho hmotný majetek přešel na akciovou společnost UNIPLET, a.s. dnem 1. ledna 1991. O prodeji UNIPLETU Třebíč zahraničnímu vlastníku – Monarch Machinery LLC – rozhodla vláda Vladimíra Špidly dne 28. dubna 2004. Firma propustila dalších 50 zaměstnanců k září roku 2010, těm neproplatila odstupné a poslední tři platy. Ti se později obrátili na ombudsmana. Firma však požádala o reorganizaci a prohlásila, že se chce s 15 – 20 zaměstnanci věnovat produkci náhradních dílů pletacích strojů.\n"}
{"id": "468559", "url": "https://cs.wikipedia.org/wiki?curid=468559", "title": "Seznam řádů a vyznamenání", "text": "Seznam řádů a vyznamenání\n\n\"Tento seznam je neúplný, proto prosím doplňujte dle libosti.\"\n\n\n\n\n\n\n\"československá vyznamenání viz Seznam československých státních vyznamenání\"\n\n\n\n\n\n\n\n\n\n\n\n\"viz Seznam německých vyznamenání\"\n\n\n\n\n\n\n\n\n\n\n\"viz Seznam britských vyznamenání\"\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "468560", "url": "https://cs.wikipedia.org/wiki?curid=468560", "title": "Spitzer", "text": "Spitzer\n\nSpitzer může označovat:\n\n\n\n"}
{"id": "468564", "url": "https://cs.wikipedia.org/wiki?curid=468564", "title": "Boriovité", "text": "Boriovité\n\nBoriovité (\"Boryaceae\") je čeleď jednoděložných rostlin z řádu chřestotvaré (\"Asparagales\"). Čeleď poprvé uvádí systém APG II, starší taxonomické systémy většinou čeleď neuznávají a zástupce řadí do bělozářkovitých (\"Anthericaceae\") či liliovitých v širším pojetí (\"Liliaceae\" s.l.).\n\nJedná se vytrvalé byliny, polokeře až keře s oddenky, často xerofilní (suchomilné). Listy jsou jednoduché, střídavé, často shloučené do růžice na vrcholu stonku, přisedlé, na bázi s listovými pochvami. Čepele jsou čárkovité, často kožovité, celokrajné, žilnatina je souběžná. Květy jsou oboupohlavné, uspořádané v květenstvích, v klasech, hlávkovitě až okolíkovitě uspořádaných, na bázi květenství jsou někdy listeny (rod \"Borya\"). Okvětí se skládá ze 6 okvětních lístků, které jsou u rodu \"Borya\" srostlé u rodu \"Alania\" téměř volné, bílé až krémové barvy. Tyčinek je šest, u rodu \"Borya\" srostlé s okvětní trubkou. Gyneceum je srostlé většinou ze 3 plodolistů, je synkarpní, semeník je svrchní. Plodem je tobolka.\n\nJsou známy pouze 2 rody, \"Borya\" a \"Alania\", všech 12 druhů je přirozeně rozšířeno pouze v Austrálii, a to ve státech: Západní Austrálie, Severní teritorium, Queensland a Victoria.\n\n\n\"Alania\", \"Borya\"\n\n"}
{"id": "468568", "url": "https://cs.wikipedia.org/wiki?curid=468568", "title": "Líšnický potok", "text": "Líšnický potok\n\nNázev Líšnický potok má více vodních toků:\n\n"}
{"id": "468572", "url": "https://cs.wikipedia.org/wiki?curid=468572", "title": "Trithuria", "text": "Trithuria\n\nTrithuria je jediný rod čeledi Hydatellaceae vodních rostlin příbuzných s lekníny, náležející do řádu leknínotvaré (\"Nymphaeales\"). Jsou to nenápadné drobné byliny s bezobalnými květy a šídlovitými listy v růžici. Vyskytují se v počtu asi 10 druhů v Indii, Austrálii, na Tasmánii a Novém Zélandu. Až do roku 2009 byly řazeny mezi jednoděložné rostliny.\n\nZástupci rodu \"Trithuria\" jsou jednoleté nebo vytrvalé drobné vodní byliny s úzkými trávovitými listy nahloučenými do růžice. Listy jsou pod vodou nebo vynořené, jednožilné. Květy jsou bezobalné, drobné, nahloučené v hlávkách, pouze s 1 tyčinkou a 1 svrchním pestíkem. Plody jsou nepukavé.\n\nRod \"Trithuria\" zahrnuje 10 až 12 druhů s rozšířením v Indii, Austrálii, Tasmánii a Novém Zélandu.\n\nČeleď \"Hydatellaceae\" byla v minulosti omylem řazena mezi jednoděložné rostliny. Rostliny jsou velmi podobné zástupcům čeledi \"Centrolepidaceae\" a v minulosti byly do této čeledi zařazovány. V Cronquistově, Dahlgrenově i Tachtadžjanově systému byla čeleď \"Hydatellaceae\" řazena v rámci jednoděložných do samostatného řádu \"Hydatellales\". V systému APG byla řazena do řádu lipnicotvaré (\"Poales\") a až v systému APG III z roku 2009 na základě nejnovějších výzkumů ohledně molekulární biologie a morfologie embrya přeřazena mezi nižší dvouděložné do řádu leknínotvaré (\"Nymphaeales\").\n\nV minulosti byly rozlišovány 2 rody: \"Trithuria\" a \"Hydatella\". Rod \"Hydatella\" byl popsán v roce 1904, rod \"Trithuria\" již v roce 1859. Později byly oba rody sloučeny do rodu \"Trithuria\". Název čeledi \"Hydatellaceae\" náleží mezi tzv. nomina conservanda, která již při dalším vývoji taxonomie nepodléhají změnám.\n\n"}
{"id": "468578", "url": "https://cs.wikipedia.org/wiki?curid=468578", "title": "Dakota (dinosaurus)", "text": "Dakota (dinosaurus)\n\nDakota je přezdívka pro unikátně zachovanou zkamenělinu velkého kachnozobého dinosaura (hadrosaurida) z období konce svrchní křídy (asi před 67 miliony let). Fosilie dinosaura (zřejmě rodu \"Edmontosaurus\") se dochovala i s měkkými tkáněmi, otisky kůže a obrysy vnitřních orgánů. Patří mezi tzv. dinosauří mumie, podobně jako \"Brachylophosaurus\" „Leonardo“.\n\nDakota byla objevena v Severní Dakotě (USA) mladým sběratelem fosílií Tylerem Lysonem v roce 1999. Jde o objev jednoho z posledních dinosaurů, pocházejícího ze sedimentů souvrství Hell Creek. Sám dinosaurus byl zaživa asi 11 metrů dlouhý a kolem 3,5 tuny těžký. Spolu s jeho trojrozměrně zachovanou kůží byly objeveny také biomolekulární komplexy. Jde o jednu z nejlepších zkamenělin dinosaurů, objevených v celé historii.\n\nNa výzkumu se podílel britský paleontolog Phillip Lars Manning, který o něm také napsal knihu \"Grave Secrets of Dinosaurs\", vydanou v roce 2008. Na projektu výzkumu dinosaura se významně podílel také \"National Geographic\". Fosílie byla zkoumána obřími CT skeny firmy \"Boeing\" a stále je podrobně studována paleontology v USA.\n\nPodobně slavnými zkamenělinami jsou například exempláře druhu \"Tyrannosaurus rex\" s přezdívkou \"Stan\" a \"Sue\".\n\n"}
{"id": "468583", "url": "https://cs.wikipedia.org/wiki?curid=468583", "title": "Karl Wolf", "text": "Karl Wolf\n\nKarl Wolf (* 18. dubna 1979, Bejrút, Libanon, rodným jménem \"Carl Abou Samah\") je zpěvák, textař a producent původem z Libanonu působící v Kanadě. Svoji kariéru započal v roce 2001. V lednu 2006 vydal svoje první studiové album s názvem \"Face Behind the Face\", jeho druhé album \"Bite the Bullet\" vyšlo v listopadu 2007. Jeho třetí a zatím poslední album pojmenované \"Nightlife\" bylo spuštěno na celosvětový trh 17. listopadu 2010.\n\nKarl Wolf se narodil v Libanonu, ve třech letech byla však jeho rodina kvůli trvající občanské válce nucena opustit zemi a odejít do Dubaje a později do Kanady. Wolfova matka byla učitelka hry na klavír a jeho otec hrál na kytaru, bubny a tradiční arabský nástroj zvaný úd. Od roku 2001 začal Karl Wolf psát a koprodukovat písně, některé z nich se dostaly na přední příčky kanadských hitparád a vynesly mu i několik ocenění. Byl členem dvou úspěšných kanadských hudebních skupin \"Dubmatique\" a \"Sky\".\n\nV roce 2005 se Karl Wolf vydal na dráhu sólového zpěváka. V lednu 2006 vychází jeho debutové sólové album \"Face Behind the Face\", které se dostalo na žebříček 100 nejprodávanějších kanadských alb. Z tohoto alba pocházejí tři singly: \"Butterflies\", \"Desensitize\" (klip k tomuto singlu se natáčel v kubánské Havaně) a \"Referee\".\n\nNa úspěch Face Behind the Face navázal v listopadu 2007 vydáním svého druhého studiového alba s názvem \"Bite the Bullet\". První singl tohoto alba, \"Africa\", remake stejnojmenného hitu americké skupiny Toto z osmdesátých let, je Wolfův zatím nejúspěšnější singl, především díky úspěchu na iTunes v Kanadě a v Japonsku. Druhý singl, \"Carrera\", remix původní písně z alba, se v hitparádě \"Canadian Hot 100\" umístil na 39. místě.\n\nV říjnu 2007 Karl Wolf vystupoval po boku Akona a dalších hvězd na slavnosti při zahájení vysílání MTV Arabia. Videoklip k jeho singlu \"Africa\" se také stal prvním odvysílaným na nové hudební stanici.\n\nKarl Wolf v červnu 2009 oznámil, že ve studiu natáčí nové album, které celosvětově vyjde ke konci roku 2009 nebo na začátku roku 2010 a bude obsahovat další remake jednoho světového hitu. Toto album s názvem \"Nightlife\" bylo celosvětově vydáno 17. listopadu 2010, na japonském trhu bylo však dostupné již od července téhož roku. Z tohoto alba pocházejí singly \"Yalla Habibi\", \"Hurting\" a \"80's Baby\".\n\nKarl Wolf spolupracoval s mnoha interprety, především z Kanady:\n\n"}
{"id": "468587", "url": "https://cs.wikipedia.org/wiki?curid=468587", "title": "InterContinental Hotels Group", "text": "InterContinental Hotels Group\n\nInterContinental Hotels Group je hotelová společnost provozující sedm hotelových značek: InterContinental, Crowne Plaza, Hotel Indigo, Holiday Inn, Holiday Inn Express, Staybridge Suites a Candlewood Suites. IHG také provozuje Priority Club Rewards.\n\nInterContinental Hotels Group provozuje hotely třemi různými způsoby. První je soukromé vlastnictví, kdy IHG vlastní 16 hotelů. Druhým způsobem je řízení vlastními zdroji, kdy IHG obsadí managerské funkce vlastním personálem. Třetí způsob je pomocí franšízy, kdy IHG poskytne provozovatelům hotelů značku, marketing a distribuci.\n\nPůvod IHG lze vysledovat už od roku 1777, kdy William Bass založil pivovar v Burton-on-Trent.\n\n\nInterContinental Hotels &Resort – je nejprestižnější značka společnosti. Hotely se nacházejí ve velkých městech ve více než 60 zemích světa. Nabízí nejvyšší úroveň služeb ve 158 hotelech s 54 096 pokoji.\n\nCrowne Plaza – je mezinárodní značka nabízející ubytování určené pro náročnou obchodní klientelu a volnočasové cestující, kteří si váží jednoduché elegance. Ve více než 60 zemích světa nabízí Crowne Plaza 375 hotelů s 98 691 pokoji.\n\nIndigo Hotel – je inovativní značka určená pro cestující hledající individuální přístup a stylově zařízené boutique hotely. 28 hotelů s 3286 pokoji se nacházejí v městském prostředí či příměstských oblastech v blízkosti podniků, restaurací a zábavných míst ve Spojených státech.\n\nHoliday Inn – je značka nabízející přátelský servis, moderní vybavení s vysokou hodnotou. Je určena pro obchodní klientelu i pro hosty přijíždějící za využitím volného času. Pod značkou Holiday Inn je 1319 hotelů s 241 406 pokoji v malých i velkých městech, v okolí důležitých cest a mezinárodních letišť.\n\nHoliday Inn Express (nebo Express by Holiday Inn) – je nejrychleji rostoucí značka ve své třídě. Nabízí v 2018 hotelech s 182 456 pokoji nekomplikované prostředí, pohodlí a komfort.\n\nStaybridge Suites – je značka označující speciální hotelové služby pro hosty, kteří vyhledávají dlouhodobé bydlení při obchodních cestách nebo při trávení dlouhodobé dovolené. (167 hotelů, 18 299 pokojů)\nCandelewood Suites – je určena pro pracovně cestující hosty, kteří využívají hotel pouze k přespání. Je určen pro dlouhodobé i krátkodobé pobyty v nenáročném stylovém prostředí. (229 hotelů, 22916)\n"}
{"id": "468589", "url": "https://cs.wikipedia.org/wiki?curid=468589", "title": "Čtverec (rozcestník)", "text": "Čtverec (rozcestník)\n\nČtverec může být:\n\n\n"}
{"id": "468592", "url": "https://cs.wikipedia.org/wiki?curid=468592", "title": "Austrobaileya scandens", "text": "Austrobaileya scandens\n\nAustrobaileya scandens je jediný druh rodu Austrobaileya a čeledi Austrobaileyaceae nižších dvouděložných rostlin. Je to dřevnatá liána s velkými vstřícnými kožovitými listy, rostoucí pouze ve východní Austrálii. Rostlina má některé archaické znaky, zejména v anatomii cévních svazků.\n\n\"Austrobaileya scandens\" je vytrvalá dřevitá liána s velkými vstřícnými kožovitými listy. Květy jsou drobné, oboupohlavné, jednotlivé v úžlabí listů. Květy mají 5 až 6 cm v průměru a páchnou. Okvětí se skládá ze 11 až 24 spirálně uspořádaných lístků a postupně graduje od vnějších listenovitých k vnitřním petaloidním okvětním lístkům. Tyčinky jsou ploché až kýlovité, petaloidní, uspořádané ve spirále, se 2 prašníky podélně připojenými k ploše tyčinky. Plodných tyčinek bývá 7 až 11, mimo to je přítomno 9 až 16 staminodií. Gyneceum je svrchní, složené z několika volných plodolistů s několika vajíčky. Plodem je nepravidelná bobule obsahující několik semen.\n\nDruh se vyskytuje pouze v severovýchodní Austrálii, kde roste v tropických deštných lesích.\n\nRod \"Austrobaileya\" nese některé výjimečné a archaické znaky zejména v anatomii cévních svazků a struktuře dřeva. Mezi další význačné znaky náležejí unilakulární nody, monokolpátní pyl a přítomnost siličných buněk v pletivech.\n\nV minulosti byly někdy rozlišovány 2 druhy, mimo \"Austrobeileya scandens\" ještě druh \"A. maculata\", popsaný v roce 1948.\n\n"}
{"id": "468598", "url": "https://cs.wikipedia.org/wiki?curid=468598", "title": "Trimenia", "text": "Trimenia\n\nTrimenia je jediný rod čeledi Trimeniaceae nižších dvouděložných rostlin, náležející do řádu \"Austrobaileyales\". Jsou to dřeviny se vstřícnými jednoduchými listy a nenápadnými květy, vyskytující se od jihovýchodní Asie přes východní Austrálii po Tichomoří.\n\nZástupci rodu \"Trimenia\" jsou stromy, keře i liány, dorůstající výšky až přes 20 metrů. Listy jsou jednoduché, vstřícné, řapíkaté, celokrajné nebo na okraji zubaté. Palisty chybějí. Na ploše čepele jsou průsvitné tečky. Květenství jsou vrcholová nebo úžlabní, vrcholíky, hrozny nebo laty. Květy jsou jednopohlavné nebo oboupohlavné, drobné, květní lůžko je slabě vyklenuté. Okvětí je tvořeno 10 až 38 spirálně uspořádanými, nerozlišenými, sepaloidními okvětními lístky. V průběhu vývoje květu okvětí postupně opadává. Tyčinek je 7 až 25 a jsou uspořádané ve spirále. Nitky tyčinek jsou stejně dlouhé nebo kratší než prašníky. Semeník je svrchní, tvořený nejčastěji jediným plodolistem (výjimečně jsou přítomny 2 apokarpní plodolisty) a obsahuje jediné vajíčko. Plodem je dužnatá peckovice.\n\nRod \"Trimenia\" zahrnuje 5 druhů. Je rozšířen od východní části jihovýchodní Asie (Sulawesi, Moluky) a Nové Guiney přes východní Austrálii po tichomořské ostrovy včetně Nové Kaledonie. Vyskytují se nejčastěji jako nevelké stromy a liány v tropických lesích středních a vyšších poloh.\n\nKvěty \"Trimenia\" nejsou vonné a neprodukují nektar. Pyl je suchý. Nebyl zjištěn žádný opylovač, při přenosu pylu nejspíše hraje roli vítr.\nDužnaté plody vyhledávají a rozšiřují ptáci.<ref name=\"mam-10/2\"></ref>\n\nRod \"Trimenia\" byl popsán v roce 1871 a byl považován zprvu za příbuzný s čeledí \"Ternstroemiaceae\" (dnes součást čeledi \"Pentaphylacaceae\"), později s \"Monimiaceae\". Samostatná čeleď \"Trimeniaceae\" se v taxonomii poprvé objevuje v roce 1917. V klasických botanických systémech (Cronquist, Dahlgren, Tachtadžjan) je řazena do řádu vavřínotvaré (\"Laurales\"). V systému APG je zprvu ponechána nezařazená do řádu v rámci bazálních dvouděložných, v systému APG III 2009 je zařazena spolu s čeleděmi klanopraškovité (\"Schisandraceae\") a \"Austrobaileyaceae\" do řádu \"Austrobaileyales\" v rámci skupiny 3 starých vývojových větví nižších dvouděložných rostlin, nazvané \"anita group\".\n\nDřevo \"Trimenia papuana\" je lokálně využíváno na stavby. Listy slouží v jihovýchodní Asii při léčbě úplavice.\n\n"}
{"id": "468600", "url": "https://cs.wikipedia.org/wiki?curid=468600", "title": "Hůlovec", "text": "Hůlovec\n\nHůlovec (\"Doryanthes\") je rod jednoděložných rostlin z čeledi hůlovcovité (\"Doryanthaceae\"). Ve starších taxonomických systémech byl někdy řazen do čeledi amarylkovité (\"Amaryllidaceae\"), agávovité (\"Agavaceae\") nebo liliovité v širším pojetí (\"Liliaceae\" s.l.). Čeleď hůlovcovité obsahuje pouze tento jediný rod.\n\nJsou to vytrvalé mohutné byliny s krátkým kmínkem a hlízami a výraznými přízemními růžicemi listů. Listy jsou jednoduché střídavé, přisedlé, střídavé, s listovými pochvami. Čepele jsou čárkovité, kožovité, celokrajné, se souběžnou žilnatinou. Květy jsou uspořádány do až 5 m vysokých květenství s četnými menšími listy, jedná se o vrcholičnatou latu, tzv. kytka. Někdy mohou být květy nahrazeny pacibulkami. Květy jsou velké, skládají se ze z 6 okvětních lístků, které jsou volné, bílé až červené barvy. Tyčinek je 6. Gyneceum se skládá ze 3 plodolistů, semeník je spodní, plodem je tobolka.\n\nJsou známy 2 druhy, přirozeně rostoucí jen ve východní Austrálii.\n\n"}
{"id": "468603", "url": "https://cs.wikipedia.org/wiki?curid=468603", "title": "Degeneria vitiensis", "text": "Degeneria vitiensis\n\nDegeneria vitiensis je druh rostliny a jediný zástupce čeledi Degeneriaceae nižších dvouděložných rostlin. Je to stálezelená dřevina s velkými kožovitými listy a velkými dužnatými květy s celou řadou archaických znaků. V minulosti byla považována za nejstarobylejší žijící kvetoucí rostlinu. Vyskytuje se jako endemit pouze na ostrovech Fidži. V roce 1988 byl odtud popsán nový druh, \"Degeneria roseiflora\", často je však uváděn jen jako poddruh \"D. vitiensis\".\n\n\"Degeneria vitiensis\" je stálezelená dřevina. Listy jsou aromatické, velké, kožovité, spirálně uspořádané, celokrajné, bez palistů, se zpeřenou žilnatinou. Na ploše jsou žláznatě tečkované. Květy jsou poměrně velké, úžlabní, jednotlivé, převislé na dlouhých stopkách. Kalich je trojčetný, složený z volných lístků. koruna je volná, dužnatá a opadavá, v neustáleném počtu 15-21 plátků ve 3 až 5 kruzích. Tyčinky jsou ploché, se třemi žilkami a je jich mnoho. Gyneceum je tvořené jediným svrchním, nedokonale srostlým (konduplikátním) plodolistem obsahujícím množství vajíček. Blizna sbíhá po celé délce plodolistu. Plodem je dřevitý, stopkatý měchýřek obsahující větší počet zploštělých semen.\n\nDruh roste jako endemická rostlina pouze na ostrovech Fidži.\n\nPoměrně velké oboupohlavné květy jsou opylovány brouky.\n\nRostlina vykazuje vícero starobylých znaků a byla považována za nejstarobylejší žijící kvetoucí rostlinu. Mezi archaické znaky náleží zejména ploché primitivní tyčinky vyživované 3 žilkami a nedokonale srostlý konduplikátní semeník se sbíhavou bliznou, dále neustálený počet květních částí a také opylování brouky.\n\nDruh \"Degeneria vitiensis\" byl popsán v roce 1942. V roce 1988 byl z Fidži popsán další druh: \"Degeneria roseiflora\". Někdy je uváděn jako samostatný, někdy jako poddruh \"D. vitiensis\".\n"}
{"id": "468604", "url": "https://cs.wikipedia.org/wiki?curid=468604", "title": "Marek Taclík", "text": "Marek Taclík\n\nMarek Taclík (* 9. května 1973 Ústí nad Labem) je český herec.\n\nPo maturitě na gymnáziu v Duchcově vystudoval pražskou DAMU, kterou ukončil v roce 2000. Po ukončení studia na DAMU působil nejprve v souboru CD94, poté odešel do pražského Činoherního klubu, hrál také v Dejvickém divadle a v Divadelním spolku Kašpar v Divadle v Celetné.\n\n\n\n\n\n\n\n\n\n\n"}
{"id": "468609", "url": "https://cs.wikipedia.org/wiki?curid=468609", "title": "Operace Manganese", "text": "Operace Manganese\n\nOperace Manganese byl krycí název pro paradesantní výsadek vyslaný během druhé světové války z Anglie na území Slovenského státu. Výsadek byl organizován zpravodajským odborem exilového Ministerstva národní obrany.\n\nVelitel a radista rtn. František Bíroš, rtn. Štefan Košina, radista čet. asp. Drahomír Vaňura měli za úkol organizovat odboj na Slovensku, udržovat radiový kontakt s Londýnem a spolupracovat s odbojovou skupinou Flora. Byli vybaveni radiostanicí s krycím názvem \"Marienka\".\n\nDesant odstartoval na palubě letadla Halifax B Mk BS-F z letecké základny poblíž Brindisi v 19:40 společně s příslušníky výsadku Windproof (britská zpravodajská skupina). K vysazení desantu Manganese došlo v noci z 9. na 10. června 1944 poblíž obce Veľké Uherce v okrese Topoľčany namísto předem určeného doskočiště poblíž Piešťan. Při seskoku došlo ke ztrátě přepravního kontejneru s vysílačkami. Přesto příslušníci desantu kontaktovali odboj a spolupracovali s tajnou vojenskou radou. Působili v Brezové pod Bradlom a Bratislavě. Později došlo k nalezení vysílačky (provoz byl gen. Golianem povolen až po zahájení SNP) a jejímu využití pro spojení britských důstojníků s velením britské armády v Itálii. \n\nOd června 1944 začali spolupracovat s tajnou vojenskou radou. 18. září 1944 připravili doskokovou plochu pro přijetí britské zpravodajské skupiny, radiostanic a naváděcího majáku \"Eureka\". Výsadek se neuskutečnil, neboť pilot plochu nenašel. Od 22. září 1944 byli podřízeni velitelství 1. čs. armády na Slovensku a zajišťovali radiové spojení mezi britskými styčnými důstojníky a jejich základnou v Itálii. Po porážce SNP členové výsadku ustupovali společně s 1. čs armádou na Donovaly. V noci z 1. na 2. listopadu byli Vaňura, Bíroš a Košina zatčeni německou jednotkou u Bukovce. Vaňura s Bírošem byli 2. listopadu zastřeleni u Detvanských hor, Košinovi se podařilo uniknout a válku přežil u partyzánů.\n\n"}
{"id": "468613", "url": "https://cs.wikipedia.org/wiki?curid=468613", "title": "Žlutokvětovité", "text": "Žlutokvětovité\n\nŽlutokvětovité (\"Chloranthaceae\") je jediná čeleď řádu žlutokvětotvaré (\"Chloranthales\"), náležejícího mezi nižší dvouděložné rostliny (\"Magnoliopsida\"). Jsou to aromatické byliny i dřeviny s jednoduchými vstřícnými zubatými listy a nenápadnými bezobalnými květy v klasovitých květenstvích. Vyskytují se ve vlhkých oblastech tropů a subtropů mimo Afriky a Austrálie. Některé druhy mají využití jako aromatické rostliny a v medicíně.\n\nZástupci čeledi žlutokvětovité jsou byliny, keře nebo stromy se vstřícnými listy s drobnými šídlovitými palisty. Stromy bývají spíše nevysoké, druh \"Hedyosmum cuatrecazanum\" z tropické Ameriky však dorůstá výšky až 30 metrů. Často mají dobře vyvinuté opěrné pilíře u paty kmene. Některé druhy rodu \"Hedyosmum\" jsou popínavé keře. Rod \"Sarcandra\" je zajímavý tím, že v cévních svazcích stonku postrádá xylém, pravé cévy byly zjištěny pouze v kořenech. Čepele listů jsou na okraji zubaté nebo vroubkované, se zpeřenou žilnatinou. Řapíky protistojných listů jsou na bázi srostlé nebo alespoň propojené příčnou linií. Listy jsou lysé nebo chlupaté. Listy jsou při rozemnutí nápadně aromatické, kořenitá vůně může připomínat anýz, citrón nebo pepř.\nKvěty jsou drobné, jednopohlavné nebo oboupohlavné, s redukovaným okvětím, mohou však být podepřené miskovitým listenem. Tyčinek je většinou 1-5, s téměř přisedlými prašníky (bez nitek) a s volnými nebo na bázi srostlými konektivy. V samčích květech rodu \"Hedyosmum\" je tyčinek více a jsou srostlé v kuželovitý útvar.\nSemeník je svrchní nebo polospodní, tvořený jediným plodolistem s 1 vajíčkem. Čnělka je krátká nebo je blizna přisedlá. Plodem je jednodemenná peckovice s dužnatým oplodím.<ref name=\"mam-10/2\"></ref>\n\nČeleď zahrnuje asi 80 druhů ve 4 rodech. Je rozšířena ve vlhkých tropech a subtropech Asie a Ameriky a na Madagaskaru. Zcela chybí v Africe, Evropě, západní Asii, Austrálii a většině Severní Ameriky. Zástupci žlutokvětovitých rostou ve vlhkých tropických deštných lesích od nížin do montánního stupně. V tropické Americe vystupují až do nadmořské výšky 3500 metrů, v Malajsii až 3300 metrů. Některé druhy rodů \"Sarcandra\" a žlutokvět (\"Chloranthus\") jsou rozšířeny ve východní Asii mimo tropické pásmo, podobně jako \"Ascarina\" na Novém Zélandu.\n\nZe 4 rodů této čeledi jsou 2 výhradně asijské (\"Chloranthus\" a \"Sarcandra\"). Rod \"Hedyosmum\" roste v Americe od Mexika a Karibiku po Peru, jeden druh se však vyskytuje v tropické Asii. Obdobně výraznou disjunkci má i rod \"Ascarina\", rozšířený v jihovýchodní Asii a Tichomoří a pak na Madagaskaru.\n\nKvěty \"Sarcandra\" a \"Chloranthus\" jsou vonné a jsou zřejmě opylovány hmyzem, zatímco květy \"Hedyosmum\" jsou větrosprašné. Bílé dužnaté peckovice \"Chloranthus erectus\" jsou šířeny ptáky podobně jako červené plody \"Sarcandra glabra\".\n\nČeleď \"Chloranthaceae\" byla v Cronquistově systému řazena do řádu pepřotvaré (\"Piperales\"). V současné taxonomii je řazena do samostatného řádu \"Chloranthales\", tvořícího bazální skupinu monofyletické větve nižších dvouděložných rostlin, nazývané \"Magnoliids\" a tvořené dále řády \"Magnoliales\", \"Laurales\", \"Canellales\" a \"Piperales\".\n\nŽlutokvětovité obsahují obdobné aromatické látky jako čeleď pepřovníkovité (\"Piperaceae\"), např. kyselinu kumarovou. Obsahové látky však byly zkoumány jen málo. Byl zjištěn silný obsah některých derivátů flavanolu, zejména kvercetin a kempferol.\n\nNálezy nepochybných fosílii \"Chloranthaceae\" chybějí. Jsou známy listy nesoucí znaky této čeledi, nalezené ve spodní křídě. Byl též nalezen pyl obdobného stáří, přiřazený k této čeledi.\n\nČeleď je snadno rozpoznatelná podle nápadně aromatických listů, ztlustlých nodů mezi vstřícnými a na okraji zubatými listy a podle hustých klasovitých květenství, složených z bezobalných květů.\n\n\nVýznam rostlin z čeledi žlutokvětovité není velký, občas jsou využívány pro svoji vůni nebo v medicíně. Druh \"Chloranthus spicatus\" pěstují Číňané jako hrnkovou rostlinu pro aromatické listy. Tento druh byl také pěstován v některých oblastech Jávy na čajových plantážích k přirozenému ovonění čaje. Podobné využití má i \"Sarcandra glabra\".\nZ některých druhů \"Hedyosmum\" se připravuje lahodně vonící nápoj, který je v Ekvádoru používán jako náhrada čaje a kávy nebo jako lék při bolení hlavy, potížích se žaludkem, horečce, zevně pak na otoky a na hmyzí a hadí kousnutí.\nListy a kořeny \"Chloranthus erectus\" jsou používány ve formě nálevu při horečkách, jako stimulant a také k zotavení při některých pohlavních chorobách. Druh \"Sarcandra glabra\" je na Filipínách používán při bolestech hlavy, astma aj, v Číně k ošetřování zlomenin a nálev z listů jako adstringens při zvracení.\nOddenek \"Chloranthus japonicus\" je v Koreji využíván při léčení břišního tyfu a kožních chorob. \"Sarcandra glabra\" je dekorativní stálezelený polokeř s jasně červenými bobulemi, pěstovaný pro okrasu v teplejších oblastech Evropy. Pochází z Číny.\n\nNěkteré zástupce čeledi žlutokvětovité lze zřídka vidět v českých botanických zahradách, např. \"Chloranthus japonicus\" ve sbírkách Pražské botanické zahrady v Tróji.\n\n\"Ascarina\" (včetně \"Ascarinopsis\"), \"Chloranthus\", \"Hedyosmum\", \"Sarcandra\"\n\n"}
{"id": "468620", "url": "https://cs.wikipedia.org/wiki?curid=468620", "title": "Mimoděložní těhotenství", "text": "Mimoděložní těhotenství\n\nEktopické jinak též mimoděložní těhotenství je stav, kdy se po početí oplozené vajíčko uhnízdí jinde než v děloze. Z 95 % se jedná o vejcovod, v tom případě mluvíme o tubárním těhotenství, vzácně pak dochází k uhnízdění v děložním hrdle, vaječníku (3 %) či břišní dutině (1,5 %).\nJelikož jsou příznivé podmínky pro správný vývoj embrya pouze v děloze, dochází mimo dělohu často k jeho odumření. V případě vývoje embrya hrozí riziko krvácení, prasknutí vejcovodu a sepse. Ektopické těhotenství je pro ženu velmi nebezpečné a pokud není dostatečně rychle podchyceno, může skončit její smrtí.\nPříznaky jsou bolest břicha a vaginální krvácení. Jen polovina žen s mimoděložním těhotenstvím má oba příznaky najednou. Krvácení do břicha je doprovázeno zvýšením tepové frekvence, mdlobami a dalšími příznaky šoku. Diagnóza mimoděložního těhotenství je potvrzena hladinou choriogonadotropinu a ultrazvukovým vyšetřením, nejlépe provedeným vaginálně.\nPříčiny jsou různé. Patří k nim vrozeně dlouhé, málo pohyblivé vejcovody, stavy po zánětech a operacích vejcovodu, kouření, hormonální antikoncepce, zavedené nitroděložní tělísko, sterilizace a endometrióza, opakované infekty v pánevní oblasti, sexuálně přenosné nemoci. Častá je infekce způsobená bakterií Chlamydia trachomatis. Těhotenství po umělém oplodnění jsou rovněž riziková. Při zavádění více vajíček při umělém oplodnění se vzácně může jedno zahnízdit v děloze a druhé mimo ni.\n\nChirurgické odstranění je nejčastějším řešením ektopického těhotenství. Nejčastěji se využívá šetrnější laparoskopické odstranění embrya. V celkové narkóze je ženě provedeno několik řezů v oblasti a podbřišku a do břišní dutiny zaveden laparoskop spojený s videokamerou a světlem. Posléze jsou do dutiny břišní zavedeny nástroje, kterými je embryo z nesprávného místa odstraněno. Někdy je ale nutné po zahájení operace laparoskopickou cestou břišní dutinu otevřít a provést zákrok invazivnějším chirurgickým způsobem, tzv. laparotomií. \n\nV současnosti existují tři méně časté přístupy, které lze použít k léčbě ektopického těhotenství.\n\nObservace, tedy vyčkávání, zda si tělo s nežádoucím těhotenstvím neporadí samo a embryo se nevstřebá. Tato léčba vyžaduje hospitalizaci a průběžné sledování pacientky, aby nedošlo k prasknutí vejcovodu a krvácení do dutiny břišní. Vyčkávací přístup je účinný v 47 – 82 % a je vhodný pro pacientky s koncentrací β–hCG nižší než 1000 IU/l, která postupně klesá, a s mimoděložním útvarem do 3 cm bez přítomnosti srdeční akce. Výhodou je zachování vaječníku, a tedy zvýšení šance ženy na přirozené početí dítěte.\n\nVzácným přístupem je pokus o transplantaci embrya zpět do dělohy. Provádí se chirurgickým zákrokem, při kterém se chirurg snaží při zachování krevního oběhu embrya o jeho zanoření do děložní sliznice prostřednictvím vytvořeného otvoru v oblasti fundu dělohy. V odborné literatuře existují dva úspěšné zákroky, statisticky ale úspěšnost této metody není sledována. V roce 2019 Nemocnice Vyškov informovala, že provedla už 3. pokus o transplantaci embrya. \n\nV některých zemích se u mimoděložních gravidit, které jsou mladší než šest týdnů, místo operace používá podávání cytostatického léku methotrexát. Lék je podán nitrožilně, do svalu, nebo přímou aplikací do embrya pod ultrazvukovou nebo laparoskopickou kontrolou. Metotrexát může nahradit chirurgickou léčbu a u vhodné indikace je jeho úspěšnost až 94 %. Hodnoty β - hCG klesají k hodnotě 15 IU / l přibližně kolem 35. dne po podání. Asi v 5 % případů se po podání methotrexátu vyskytují nežádoucí účinky (trombocytopenie, leukopenie, ulcerativní stomatitis, gastritis, dermatitis, průjem a hemoragická enteritis).\n\n"}
{"id": "468625", "url": "https://cs.wikipedia.org/wiki?curid=468625", "title": "Ledový obr", "text": "Ledový obr\n\nLedoví obři jsou někdy vyčleňovanou podskupinou plynných obrů, která má ukázat odlišnost těchto planet. Zpravidla jsou mnohem chladnější než jiní plynní obři a složení jejich atmosféry a především nitra se liší. Ve sluneční soustavě jsou do rodiny ledových obrů počítány vnější planety Uran a Neptun.\n\nZásadní rozdíl mezi ledovými obry a ostatními plynnými obry je v složení jejich nitra. Předpokládá se, že zde výrazně převažuje methan, čpavek a voda – tedy sloučeniny, které astronomové obecně označují jako \"ledy\". Výrazně menší část nitra tvoří vodík a hélium (které zde u ostatních plynných obrů převažují), zbytek pak připadá na kamenné jádro.\n\nV atmosféře těchto planet převládá jako ostatních plynných obrů vodík a helium, v relativně větší míře se zde vyskytuje methan, čpavek nebo voda, avšak oproti vnitřním částem planety zde nepřevažují.\n"}
{"id": "468628", "url": "https://cs.wikipedia.org/wiki?curid=468628", "title": "Operace Amsterdam", "text": "Operace Amsterdam\n\nOperace Amsterdam byl krycí název pro zpravodajskou skupinu vyslanou Special Operations Executive (SOE) v roce 1944 do prostoru Slovenského národního povstání (SNP). Skupina byla tvořena židovskými vojáky získanými pro tento úkol ve spolupráci se Židovskou agenturou z řad Hagany a Palmachu.\n\nVelitelem desantu byl Cvi Ben Ja'akov (krycí jméno Jindřich Grünhut či Michal Janay), dále potom příslušnice Women's Auxiliary Air Force (WAAF) Chaviva Reiková (krycími jmény Ada Robinsonová, Ada Rosenbergerová či Martha Martonovičová), Rafa'el Reisz (krycí jméno kpt. Stephan Rice), Aba Berdičev (krycím jménem por. Robert Willis) a Chajim Chermeš (krycí jméno Kassaf či kpt. Harry Moris). Úkolem skupiny bylo provádět zpravodajskou činnost a zajišťovat radiové spojení pro britskou vojenskou misi při hlavním velitelství SNP.\n\nJako první ze skupiny přistála na povstaleckém letišti Tri Duby 17. září Reiková, 7. října 1944 Berdičev. Ten sebou přivezl spojovací materiál pro svou skupinu a skupinu Windproof. Ben Ja'akov, Reisz a Chermeš byli omylem vysazeni 13. září jižně od Bytče a ke skupině se připojili až 20. října. \n\nKromě spojovacích úkolů pro britskou styčnou misi plnila skupina i zpravodajské úkoly; mapovala a hodnotila vztahy mezi Čechy a Slováky a postavení Židů na Slovensku. Zároveň zajišťovala finanční pomoc židovským utečencům, kteří se dostali do prostoru ovládaného partyzány. Skupině Courier-5 předala Reiková jednu z radiostanic a spolupracovala i s kpt. Baranskim z desantu Day.\n\nDo 20. října desant působil na velitelství 1. ČSA v Banské Bystrici. Poté, co bylo SNP potlačeno a jednotky se stahovaly do hor, přešel i desant Amsterodam na partyzánský způsob boje. 1. listopadu byli tři z nich po boji (Ben Jaakov, Reisz a Reiková) zajati při přepadu jejich tábora ukrajinskou jednotkou SS (podle jiné verze byla Reiková zatčena 30. října v Banské Bystrici) a po výsleších v Banské Bystrici v listopadu příslušníky Einsatzkommanda 14 v prostoru Kremničky povražděni.\n\nChajim Chermeš se v řadách partyzánů dočkal osvobození a po skončení války odjel do Palestiny.\n\n"}
{"id": "468634", "url": "https://cs.wikipedia.org/wiki?curid=468634", "title": "MAT Macedonian Airlines", "text": "MAT Macedonian Airlines\n\nMAT Macedonian Airlines byla národní letecká společnost Makedonské republiky. Její ředitelství se nacházelo ve hlavním městě Severní Makedonie Skopje. Základna aerolinií bylo mezinárodní letiště Alexandra Velikého.\n\nMakedonské aerolinie MAT zahájily svou činnost v roce 1994. První let proběhl 24. června 1994 ze Skopje do Curichu. V roce 2000 se MAT staly národní vlajkovou leteckou společností Makedonie. \n\nV prosinci 2008 se staly součástí destinací pro MAT Macedonian Airlines Berlín, Düsseldorf, Hamburg a Řím.\n\nSpolečnost zanikla 1. září 2009.\n"}
{"id": "468642", "url": "https://cs.wikipedia.org/wiki?curid=468642", "title": "Bezčtvercové celé číslo", "text": "Bezčtvercové celé číslo\n\nBezčtvercové celé číslo je takové číslo, které je celé a bezčtvercové, tedy celé číslo, které není dělitelné čtvercem. Například číslo 10 = 5 × 2 je bezčtvercové celé číslo, ale číslo 18 = 2 × 3² bezčtvercové není. Nejmenší bezčtvercová přirozená čísla jsou:\n\n\n\n\n\n\n"}
{"id": "468649", "url": "https://cs.wikipedia.org/wiki?curid=468649", "title": "The Dark Ride", "text": "The Dark Ride\n\nThe Dark Ride je desáté studiové album německé power metalové skupiny Helloween, vydané roku 2000.\n\n\n"}
{"id": "468660", "url": "https://cs.wikipedia.org/wiki?curid=468660", "title": "Prostatitida", "text": "Prostatitida\n\nProstatitida je zánět předstojné žlázy, spíše známé pod názvem prostata. Jedná se o nejčastější urologický problém mužů do 50 let. Mezi její symptomy patří horečka, zimnice, dysurie či sexuální poruchy. K léčbě jsou indikována antibiotika.\n\nRozlišujeme následující typy prostatitidy:\n\n"}
{"id": "468661", "url": "https://cs.wikipedia.org/wiki?curid=468661", "title": "Miloš Havel", "text": "Miloš Havel\n\nMiloš Havel (3. listopadu 1899, Praha – 25. února 1968 v Mnichově) byl český mediální podnikatel a filmový producent, strýc bývalého českého prezidenta Václava Havla a jeho bratra Ivana, majitel největší prvorepublikové produkční firmy Lucernafilm. \n\nJeho jméno je spjato se vznikem Barrandovských filmových ateliérů a rozvojem československé kinematografie v období mezi světovými válkami i během druhé světové války. Někdy bývá označován za prvního českého filmového magnáta.\n\nNarodil se v rodině stavebního podnikatele Vácslava Havla a jeho manželky Emilie, rozené Pavelkové. Václav M. Havel (1897–1979) (otec presidenta Havla) byl jeho starší bratr.\n\nV roce 1912 koupil otec Vácslav Havel společnost Kinofa a založil rodinný podnik Lucernafilm. Poprvé je Miloš Havel uváděn v souvislosti s Lucernafilmem jako autor námětu a scénáře filmu \"Pražští adamité\". V roce 1917 se stal ředitelem Bio Lucerna v Paláci Lucerna, který postavil a vlastnil jeho otec.\n\nByl homosexuální orientace, krátce však byl od roku 1933 ženat s Marií Weyrovou, dcerou architekta Františka Weyra.\n\nPo příchodu nacistů do Československa byl Miloš Havel opakovaně nucen k tomu, aby prodal svých 51 procent akcií Barrandova, což zpočátku odmítal, a to i přesto, že mu bylo vyhrožováno koncentračním táborem . Nacisté se nakonec filmových studií na Barrandově zmocnili tak, že říšský protektor nařídil zvýšení akciového kapitálu společnosti o 200 procent, které také upsal. Tyto peníze byly do společnosti vloženy pouze formálně a nikoliv ve skutečnosti, ale Miloš Havel tím přesto přišel o majoritní podíl. 26. 4. 1940 však došlo k dohodě a Miloš Havel se rozhodl svůj podíl ve společnosti prodat za 6 885 000 korun. Bylo mu rovněž umožněno pronajmout si ateliéry pro natáčení nejméně pěti filmů za rok . Nacisté nakonec dosáhli svého cíle, ovládli Barrandov a za velmi dobrou cenu získali kvalitní filmové ateliéry, v nichž mohli levně vyrábět své filmy .\nPo skončení druhé světové války začalo zatýkaní a vyšetřování osob, které byly podezřelé z kolaborace s nacisty. Vyšetřovatelé se snažili zdiskreditovat také Miloše Havla, k čemuž chtěli využít nejen jeho styků s Němci během protektorátu, ale rovněž toho, že byl homosexuál. Miloš Havel však během protektorátu prokazatelně pomáhal pronásledovaným osobám. Již v říjnu 1938 byl například vyzván dopisem, který podepsalo 15 českých filmových režisérů, k tomu, aby propustil židovského ředitele své společnosti Levoslava Reichla a členy správní rady. V listopadu 1938 toto své přání deputace režisérů zopakovala znovu ústně, ale Miloš Havel odmítl přání režisérů vyhovět . Na počátku německé okupace pak Miloš Havel narychlo uzavřel smlouvy s celou řadou spisovatelů, kterým hrozilo bezprostřední nebezpečí pro jejich levicové smýšlení . Havlův Lucernafilm zaměstnával po dobu protektorátu třeba Jana Drdu nebo Václava Řezáče a také umožnil pod pseudonymy pracovat Ivanu Olbrachtovi nebo Olze Scheinpflugové. Záměrně také zaměstnával více herců i filmových pracovníků než bylo třeba, jen proto, aby je uchránil před totálním nasazením v Německu. Dosvědčují to vlastnoruční rukopisná prohlášení vydaná pracovníky kultury po květnu 1945, např. Jiřího Frejky, Franka Tetauera, Jana Drdy, Václava Vydry a Františka Götze. Uvádějí, že před totálním nasazením uchránil dále mj. také divadelní režiséry Františka Salzera, Antonína Kurše, Jana Škodu a Karla Jerneka . I přesto byl Miloš Havel po válce vyloučen z jakékoliv činnosti v české kinematografii a přišel o Lucernafilm, jeho trestní stíhání bylo v roce 1947 pro nedostatek důkazů zastaveno. V roce 1949 byl zadržen při pokusu o útěk do Rakouska a v Československu odsouzen ke dvěma letům vězení. V roce 1952 se mu podařilo uprchnout do Mnichova.\n\nJeho vila na Barrandově mu byla po únorovém převratu zabavena, na počátku devadesátých let ji v restituci získali Ivan a Václav Havlovi.\n\nPo emigraci do Mnichova založil společnost Lucerna-Film GmbH, v níž vyprodukoval německou obdobu \"Kristiána\" pod názvem \"Ich liebe Dich\" a další dva filmy, ovšem jeho snahy skončily krachem. Snažil se uplatnit jako restauratér, obchodoval s džíny, rozešel se s Dušanem Hubáčkem a skončil jako spolumajitel květinářství.\n\n\n"}
{"id": "468666", "url": "https://cs.wikipedia.org/wiki?curid=468666", "title": "Karel Josef Salm", "text": "Karel Josef Salm\n\nKarel Josef Salm Reifferscheidt (3. duben 1750 Vídeň – 16. červen 1838 tamtéž) byl významný moravský šlechtic, komoří a říšský kníže.\n\nJeho otec byl Antonín Karel Salm, držitel Řádu zlatého rouna. Karel Josef Salm se narodil 3. dubna 1750. Studoval filozofii, práva a architekturu v Paříži, kde se seznámil s osvícenstvím a zednářstvím. Když zemřel jeho otec, bylo mu teprve 19 let. Jeho starší bratr Xaver, který byl duchovním, se zřekl majetku ve prospěch Karla. Karel se tak stal jediným majitelem statků Rájec, Blansko a Jedovnice. Kromě toho se staral o zděděné statky v Ardenách. Jeho první manželka Pavlína roku 1791 zemřela a on se znovu oženil s Marií Antonií Paarovou.\n\nNa svých panstvích začal budovat průmysl a železářství, na což mohl navázal jeho syn Hugo František Salm. Zastával úřad komořího a majestátem ze dne 9. října 1790 byl povýšen do stavu říšských knížat. K této události si nechal zhotovit knížecí korunu, která je v současnosti po svatováclavské koruně další jedinou korunu na území České republiky. Na Moravu přenesl zednářské hnutí a stal se jeho čelním představitelem.\n\nJeho panství na Moravě utrpěla velké škody za napoleonských válek, kraji se nevyhnulo pustošení francouzských vojsk na přelomu roku 1805–1806 a poté v roce 1809. Jeho panství se ocitlo ve finanční tísni a tak 8. září 1811 převzal celý rodový majetek mladý a dravý syn Hugo František Salm.\n\nS první manželkou Marií Franziskou de Paula Salm-Reifferscheidt (1752–1791), jejíž rodiče byli Karel Josef Anton Auersperg a Marie Josepha hraběnka Trautson Auersperg se oženil ve Vídni 8. června 1775.\n\nDěti:\n\nS druhou manželkou Maria Antonia Paarová (5.12. 1768 – 25.10. 1838) se oženil 1. května 1792. Manželství bylo bezdětné.\n"}
{"id": "468667", "url": "https://cs.wikipedia.org/wiki?curid=468667", "title": "Jacek Wszoła", "text": "Jacek Wszoła\n\nJacek Roman Wszoła (* 30. prosince 1956, Varšava) je bývalý polský sportovec, atlet, jehož specializace byl skok do výšky. Je olympijským vítězem letních her v Montrealu 1976 a stříbrným medailistou olympiády v Moskvě 1980.\n\nV roce 1974 na mistrovství Evropy v Římě skončil pátý, když překonal 219 cm. Stejnou výšku zdolal i československý výškař Vladimír Malý, který však měl lepší technický zápis a získal bronz. V roce 1975 se stal v Athénách juniorským mistrem Evropy. Na olympiádě v Montrealu 1976 zvítězil coby devatenáctiletý v novém olympijském rekordu 225 cm. O čtyři roky později byl v Moskvě velmi blízko druhého triumfu v řadě, což se v celé historii olympijských her prozatím nikomu nepodařilo. Proti však byl Gerd Wessig z tehdejší Německé demokratické republiky, který zvítězil výkonem 236 cm, což tehdy znamenalo nový olympijský a světový rekord. Polský výškař nakonec získal stříbro za 231 cm. V roce 1977 se stal halovým mistrem Evropy a v Sofii získal zlatou medaili na letní univerziádě. Na mistrovství Evropy 1978, které hostila Praha, skončil ve finále šestý.\n\n25. května 1980 vytvořil v Eberstadtu nový světový rekord hodnotou 235 cm. O den později rekord vyrovnal Dietmar Mögenburg.\n\n\n"}
{"id": "468669", "url": "https://cs.wikipedia.org/wiki?curid=468669", "title": "Isabela Aragonská (1330)", "text": "Isabela Aragonská (1330)\n\nIsabela Aragonská ( \"Elisabet d'Aragó i d'Anjou\", \"Elisabeth von Aragón\", 1300 – 12. července 1330) byla vévodkyně rakouská a štýrská a zároveň římsko-německá královna z rodu aragonských králů.\n\nIsabela byla jednou z mnoha dcer Jakuba Aragonského a Blanky, dcery neapolského krále Karla II.\nRané dětství trávila u své pratety, bývalé byzantské císařovny Konstancie. Roku 1312 vyslali rakouští vévodové posly na aragonský dvůr a po dlouhých jednáních došlo k uzavření dohody. Vévoda Fridrich přesvědčil své bratry, aby se vzdali všech nároků na vládu v rakouských zemích a podařilo se mu získat i souhlas zemských stavů. Splnil tak podmínku krále Jakuba, že vláda nebude roztříštěna mezi množství habsburských bratrů a Jakubův zeť bude jediným vládcem. Svatba v zastoupení se konala roku 1313 v Barceloně a poté se mladičká nevěsta vydala do alpské země. 31. ledna 1314 se na štýrském hradě Judenburg konal dynastický sňatek. Isabela přijala německé jméno Alžběta.\n\nPo nečekané smrti Jindřicha Lucemburského se uvolnil trůn Svaté říše římské a započal zápas o jeho obsazení. Jedním z mnoha nápadníků o tento post byl i Fridrich. Isabela v dopise otci z června 1314 sděluje, že manžel má mezi říšskými kurfiřty čtyři hlasy a \"pevně doufá\" v příznivý průběh volby. Zúčastnila se také Fridrichova červencového jednání s uherským králem Karlem Robertem, který slíbil Habsburkům všestrannou podporu proti komukoli a také, že bez jejich účasti neuzavře s nikým mír. V září téhož roku byl Fridrich zvolen v Sachsenhausenu římským králem. O den později druhá část kurfiřtů v čele s Janem Lucemburským zvolila Fridrichova bratrance Ludvíka Bavora.\n\nIsabela se o letnicích roku 1315 v Basileji dočkala korunovace a v krátkém sledu porodila Fridrichovi tři děti. Manželství bylo zřejmě harmonické, ale královský pár i přes bohaté Isabelino věno díky válčení s Ludvíkem Bavorem často bojoval s nedostatkem finančních prostředků. Isabela byla nucena finanční nouzi řešit prodejem svých šperků. Fridrich sňatkem získal politickou podporu svého tchána Jakuba Aragonského.\n\nDvojvládí v říši trvalo až do roku 1322, kdy v bitvě u Mühldorfu Fridrich upadl do Bavorova zajetí a byl internován na hradě Trausnitz. V březnu 1325 uvězněný vévoda uzavřel s Ludvíkem tzv. \"Trausnitzký mír\", kdy přislíbil svému soupeři za svou svobodu, že se vzdá královského titulu, své državy přijme jako říšská léna a podpoří Ludvíka v boji proti jeho nepřátelům. Dohoda selhala na nesouhlasu Fridrichových bratrů a Fridrich se tak rytířsky vrátil zpět ke svému vězniteli. V září 1325 bratranci uzavřeli smlouvu novou. Ludvík uznal Fridricha za spolukrále, vládu nad říší měli vykonávat společně. Leopold Habsburský se smlouvou po přislíbení říšského vikariátu souhlasil, ne však papež.\n\nLudvík Bavor se nadále aktivně projevoval na politickém kolbišti. Fridrich byl pravděpodobně v důsledku věznění nemocný a poslední tři roky svého života o sobě téměř nedával vědět.\nÚdajně osleplá Isabela manžela přežila o pouhých několik měsíců. a byla pohřbena ve vídeňském kostele minoritů.\n\n"}
{"id": "468670", "url": "https://cs.wikipedia.org/wiki?curid=468670", "title": "Hockey", "text": "Hockey\n\nHockey je americká hudební skupina z Portlandu, ve státě Oregon. Své první, amatérské, album vydali roku 2008 pod názvem Mind Chaos. Hockey účinkovali v roce 2009 na festivalech jako Glastonbury Anglie, Peace and Love festival i Borläng ve Švédsku, T in the Park ve Skotsku , Bonnaroo Festival a na Hove Festival v Norsku.\n\n\n\n"}
{"id": "468675", "url": "https://cs.wikipedia.org/wiki?curid=468675", "title": "Wayne Rogers", "text": "Wayne Rogers\n\nWayne Rogers (7. dubna 1933 Birmingham – 31. prosince 2015 Los Angeles) byl americký herec a podnikatel. Na televizní obrazovce se proslavil jako kapitán John Francis Xavier McIntyr alias Trapper v seriálu \"M*A*S*H\".\n\nNarodil se 7. dubna 1933 v Birminghamu jako mladší ze dvou dětí právníka Williama McMillana Rogerse ml. a zdravotní sestry Lydie Rogersové, roz. Eustisové.\n\nV šestnácti letech, v době studia Ramsayské střední školy v Birminghamu v Alabamě mu zemřel otec (1949). Matka jej zapsala do soukromé školy ve městě Bell Buckle v Tennessee. V roce 1954 absolvoval Princetonskou univerzitu v oboru historie. Při studiu Webb School v Bell Buckle získal vztah k literatuře a v Princetonu se začal zajímat o herectví – stal se členem zdejšího divadelního klubu (Princeton Triangle Club).\n\nPo absolutoriu na Princetonu nastoupil k námořnictvu (1954–1957), přičemž měl v plánu po ukonční vojenské služby studovat práva na Harvardu. V roce 1955 přijal pozvání ke zkoušce divadelní hry na Broadway, což byl dle jeho slov zlom – rozhodl se věnovat herectví. Studoval je u Sanforda Meisnera a choreografky Marthy Austinové Grahamové.\n\nV roce 1950 se Wayne Rogers poznal s herečkou Mitzi McWhorter, v roce 1960 se vzali a mají spolu dceru Lauru a syna Billa. Manželství skončilo v roce 1983. V roce 1988 se oženil s bývalou přítelkyní Amy Hirsh.\n\nV první polovině 70. let se začal zajímat o trh s akciemi a nemovitostmi. Více než čtyřicet let působil jako finanční analytik, finanční poradce, manažer, soudní znalec aj.\n\nSláva se dostavila se seriálem \"M*A*S*H\", kde hrál roli kapitána Johna Francise Xaviera McIntyra zvaného Trapper. Hrál ve třech sériích seriálu \"M*A*S*H\" (1972–1975). Odmítl hlavní roli v televizním seriálu \"Trapper John, M.D.\" (1979), ale přijal roli lékaře (Charley Michaels) v televizní sérii \"House Calls\" (1979). Později byl vidět např. v seriálu \"To je vražda, napsala\" jako soukromý detektiv Charlie Garrett.\n\nZa výkon v televizním seriálu \"House Calls\" byl nominován na Cenu Emmy (1981) a je držitelem Zlatého glóbu. Od roku 2005 má vlastní hvězdu na Hollywoodském chodníku slávy.\n\nJe autorem publikace \"Make your own rules: a renegade guide to unconventional success\".\n\nZemřel v 82 letech v Los Angeles na komplikace po zápalu plic.\n\n\n"}
{"id": "468676", "url": "https://cs.wikipedia.org/wiki?curid=468676", "title": "Montmartre (hřbitov)", "text": "Montmartre (hřbitov)\n\nHřbitov Montmartre (\"Cimetière de Montmartre\", též zvaný \"Cimetière du Nord\" - \"Severní hřbitov\") je významný hřbitov v Paříži, který leží v severní části města ve čtvrti Montmartre v 18. pařížském obvodu na \"Avenue Rachel\". Se svými 11 ha je třetím největším pohřebištěm uvnitř Paříže, je zde zhruba 20.000 licencí a ročně je zde pohřbeno přibližně 500 osob.\n\nHřbitov byl vybudován v letech 1818-1824 na místě bývalých lomů na sádrovec za hranicemi tehdejší Paříže. Pohřbívat se zde začalo v roce 1825. Od roku 1860 se hřbitov nachází na území města Paříže.\n\nV roce 1922 se na hrobě německého básníka Heinricha Heineho zastřelil mladý student s knihou Heineho veršů v ruce. V roce 1941 po okupaci Paříže byl básníkův hrob na Hitlerův příkaz zničen.\n\n\nV současnosti je na území města Paříže funkčních 14 hřbitovů, z nichž čtyři hřbitovy mají více než 10 000 hřbitovních míst:\n\nDalších šest hřbitovů určených k pohřbívání Pařížanů leží mimo území hlavního města. Jejich názvy jsou odvozeny od měst, ve kterých se nacházejí:\n\n"}
{"id": "468681", "url": "https://cs.wikipedia.org/wiki?curid=468681", "title": "New York Jets", "text": "New York Jets\n\nNew York Jets je profesionální klub amerického fotbalu, který sídlí v East Rutherfordu ve státě New Jersey. V současné době je členem East Division (Východní divize) American Football Conference (AFC, Americké fotbalové konference) National Football League (NFL, Národní fotbalové ligy). Domácí zápasy hraje na MetLife Stadium, který sdílí s New York Giants. Sídlo a tréninkové kapacity, Atlantic Health Jets Training Center, se nachází ve Florham Parku, který byl slavnostně otevřen v roce 2008.\n\nTým byl založen v roce 1959 jako Titans of New York a byl zakládajícím členem AFL. Domácí zápasy začal hrát v roce 1960 na stadionu Polo Grounds, ale pod novými majiteli v roce 1963 změnil barvy a přijal současný název. O rok později se přesunul na Shea Stadium a v roce 1984 na Giants Stadium.\n\nJets postoupili poprvé do play-off v roce 1968 a pokračovali až do Super Bowlu, ve kterém porazili Baltimore Colts 16:7 a stali se prvním týmem AFL, který porazil klub NFL v Super Bowlu od jejich sloučení. Od tohoto roku se Jets v play-off objevili celkem čtrnáctkrát, ale ani jednou nezískali konferenční titul, pouze čtyři divizní tituly.\n\n\n\n\nHráči draftovaní v prvním kole za posledních deset sezón:\n\n"}
{"id": "468686", "url": "https://cs.wikipedia.org/wiki?curid=468686", "title": "Beatrix Savojská", "text": "Beatrix Savojská\n\nNositelky jména Beatrix Savojská:\n"}
{"id": "468689", "url": "https://cs.wikipedia.org/wiki?curid=468689", "title": "Hořejší", "text": "Hořejší\n\nPříjmení Hořejší nosí více různých osob:\n\n\n"}
{"id": "468690", "url": "https://cs.wikipedia.org/wiki?curid=468690", "title": "Seznam dílů seriálu M*A*S*H", "text": "Seznam dílů seriálu M*A*S*H\n\nToto je seznam dílů seriálu \"M*A*S*H\". Americký komediální seriál \"M*A*S*H\" z prostředí lékařské jednotky v korejské válce byl vysílán v letech 1972 až 1983. Vycházel z celovečerního filmu MASH z roku 1970 a produkovala jej společnost 20th Century Fox Television pro televizi CBS. V jedenácti sezónách vzniklo celkem 255 dílů a dvouapůlhodinový závěrečný speciál.\n\n<onlyinclude></onlyinclude>\n\n"}
{"id": "468691", "url": "https://cs.wikipedia.org/wiki?curid=468691", "title": "Bucaspor", "text": "Bucaspor\n\nBucaspor je turecký sportovní klub z izmirské čtvrti Buca. Vedle sportů jako basketbal, volejbal,atletika a jiných vyčnívá fotbal. Domácím stadionem je Buca Arena s kapacitou přes 8 600 diváků. Mezi největší rivaly patří další izmirské kluby Göztepe, Karşıyaka a Altay.\n\n"}
{"id": "468692", "url": "https://cs.wikipedia.org/wiki?curid=468692", "title": "Jean Flori", "text": "Jean Flori\n\nJean Flori (7. dubna 1936 Lillebonne, Francie – 18. dubna 2018) byl francouzský historik a pracovník Centre national de la recherche scientifique (CNRS) a Centre d'Etudes Supérieures de Civilisation Médiévale (CESCM). Specializoval se především na dějiny středověké společnosti, rytířství a křížových výprav.\n\nDoktorát z humanitních věd získal v roce 1981 (Pantheon-Sorbonne). V současnosti působí jako ředitel výzkumu v CNRS (Centrum pro vysokoškolské studium středověké civilizace v Poitiers). Je autorem mnoha knih mimo jiné s tematikou rytířství a křížových výprav a také několika monografií věnovaných středověkým osobnostem (Eleonora Akvitánská, Richard I. Lví srdce, Filip II. August, Bohemund z Antiochie a Petr Poustevník). Jeho knihy byly přeloženy do mnoha světových jazyků.\n\n978-2-7558-0010-4.\n\n"}
{"id": "468697", "url": "https://cs.wikipedia.org/wiki?curid=468697", "title": "Passy (hřbitov)", "text": "Passy (hřbitov)\n\nHřbitov Passy (francouzsky \"Cimetière de Passy\") je jeden z menších hřbitovů v Paříži. Nachází se v sousedství paláce Chaillot v 16. obvodu na území bývalé vesnice Passy na rohu \"Avenue Georges-Mandel\", \"Place du Trocadéro\" a \"Avenue Paul Doumer\" se vchodem z ulice \"Rue du Commandant Schlœsing\". Ze hřbitova je výhled přes Seinu na Eiffelovu věž.\n\nNa počátku 19. století bylo vybudováno několik nových hřbitovů, které měly nahradit dosavadní menší roztroušené po celém městě. Hřbitovy jako Père Lachaise, Montmartre, Montparnasse nebo Batignolles byly zřízeny za hranicemi tehdejšího města. Hřbitov ve čtvrti Passy byl založen vně hradeb, proto je také na rozdíl od nich mnohem menší, má pouze 1,74 ha a zhruba 2600 hrobů.\n\nByl otevřen v roce 1820 v rezidenčních a obchodních čtvrtích na pravém břehu Seiny v blízkosti Avenue des Champs-Élysées, takže se stal brzy nekropolí vyšších kruhů. Je to jediný hřbitov ve městě s vytápěnou čekárnou.\n\nPo druhé světové válce byla zeď hřbitova vyzdobena basreliéfem na počest padlých vojáků.\n\n\nV současnosti je na území města Paříže funkčních 14 hřbitovů, z nichž čtyři hřbitovy mají více než 10 000 hřbitovních míst:\n\nDalších šest hřbitovů určených k pohřbívání Pařížanů leží mimo území hlavního města. Jejich názvy jsou odvozeny od měst, ve kterých se nacházejí:\n\n\n"}
{"id": "468701", "url": "https://cs.wikipedia.org/wiki?curid=468701", "title": "Hydnoraceae", "text": "Hydnoraceae\n\nHydnoraceae je bývalá čeleď nižších dvouděložných rostlin z řádu \"Piperales\". V systému APG IV byla tato čeleď vřazena do čeledi podražcovité.\n\nJsou to parazitické nezelené byliny bizarního houbovitého vzhledu, parazitující na kořenech hostitelských rostlin. Sedm druhů ve dvou rodech se vyskytuje ve Střední a Jižní Americe a v subsaharské Africe. Rostliny nemají listy, nad povrchem země se objevuje pouze velký dužnatý květ. Okvětí je troj nebo čtyřčetné, srostlé, tyčinky v počtu 3-8, synkarpní spodní gyneceum ze tří plodolistů. Plodem je mnohasemenná tobolka nebo bobule. U některých druhů byla prokázána termogeneze, tedy tvorba tepla v květu, která má pravděpodobně podpořit vypařování pachu lákajícího opylovače.\n\n\n\n"}
{"id": "468707", "url": "https://cs.wikipedia.org/wiki?curid=468707", "title": "Beatrix Savojská (1223–1259)", "text": "Beatrix Savojská (1223–1259)\n\nBeatrix Savojská (1223 – 10. května 1259) byla markraběnka ze Saluzza, kněžna z Tarenta a pravděpodobně sicilská královna.\n\nNarodila se jako dcera savojského hraběte Amadea IV. Roku 1233 byla jako Beatrix jako desetileté děvčátko provdána za Manfréda, markýze ze Saluzza. Z jedenáct let trvajícího manželství se narodil jediný syn Tomáš a manžel roku 1244 zemřel. Ovdovělá Beatrix se 21. dubna 1247 provdala znovu. Ženichem se stal zřejmě o osm let mladší Manfréd, syn císaře Fridricha II., hrabě z Tarentu. Manfréd byl po smrti bratra Konráda regentem Sicílie. Roku 1258 se po Evropě roznesla pověst o úmrtí Konrádova dědice Konradina a Manfréd byl 10. srpna v Palermu korunován sicilským králem. Není zcela jisté, zda se Beatrix stala královnou. Zemřela v květnu mezi lety 1257-1259 a zanechala po sobě dceru Konstancii, budoucí manželku aragonského krále Petra.\n\n"}
{"id": "468713", "url": "https://cs.wikipedia.org/wiki?curid=468713", "title": "Ještěrkovcovité", "text": "Ještěrkovcovité\n\nJeštěrkovcovité (\"Saururaceae\") je čeleď nižších dvouděložných rostlin, náležející do řádu pepřotvaré (\"Piperales\"). Jsou to vlhkomilné byliny se srdčitými listy a drobnými květy v klasovitých květenstvích, u některých druhů podepřených nápadnými bílými listeny. Čeleď zahrnuje 6 druhů ve 4 rodech a je rozšířena v Asii, Severní Americe a Mexiku. Některé druhy se celkem zřídka pěstují jako zajímavé okrasné rostliny.\n\nZástupci čeledi ještěrkovcovitých jsou vytrvalé aromatické byliny s přímou nebo poléhavou lodyhou. Listy jsou jednoduché, střídavé, obvykle řapíkaté, s celokrajnou a většinou srdčitou čepelí s dlanitou žilnatinou. Palisty jsou srostlé nebo přirostlé k řapíku a tvoří pochvu. Květy jsou drobné, uspořádané v hustých klasech nebo hroznech. U rodů \"Houttuynia\" a \"Anemopsis\" a u druhu \"Gymnotheca involucrata\" je celé květenství podepřeno nápadnými bílými listeny a připomíná tak jediný květ. Květy jsou oboupohlavné a bezobalné. Tyčinek je 3 až 8, mohou být volné nebo přirostlé k bázi semeníku. Gyneceum je svrchní nebo polospodní, složené ze 3 až 4 částečně nebo zcela srostlých pestíčků. Plod je buď rozpadavý na jednosemenné díly (schizokarp) nebo tobolka otevírající se v horní části.\n\nČeleď ještěrkovcovitých zahrnuje 6 druhů ve 4 rodech. Rod ještěrkovec (\"Saururus\") zahrnuje 2 druhy, z nichž jeden pochází z východní Asie a druhý ze Severní Ameriky. Rod \"Gymnotheca\" se vyskytuje ve 2 druzích pouze v Číně s přesahem do severního Vietnamu. Zbývající rody jsou monotypické. Touleň srdčitá (\"Houttuynia cordata\") roste v Asii od Indie po jihovýchodní Asii, \"Anemopsis californica\" v jihozápadních oblastech Severní Ameriky včetně Mexika.\n\nFosilní plody a semena přiřazované k čeledi \"Saururaceae\" jsou známy z období eocénu až pliocénu, pylová zrna ze středního eocénu.\n\n\nListy touleně srdčité (\"Houttuynia cordata\") jsou využívány v čínské medicíně. Výhonky se používají jako zelenina.\nNěkteré druhy jsou pěstovány jako vlhkomilné okrasné rostliny. V českých botanických zahradách se lze nejčastěji setkat s toulení srdčitou (\"Houttuynia cordata\"), která se pěstuje i v různých pestrolistých kultivarech. Řidčeji je pěstován druh \"Anemopsis californica\".\n\n\"Anemopsis\", \"Gymnotheca\", \"Houttuynia\", \"Saururus\"\n"}
{"id": "468716", "url": "https://cs.wikipedia.org/wiki?curid=468716", "title": "Michael Lippert", "text": "Michael Lippert\n\nMichael Hans Lippert (24. dubna 1897 – 1. září 1969) byl důstojník Waffen-SS v hodnosti SS-Standartenführer (plukovník) za druhé světové války. Známý je také tím, že během Noci dlouhých nožů v roce 1934 se podílel společně s Theodorem Eickem na popravě vůdce jednotek SA Ernsta Röhma.\n\nMichael Lippert se narodil 24. dubna roku 1897 v bavorském městě Schönwald jako páté dítě Johanna Lipperta a jeho ženy Margarethe. Po dokončení základního vzdělání nastoupil na učiliště, které dokončil roku 1914.\n\nPo vypuknutí první světové války vstoupil v listopadu roku 1914 do armády a byl zařazen k bavorskému královskému 1. pluku švališérů (\"1. Chevaulegers-Regiment Kaiser Nikolaus von Rußland\"), který byl umístěn v Norimberku. U pluku sloužil až do října roku 1917, kdy se nechal přeložit do válečného leteckého sboru. U toho sloužil až do konce války.\n\nBěhem války si vysloužil železný kříž II. třídy, bavorský vojenský záslužný kříž III. třídy s meči a značné množství maďarských a bulharských vyznamenání. Nakonec opustil armádu po nucené demobilizaci 15. dubna 1919.\n\nPo odchodu z armády se téměř dva roky živil prací v hrnčířském průmyslu a následně vstoupil během roku 1921 do služeb bavorské zemské policie (\"Bayerische Landespolizei\") v Regensburgu, kde byl zařazen k jejímu jízdnímu oddílu ve funkci velitele čety a později i jako instruktor jezdectva.\n\nU bavorské zemské policie zůstal až do počátku února roku 1929, kdy přešel na policejní školu v Eichstättu, kterou dokončil po sedmiměsíčním kurzu. Následně policii opustil v hodnosti \"Hauptwachtmeister\" (Hlavní strážmistr) a živil se civilním zaměstnáním v Regensburgu.\n\nK 1. červnu roku 1930 vstoupil Lippert do nacistické strany) a 10. března následujícího roku vstoupil i do SS a byl zařazen v hodnosti SS-Truppführer jako velitel 2. roty z III. praporu od 31. SS-Standarte „Niederbayern“. Sloužil nejprve v Landshutu a poté i v Dingolfingu.\n\nV červnu roku 1933 byl převelen do Dachau, kde byl jmenován velitelem stráže v místním koncentračním táboře pod velením SS-Oberführera Theodora Eickeho.\n\nV roce 1956 mnichovské úřady začaly vyšetřování Noci dlouhých nožů a v srpnu byli Lippert a Sepp Dietrich zatčeni za účast v této čistce. Soudní proces začal 6. května 1957. Byli zastupováni právníkem Dr. Alfredem Seidlem, který také obhajoval Rudolfa Hesse v Norimberském procesu. Lippert a Dietrich byli obviněni z vraždy, v případě Lipperta za smrt Ernsta Röhma. Lippert tvrdil, že zůstal mimo Röhmovu celu, a dovnitř šel pouze Theodor Eicke. Dne 10. května byl případ uzavřen a státní zástupce požadoval dvouletý trest pro Lipperta. Dne 14. května předseda soudního dvora shledal oba obviněné Lipperta a Dietricha vinnými a odsoudil je na 18 měsíců.\n\n\n\nISBN 978-1-84486-022-7 \"\n\n"}
{"id": "468717", "url": "https://cs.wikipedia.org/wiki?curid=468717", "title": "Taškent Open 2009", "text": "Taškent Open 2009\n\nTenisový turnaj WTA Taškent Open 2009 se konal ve dnech 21. – 27. září v Taškentu, hlavním městě Uzbekistánu, venku na kurtech s tvrdým povrchem. Odměny činily 220 000 USD.\n\n\n"}
{"id": "468719", "url": "https://cs.wikipedia.org/wiki?curid=468719", "title": "Rusko-turecká válka (1877–1878)", "text": "Rusko-turecká válka (1877–1878)\n\nRusko-turecká válka (1877–1878), známá také jako bulharská osvobozenecká válka, byl válečný konflikt mezi Ruskou říší a Osmanskou říší. Na straně Ruska se do něj zapojilo Rumunsko, Srbsko, Černá Hora a bulharští opolčenci. Osmanské Turky nepřímo podporovali hlavně Britové. Propukla jako vyústění Velké východní krize, která se skládala z dalších konfliktů a povstání, jako bylo hercegovské povstání, dubnové povstání, srbsko-turecká válka či razložsko-kresenské povstání, a i konferencí a mírových dohod jako byla Cařihradská konference, Londýnská konference či Berlínský kongres. Válka skončila ruským vítězstvím, uzavřením předběžného míru v San Stefanu, kterým bylo vytvořeno osvobozené novodobé \"Velké Bulharsko\", jehož hranice a suverenita byly drasticky omezeny nátlakem velmocí během Berlínského kongresu.\n\nJiž v zimě 1874/75 se hospodářství Osmanské říše dostalo do hluboké krize, ke které spělo již od krymské války. Pokusy stabilizovat státní pokladnu, kterou velice významně zatěžovalo splácení zahraničních dluhů, novými dávkami, tuhá zima a neúroda vedly k nepokojům v národnostně a nábožensky různorodém státě. Povstání v Bosně a Hercegovině začalo v červnu 1875. Bulhaři inspirováni bosenskými událostmi se připravili k povstání v jaře 1876, jejich dubnové povstání bylo drasticky potlačeno, což vedlo k příklonu evropského veřejného mínění k podpoře národně-osvobozeneckých bojů či alespoň požadavků větší míry autonomie a náboženské svobody pro balkánské křesťany. Ač se mínění širokých vrstev evropské veřejnosti stavělo k problémům téměř jednoznačně, tak postoje jednotlivých velmocí ke krizi byly velice různorodé. Hlavní rozpory mezi velmocemi se táhly již od krymské války. Rusko se snažilo obnovit minimálně své předkrymské pozice na Balkáně a v oblasti Černého moře, požadovalo autonomii pro Bulharsko či Bosnu a Hercegovinu. Británie měla naopak snahu čelit ruskému vlivu, zastavit rozrůstání ruského impéria směrem na jih a udržování nárazníkových států mezi britskou a ruskou sférou vlivu bylo součástí jejích geopolitických plánů. V dalších evropských zemích si často protiřečily zájmy finančníků, kteří potřebovali udržet tureckou říši už kvůli příjmům ze zahraničních půjček, s názory široké veřejnosti.\n\nV knížectvích Srbsko a Černá Hora se asi dva měsíce po nezdaru Dubnového povstání prosadila vůle pomoci bosenskohercegovským povstalcům. K 16. červnu 1876 uzavřela knížectví spojenectví a již 26. června 1876 vyhlásil kníže Nikola válku Turecku, což následoval 30. června 1876 srbský kníže Milan Obrenovič stejným krokem. \"„Přes značnou materiální i morální pomoc Ruska se válka nevyvíjela ve prospěch slovanských spojenců. Turci měli značnou převahu. V kritických chvílích zasáhlo Rusko, které ultimativně vyzvalo Turecko, aby zastavilo boje a uzavřelo příměří.“\"\n\nTato srbsko-turecká válka měla značný ohlas v bulharské politické emigraci. V červnu 1876 vyslal Slovanský výbor v Moskvě Vladimira Jonina do Bukurešti, kde 10.(22.) července probíhalo zasedání bulharských dobročinných spolků. Ty se sjednotily do Bulharské ústřední dobročinné společnosti (bulharsky \"Bălgarsko centralno blagotvoritelno obštetstvo\"), jejímž předsedou byl Kirjak Cankov a jednatelem Petr Enčev. Tato organizace se snažila plnit funkce BRÚV, který byl po Dubnovém povstání v jistém stupni rozkladu. BÚDS vyzýval Bulhary i turecké rolníky k dalšímu povstání na pomoc Srbům a Černohorcům. To však vzhledem k situaci, kdy byla značná část bulharského obyvatelstva stižena následky tureckých represí, nebylo příliš reálné. Jinak však byli velmi aktivní bulharští emigranti, kteří dali dohromady v několika dnech 5 000 dobrovolníků v Srbsku a spolu s ruskými dobrovolníky vytvořili úplnou brigádu. Po srbsko-tureckém příměří se přesunuli dobrovolníci do Rumunska, kde zůstali v pohotovosti, v očekávání dalšího vývoje.\n\nV listopadu 1876 schválil Bulharský národní sněm v Bukurešti nový politický program. Také bylo rozesláno tzv. \"bulharské memorandum\" (hlavně velmocem, delegace Dragana Cankova a Marka Balabanova směřovala do několika evropských hlavních měst), v něm se již v úvodu pravilo, že turecké reformy jsou k ničemu, že ochranu křesťanů a pořádek v zemi může zajistit jedině přítomnost cizích vojsk, také bylo žádáno, aby nové hranice byly určeny mezinárodní komisí. Tisíce Bulharů podepsaly slavnostní adresu ruskému carovi, která nadšeně vítala rozhodný postoj Ruska, který sděloval car ve svém projevu.\n\nVelmoci se snažily vyřešit krizi během konference v Cařihradě, která proběhla na konci prosince 1876 (začala 11. (23.) prosince). Zájmy Ruska zastupoval cařihradský vyslanec hrabě N. P. Ignaťjev, britský pohled prosazoval ministr pro Indii lord Salisbury, Osmanskou říši hájil turecký ministr zahraničních věcí Saffet paša a dále se účastnili zástupci Francie, Německa, Itálie a Rakousko-Uhersko. Nakonec bylo dosaženo shody na nutnosti autonomie Bosny, Hercegoviny a Bulharska (její provádění mělo být v rukou zahraničních komisařů). Po dlouhém, těžkém, obtížném jednání, bylo dosaženo společného rozhodnutí, jež navrhl francouzský delegát: autonomní správa Bulharska měla být rozdělena do dvou oblasti (východní vilájet v Trnově, západní se sídlem v Sofii), každé v čele s křesťanským \"valijou\" (hlavní guvernér) jmenovaným sultánem (k tomu byl nutný souhlas velmocí) na 5 let, obyvatelstvo mělo mít podíl na rozhodování prostřednictvím oblastního shromáždění (to mělo určovat výši daně), 30 % daní mělo být odvedeno turecké vládě. Policie měla být tvořena muslimy a křesťany, političtí trestanci (i vyhnanci) amnestováni a kontrolu provedení všech podmínek měla zajistit mezinárodní komise.\n\nLord Salisbury sice dohodu odsouhlasil, avšak mnohé britské kruhy se chovaly značně turkofilně a vyslovily podporu Turecku. Jiný britský diplomat Elliot silně ovlivnil další sultánovo rozhodnutí, které bylo velice překvapivé. Sultán jmenoval velkým vezírem Midhata pašu (konstitucionalistu) a vyhlásil ústavu (tou podle tureckého názoru zajistil reformy: obyvatelé měli volit \"sandžakovou\" (krajskou) radu a ta měla vybrat zástupce do Národního shromáždění v Cařihradu; za bulharskou provincii to měli být 4 křesťané a 4 muslimové, obdobné počty měly zastupovat Bosnu a Hercegovinu). V Bulharsku byla muslimskými kruhy zorganizována „děkovná akce“ (ne autonomii, ano konstituci, ale účastnil se jí jen turkofilní zlomek obyvatelstva). Ignaťjev nato navrhl donutit silou Turky, aby rozhodnutí konference realizovali, proti čemuž se postavil Salisbury, a tak konference skončila bezvýsledně. Koncem března 1877 se ještě konala londýnská konference, na níž bylo úsilí diplomatů završeno 19. (31.) března uzavřením protokolu, kterým bylo Turecko vyzváno k provedení reforem. Avšak opět zásluhou Británie vyšly snahy naprázdno.\n\nPod vlivem neúspěchů obou konferencí zorganizovalo Rusko dvě armády (dunajskou o 185–190 tisících mužích /postupně pak během války byla doplňována/, kterou vedl carův bratr Nikolaj Nikolajevič, a kavkazskou s 60–75 tisíci muži, již vedl carův bratr Michail Nikolajevič) a uzavřelo dohody s Rumunskem (o průchodu vojsk a posléze se mělo stát i spojencem Rusů v plánované válce, a tak souhlasilo s navýšením stavu armády na 59 700 vojáků). Další vojska, s nimiž Rusové počítali v připravované válce, bylo černohorské o cca 30 tisících a srbské o 56 tisících mužích.\n\nTurecké odmítnutí londýnského protokolu se stalo záminkou pro následné vyhlášení války Alexandrem II., které proběhlo 12. (24.) dubna 1877. Ihned byla vytvářen bulharská dobrovolnická domobrana (tzv. \"opolčení\", proto byli nazýváni \"opolčenci\") – jejím sídlem byl nejprve Kišiněv, poté Ploiești. Hlásili se k ní dřívější bulharští dobrovolníci ze Srbska, z rumunské emigrace a odjinud. Výcvik postupovali v Craiově. Počátkem války měli Rusové v bulharské dobrovolnické domobraně k dispozici 7 500 mužů v 6 družinách, velel jim generálmajor N. G. Stoletov. Byli obdarováni \"samarským praporem\", jenž jim sloužil jako bojová zástava.\n\nPřekročení Dunaje se odehrálo v prostoru Zimnice a Svištova, začalo o půlnoci na 15. (27.) června. Při přípravě operace byly zničeny turecké říční čluny a zaminováno ústí Dunaje, aby přepravovanou armádu nemohl překvapit námořní útok. Operaci velel generál M. I. Dragomir, velitel 14. pěší divize. Rusové pak obsadili přístav Svištov, kde si vytvořili předmostí, zatímco Turci ustupovali k Nikopoli, Tǎrnovu a Vardimu. Hlavní ruské síly byly přesunuty po pontonech, rozdělily se na předvoj generála J. V. Gurka s 12 000 vojáky a 40 děly, západní část vojska s 30 000 muži a 108 děly; a východní křídlo v čele s následníkem Alexandrem Alexandrovičem, které tvořilo 70 000 mužů vybavených 246 děly. Ti mířili do prostoru Ruse–Silistra–Varna–Šumen.\n\nDo 25. června (7. července) 1877 dosáhl předvoj rychlého postupu a po krátkém boji Veliko Tǎrnovo, kde jim pomohli místní obyvatelé nepozorovaným navedením dragounů k tureckému táboru.\n\nDne 4.(16.) července 1877 proběhla na západním křídle bitva o Nikopol, po které byli Turci rozprášeni, Rusové pochytali 7 000 zajatců a zmocnili se značné materiální kořist.\n\nJiž 7.(19.) července 1877 se dostal Gurka (jeho předvoj se tehdy ocitl nekrytý, bez příslušných záloh, poněvadž bylo upuštěno od záměru rychlého postupu na jih od Staré planiny a na Cařihrad a ruské velení se přiklonilo k postupnému dobývání pevností a ohnisek odporu) až do okolí Karlova (Levskigrad), pak obsadil průsmyk a postoupil ke Staré Zagoře (na tuto událost vzpomínal ve svých pamětech komunistický vůdce Dimităr Blagoev, zvláště pak na dojetí děda Slavejkova, jež bylo vzbuzováno dlouho očekávaným osvobozením Bulharska).\n\nJiž na počátku války byla ustavena při hlavním velení Dunajské armády zvláštní kancelář, jejímž úkolem bylo organizovat na osvobozeném území civilní správu. Do jejího čela byl jmenován Vladimír Alexandrovič Čerkasský.) Směřoval většinu svých kroků k zachování starého tureckého zřízení, spolupracoval hlavně s rusofilskými bulharskými velkostatkáři, snažil se vyhnout všem nestabilním lidovým prvkům, a tak byl rozpuštěn BRÚV. Bývalé sandžaky byly přejmenovány na gubernie (vedené gubernátory) – první se stal Svištov (v jejím čele stanul Najden Genov, ruský vicekonzul v Plovdivu bulharského původu). Po válce, v létě 1878 se odtud prozatímní ruská správa přemístila do Plovdivu. Z daní nechal odstranit kníže Čerkasský pouze \"bedel\" (daň z mužů – za zproštění vojenské povinnosti křesťanů), naturální daň nahradil peněžní. Po smrti Čerkasského knížete stanul v čele správy Dondukov-Korsakov, zatímco nejvyšší výkonná moc ve Východní Rumélii byla svěřena generálu Alexandru Dmitrijeviči Stolypinovi (říjen 1878). Ten byl značně oblíben, neboť se staral o péči o uprchlíky z Makedonie a Thrákie.\n\nVelení Turků po prvních úspěších Ruska rozhodlo rychle odvolat Sulejmana pašu a nejlepší jednotky z Černé Hory a co nejrychleji je přepravit pomocí britského loďstva do Bulharska. Tato síla o 40 000 mužích (spolu s bašibozuky) pak ihned táhla ke Staré Zagoře.\n\nDne 19.(31.) července 1877 proběhla bitva u Staré Zagory, v níž 3500 Rusů a opolčenců čelilo přesile 15 000 Turků, Rusům pomáhali také místní obyvatelé. Generál Gurko jim vyrazil na pomoc, ale přišel pozdě, neboť musel nejprve u Džuranli(Kalitinovo) porazit Reuf pašu. V tu chvíli již byla Stará i Nová Zagora a blízké vesnice vypáleny, taktéž Kazanlăk, a 14 500 lidí pobito. Obrana průsmyků přes pohoří Balkán byla svěřena VIII. sboru generála Radeckého a části Gurkových sil.\n\nVe dnech 9.(21.) srpna – 13. (25.) srpna probíhala obrana průsmyku Šipky. Rusové měli k dispozici 5 družin opolčenců, Orlovský pluk a 27 děl. Ač byli později posíleni Brjanským plukem tak jejich síly tvořilo jen cca 5500 mužů. Velel jim generál N. G. Stoletov. Proti němu táhl Sulejman paša s 27 000 vojáků a s 42 děly. K vyvrcholení bojů o tzv. \"Orlí hnízdo\" na hoře sv. Mikuláše (později přejmenované na vrch Stoletov) došlo 10.(22.) – 11.(23.) srpna. Konec obrany nastal pátý dnem bojů, kdy se Rusům povedl výpad, jenž odradil Turky od dalších útoků. Ruské ztráty dosáhly 3773 mužů, turecké byly o dost vyšší. Tímto vítězstvím byla zmařena snaha Sulejmana paši posílit posádky v severním Bulharsku.\n\nČeský inženýr Jiří Prošek tehdy pracoval na stavbě železniční tratě, kterou měla využít turecká vojska. Jeho přítel PhMr. Nádherný (sofijský starousedlík s tureckým občanstvím, musel narukovat do zdravotnické služby tureckého vojska, kde působil jako štábní hekim-paša /lékař/) měl značný přístup k velení v Šumenu a zajišťoval proto zpravodajství po tajných kurýrech ruskému velení. Tehdy získal přesné údaje o přepravě tureckých posil na sever, měly být přepraveny částečně po dráze, a tak ihned uvědomil Ing. Jiřího Proška, jehož dělníci pak během vyvrcholení bojů v Šipce rozmontovali trať nad Odrinem a zabarikádovali ji. Přes hrozby Turků pozdrželi posily skoro o 30 hodin a Proškova statečnost tak tehdy přispěla k vítězství Rusů při obraně Šipky.\n\nBulhaři organizovali ozbrojené družiny v tureckém týlu, které působily v pohoří Rodopy, v okolí Gjumjurdžiny (dnešní Komoténé v Západní Thrákii), a snažili se vytvářet milice na osvobozeném území, které by chránily bulharské obyvatelstvo proti útokům bašibozuků. Na území, z něhož Rusové ustoupili, totiž začaly probíhat rozsáhlé turecké represálie. Jen v jižním Bulharsku bylo pobito 18 000 osob, vypáleno 40 860 obydlí, 925 kostelů a 120 škol (hlavně v okolí Plovdivu a Odrinu). V Cařihradu propukla téměř „bartolomějská noc“, zmizel značný počet Bulharů, mnozí byli povražděni a jejich ženy byly unášeny a znásilňovány. Zvěrstva dokonce převyšovala i odvetu za Dubnové povstání. Zločiny byly konány i v přítomnosti anglických instruktorů tureckého vojska, jako byl jistý major St. Clair. Ruští zajatci byli na místě pobíjeni. Takové jednání pak mělo zákonitou odezvu i naopak na území obsazeném opačnou stranou.\n\nPlevno držel jeden z nejschopnějších tureckých velitelů, Osman paša, nejprve proti němu vyrazilo západní křídlo Rusů. Již 8. (20.) července podnikla útok divize generála Schilder-Schuldnera o 9 000 vojácích, avšak bez řádného průzkumu, Schilder-Schuldner neznal počet Turků (15 000 vojáků doplněných početným dělostřelectvem), kteří Rusům připravili krutou porážku v okolí Bukovlăku, Janăkbairu a Grivice. Tehdy započalo obléhání Plevna, k němuž obě síly dopravily postupně velké počty vojáků. Dne 18.(30.) července byl připraven opětovný útok Rusů proti posíleným Turkům (24 000 + 56 děl a zesílené opevnění). Ten však vinou velitelské neschopnosti generála N. P. Krüdenera neuspěl. Kvůli tomuto neúspěchu musel být zastaven ruský postup na jih. Při třetím útoku na Plevno 29.–31. srpna společně s vojskem Rumunů, pronikl generál M. D. Skobelev až na předměstí Plevna, ale tvrdošíjný odpor Osmana paši jeho postup zastavil. Tento útok byl nejkrvavější bitvou celé války – Rusové byli odraženi se ztrátou 13 000 Rusů a 3 000 Rumunů během 5 dnů bojů. V důsledku neúspěchů bylo přistoupeno k uzavření Plevna v neproniknutelném obležení, které řídil generál E. I. Totleben, proslulý ženijní odborník krymské války. Při držení obklíčení proběhly boje v Grivici, Gorném Dăbniku, Dolném Dăbniku, Teliši ad. Turci byli při pokusech zabezpečit zásobovací linie do obklíčeného města poraženi. Proto zorganizovali armádu 52 000 Turků v okolí Sofie a Ochranu (Botevgrad) a pokusili se Plevno vysvobodit. Rusové se tehdy rozdělili na 2 částí: obléhací (Totleben) a obrannou (té velel Gurko, který proti Turkům vytáhl a uvolnil cesty ke Zlatici a Sofii). Postavení plevenské posádky se zhoršilo (\"„Pád Plevna bude pro naši zem velkým neštěstím,“\" psal tehdy Disraeli královně Viktorii), nedostávalo se munice a jiných zásob. V noci na 28. listopadu (9. prosince) 1877 se Turci snažili o únik, ale tehdy bylo již příliš pozdě, neboť ruské postavení bylo velice silné. Osmanské vojsko se pokusilo využít mlhy, ale byli zpozorováni a odhaleni. Rusové zaútočili na Turky, když se brodili přes řeku Vit, a způsobili jim těžkou porážku, při níž Turci ztratili 5 000 mužů a utekli v panice, když se zdálo, že raněný Osman paša zemřel. Brzy nato proběhla kapitulace, po níž se dostalo do zajetí 43 338 Turků a Rusové se zmocnili značné kořisti. Kapitulací Plevna skončila 2. fáze války a rozběhly se operace vedoucí k osvobození celého Bulharska a ohrožení Cařihradu.\n\nPád Plevna znamenal výrazný pokles prestiže Osmanské říše. Další národy pod osmanským područím se chopily šance k osvobození. Již 2. (14.) prosince, několik dní po pádu Plevna vstoupilo do války Srbsko, podpořené ruským finančním příspěvkem. Jeho vojska rychle postoupila k Niši a Pirotu. I Černá Hora dosáhla brzy úspěchu.\n\nPřekročení Staré planiny a vpád do jižního Bulharska proběhl opět v rozdělení na 3 proudy: západní (71 000 vojáků s velícím Gurkem se až 19. (31.) 12. 1877 dostalo po značných obtížích průsmykem u Vrace a Etropole do jižního Bulharska; ke dni 23. 12. (4.1.1878) byla osvobozena Sofie, čímž byl zmařen turecký plán na její vypálení, pak již mířili Rusové v 5 kolonách k Plovdivu, který byl obsazen 4. (15.) 1. 1878, při následující bitvě u Plovdivu Turci opustili děla a prchli ke Gjumjurdžině (Komoténé) a k Dedeagači, mohli dát v tu chvíli dohromady již jen 30 000 mužů), trojanský (6 000, gnrl. Karcov) a šipenský (54 000 vojáků a opolčenců pod velením Fjodora Radeckého; operovali v prostoru Šipka–Šejnovo, kde v bitvě u Šejnova obklíčili během 27. a 28. prosince /8. a 9. ledna/ armádu Wessel paši a zajali 30 000 tureckých vojáků). Pak se všechny skupiny spojily u Odrinu a 8.(20.) 1. 1878 se zmocnily města. Současně utrpěli Turci těžké ztráty v severovýchodním Bulharsku (prostor Ruse–Silistra–Varna–Šumen). K Marmarskému moři pak již Rusové táhli od Odrinu bez většího odporu nepřítele.\n\nNa Kavkaze byly na počátku války síly obou stran, stejně jako na Dunaji, vyrovnané. Ruská armáda Kavkazská pod velením velkoknížete Michaila Nikolajeviče brzy dosáhla početního stavu asi 100 tisíc vojáků, na druhé straně osmanská armáda Muchdar paši měla okolo 90 tisíc vojáků. Lepší bojovou připravenost měla ruská armáda, ale měla horší výzbroj než Turci. Turci byli vyzbrojení nejnovějšími opakovacími puškami anglické a americké výroby. Ruskou armádu aktivně podporovaly i zakavkazské národy, což Rusům zvyšovalo morálku, podobně jako na Balkáně. Součástí ruské armády byly i gruzínské vojenské oddíly a milice.\n\n\"„V době, kdy se vedly v Bulharsku rozhodující boje, dosáhla ruská vojska bojových úspěchů také na kavkazské frontě.“\"\n\nV současné historiografii Bulharska a Turecka stále přetrvávají pohledy, které zvýrazňují utrpení vlastního lidu a zvláště u Turků, kteří vidí válku jako křivdu na své veliké říši a na své menšině v Bulharsku, jasně přetrvává ublížený postoj, který se snaží zveličit oběti Turků a marginalizovat ztráty bulharského národa. I tak je pravda, že nakonec bylo po prohrané válce postiženo, hlavně uprchlictvím a ztrátou majetku, větší množství Turků než Bulharů.\n\nDne 31. července 1877 po šestihodinovém boji o Starou Zagoru ustoupili ruští vojáci a bulharští dobrovolníci tlaku turecké přesily, čímž umožnili Turkům rozpoutat nejtragičtější události v historii města. Bylo celé spáleno a zničeno do základů během dalších tří dnů po bitvě. Jediná veřejná budova, která zůstala stát, byla mešita Eski Džamija. Počet obětí ve Staré Zagoře a o sousedních vesnicích dosáhl 14 500. Populace do té doby největšího města na bulharském území se významně snížila a po válce, v 80. letech 19. století, čítala jen 16 000 obyvatel. Město pak bylo znovu vybudováno podle plánů českého architekta Lubora Bayera.\n\nJen v jižním Bulharsku bylo pobito 18 000 osob, vypáleno 40 860 obydlí, 925 kostelů a 120 škol (hlavně v okolí Plovdivu a Odrinu). Zvláště v údolí Marice byli lidé věšeni systémově na každém rohu, při každém podezření z pomoci Rusům. Některé vesnice byly vypáleny i bez jakéhokoliv podezření z kolaborace.\n\nNa Rusy okupovaná území uprchlo z dnešních thráckých oblastí Řecka a Turecka asi 100 000 osob bulharské národnosti.\n\nPočet tureckých uprchlíků je odhadován od 130 000 až po asi 750 000 lidí. Počet mrtvých, jejichž příčiny úmrtí byly zřejmě různorodé, od vyvražďování, přes epidemie až po nedostatek potravin, jsou odhadovány až na 200 000 osob. Ztráty majetku tureckých velkostatkářů byly v menší míře nahrazovány, hlavně ve Východní Rumélii a v jihozápadním Bulharsku. Někteří turečtí vlastníci díky prostřednictví zvláštních zplnomocněnců prodávali svou půdu bulharským rolníkům. Celkem vykoupili Bulhaři od Turků téměř jednu čtvrtinu obhospodařovávané půdy.\n\n19. února (3. března) 1878 – hrabě Ignaťjev uzavřel předběžnou mírovou dohodu v městečku San Stefano (13 km od Cařihradu), kde byli Rusové nuceni se zastavit pod hrozbou zásahu britského námořnictva (vyslaného do Marmarského moře), rozsah touto dohodu vytvořeného Velkého Bulharska byl následující: Mizie (sev. Bulharsko – sev. hranicí Dunaj), jižní Dobrudža po linii Černá voda–Mangalia, Thrákie a Makedonie (jižní Bulharsko, okolí Lüleburgasu /většinově národnostně bulharské/ – vých. hranice Černé moře po Achtopol, jižní egejské /bělomořské/ pobřeží od ústí Mesty až po ústí Vardaru – včetně Kavaly, ale bez Chalkidiké a Soluně; na západě k Albánii) a Pirotsko\n\nKvůli neshodám velmocí byl svolán díky nabídce kancléře Bismarcka a 13. 6. 1878 zahájen Berlínský kongres. Na něm bylo nakonec rozhodnuto, že Bulharské knížectví s dědičným křesťanským panovníkem bude závislý stát mezi Dunajem a Starou planinou (bez Pirotska) pod pravomocí tureckého sultána. Části okresů Vranja a Pirot byly přiřknuty Srbsku, ale byl zamítnut jeho požadavek na Kosovo Pole a Novopazarský sandžak. Rakousko-Uhersko získalo na 30 let do správy Bosnu i Hercegovinu, Británii byl jako kompenzace věnován Kypr a Rusku byl přiřknut Kars, v držení ponechána Batumi a Ardachan, ale muselo vrátit Bajazid. Ruská správa Bulharska byla zkrácena na pouhých 9 měsíců (z původně plánovaných 24) a největší křivdou pro Bulhary se stalo vytvoření nového autonomního útvaru Východní Rumélie v jižním Bulharsku, v jejímž čele měl stát vždy křesťanský guvernér (jmenovaný na 5 let). Osmanům zůstalo právo mít rozmístěné posádky v bývalých tureckých pevnostech.\n\nKoncem září 1878 pronikl do severní Makedonie oddíl polského důstojníka Ludwiga Wojtkewicze (rozehnán), poté oddíl Adama Ivanoviče Kalmykova do okolí Melniku (Kresna, Vlachi, Oštava, Sărbinovo) a po tuhém boji kapitulovala turecká posádka v Kresně. Povstání se rozšířilo po celém Melnicku a do okolí Razlogu. Povstalci se vzdali turecké přesile poté, co britské loďstvo přepravilo turecké posily.\n\nPo Berlínském kongresu panovala mezi Bulhary značná nespokojenost, zvláště těch, kteří se ocitli mimo hranice Bulharského knížectví. Ruská okupace byla zkrácena z plánovaných dvou let na devět měsíců, a tak se s ustavením státní správy muselo pospíchat. Největší boje se rozhořely o znění ústavy, spory probíhaly mezi konzervativci, jejichž vůdčími osobnostmi byli Konstantin Stoilov, Dimitǎr Grekov a první bulharský ministerský předseda Todor Stojanov Burmov, a národními liberály vedenými Stefanem Stambolovem, Petkem Karavelovem či Petkem Slavejkovem. Konečná verze textu ústavy, tzv. \"Trnovská ústava\", byla schválena 16. dubna 1879 a na tehdejší dobu byla jednou z nejdemokratičtějších v Evropě.\n\nPřes veškerou tureckou snahu se Východní Rumélie nestala opět plně ovládaným tureckým územím, ale byla z velké části řízena Bulhary. Generálním guvernérem Východní Rumélie byl jmenován poturčený Bulhar, diplomat Aleko Bogoridi (po letech v tureckých službách se už ani nedokázal vyjádřit bulharsky), který podle vzpomínek současníků již při příjezdu podlehl strachu z nespokojenosti bulharského obyvatelstva, projevované v rozvášněných demonstracích, a rychle skryl turecký fez a nasadil bulharskou beranici, tzv. \"kalpak\". Jeho zástupcem, hlavním tajemníkem generálního guvernéra a direktorem vnitřních záležitostí, se stal Gavril Krǎstevič, účastník církevních bojů v Cařihradě. Generálního guvernéra podporovala strana státoprávní, v jejímž vedení byl např. Stojan Čomakov, a proti ní stála strana konzervativní, čili sjednocovací, jejímiž vůdčími představiteli byli Ivan Estatiev Gešov, Ivan Stojanov Gešov či Michail Madžarov.\n\n\n\n\n"}
{"id": "468720", "url": "https://cs.wikipedia.org/wiki?curid=468720", "title": "Hansol Korea Open 2009", "text": "Hansol Korea Open 2009\n\nTenisový turnaj WTA Hansol Korea Open 2009 se konal ve dnech 21. - 27. září v Soulu, hlavním městě Jižní Koreje, venku na kurtech s tvrdým povrchem. Odměny činily 220 000 USD.\n\n\n"}
{"id": "468723", "url": "https://cs.wikipedia.org/wiki?curid=468723", "title": "Golden Virginia", "text": "Golden Virginia\n\nGolden Virginia je značka cigaretového tabáku, který je vyráběn společností Imperial Tobacco v anglickém Nottinghamu. Jedná se o směs druhů Virginia, Burley a dalších orientálních tabáků. Prodává se v baleních o hmotnostech: 12,5 g, 14 g, 20 g, 25 g, 40 g, 50 g a 75 g. Existuje ve 2 variantách: zelený (Classic) , žlutý (Classic Smooth).\n\nPodle oficiálního webu výrobce se jedná o nejkvalitnější cigaretový tabák prodávaný ve Velké Británii, přičemž je dostupný po celé Evropě, Českou republiku nevyjímaje. Tato značka tabáku se prodává na celkem 35 světových trzích především v západní Evropě, s klíčovými trhy v Belgii, Velké Británii, Španělsku a Lucembursku.\n\nV České republice se prodává 50g balení a 30g balení.\n"}
{"id": "468728", "url": "https://cs.wikipedia.org/wiki?curid=468728", "title": "Mîm", "text": "Mîm\n\nMîm je trpaslík ze Středozemě, který se objevuje jako vedlejší postava v knihách \"Silmarillion\", \"Nedokončené příběhy\" a \"Húrinovy děti\" od J. R. R. Tolkiena.\n\nMîm patří k čeledi Drobných trpaslíků a stane se posledním svého rodu. Má dva syny, Khîma a Ibûna. Původně jeho lid žil v jeskyních, na jejichž základech Finrod Felagund vystavěl opevněné město Nargothrond, a tak Drobné trpaslíky donutil odejít. Mîm se se svým lidem přestěhoval na skalnatou horu Amon Rûdh, v jejíchž hlubinách si zbudovali nové sídlo, ale postupně vymírali, až zbyl jen Mîm a jeho synové. \n\nV lesích v okolí Amon Rûdhu pobýval hrdina Túrin se skupinou mužů, kteří přepadali náhodné poutníky v divočině. Túrin byl ze vznešeného rodu, synem velkého válečníka Húrina, ale po sporu s králem Thingolem zahořkl a páchal se svými muži zlé činy. Jednoho večera náhodou v pustině narazili na Mîma a jeho syny. Mladší trpaslíci uprchli do tmy, ale jeden z Túrinových mužů, Andróg, za nimi poslal šíp. Starého Mîma muži dopadli a svázali. Túrin, který cítil, že jeho skupina potřebuje nějaké stálé sídlo, si na něm vyžádal, že ušetří jeho život, pokud se s ním podělí o své bydliště. Mîm to slíbí, ale prosí muže, aby jej propustili, že se druhého dne vrátí. Muži však Mîmovi nevěří a nechají jej v zajetí. \n\nDruhý den se vypraví na Amon Rûdh a Mîm je vede složitými stezkami, které by sami nikdy nedokázali nalézt. Pak je nechá vstoupit do svého sídla, které nazve Bar-en-Danwedh, Dům výkupného. Nyní se však dozví, že jeho syn Khîm zemřel na následky zranění Andrógovým šípem – a mohl přežít, kdyby jej muži nechali předchozí noci odejít. Tehdy k němu Túrin pocítí lítost a slíbí, že se pokusí Mîmovi ztrátu co nejlépe vynahradit; jeho dům tak opravdu bude Dům výkupného. Mîm tak postupně s Túrinem uzavře křehké přátelství, avšak s většinou jeho mužů nikdy dobře nevychází. Nenávidí zejména Andróga a vysloví nad ním kletbu, že pokud ještě vezme do rukou luk, zahyne s šípem v těle. Andróg má strach z trpasličí kletby a nějakou dobu luk nepoužívá, ale sám vysloví kletbu nad Mîmem, ať se mu jednou nedostává luku.\n\nTúrin postupně k Amon Rûdhu shromáždí velké množství mužů, kteří až do té doby bez cíle bloudili v divočině. Po nějaké době se k nim připojí i elf Beleg Lučištník, někdejší Túrinův přítel. Mîm jej však tajně nenávidí – kvůli svému odporu k elfům i ze žárlivosti, protože si přál, aby Túrin byl jeho přítelem. Kromě toho Beleg vyléčí Andróga – který mezitím pominul trpasličí kletbu a začal znovu užívat luku, až jej jednoho dne vážně zranil otrávený šíp. Mîm proto těžce nese, že Beleg vyléčil jeho osobního nepřítele a zkazil tak trpaslíkovu kletbu. \n\nProto když je jednoho dne dopaden skřety, prozradí své sídlo pod podmínkou, že Túrina nechají žít. Skřeti vpadnou do Domu výkupného, pobijí Túrinovy muže i Mîmova druhého syna Ibûna. Andróg je po statečném boji na vrcholu hory zastřelen skřetím šípem. Ještě před smrtí zbaví zraněného Belega pout. Proto když k Belegovi přijde Mîm, aby s ním skoncoval, Beleg se z posledních sil vzchopí a Mîma zažene. Túrin je zajat a odveden skřety pryč; Beleg jej později vysvobodí. \n\nMîm pak zřejmě několik let bloudí divočinou a poté, co drak Glaurung vyžene všechny elfy z Nargothrondu, ale sám je zabit Túrinem, Mîmova lačnost po zlatě je větší než strach z dračích výparů, a proto se vrátí do svého starého sídla v jeskyních Nargothrondu, kde se přehrabuje v nahromaděném pokladu. Tak jej najde Túrinův otec Húrin, který Mîma zčásti viní za hořký osud, který potkal jeho syna, a ač se jej Mîm snaží uprosit, Húrin s ním nemá slitování a Mîma zabije. Mîm však ještě před smrtí vysloví svou poslední kletbu, když odsoudí nargothrondský poklad, aby každému přinesl jen neštěstí. Húrin si z pokladu odnese pouze největší cennost, trpasličí náhrdelník Nauglamír, který pak věnuje králi Thingolovi – a ten je později příčinou sporu mezi ním a trpaslíky, kvůli němuž přijde o život. I tato Mîmova kletba tak dojde svého naplnění.\n\nMîm je jedním z mála hrdinů Tolkienových příběhů, u nějž lze těžko rozhodnout, zda patří mezi kladné nebo záporné postavy. Přestože se několikrát prokáže jako zrádný, je jeho osud spíše tragický a nešťastný – podobně jako je tomu např. v \"Pánovi prstenů\" u Gluma. \n\n"}
{"id": "468738", "url": "https://cs.wikipedia.org/wiki?curid=468738", "title": "Kenneth Carpenter", "text": "Kenneth Carpenter\n\nKenneth Carpenter (* 21. září 1949 Tokio) je americký vertebrátní paleontolog, působící dnes v Denver Museum of Natural History (muzeu přírodní historie v Denveru). Je autorem mnoha knih i populárních statí o dinosaurech a životě ve druhohorách. Jeho hlavním objektem výzkumu jsou tzv. \"obrnění\" dinosauři ze skupiny Thyreophora (stegosauři a ankylosauři). Specializuje se také na výzkum dinosauří fauny ze spodnokřídového souvrství Cedar Mountain ve východním Utahu.\n\n\n"}
{"id": "468739", "url": "https://cs.wikipedia.org/wiki?curid=468739", "title": "Karel Kodejška", "text": "Karel Kodejška\n\nKarel Kodejška (* 20. března 1947, Lomnice nad Popelkou) je český skokan na lyžích a skokanský trenér.\n\n"}
{"id": "468748", "url": "https://cs.wikipedia.org/wiki?curid=468748", "title": "FURPS", "text": "FURPS\n\nMetoda FURPS byla vytvořena společností Hewlett-Packard na základě potřeby definovat, jak poznat a ověřit kvalitu dodávaného software. První zmínky o této metodě pocházejí z roku 1986 a veřejně myšlenky publikovali Robert Grady a Deborah Caswell v knize „Software Metrics: Establishing a Company–Wide Program“ v roce 1987. \n\nFURPS se dívá na kvalitu software nebo informačního systému z pěti základních hledisek: funkčnost, užitečnost, spolehlivost, výkon a rozšiřitelnost. Metoda definuje na nejvyšší úrovni, co by mělo být hodnoceno, ale nespecifikuje, jakým způsobem mají být oblasti hodnoceny. V těchto jednotlivých oblastech musí být dále vytvářeny konkrétní metriky a jejich hodnoty. Pokud chcete dodávat zákazníkům opravdu dobrý software, tak je vhodné začít už při plánování testování zohledňovat tyto oblasti.\n\nHlediska (dimenze) kvality Software\n\n• F (functionality) – funkčnost \n\nZaměřuje se na hlavní funkčnosti a schopnosti programu (chování), zda software naplňuje požadavky byznysu a podporuje byznys procesy.\n\n• U (usability) – vhodnost k použití\n\nHodnotí se zejména z pohledu koncového uživatele; jak snadno lze aplikaci použít, jakým celkovým dojmem působí aplikace, dokumentace a školící materiály.\n\n• R (reliability) – spolehlivost\n\nJedná se o hodnocení četnosti a závažnost chyb, přesnosti zpracování vstupů a výstupů.\nPro vyjádření spolehlivosti se často používá metrika MTBF (mean time between failures), což je střední doba mezi chybami nebo selháními. V této oblasti se také sledují možnosti obnovení provozu a zotavení se z výpadku. Patří sem také zátěžové testy a testy zotavení aplikace po selhání některých komponent řešení. \n\n• P (performance) – výkon\n\nHodnocení celkové rychlosti odezev systému a zpracování klíčových byznys aktivit. Zároveň se sledují i technické parametry testovaného systému, např. vytížení zdrojů OS, zatížení síťového provozu, rozložení zátěže na jednotlivé komponenty systému.\n\n• S (supportability) – schopnost být udržována\n\nDalším hlediskem hodnocení je oblast údržby a podpory aplikace, její testovatelnosti. V této oblasti se taktéž hodnotí i přizpůsobitelnost a rozšiřitelnost o nové vlastnosti. Důležitá je také schopnost zapojení aplikace do existujících procesů podpory a údržby SW.\n\nV poslední době se metoda FURPS rozšířila o znaménko +, na FURPS+. Postupem času totiž přestaly jednotlivé kategorie dostačovat, a proto bylo zavedeno toto „plus“, které označuje, že je metoda rozšířena o další dílčí elementy nebo podoblasti.\n\n"}
{"id": "468755", "url": "https://cs.wikipedia.org/wiki?curid=468755", "title": "Glaurung", "text": "Glaurung\n\nGlaurung je drak ze Středozemě, který se objevuje v knihách \"Silmarillion\", \"Nedokončené příběhy\" a \"Húrinovy děti\" od J. R. R. Tolkiena.\n\nGlaurung byl první z draků, které vypěstoval Temný pán Morgoth. Toto první dračí plemeno bylo nelétavé. Glaurung, nazývaný také Velký had, dokázal chrlit oheň, byl veliký a měl schopnost zakletí pohledem. Často se mu pomocí lží podařilo dosáhnout úspěchu snadněji než svou silou.\n\nPoprvé mu Morgoth dovolil vystoupit asi 200 let po Slavné bitvě (tedy kolem r. 260 Prvního věku), kdy zaútočil na severní království elfů. Byl však tehdy ještě nedospělý, dorostl sotva do poloviny své délky a jeho pancíř nebyl dostatečně pevný. Proto jej král Fingon se svými lukostřelci zahnal zpět.\n\nV plné síle se Glaurung objevil až v Bitvě náhlého plamene v r. 455 Prvního věku, kdy vedl dračí útok, jemuž se podařilo prolomit obklíčení Angbandu a zahnat elfská vojska. \n\nV následující bitvě, Bitvě nespočetných slz v r. 472 Prvního věku, vedl poslední Morgothův útok, kdy se zdálo, že by spojené síly elfů a lidí mohly zvítězit, ale Glaurung spolu se zradou některých mužů obrátili vítězství na Morgothovu stranu. Sám Glaurung zabil trpasličího krále Azaghâla, ale sám byl přitom bolestivě zraněn do břicha a uprchl zpět do Angbandu. \n\nTeprve o dvacet let později se jej odvážil znovu opustit, když byl Morgothem poslán, aby vedl útok proti opevněnému městu Nargothrondu. Ten byl dlouhá léta Temnému pánu utajen, ale po příchodu hrdiny Túrina přešli nargothrondští elfové do otevřené války. Túrin proto nechal přes řeku Narog postavit mohutný most, aby mohla vojska snadno táhnout do bitev, a i když se přiblížil Glaurung, Túrin odmítl nechat most zbořit. Díky tomu se Glaurung snadno dostal do města a to vyplenil. Během útoku také připravil svým kouzlem Túrinovu sestru Nienor o paměť a samotného Túrina klamně svedl z cesty, na níž chtěl hrdina osvobodit nargothrondské zajatce. \n\nKdyž se později Túrin v lese Brethilu setkal s Nienor, vzal si ji za ženu, protože se nikdy předtím neviděli a Nienor netušila, že je jeho sestrou. Túrin pak začal válčit na hranicích Brethilu, čímž se znovu odhalil Glaurungovi, který se rozhodl opustit svůj poklad v Nargothrondu a vydal se do Brethilu. Cestou musel překročit řeku Teiglin v místě, zvaném Cabed-en-Aras (Jelení skok), kde tvořila hlubokou skalnatou roklinu. V tomto místě si na něj počíhal Túrin a když drak lezl nad ním, Túrin jej jediným bodnutím smrtelně zranil. Před smrtí však Glaurung vrátil Nienor paměť a ta nemohouc unést, že čeká dítě s bratrem, vrhla se do vod Teiglinu a zahynula. Také Túrin, když se dozvěděl celou pravdu, ukončil život vlastní rukou.\n"}
{"id": "468763", "url": "https://cs.wikipedia.org/wiki?curid=468763", "title": "Gomortega keule", "text": "Gomortega keule\n\nGomortega keule je jediný druh čeledi Gomortegaceae nižších dvouděložných rostlin z řádu vavřínotvaré (\"Laurales\"). Je to vysoký strom s tuhými, jednoduchými, vstřícnými listy, rostoucí v pobřežních horách ve středním Chile. Stromy poskytují kvalitní červené dřevo, plody mají jedlou dužninu a jsou místně používány jako halucinogen. Jedná se o ohrožený druh.\n\n\"Gomortega keule\" je vysoký, stálezelený strom s jednoduchými vstřícnými aromatickými listy, dorůstající výšky až 30 metrů. Listy jsou lesklé, tuhé, kožovité, celokrajné, úzce eliptické, se zpeřenou žilnatinou a bez palistů. Květy jsou drobné, pravidelné, uspořádané ve vrcholových i úžlabních hroznech. Okvětí je kalichovité, složené nejčastěji ze 7 (5 až 9) volných lístků. Tyčinek je obvykle 9, řidčeji jiný počet (7 až 13) a jsou uspořádány ve spirále. Semeník je spodní, srostlý ze dvou až tří plodolistů, se stejným počtem komůrek a 1 vrcholovou čnělkou se 3 bliznami. V každé komůrce je 1 vajíčko. Plodem je peckovice obsahující většinou jediné semeno.\n\nGomortega roste ve středním Chile v pobřežním pohoří Cordillera de la Costa, v regionech Biobío a Maule. Stromy rostou jako součást lesních porostů ve vlhkých, severně orientovaných stržích.\n\nKvěty gomortegy jsou opylovány hmyzem. Mezi nejčastější návštěvníky náleží pestřenky \"Allograpta hortensis\", \"Syrphus octomaculatus\" a \"S. reedi\"\n\nDruh \"Gomortega keule\" popsal v roce 1782 Juan Ignacio Molina jako \"Lucuma keule\" a zařadil jej tak zcela mylně do čeledi zapotovité. Později byl různými autory zařazen do samostatného rodu \"Gomortega\", \"Adenostemum\" či \"Keulia\".\nV klasických botanických systémech (Cronquist, Dahlgren, Tachtadžjan) byla čeleď \"Gomortegaceae\" řazena do řádu \"Laurales\" podobně jako v novějším systému APG.\nNejblíže příbuznou skupinou je podle fylogenetických analýz čeleď \"Atherospermataceae\".\n\nPrvní písemné zmínky o tomto druhu pocházejí od jezuitů z poloviny 17. století.\n\nDruh je veden v Červeném seznamu ohrožených druhů IUCN jako ohrožený. Za hlavní ohrožení je považována těžba dřeva a způsob managementu lesních porostů, které zde nejsou nijak chráněny. Oblast rozšíření je asi 250 km dlouhá a 70 km široká.\n\nDřevo gomortegy je kvalitní, těžké, odolné a má červenou barvu. Je těženo již po staletí. Je používáno např. jako konstrukční dřevo. Plody jsou jedlé a je z nich v oblasti výskytu připravována marmeláda. Syrové plody používají místní Mapučové k dosažení stavu opojení. Z borky je místně připravováno červené barvivo k barvení ovčí vlny.\n\n"}
{"id": "468768", "url": "https://cs.wikipedia.org/wiki?curid=468768", "title": "In-system programming", "text": "In-system programming\n\nIn-System Programming je schopnost některých jednočipů a programovatelných logických obvodů být programovány uvnitř obvodu bez nutnosti jejich vyjmutí a vložení do zvláštního, k tomuto účelu sloužícího zařízení.\n\n\nIn-Circuit Serial Programming (ICSP) je protokol firmy Microchip pro sériové programování mikrokontrolérů.\n"}
{"id": "468770", "url": "https://cs.wikipedia.org/wiki?curid=468770", "title": "Fleury (Moselle)", "text": "Fleury (Moselle)\n\nFleury (německy \"Flöringen\") je obec ve Francii v jihozápadní části departementu Moselle a v regionu Grand Est. Nachází se 4 km od jižního okraje jejich správního střediska Met a má 1 207 obyvatel.\n\nObec se nachází na zalesněné plošině, na horním okraji údolí řeky Seille. Kopcovitý terén je příčinou vzniku rozmanitých mikroklimat, takže zemědělství v okolí obce je různorodé. Zastoupeno je polykulturní zemědělství a pěstování cereálií, stejně jako chov dobytka a vinařství.\n\nFleury bylo součástí regionu Saulnois, po staletí významného zdroje soli ovládáného provincií Tří biskupství (Trois-Évêchés).\n\nV roce 1352 byla obec vypleněna armádou Marie de Châtillon, regentkou Lotrinského vévodství.\n\nV letech 1915–18 a 1940–44 nesla obec německý název \"Flöringen\".\n\nKostel Narození Panny Marie od architekta Georges-Henri Pingussona byl postaven roku 1962 namísto původního kostela z roku 1767 zničeného v roce 1944. Interiér kostela je pozoruhodný specifickou prací se světlem.\n\nV blízkosti (3 km) prochází jižní obchvat Met silnice N431, východně od obce pak dálnice A31 (8 km). Nedaleko se nacházejí též stanice Gare de Lorraine rychlovlaků TGV a regionální letiště Mety-Nancy-Lotrinsko (obojí 10 km).\n\n\"Počet obyvatel\"\n"}
{"id": "468772", "url": "https://cs.wikipedia.org/wiki?curid=468772", "title": "Fleury", "text": "Fleury\n\nFleury může být:\n\n\n"}
{"id": "468775", "url": "https://cs.wikipedia.org/wiki?curid=468775", "title": "Klanopraškovité", "text": "Klanopraškovité\n\nKlanopraškovité (\"Schisandraceae\"), syn. badyáníkovité (\"Illiciaceae\") je čeleď nižších dvouděložných rostlin, patřící do řádu \"Austrobaileyales\". Zahrnuje 3 rody dřevin s archaickou stavbou květů, rozšířené v Asii a Americe. Badyáník pravý je zdrojem koření známého jako badyán. Mnohé druhy klanoprašky, badyáníku i kadsury jsou využívány v medicíně, nejznámější je klanopraška čínská, která se občas pěstuje i v Česku jako okrasná rostlina.\n\nZástupci čeledi klanopraškovité jsou jednodomé nebo dvoudomé, stálezelené nebo řidčeji opadavé, aromatické keře, stromy nebo dřevnaté liány. Ve stonku jsou unilakulární nody se 3 listovými stopami. Listy jsou velké, jednoduché, střídavé, řapíkaté, tenké nebo kožovité, bez palistů. Čepel listů je celokrajná nebo na okraji zoubkatá. Listy mohou být nahloučené do svazečků nebo na koncích větévek a vypadat jako přeslenité. Žilnatina je zpeřená.\n\nKvěty jsou jednotlivé nebo v řídkých úžlabních květenstvích, pravidelné, spirální, jednopohlavné nebo oboupohlavné. Okvětí není rozlišené na kalich a korunu. Je složeno z většího počtu volných okvětních lístků, které jsou buď podobné kalichu (sepaloidní) či koruně (petaloidní) nebo plynule přecházejí od sepaloidních k petaloidním. Vnější a vnitřní okvětní lístky jsou někdy redukované. V květech nejsou vyvinuta nektária. Tyčinky jsou většinou v hojném počtu a spirálně uspořádané, výjimečně jen 4. Nitky tyčinek jsou šídlovité nebo ploché, volné nebo na bázi srostlé. U některých zástupců jsou přítomny též sterilní tyčinky (staminodia). Gyneceum je apokarpní, složené z většího počtu volných pestíčků. Pestíčky jsou uspořádané v kruhu (badyáník) nebo ve spirále. U kadsury a klanoprašky jsou konduplikátní, s nesrostlými okraji, u badyáníku jsou částečně srostlé. Blizny jsou dlouhé, zahnuté, přisedlé. V každém pestíku je 1 až 5, řidčeji více vajíček. Plodem je souplodí jednosemenných měchýřků (badyáník) nebo souplodí dvousemenných bobulí, přirostlých na kulovitém (kadsura) nebo protáhlém (klanopraška) květním lůžku.\n\nČeleď klanopraškovité zahrnuje asi 80 druhů ve 3 rodech. Je rozšířena v Asii od Indie a Sri Lanky po Japonsko a jihovýchodní Asii, v jv. USA, Mexiku a na Karibských ostrovech.\nRody badyáník a klanopraška mají výrazně disjunktní areál. Centrum rozšíření badyáníku je v subtropické východní Asii s přesahy do Japonska a jihovýchodní Asie, 3 druhy se vyskytují v Americe od jv. USA po Střední Ameriku a Karibik. Rod klanopraška má centrum diverzity ve východní kontinentální Asii, se 2 druhy v tropické jihovýchodní Asii a s jedním druhem v jv. USA. Rod kadsura se vyskytuje pouze v Asii, centrum diverzity je v jižní Číně a Indočíně.\n\nBadyáníky rostou nejčastěji ve stálezelených subtropických lesích, některé druhy i v opadavých lesích teplého mírného pásu nebo ve vlhkých horských tropických pralesích. Zástupci rodů klanopraška (\"Schisandra\") a kadsura (\"Kadsura\") jsou popínavé dřevnaté liány, rostoucí v lesích od tropů po teplejší oblasti mírného pásu. Některé druhy rodu kadsura vystupují v jihovýchodní Asii až do subalpínského stupně.\n\nKvěty badyáníků jsou cizosprašné a jsou opylovány širokou škálou drobného hmyzu, zejména mouchami. Měchýřky za zralosti pukají a vystřelují semena do okolí.\n\nKlanopraška čínská (\"Schisandra chinensis\") je většinou jednodomá s jednopohlavnými květy, bylo však zjištěno že některé rostliny jsou dvoudomé, přičemž pohlaví rostliny se může v průběhu několika let změnit. Podobný jev byl pozorován i u kadsury japonské.\n\nVětšina druhů badyáníku má sezónní růst s obdobím klidu (dormance).\n\nČeleď klanopraškovité v současném pojetí se objevuje až v systému APG II z roku 2003. V klasické taxonomii stejně jako v systému APG I byly rody řazeny do 2 čeledí: badyáník (\"Illicium\") do čeledi badyáníkovité (\"Illiciaceae\") a rody klanopraška (\"Schisandra\") a kadsura do čeledi klanopraškovité (\"Schisandraceae\").\nAlternativní název této čeledi je badyáníkovité (\"Illiciaceae\").\n\nStarobylý původ čeledi naznačují některé archaické znaky ve stavbě květů, jako jsou spirocyklické květy s velkým a neustáleným počtem květních částí a s nerozlišeným kalichem a korunou, a rovněž nesrostlé (konduplikátní) nebo jen částečně srostlé plodolisty. V květech \"Schisandra\" a \"Kadsura\" není vyvinuta čnělka, pouze protažený útvar bez cévního zásobení, nazývaný pseudočnělka.\n\nNálezy fosílií klanopraškovitých jsou známy z eocénu a dokládají, že čeleď měla v minulosti podstatně větší areál rozšíření, zahrnující i Evropu a Severní Ameriku. Za centrum vývoje je považována Laurasie.\n\nPaleta obsahových a účinných látek je u zástupců této čeledi pestrá a nejsou plně prozkoumány.\nZástupci všech 3 rodů mají v pletivech specializované buňky (idioblasty) s obsahem éterického oleje. U badyáníku jsou hlavní složkou silice fenylpropanoidy (chavikol, eugenol, safrol aj.), monoterpeny a seskviterpeny. Dále jsou přítomny dilaktonové seskviterpeny, katechiny a neolignany. U rodů klanopraška a kadsura jsou přítomny zejména triterpeny, biologicky aktivní lignany (např. schizandriny) aj.\n\nNěkteré druhy badyáníku jsou silně jedovaté, např. \"Illicium simonsii\" a \"I. macranthum\" (plody, listy i květy). Jedovaté plody mají i čínské druhy \"Illicium jiadifengpi\", \"I. henryi\", \"I. ternstroemioides\", \"I. arborescens\" a \"I. majus\" a japonský \"I. anisatum\". Za hlavní jedovaté látky jsou považovány dilaktonové seskviterpeny (anisatin, majucin aj.), příbuzné pikrotoxinu.\n\n\nBadyáník pravý (\"Illicium verum\") je zdrojem koření známého jako badyán. Z plodů se také získává olej sloužící k aromatizování potravin a vyrábí se z něj anetol, silice s vůní anýzu. Aromatický olej je vyráběn i z čínského druhu \"I. lanceolatum\".\n\nCelá řada druhů badyáníku, klanoprašky i kadsury je využívána zejména v čínské, korejské a japonské medicíně. Větší medicínský význam má zejména klanopraška čínská (\"S. chinensis\") a \"Schinandra propinqua\". Bobule některých druhů klanoprašky a kadsury jsou jedlé.\nSemena japonského badyáníku \"Illicium anisatum\" jsou jedovatá a byla využívána při lovu ryb. Badyáník \"I. oligandrum\" je v Číně těžen pro dřevo. Různé části \"Kadsura scandens\" mají v jihovýchodní Asii poměrně široké medicínské využití.\n\nKlanopraška čínská se v ČR celkem zřídka pěstuje jako okrasná rostlina. V klimaticky příhodných oblastech světa se pěstují i další druhy klanoprašky a kadsury. V tropech jsou jako okrasné dřeviny pěstovány některé badyáníky, zejména \"Illicium anisatum\", \"I. floridanum\", \"I. parviflorum\", \"I. henryi\" a \"I. verum\". Badyáník \"Illicium religiosum\" je v Japonsku vysazován v okolí chrámů.\n\nV českých botanických zahradách se lze nejčastěji setkat s klanopraškou čínskou (\"Schisandra chinensis\") a klanopraškou oranžovou (\"S. sphenanthera\"). Vzácně jsou pěstovány i jiné druhy. Ze sbírek Pražské botanické zahrady v Tróji jsou uváděny badyáníky \"Illicium floridanum\" a \"I. anisatum\".\n\n\"Illicium\", \"Kadsura\", \"Schisandra\"\n"}
{"id": "468784", "url": "https://cs.wikipedia.org/wiki?curid=468784", "title": "Place d'Italie (stanice metra v Paříži)", "text": "Place d'Italie (stanice metra v Paříži)\n\nPlace d'Italie je významná přestupní stanice pařížského metra mezi linkami 5, 6 a 7 na jihu Paříže ve 13. obvodu v Paříži. Rozsáhlá síť nástupišť a chodeb se nachází pod náměstím \"Place d'Italie\". V roce 2004 byla s 13,10 milióny cestujících osmou nejrušnější stanicí zdejšího metra. Pro linku 5 je to jižní konečná stanice.\n\nStanice byla otevřena 24. dubna 1906 jako součást úseku tehdejší linky \"2 Sud\" (2 Jih) v úseku Passy – \"Place d'Italie\". Krátce na to – 2. června bylo otevřeno nástupiště nové linky 5, která vedla do \"Gare d'Orléans\" (nyní Gare d'Austerlitz). Tato linka zde začínala, má zde proto smyčku a její nástupiště je postavené do oblouku. 4. října 1907 byla ale dosavadní linka 2 Sud mezi stanicemi Étoile a \"Place d'Italie\" připojena k lince 5 a nástupiště linky 2 Sud se přestala používat.\n\nDne 1. března 1909 byla otevřena nová linka 6 mezi \"Place d'Italie\" (kde využívala staré nástupiště linky 2 Sud) a Nation. Kvůli konání koloniální výstavy byl od 17. května do 6. prosince 1931 úsek \"Place d'Italie\" – \"Étoile\" dočasně odpojen od linky 5 spojen s linkou 6. Teprve 6. října 1942 došlo k tomuto spojení opět a natrvalo. Linka 6 protíná náměstí ve směru východ-západ a její nástupiště se nachází na východní straně náměstí u \"Boulevardu Vincent-Auriol\".\n\nMezitím došlo 15. února 1930 k otevření stanice pro linku 10, která sem byla prodloužena ze stanice Odéon. Od 26. dubna 1931 je ovšem úsek mezi Place Monge a Porte de Choisy součástí linky 7. Linka 7 je orientována směrem sever-jih a nástupiště je u \"Avenue d'Italie\".\n\nV období 25. června – 2. září 2007 bylo nástupiště linky 5 uzavřeno kvůli úpravě smyčky. Po tuto dobu byla konečnou stanicí sousední Campo-Formio. U linky 5 se počítá s jejím prodloužením na jih někdy v letech 2021–2027. Toto rozšíření bude ovšem technicky náročné, neboť linka 5 bude muset křížit tunel s linkou 6 a obě jsou nyní v podzemí na stejné úrovni.\n\nStanice byla pojmenována po kruhovém náměstí, na kterém se kříží pět významných ulic: \"Avenue d'Italie\", \"Boulevard Auguste-Blanqui\", \"Avenue des Gobelins\", \"Boulevard de l'Hôpital\" a \"Boulevard Vincent-Auriol\". Vycházela odtud hlavní silnice, která vedla z Paříže do Itálie.\n\nStanice má čtyři přístupy:\n\n"}
{"id": "468790", "url": "https://cs.wikipedia.org/wiki?curid=468790", "title": "Matthew Quintal", "text": "Matthew Quintal\n\nMatthew Quintal (*3. března 1766, Padstow, Anglie – 1799, Pitcairnův ostrov) byl anglický námořník a účastník slavné vzpoury na HMAV \"Bounty\". Společně s vůdcem vzpoury Fletcherem Christianem odplul na Pitcairnův ostrov. Přežil na ostrově vzpouru tahitských společníků vzbouřenců, ale poté propadl alkoholu a byl zabit ostatními vzbouřenci Nedem Youngem a Johnem Adamsem.\n\nNarodil se 3. března 1766 v Padstow v Cornwallu; jméno Quintal je pravděpodobně zkomolenina cornského \"Quintrell\". Matka Sarah Leverton mu v dětství zemřela a on strávil dva roky u svého strýce a několik dalších let v Plymouthu s otcem. Tři roky poté sloužil na korvetě \"Nymphas\" se svým strýcem a po jeho smrti pracoval na válečné lodi HMS \"Triumph\" jako kapitánův sluha.\n\nBylo mu 21 let, když byl převelen na HMAV \"Bounty\" z HMS \"Triumph\" společně se svým přítelem Williamem McCoyem. Velitel \"Bounty\", poručík William Bligh, Quintala později popsal:\n\nMATTHEW QUINTAL. námořník, věk 21 let, 5 stop a 5 palců vysoký, světlé pleti, světle hnědých vlasů, silné postavy; silně tetovaný na zádech a několika dalších místech.\n\nMatthew Quintal byl násilnické povahy a na palubě \"Bounty\" patřil k potížistům; 10. března 1788 se stal prvním členem posádky, který byl zbičován 24 ranami z popudu prvního důstojníka Johna Fryera. William Bligh napsal do lodního deníku:\n\n„Až do dnešního odpoledne jsem doufal, že se mi podaří uskutečnist celou plavbu, aniž bych musil někoho potrestat, avšak shledávám nezbytným potrestat Matthewa Quintala dvěma tucty ran důtkami za zpupnost a pohrdání.“\n\nNa příjezdu Tahiti navázal pevný vztah, s dívkou jménem jménem Tevaura; její jméno znamená „duše“, Quintal jí dal po své matce anglickou přezdívku Sarah.\n\nVzpoury proti veliteli lodi, poručíku Blighovi se Matthew Quintal ochotně účastnil; společně s Williamem McCoye a desátníkem Charlesem Churchillem tvořil Quintal jádro vzbouřenců. Quintalova bouřlivá povaha brzy zapříčinila i konflikt s vůdcem vzpoury Fletcherem Christianem na ostrově Tubuai, kde se vzbouřenci nejprve a neúspěšně pokusili usadit.\n\nMatthew Quintal i jeho tahitská manželka Tevaura patřili společně s osmi dalšími Brity a 18 Polynésany mezi posádku \"Bounty\", která 15. ledna 1790 zakotvila u Pitcairnova ostrova. \"Bounty\" byla odstrojena a vzbouřenci začali diskutovat, co s ní, protože mohla být z moře viditelná a přilákat pozornost k ostrovu. Quintal patřil k největším zastáncům jejího potopení a 23. ledna, zatímco se vzbouřenci ještě nedohodli, založil na palubě oheň a loď potopil.\n\nNa ostrově patřil Quintal mezi hlavní utiskovatele Polynésanů; když se 20. září 1793 tahitští muži vzbouřili a začali zabíjet evropské vzbouřence. Quintal a McCoy se před hněvem tahitských mužů zachránili útěkem do hor, kde se 11 dnů skrývali. Poté se vrátili zpět do osady a jednoho z Tahiťanů, Manariiho, se jim podařilo skolit. 20. září 1793 (\"Massacre Day\") přežili kromě McCoye a Quintala ještě John Adams a Ned Young. Ti poté převzali v kolonii vedoucí úlohu, zatímco Quintal s McCoyem propadli alkoholu. Matthew Quintal také týral svou ženu Tevaruu, která poté v roce 1799 spáchala sebevraždu. Později v roce 1799 byl Nedem Youngem a Johnem Adamsem zabit, neboť opilý hrozil osadníkům smrtí, či podle jiné verze usiloval o život dětem Fletchera Christiana.\n\nMatthew Quintal měl na ostrově dvě manželky, Tevaruu (Sarah) a později Terauru, jež byla předtím s Nedem Youngem. Quintal měl s nimi dohromady šest dětí:\n\n\n\n3. května 1856 všichni Pitcairňané opustili Pitcairnův ostrov a usadili se na ostrově Norfolk, který jim dala královna Viktorie. Na přelomu let 1857 a 1858 se 16 osadníků vrátilo zpět na Pitcairn a v roce 1864 dalších 24; potomci Matthewa Quintala mezi nimi nebyli a tak na Pitcairnu žádní Quintalové nejsou, všichni žijí dodnes na Norfolku, či Novém Zélandu. Mezi Quintalovy potomky patřil i Malcolm Champion (1883–1939), první novozélandský olympijský zlatý medailista (Letní olympijské hry 1912 ve Stockholmu).\n\n\n"}
{"id": "468798", "url": "https://cs.wikipedia.org/wiki?curid=468798", "title": "M*A*S*H – Co bylo potom", "text": "M*A*S*H – Co bylo potom\n\nM*A*S*H – Co bylo potom (v anglickém originále AfterMASH) je americký seriál z let 1983 až 1985, který se vysílal po skončení předchozího seriálu M*A*S*H. Ze začátku byl seriál velice oblíbený, ale s pozdějšími epizodami začala ubývat sledovanost a seriál byl zrušen. V Česku se seriál vysílal pouze jednou.\n\nKorejská válka skončila. Osudy plukovníka Shermana Pottera, seržanta Maxe Klingera a otce Francise Mulcahyho se opět propojují. Všichni se setkávají ve Veteránské nemocnici v Missouri, kde zažívají další veselé i smutné příhody, které řeší s nadsázkou i humorem.\n\n\n"}
{"id": "468802", "url": "https://cs.wikipedia.org/wiki?curid=468802", "title": "Austrobaileyales", "text": "Austrobaileyales\n\nAustrobaileyales je nevelký řád nižších dvouděložných rostlin, zahrnující tři čeledi dřevin, rozšířené především v tropech. Řád zahrnuje pouze 5 rodů, největší čeleď jsou klanopraškovité. Ze známějších rostlin sem patří např. klanopraška nebo badyáník. Zástupci tohoto řádu mají některé starobylé znaky, zejména ve stavbě dřeva a květů.\n\nZástupci řádu \"Austrobaileyales\" jsou převážně stálezelené keře, stromy a liány s jednoduchými, celistvými, střídavými nebo vstřícnými listy se zpeřenou žilnatinou. Listy jsou často kožovité. Květy jsou pravidelné, s neustáleným počtem nerozlišených okvětních lístků. Tyčinek je různý počet, u některých zástupců mají ploché nitky. Gyneceum je svrchní, tvořené jedním (\"Trimenia\") nebo častěji více volnými plodolisty. Plodem je peckovice nebo souplodí bobulí či měchýřků.\n\nŘád \"Austrobaileyales\" tvoří samostatnou vývojovou větev nižších dvouděložných rostlin. Spolu s dalšími 2 větvemi (\"Nymphaeales\" a \"Amborellales\") je řazen do parafyletické skupiny starých vývojových větví nižších dvouděložných rostlin, tzv. anita group, která stojí na samém základu vývojového stromu krytosemenných rostlin.\n\nZástupci tohoto řádu mají některé starobylé znaky ve stavbě dřeva nebo květních orgánů. Mezi tyto archaické znaky náležejí např. spirocyklické květy s neustáleným počtem květních částí, ploché tyčinky s prašníky podélně připojenými k ploše tyčinky (\"Austrobaileya\"), unilakulární nody (klanopraškovité, \"Austrobaileya\"), konduplikátní plodolisty (klanopraška, kadsura).\n\n"}
{"id": "468804", "url": "https://cs.wikipedia.org/wiki?curid=468804", "title": "Marine One", "text": "Marine One\n\nMarine One je volací znak letadla United States Marine Corps Aviation, na jehož palubě se nachází prezident Spojených států amerických.\n\nMarine Two je označení letadla, na jehož palubě se nachází viceprezident Spojených států amerických.\n\nObvykle označuje helikoptéru perutě HMX-1 \"„Nighthawks“\", buď větší \"VH-3D\" nebo novější a menší \" VH-60N\" “White Hawk”.\n\nRoku 1957 prezident Dwight D. Eisenhower používal \"H-13 Sioux\", od roku 1958 byl používán \"H-34\" a roku 1961 \"Sea King VH-3A\".\n\n\n"}
{"id": "468813", "url": "https://cs.wikipedia.org/wiki?curid=468813", "title": "Harry Morgan", "text": "Harry Morgan\n\nHarry Morgan (10. dubna 1915 Detroit, Michigan, USA – 7. prosince 2011 Los Angeles, Kalifornie, USA) byl americký herec, který proslul především jako plukovník Potter v americkém seriálu \"M*A*S*H\".\n\nNarodil se 10. dubna 1915 v Detroitu ve státě Michigan. V roce 1933 vystudoval Muskegon High School. V roce 1937 poprvé hrál divadlo v New Yorku. Když se dostal k filmu, začal vystupovat jako: \"Henry Morgan\" a později \"Harry Morgan\". Největší sláva se mu dostavila se seriálem M*A*S*H, kde nejdříve hrál roli bláznivého generála a později plukovníka Pottera. V roce\n1980 dostal Harry Morgan cenu Emmy za svou roli Shermana T. Pottera. V roce 1983 po skončení 11. série M*A*S*He byl Harry Morgan jedním z těch, kteří chtěli pokračovat v natáčení dalších dílů, ale protože hlavní herci seriálu už dále natáčet nechtěli, vznikl nový seriál M*A*S*H - co bylo potom. Dále vystupoval například v animovaném seriálu Simpsonovi, nebo ve filmu Zátah. Od roku 2002 byl Harry Morgan na zasloužilém odpočinku. Dne 7. prosince 2011 zemřel ve svém domě v Brentwoodu na zápal plic.\n\n\n"}
{"id": "468822", "url": "https://cs.wikipedia.org/wiki?curid=468822", "title": "TSA (hudební skupina)", "text": "TSA (hudební skupina)\n\nTSA je rocková a metalová skupina z Polska hrající od roku 1979.\n\nVznik hard rock/heavy-metalové kapely TSA se datuje do roku 1979 v polském městě Opole. O dva roky později ještě jako instrumentální kvarteto ve složení Marek Kapłon (bicí), Stefan Machel (kytara), Janusz Niekrasz (basskytara), Andrzej Nowak (kytara) vyhrála hlavní cenu festivalu Jarocin fest. Zde se potkali s budoucím zpěvákem Markem Piekarczykem, který v té době působil v kapele Sektor.\n\nBěhem období 1981–1983 se TSA dostává do širokého povědomí polského publika. Hraje několik set koncertů ročně a jejich desek se prodává na domácí scéně stovky tisíc nosičů. V následujících letech vyráží kapela do zahraničí. Koncertuje ve Francii, Beneluxu, Německu, Československu i v Sovětském svazu. V té době byly na západě také vydány dvě jejich desky \"Spunk\" (1984) a \"Heavy Metal World\" (1986), přičemž poslední jmenovaná má polskou i anglickou verzi. Mezi lety 1987–1989 dokonce hraje TSA v rockové opeře Jesus Christ Superstar, kde hlavní roli hraje zpěvák kapely Marek Piekarczyk. Opera se odehrává v hudebním divadle ve městě Gdyně. Od té doby se v kapele vystřídaly různé formace, ale žádná z nich nevydržela příliš dlouho.\n\nAž 5. května 2001 hrála opět TSA v původním složení. O několik týdnů později kapela oficiálně oznamuje svůj comeback. Na začátku dubna roku 2004 vydává kapela zatím své poslední studiové album \"Proceder\", které se stává jedním z neprodejnějších alb v Polsku. Band stále neukončil činnost a pořád má \"status\" aktivní. TSA také v posledních letech díky osobním kontaktům z řad ostravských členů FC \"Alien\" hraje v Česku.\n\n1983 – Live\n1983 – TSA\n1984 – Live (Rockowisko '83 Lódz)\n1984 – Spunk!\n\n1984 – Heavy Metal World\n1985 – Heavy Metal World (anglická verze)\n1988 – Rock'N'Roll\n1992 – 52 Dla Przyjaciół\n1998 – Live '98\n1999 – TSA W Trójce-Koncert Akustyczny (live-acoustic)\n2004 – Proceder\n2004 – 1981 (live)\n\n"}
{"id": "468828", "url": "https://cs.wikipedia.org/wiki?curid=468828", "title": "Tatra 613-4 Mi Long Electronic", "text": "Tatra 613-4 Mi Long Electronic\n\nTatra 613-4 Mi Long Electronic je prvním českým sériově vyrobeným automobilem s plnohodnotným palubním počítačem a vrcholem evoluce po stránce elektrické a elektronické výbavy osobních Tater. První série T613 Electronic byla dodána na trh v modelovém roce 1993 a to zejména na ministerstva České republiky, v modelovém roce 1994 byla vyrobena druhá série s několika drobnými změnami v interiéru a mezi dalšími zákazníky z řad ministerstev se objevily například hutní podniky Nová Huť Ostrava, Třinecké železárny, Železárny Chomutov, Válcovny Chomutov.\nTatra 613 Electronic se vnějším designem a vlastní konstrukcí technických uzlů nikterak neliší od modelu Mi-Long, tedy prodloužené verze T613, 4. řady, s motorem s vícebodovým přímým vstřikováním. V rámci základní vnější výbavy však dostal tento model T613 do vínku elektricky ovládaná samoztmívací zpětná zrcátka, ostřikovače světlometů, skleněné střešní okno a třetí brzdové světlo integrované do vnitřního ionizéru a čističky vzduchu. Vozy T613-Electronic měly jako zástupci prémiové řady, ve standardní vnější výbavě vždy rovněž litá kola průměru 16´ v několika provedeních. Interiér měl na první pohled oproti standardu T613-4 nový přístrojový štít, který obsahoval analogové přístroje rychloměru a otáčkoměru a elektronické segmentové zobrazovače stavu paliva a teploty motoru, systém informativních a varovných kontrolek, jeden jednořádkový a jeden dvouřádkový textový displej. Kontrolky jsou zařazeny buď do skupiny informativní, například o zapnutí dálkových světel, do druhé skupiny, oranžové, která doprovázela oznámení rozsvícením nápisu SERVICE – tedy jednalo se o informace o stavech vyžadujících zásah řidiče, například nedostatek paliva, kapaliny ostřikovačů, brzdového obložení a třetí skupiny, červené, poruchové s rozsvícením nápisu STOP. Mezi tyto patří například pokles tlaku oleje motoru, pokles brzdové kapaliny, porucha na řídící jednotce a další. Každé ikoně je přiřazeno rovněž hlášení ženským hlasem. Rychlost, otáčky, spotřebu, teplotu oleje, napětí v palubní síti a jiné lze rovněž číst jako údaj na textovém displeji. Tento přístrojový štít byl proveden velmi přehledně a byl i velmi dobře podsvícen.\nNejvětší zajímavostí tohoto modelu Tatry 613 je trojice počítačů. Jejich vzájemná komunikace se spotřebiči vozu po společné sběrnici CAN BUS bylo v té době řešení předbíhající značně svou dobu. Jeden z počítačů zajišťoval hlasový výstup hlásící poruchy, upozornění na kritické situace a další různá informativní sdělení řidiči. Na elektronické výbavě tohoto modelu s Tatrou úzce spolupracovaly firmy Datamer a Bazala automotive engineering.\n\nInteriér byl nabízen výhradně celokožený (s výhřevem předních, nebo i všech sedaček) a s dřevěnými doplňky (i zde však došlo k několika výjimkám) a jedním horkovzdušným topením zn. Eberspächer. K osvěžení posádky v letním období pomáhala v základní výbavě dodávaná klimatizace a elektricky ovládané střešní okno (díky němu došlo ke změně stropních madel z  netatrovácké produkce) a u některých kusů i chladnička, která byla elegantně umístěna uprostřed zadního sedáku kde zároveň plnila funkci loketní opěrky.\n\nOficiální představení modelu Electronic proběhlo na autosalonu ve Frankfurtu nad Mohanem v roce 1993 a výstavním exponátem byl čtvrtý vyrobený kus. Vozidlo bylo snad poprvé v historii vozů řady 613 vybaveno jinými sedadly a volantem, než Příborské produkce. Na výstavu bylo vozidlo vybaveno sedačkami renomované firmy Recaro a čtyřramenným volantem BBS. Ve výbavě dále mohl být televizor s videorekordérem a mobilní telefon Nokia fungující v rámci NMT sítě. Tomuto Electronicu název \"Frankfurt\" zůstal až do dnešních dnů. Electroniců bylo vyrobeno 17.\n\n"}
{"id": "468832", "url": "https://cs.wikipedia.org/wiki?curid=468832", "title": "Příkazní smlouva", "text": "Příkazní smlouva\n\nPříkazní smlouva (\"mandatum\") je smlouva, kterou se příkazník (mandatář) zavazuje, že pro příkazce (mandanta) obstará nějakou věc nebo vykoná jinou činnost. Příkazník může pracovat za odměnu, je-li předem dohodnuta nebo pokud je zejména vzhledem k jeho povolání obvyklá, jinak svou činnost vykonává bezplatně. Pokud by někdo obstaral cizí záležitost bez uzavření této smlouvy, šlo by o tzv. nepřikázané jednatelství. V obchodněprávních vztazích pak lze uzavřít podobnou smlouvu mandátní nebo komisionářskou.\n\nPříkazní smlouva zaniká, kromě obstarání věci či vykonání dohodnuté činnosti, tehdy, pokud ji příkazce odvolá nebo pokud ji příkazník vypoví. Dále zanikne vždy smrtí příkazníka, v případě příkazce také, ledaže je v ní dohodnut jiný postup. Je-li ale příkazce nebo příkazník právnickou osobou, pak práva a povinnosti z ní plynoucí přechází na právního nástupce.\nPříkazník musí jednat podle svých schopností a znalostí a držet se pokynů příkazce. Od nich se může odchýlit pouze tehdy, pokud nemůže včas získat jeho souhlas a je-li to zároveň v jeho zájmu. Obstarat danou věc nebo vykonat určitou činnost má zásadně osobně, pokud by to svěřil jinému, odpovídá za výsledek jeho činnosti, jakoby ji provedl sám. Také musí příkazci na vyžádání podávat zprávy a na závěr provést vyúčtování.\n\nPříkazce musí na žádost poskytnout zálohu a hradit vzniklé náklady, a to i tehdy, pokud by se žádaný výsledek činnosti příkazníka nedostavil. To platí i pro případnou odměnu.\n\nObstaratel se prostřednictvím tohoto podtypu příkazní smlouvy zaváže obstarat objednateli určitou věc. Při jejím uzavření dostane objednatel od obstaratele písemné potvrzení o objednávce, které musí obsahovat konkretizaci věci, cenu i dobu obstarání. Podstatou je ale jen obstarání věci, nemůže však jít o její vytvoření na zakázku, protože v takovém případě by šlo o smlouvu o dílo.\n\nRozdíl s obecnou příkazní smlouvou spočívá především v tom, že tak může učinit i prostřednictvím jiné osoby a že má vždy právo na odměnu.\n\nNazývá se též komisní smlouvou, protože se uplatňuje především v komisním prodeji. Její podstatou je dohoda o tom, že obstaratel převezme od objednatele určitou věc a postará se o její prodej. Musí být vždy uzavřena písemně, přičemž má obsahovat konkretizaci předmětu prodeje, cenu, za kterou má být prodán, odměnu obstaratele a případný poplatek za odstoupení od smlouvy. \n\nNa odměnu má ale obstaratel nárok jen tehdy, podaří-li se mu věc prodat, na což má zákonnou lhůtu 3 měsíců, nedohodne-li se s objednatelem jinak, po jejímž uplynutí se komisní smlouva automaticky ruší. Protože pak věc prodává sám, nese vůči kupujícímu také odpovědnost za vady prodané věci. Navíc pokud by došlo k odstoupení od smlouvy, nepodařil by se prodej či z jiných důvodů by se věc měla dostat zpět k objednateli, může ten uplatňovat u obstaratele případné vady vzniklé za dobu, kdy ji obstaratel měl u sebe.\n"}
{"id": "468833", "url": "https://cs.wikipedia.org/wiki?curid=468833", "title": "Upton (Slough)", "text": "Upton (Slough)\n\nUpton poblíž Slough je předměstí vesnice Slough, která se rozvíjí do podoby města. Dříve to byla samostatná vesnice s normanským kostelem St. Laurence, o níž se nachází zmínka v knize Domesday Book z roku 1086. \n\nV kostele se 7. května 1788 oženil William Herschel s vdovou Mary Pitt Baldwin a v roce 1822 zde byl pohřben. Na svém náhrobku má napsáno \"coelorum perrupit claustra\", což znamená \"prorazil závory nebes\". Kromě něj zde byl pohřben i jeho vnuk prof. Alexander Stewart Herschel (1836 – 1907) a Charles Hatchett (1765 - 1847), objevitel chemického prvku niobium. \n"}
{"id": "468836", "url": "https://cs.wikipedia.org/wiki?curid=468836", "title": "Sejm (řeka)", "text": "Sejm (řeka)\n\nSejm ( , ) je řeka v Kurské oblasti v Rusku a v Sumské a v Černihivské oblasti na Ukrajině. Je 748 km dlouhá. Povodí má rozlohu 27 500 km².\n\nPramení na Středoruské vysočině. Teče v široké dolině, přičemž v údolní nivě se nachází mnoho starých ramen. Ústí zleva do Desny (povodí Dněpru).\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 105 km od ústí činí 99,6 m³/s. Zamrzá na konci listopadu až na začátku ledna a rozmrzá na konci března až na začátku dubna.\n\nNa dolním toku je rozvinutá místní vodní doprava. Na řece leží města Kursk, Lhov, Rylsk, Putyvl.\n"}
{"id": "468839", "url": "https://cs.wikipedia.org/wiki?curid=468839", "title": "Milenci z Teruelu", "text": "Milenci z Teruelu\n\nMilenci z Teruelu (španělsky \"Los amantes de Teruel\") je romantický příběh, který se měl podle legendy odehrát v roce 1217 ve španělském městě Teruel v Aragonii.\n\nNa počátku třináctého století žili ve městě Teruelu Juan Diego de Marcilla a Isabela de Segura, jejichž počáteční přátelství brzy přerostlo v lásku. Isabelina rodina však Diega, který neměl žádný majetek, odmítla jako ženicha své dcery. Diego proto požádal o lhůtu pěti let, aby mohl získat bohatství. Odešel do války a po celou o něm nepřicházely žádné zprávy. Na konci lhůty (podle pozdější tradice v roce 1217) Isabela ustoupí naléhání otce a svolí ke svatbě s bratrem pána z Albarracínu. V den svatby se vrací do Teruelu Diego a přichází za Isabelou požádat ji o poslední polibek, to však již vdaná Isabela odmítá a Diego zlomený žalem umírá. Pohřeb se koná v kostela Svatého Petra, k rakvi přistoupí smutečně oděná Isabela a chce dát mrtvému polibek, který mu odepřela zaživa. Isabela Diega políbí a sama na místě zemře. V roce 1555 byly nalezeny mumie obou milenců a podle pozdějšího svědectví notáře Yagüe de Salas i starý dokument s popisem jejich příběhu. Oba milenci dodnes odpočívají vedle sebe v kostele Svatého Petra v Teruelu.\n"}
{"id": "468842", "url": "https://cs.wikipedia.org/wiki?curid=468842", "title": "Pecoma Grizzlies", "text": "Pecoma Grizzlies\n\nPecoma Grizzlies je profesionální nizozemský hokejový tým. Byl založen v roce 1967. Domácím stadionem je Sportcentrum Kardinge.\n\n\n\n"}
{"id": "468852", "url": "https://cs.wikipedia.org/wiki?curid=468852", "title": "UNIS Flyers", "text": "UNIS Flyers\n\nUNIS Flyers je profesionální nizozemský hokejový tým. Byl založen v roce 1967. Domácím stadionem je Thialf.\n\n\n\n\n\n"}
{"id": "468855", "url": "https://cs.wikipedia.org/wiki?curid=468855", "title": "DAR Devils", "text": "DAR Devils\n\nDAR Devils je profesionální nizozemský hokejový tým. Byl založen v roce 2007. Domácím stadionem je Triavium.\n\n\n"}
{"id": "468860", "url": "https://cs.wikipedia.org/wiki?curid=468860", "title": "Mairie d'Ivry (stanice metra v Paříži)", "text": "Mairie d'Ivry (stanice metra v Paříži)\n\nMairie d'Ivry je konečná stanice pařížského metra na lince 7. Ve stanici končí jihovýchodní větev linky. Jihozápadní větev končí ve stanici Villejuif – Louis Aragon. Stanice se nachází mimo hranice Paříže ve městě Ivry-sur-Seine na křižovatce ulic \"Avenue Maurice Thorez\", \"Rue Gaston Cornavin\", \"Rue Robespierre\" a \"Avenue Georges Gosnat\".\n\nStanice byla otevřena 1. května 1946 při rozšíření linky ze stanice Porte d'Ivry.\n\nStanice se nachází v blízkosti radnice města Ivry-sur-Seine, po níž nese jméno (\"mairie\" = radnice).\n"}
{"id": "468863", "url": "https://cs.wikipedia.org/wiki?curid=468863", "title": "Eindhoven Kemphanen", "text": "Eindhoven Kemphanen\n\nEindhoven Kemphanen je profesionální nizozemský hokejový tým. Byl založen v roce 1981. Domácím stadionem je Ijssportcentrum Eindhoven.\n\n"}
{"id": "468864", "url": "https://cs.wikipedia.org/wiki?curid=468864", "title": "Stanislav Brovet", "text": "Stanislav Brovet\n\nStanislav „Stane“ Brovet (14. května 1930 - 10. června 2007) byl jugoslávský admirál a náměstek svazového ministra obrany.\n\nStane Brovet se narodil v Josipdolu nedaleko Mariboru. Kolem roku 1944 odešel k partyzánům, kde začala jeho vojenská kariéra, která skončila funkcí admirála a nedobrovolným odchodem do penze v roce 1992.\n\nBrovet vykonával v rámci jugoslávských ozbrojených sil různé funkce, jako vojenský přidělenec působil také na jugoslávských ambasádách v Římě a v Londýně. Poprvé se do povědomí slovinské veřejnosti zapsal v roce 1988, kdy se ve Slovinsku rozpoutal tzv. \"\"Proces se čtyřkou\"\".\n\nBrovet se v červnu 1991 zúčastnil jako zástupce federálního ministerstva obrany jednání federálního premiéra Ante Markoviće se slovinským vedením. Brovet se poté – v červenci – zúčastnil z titulu náměstka ministra obrany Veljka Kadijeviće zasedání na Brionských ostrovech, ze kterých vzešla Brionská deklarace.\n\nV roce 1992 byl donucen odejít do důchodu, stáhl se z veřejného života a dožil v Bělehradu, neboť ve Slovinsku byl považován za zrádce.\n\n\n"}
{"id": "468867", "url": "https://cs.wikipedia.org/wiki?curid=468867", "title": "HD mladi Jesenice", "text": "HD mladi Jesenice\n\nHD mladi Jesenice (celým názvem: Hokejsko društvo mladi Jesenice) je slovinský klub ledního hokeje, který sídlí v Jesenici v Hornokraňském regionu. Založen byl v roce 1999 po oddělení mládeže z klubu HK Acroni Jesenice. Do roku 2012 spolupracoval se starým jesenickým klubem, po jeho krachu existuje i nadále samostatně. Od sezóny 2012/13 působí v Erste Bank Young Stars League, nejvyšší rakouské juniorské soutěži v ledním hokeji. Klubové barvy jsou červená a bílá.\n\nSvé domácí zápasy odehrává v hale Dvorana Podmežakla s kapacitou 4 000 diváků.\n\nZdroj: \n\n\n"}
{"id": "468868", "url": "https://cs.wikipedia.org/wiki?curid=468868", "title": "Beuronská umělecká škola", "text": "Beuronská umělecká škola\n\nBeuronská umělecká škola byla historizující škola církevního umění, zejména výtvarného. Byla založena na konci 19. století benediktiny v beuronském arciopatství u Sigmaringenu v jižním Německu. Když byli mniši z Beuronu roku 1880 vypuzeni z důvodu tzv. církevního boje kancléře Bismarcka, přesídlili na pozvání kardinála Schwarzenberga do Emauzského kláštera v Praze, kde působili do roku 1918.\n\nBeuronský styl se uplatnil hlavně ve výzdobě kostelů a církevních staveb jako barevné fresky a mozaiky. Zakladatelem byl Peter Lenz z Hohenzollernu, známý jako Peter Desiderius Lenz.\n\n\n"}
{"id": "468871", "url": "https://cs.wikipedia.org/wiki?curid=468871", "title": "HDK Stavbar Maribor", "text": "HDK Stavbar Maribor\n\nHDK Stavbar Maribor (celým názvem: Hokejsko drsalni klub Stavbar Maribor) je slovinský klub ledního hokeje, který sídlí v Mariboru v Podrávském regionu. Založen byl v roce 1993. Od sezóny 2011/12 hraje mužstvo nepřetržitě ve slovinské nejvyšší soutěži v ledním hokeji. Klubové barvy jsou černá a bílá.\n\nSvé domácí zápasy odehrává v hale Ledna dvorana Tabor s kapacitou 3 000 diváků.\n\n\nZdroj:\n\n\nZdroj:\n\n\n"}
{"id": "468873", "url": "https://cs.wikipedia.org/wiki?curid=468873", "title": "Villejuif – Louis Aragon (stanice metra v Paříži)", "text": "Villejuif – Louis Aragon (stanice metra v Paříži)\n\nVillejuif – Louis Aragon je konečná stanice pařížského metra na lince 7. Ve stanici končí jihozápadní větev linky. Jihovýchodní větev končí ve stanici Mairie d'Ivry. Stanice se nachází mimo hranice Paříže ve městě Villejuif pod \"Boulevardem Maxime Gorki\".\n\nStanice byla otevřena 28. února 1985 při prodloužení linky ze stanice Le Kremlin-Bicêtre.\n\nJméno stanice je složeno ze dvou částí. \"Villejuif\" je odvozeno od města, ve kterém se stanice nachází. Druhá část nese jméno francouzského spisovatele Luise Aragona (1897–1982).\n"}
{"id": "468874", "url": "https://cs.wikipedia.org/wiki?curid=468874", "title": "HK Triglav Kranj", "text": "HK Triglav Kranj\n\nHK Triglav Kranj (celým názvem: Hokejski klub Triglav Kranj) je slovinský klub ledního hokeje, který sídlí v Kranji v Hornokraňském regionu. Založen byl v roce 1968. Od sezóny 1991/92 působí ve slovinské nejvyšší soutěži v ledním hokeji. Klubové barvy jsou modrá a bílá.\n\nSvé domácí zápasy odehrává v hale Arena Zlato Polje s kapacitou 220 diváků.\n\nZdroj: \n\n\n"}
{"id": "468878", "url": "https://cs.wikipedia.org/wiki?curid=468878", "title": "Frekvence 1", "text": "Frekvence 1\n\nFrekvence 1 je soukromá celoplošná česká rozhlasová stanice. Vysílání je šířeno prostřednictvím vysílačů na velmi krátkých vlnách, v DAB+ sítích a na internetu. Společně s rádii Evropa 2, Rádio Bonton, Dance Radio patří do mediální skupiny Czech Media Invest. V roce 2014 byla třetím nejposlouchanějším celoplošným rádiem v Česku.\n\nDo roku 2018 byla firma vlastněná společností Lagardère Active Radio International, odkoupila ji ale firma Czech Media Invest spadající pod českého podnikatele Daniela Křetínského. Včetně Evropy 2, Rádia Bonton, Dance Rádia byla cena transakce přibližně 1,8 miliardy korun.\n\n"}
{"id": "468879", "url": "https://cs.wikipedia.org/wiki?curid=468879", "title": "Mezinárodní letiště São Paulo-Guarulhos", "text": "Mezinárodní letiště São Paulo-Guarulhos\n\nMezinárodní letiště São Paulo-Guarulhos je největší a nejfrekventovanější letiště v Brazílii, druhé největší letiště na jižní polokouli (větší už je jen Letiště Sydney) a 66. na světě. Podle průzkumů časopisu Forbes je třetí na světě v počtu zpožděných letů. Nachází se ve státě São Paulo, ve městě Guarulhos 25 km od města Sao Paulo a zaujímá plochu 14 km². Skládá se ze dvou terminálů a 260 Check-in přepážkami, které pracují 24 hodin denně. Létá na a z něj 33 aerolinií do 23 zemí a více než 100 měst, zatím nejpozději (3. května 2009) sem začaly létat i Izraelské aerolinie El Al. V roce 2007 na letišti přistál Airbus A380, největší komerční letadlo světa.\n"}
{"id": "468881", "url": "https://cs.wikipedia.org/wiki?curid=468881", "title": "HK MK Bled", "text": "HK MK Bled\n\nHK MK Bled (celým názvem: Hokejski klub mlade kategorije Bled) je slovinský klub ledního hokeje, který sídlí v Bledu v Hornokraňském regionu. Založen byl v roce 1998 po oddělení mládeže z klubu HK Bled. Od sezóny 2014/15 působí ve slovinské nejvyšší soutěži v ledním hokeji. Klubové barvy jsou modrá a bílá.\n\nSvé domácí zápasy odehrává v hale Hokejska dvorana Bled s kapacitou 1 736 diváků.\n\nZdroj: \n\n\n"}
{"id": "468884", "url": "https://cs.wikipedia.org/wiki?curid=468884", "title": "HK Alfa Ljubljana-Vevče", "text": "HK Alfa Ljubljana-Vevče\n\nHK Alfa Ljubljana-Vevče (celým názvem: Hokejski klub Alfa Ljubljana-Vevče) byl slovinský klub ledního hokeje, který sídlil v Lublani ve Středoslovinském regionu. Založen byl v roce 2005. Mužstvo zaniká v roce 2009 kvůli finančním problémům. Ve slovinské nejvyšší soutěži mužstvo působilo po celou dobu existence. Klubové barvy byly modrá a žlutá.\n\nSvé domácí zápasy odehrával v hale Ledena dvorana Alfa.\n\nZdroj: \n\n\n\n"}
{"id": "468885", "url": "https://cs.wikipedia.org/wiki?curid=468885", "title": "Sam Neill", "text": "Sam Neill\n\nNigel John Dermot \"Sam\" Neill (* 14. září 1947, Omagh) je novozélandský filmový herec, narozený v Severním Irsku.\n\nHerecké i moderátorské profesi se věnuje od roku 1977. Za tuto dobu ztvárnil velké množství rolí, například paleontologa Alana Granta v Jurském parku, kardinála Wolseyho v seriálu Tudorovci, kouzelníka Merlina atd. Za svou kariéru získal řadu světových ocenění. Trvale přebývá v Queenstownu na Novém Zélandu, vlastní také dům ve Wellingtonu a v australském Sydney. \n\nMá dvě děti, jedno s australskou herečkou Lisou Harrow, druhé se současnou manželkou Noriko Watanabe (vzali se roku 1989).\n"}
{"id": "468886", "url": "https://cs.wikipedia.org/wiki?curid=468886", "title": "Le Kremlin-Bicêtre (stanice metra v Paříži)", "text": "Le Kremlin-Bicêtre (stanice metra v Paříži)\n\nLe Kremlin-Bicêtre je nepřestupní stanice pařížského metra na lince 7. Nachází se jižně od Paříže ve městě Le Kremlin-Bicêtre pod \"Avenue de Fontainebleau\".\n\nStanice byla otevřena 10. prosince 1982 při prodloužení linky ze sousední stanice Maison Blanche. Jejím zprovozněním vznikla druhá větev na jižním konci linky 7.\n\nStanice byla pojmenována po městě, ve kterém se nachází.\n"}
{"id": "468891", "url": "https://cs.wikipedia.org/wiki?curid=468891", "title": "HK Slavija Ljubljana", "text": "HK Slavija Ljubljana\n\nHK Slavija Ljubljana (celým názvem: Hokejski klub Slavija Ljubljana) je slovinský klub ledního hokeje, který sídlí v Lublani ve Středoslovinském regionu. Založen byl v roce 1948 pod názvem HK Rdeča Zvezda. Svůj současný název nese od roku 1962. Největším rivalem klubu byl, až do jeho zániku v roce 2017, tým HDD Olimpija Ljubljana. Od nezávislosti Slovinska hraje klub nepřetržitě v nejvyšší soutěži. Klubové barvy jsou žlutá a černá.\n\nSvé domácí zápasy odehrává v hale Drsalice Vesna s kapacitou 800 diváků.\n\nZdroj: \n\n\nZdroj: \n\n\nZdroj: \n\n\n"}
{"id": "468895", "url": "https://cs.wikipedia.org/wiki?curid=468895", "title": "Seznam válečných lodí ztracených během první světové války", "text": "Seznam válečných lodí ztracených během první světové války\n\nNásledující seznam válečných lodí ztracených během první světové války zahrnuje bitevní lodě, bitevní křižníky, predreadnoughty, pobřežní obrněné lodě a křižníky (pancéřové a obrněné, chráněné a lehké), které byly z jakékoliv příčiny ztraceny v první světové válce. Nezahrnuje torpédoborce, torpédovky, ponorky a další plavidla nižších kategorií.\n\nV době první světové války bylo, ať už v důsledku válečné činnosti či různých havárií, potopeno přibližně 10 000 válečných a civilních lodí. Z toho bylo potopeno sedm dreadnoughtů, čtyři bitevní křižníky, 22 predreadnoughtů, jedna pobřežní bitevní loď, 27 pancéřových křižníků, 36 chráněných a lehkých křižníků, 168 torpédoborců, 73 torpédovek a 291 ponorek. Největší ztráty pak měly Německé císařství a Spojené království, nejmenší naopak Rakousko-Uhersko, které jako jediné potopilo více lodí, než samo ztratilo (Japonsko a USA se námořních operací účastnily jen v malé míře).\n\nPřesný počet padlých námořníků není dodnes znám. Celkový počet padlých na válečných lodích za první světové války se pravděpodobně blížil 100 000 a dalších 50 000 jich padlo na plavidlech obchodního loďstva.\n\n\n"}
{"id": "468900", "url": "https://cs.wikipedia.org/wiki?curid=468900", "title": "Deutsche Eishockey Liga 2001/2002", "text": "Deutsche Eishockey Liga 2001/2002\n\nSezóna 2001/2002 byla 54. sezonou Německé ligy ledního hokeje. Vítězem se stal tým Kölner Haie.\n"}
{"id": "468902", "url": "https://cs.wikipedia.org/wiki?curid=468902", "title": "Seznam zápasů československé a finské hokejové reprezentace", "text": "Seznam zápasů československé a finské hokejové reprezentace\n\nPoznámky k utkáním\n\n"}
{"id": "468904", "url": "https://cs.wikipedia.org/wiki?curid=468904", "title": "Deutsche Eishockey Liga 2000/2001", "text": "Deutsche Eishockey Liga 2000/2001\n\nSezóna 2000/2001 byla 53. sezonou Německé ligy ledního hokeje. Vítězem se stal tým Adler Mannheim.\n"}
{"id": "468905", "url": "https://cs.wikipedia.org/wiki?curid=468905", "title": "Klenot (album)", "text": "Klenot (album)\n\nKlenot (2009) je sedmé řadové album české skupiny Vypsaná fiXa, jejíž natáčení probíhalo v létě roku 2009 ve Velké Británii. O cestě do Velké Británie a průběhu natáčení desky skupina informovala perem zpěváka a kytaristy Michala Maredy v blogu na svých oficiálních stránkách.\n\nSkupina také sáhla k ne příliš tradičnímu způsobu prodeje desky. Je ke stažení na Internetu a posluchač až po stažení sám rozhodne, zda, případně jakou částkou, Vypsanou fiXu finančně podpoří.\n\n"}
{"id": "468908", "url": "https://cs.wikipedia.org/wiki?curid=468908", "title": "Deutsche Eishockey Liga 1999/2000", "text": "Deutsche Eishockey Liga 1999/2000\n\nSezóna 1999/2000 byla 52. sezonou Německé ligy ledního hokeje. Vítězem se stal tým München Barons.\n"}
{"id": "468915", "url": "https://cs.wikipedia.org/wiki?curid=468915", "title": "Deutsche Eishockey Liga 1998/1999", "text": "Deutsche Eishockey Liga 1998/1999\n\nSezóna 1998/1999 byla 51. sezonou Německé ligy ledního hokeje. Vítězem se stal tým Adler Mannheim.\n"}
{"id": "468919", "url": "https://cs.wikipedia.org/wiki?curid=468919", "title": "Metoděj Florian", "text": "Metoděj Florian\n\nMetoděj Florian (6. prosince 1904 Stará Říše – 3. prosince 1987 Stará Říše) byl český grafik, řezbář a hudebník.\n\nSvé první linoryty a dřevoryty publikoval jako patnáctiletý ve sbornících \"Nova et vetera\". Od roku 1935 byl varhaníkem u svaté Markéty v Praze na Břevnově a působil také jako korepetitor ve Venhodově Schole cantorum.\n\nVyřezával betlémy, v roce 1941 zhotovil betlém do kostela svaté Markéty na Břevnově v Praze. Ručně opisoval, ilustroval a vázal knihy. Sebral zbojnické písně, které doprovodil kresbami. M. Venhoda je půjčil hudebnímu skladateli Bohuslavu Martinů. Toho kresby zaujaly natolik, že v roce 1957 složil \"Zbojnické písně\". Celkem opsal a ilustroval 103 knih.\n\nHudbě jej vyučoval Otto Albert Tichý, když bydlel ve Staré Říši. Zajímal se o gregoriánský chorál, který provozoval u svaté Markéty. Sám skládal církevní hudbu a ordinária. U svaté Markéty působil jako varhaník a ředitel kůru patnáct let. Po zrušení kláštera (1950) a zatčení břevnovského opata Anastáze Opaska se vrátil do Staré Říše. V letech 1967 až 1975 byl varhaníkem v kostele svatého Jakuba v Jihlavě.\n\n"}
{"id": "468929", "url": "https://cs.wikipedia.org/wiki?curid=468929", "title": "Michael Florian", "text": "Michael Florian\n\nMichael Florian (3. června 1911 Stará Říše – 25. února 1984 Stará Říše) byl český grafik, syn Josefa Floriana.\n\nZabýval se grafikou od svého mládí. V šestnácti letech ilustroval knihu \"Carlos a Nicolás : Dětská léta v Argentině\" od Rudolfa Schmieda.\nNa ručním lisu ji vytiskl se svým bratrem Metodějem Florianem a sestrou Evou Florianovou, která knihu vysázela.\nKniha vzbudila zájem bibliofilů, byla opět vydána v roce 1930 nakladatelstvím Melantrich.\n\nMichael vytvářel ex libris pro mnoho zájemců a stal se později známým grafikem i v zahraničí, hlavně v Dánsku, Holandsku, a Itálii. Po roce 1944 byl nasazen na práci v Tišnově. Po roce 1948 ilustroval několik knih a byl přijat do Svazu výtvarných umělců.\n\nMichael se také zajímal o matematiku a astronomii. Sám si zhotovil hvězdářský dalekohled. Dutá zrcadla si vybrousil podle návodu, který mu poskytl pražský astrolog Emanuel Šimandl. Michael měl vyvinutý smysl pro techniku všeho druhu, opravoval stroje i hodiny a byl také vášnivým včelařem.\n\n"}
{"id": "468933", "url": "https://cs.wikipedia.org/wiki?curid=468933", "title": "Private Practice", "text": "Private Practice\n\nPrivate Practice je americký dramatický televizní seriál z lékařského prostředí, jehož autorkou je Shonda Rhimes a který je spin-offem seriálu \"Chirurgové\". Vysílán byl od 26. září 2007 do 22. ledna 2013 na stanici ABC, celkem vzniklo 111 dílů rozdělených do šesti řad. Hlavní postavu seriálu, doktorku Addison Montgomery, ztvárnila Kate Walsh.\n\nSeriál sleduje život doktorky Addison Montgomery (Kate Walsh), která odešla z nemocnice Seattle Grace (kde se odehrává seriál \"Chirurgové\"), aby v Los Angeles nastoupila na soukromou kliniku Oceanside Wellness Group. Příběh se zároveň točí i kolem jejích spolupracovníků na klinice, lékařským a pracovním nesnázím, i běžnému každodennímu životu.\n\n\n"}
{"id": "468942", "url": "https://cs.wikipedia.org/wiki?curid=468942", "title": "Porte d'Italie (stanice metra v Paříži)", "text": "Porte d'Italie (stanice metra v Paříži)\n\nPorte d'Italie je nepřestupní stanice pařížského metra na jihovýchodní větvi linky 7 ve 13. obvodu v Paříži. Nachází se pod \"Boulevardem Masséna\".\n\nStanice byla otevřena 7. března 1930, kdy došlo k prodloužení tehdejší linky 10 v úseku Place d'Italie ↔ Porte de Choisy. Nástupiště bylo postaveno do oblouku. 26. dubna 1931 byla část mezi stanicemi Place Monge a \"Porte de Choisy\" odpojena od linky 10 a připojena k lince 7. Dne 16. prosince 2006 byl umožněn přestup na novou tramvajovou linku T3.\n\nStanice byla pojmenována po bývalé bráně, která v těchto místech stála. Branou procházela hlavní silnice z Paříže do Itálie.\n\nStanice má několik východů:\n"}
{"id": "468950", "url": "https://cs.wikipedia.org/wiki?curid=468950", "title": "Klanopraška", "text": "Klanopraška\n\nKlanopraška (\"Schisandra\") je rod z čeledi klanopraškovité, zahrnuje celkem 25 druhů dřevitých lián.\n\nOpadavé nebo stálezelené dvoudomé popínavé keře rostoucí ve východní a jihovýchodní Asii, jeden druh v Severní Americe. Listy jsou střídavé, jednoduché, celokrajné nebo pilovité, bez palistů. Květy jednotlivé nebo po několika v úžlabních květenstvích. Okvětní lístky červené, žluté nebo bílé v počtu 5-20, v samčích květech je 4 až mnoho tyčinek, v samičích 20-30 pestíků nahloučených do hlávkovitého útvaru, který se posléze přeměňuje v dužnaté klasovité souplodí.\n\n\nKlanopraška čínská se pěstuje jako okrasná a léčivá rostlina, patřící mezi takzvané adaptogeny.\nNěkteré druhy tohoto rodu lze použít v ČR jako okrasné rostliny. Hodí se jako popínavky k popnutí treláží, nebo ploch s oporou pro pnutí. Má sbírkový význam.\nKlanopraška čínská je od středověku v Evropě používána na povzbuzení.\n\n"}
{"id": "468954", "url": "https://cs.wikipedia.org/wiki?curid=468954", "title": "Žeton", "text": "Žeton\n\nŽeton je medaile nebo kus kovu (občas kůže, dřeva, keramiky, tvrdé pryže, plastu) podobný minci, dříve používán jako vstup do klubů a společnosti, nyní většinou jako náhrada za peníze v situacích, kdy je jejich užití nevyhovující. Nejčastěji používané v kasinech, metru, telefonních budkách (v Itálii byly speciální mince – gettoni) apod. \n\nV numismatice se pod pojmem žeton myslí objekt, který je použit namísto mince. \n"}
{"id": "468964", "url": "https://cs.wikipedia.org/wiki?curid=468964", "title": "Charles Austin", "text": "Charles Austin\n\nCharles Austin (* 19. prosince 1967, Bay City, Texas) je bývalý americký sportovec, atlet, který se v roce 1996 v Atlantě stal olympijským vítězem ve skoku do výšky. Je mistrem světa (1991) a halovým mistrem světa z roku 1997.\n\n"}
{"id": "468965", "url": "https://cs.wikipedia.org/wiki?curid=468965", "title": "Samotín", "text": "Samotín\n\nSamotín () je malá vesnice, která leží v okrese Žďár nad Sázavou. Je součástí městyse Sněžné.\n\nPrvní písemná zmínka o Samotínu pochází z roku 1717 a stejně jako v případě dalších obcí v okolí Sněžného stál za vznikem obce rozvoj blízkých železáren a nutnost vybudovat domky pro dělníky pracující pro tyto železárny. V roce 1735 byla osada na popud majitelky panství hraběnky Hohenzollernové zanesena do seznamu majetku novoměstského panství a také na mapy. Po celou dobu své existence patřila obec do novoměstského panství, od druhé poloviny 19. století pak bývala součástí různých obcí – Blatiny (1850–1919), Krátká (1960–1964), Kadov (1964–1975), Sněžné (1976–1990) a znovu Kadov (1990–1991). Od roku 1992 je Samotín opět součástí Sněžného.\n\nV současné době žije v obci pár starousedlíků. V obci nedochází k přirozené migraci obyvatelstva.\n\n\n\n\n"}
{"id": "468969", "url": "https://cs.wikipedia.org/wiki?curid=468969", "title": "Maison Blanche (stanice metra v Paříži)", "text": "Maison Blanche (stanice metra v Paříži)\n\nMaison Blanche je stanice pařížského metra na lince 7 ve 13. obvodu v Paříži. Tato stanice je poslední zastávkou před rozdělením tratě na dvě větve ve směru Villejuif – Louis Aragon a Mairie d'Ivry. Stanice se nachází pod \"Avenue d'Italie\", mezi ulicemi \"Rue Caillaux\" a \"Rue Bourgon\".\n\nStanice byla otevřena 7. března 1930 jako součást nového úseku linky 10 mezi Place d'Italie a Porte de Choisy. 26. dubna 1931 byla část mezi stanicemi Place Monge a \"Porte de Choisy\" odpojena od linky 10 a připojena k lince 7\n\n6. října 1995 byl na stanici spáchán útok alžírskou islamistickou skupinou, při kterém bylo zraněno 18 osob. Volba na tuto stanici padla pravděpodobně kvůli okolnostem, za kterých byl dopaden Khaled Kelkal, jeden z hlavních iniciátorů bombového útoku ve stanici Saint-Michel – Notre-Dame na lince RER B v červenci téhož roku. Kelkal byl při svém zatýkání 29. září 1995 zastřelen policií na místě zvaném \"Maison Blanche\" u města Vaugneray.\n\nV dlouhodobém časovém horizontu se předpokládá, že zde bude vybudován přestup na linku 14, která by sem měla být prodloužena ze stanice Olympiades.\n\nNázev stanice znamená česky \"Bílý dům\" a jedná se o pomístní označení, které dal místu starý hostinec zvaný „\"Maison Blanche\"“. Podobně se jmenuje i ulice poblíž sousední stanice Tolbiac.\n\nStanice má několik východů, které vedou na \"Avenue d'Italie\" před domy č. 119, 162, 103 a 144.\n"}
{"id": "468974", "url": "https://cs.wikipedia.org/wiki?curid=468974", "title": "Jan Panenka", "text": "Jan Panenka\n\nJan Panenka (8. července 1922 v Praze - 12. července 1999 v Praze) byl významný český klavírista druhé poloviny 20. století. Koncertovat začal již během 2. světové války, kdy jej ještě jako studenta uvedl v roce 1944 na pódium pražské Lucerny profesor pražské konzervatoře František Maxián st.. Od té doby působil jako sólista, komorní hráč a klavírní pedagog více než 50 let. Kromě bohaté koncertní činnosti zanechal za sebou rozsáhlý odkaz gramofonových nahrávek, z nichž některé získaly tuzemská i mezinárodní ocenění (dvakrát cena Grand Prix du Disque v Paříži, třikrát cena Supraphonu a ocenění od Nippon Columbia v Japonsku). \n\nNarodil se 8. července 1922. Přestože jeho původním úmyslem bylo věnovat se studiu filozofie, přihlásil se na pražskou konzervatoř, kde po maturitě na žižkovské reálce začal studovat pedagogický obor se zaměřením na dirigování. Profesor František Maxián st. si povšiml jeho pianistického nadání a vzal jej do svého klavírního oddělení. Zde absolvoval v roce 1946 a následně ještě studoval v letech 1946-1947 v Leningradě, kde jej vyučoval klavírní interpretaci profesor Pavel Serebrjakov. V roce 1951 získal druhou cenu v soutěži Pražského jara a téhož roku byl jmenován aspirantem Akademie múzických umění v Praze. V roce 1957 se stal členem Sukova tria ve složení Josef Suk, Josef Chuchro a Jan Panenka. V roce 1958 byl jmenován sólistou České filharmonie. V roce 1959 se zúčastnil legendárního tříměsíčního zájezdu České filharmonie, který byl nejdelším turné, jaké kdy do té doby světový orchestr uskutečnil. Ve třech světadílech hrál pod taktovkou Karla Ančerla klavírní koncerty Roberta Schumanna, Petra Iljiče Čajkovského a Ludwiga van Beethovena. V následujících 20 letech vystupoval úspěšně jako sólista, přičemž interpretačně pokrýval širokou oblast české hudby (Antonín Dvořák, Bedřich Smetana, Leoš Janáček, Bohuslav Martinů) a světové hudby (zejména Ludwig van Beethoven, Robert Schumann, Franz Schubert, Ferenc Liszt, Johannes Brahms). Byl rovněž vyhledávaným interpretem soudobých českých skladatelů (Miloslav Kabeláč, Pavel Bořkovec, Jan Hanuš, Emil Hlobil, Jan Kapr, Ladislav Vycpálek). Intenzivně se věnoval též komorní hudbě, kde byli jeho nejfrekventovanějšími partnery Josef Suk, Josef Chuchro, Yuriko Kuronuma, Smetanovo kvarteto, Panochovo kvarteto a Kvarteto hlavního města Prahy. V oblasti spolupráce s orchestry nejčastěji vystupoval a nahrával s Českou filharmonií (Karel Ančerl, Václav Neumann, Zdeněk Košler), a Symfonickým orchestrem hlavního města Prahy (FOK s dirigentem Václavem Smetáčkem). Byl pravidelným hostem festivalu Pražské jaro.\n\nV roce 1978 zanechal aktivní koncertní činnosti z důvodu onemocnění pravé ruky jako následku pozdě diagnostikované boreliózy. V roce 1986 se znovu vrátil ke klavíru, v důsledku zvýšené unavitelnosti pravé ruky však pouze ke studiovému natáčení a ke komornímu vystupování.\n\nSouběžně s koncertní činností se věnoval vyučování klavírní hry na pražské HAMU. V roce 1969 byl jmenován docentem a v roce 1990 profesorem. V porevoluční době působil rovněž jako předseda Akademického senátu AMU. Pedagogické činnosti se věnoval dlouhodobě též v Japonsku, kde pravidelně vyučoval klavírní hře na letních kurzech v letech 1986-1997 v Kirishimě. \n\nZemřel krátce po svých 77. narozeninách 12. července 1999.\n\nBach, J.S.: \n\nBeethoven, L., van:\n\nBořkovec, Pavel: \nBrahms, Johannes:\n\nČajkovskij, P.I.: \n\nDebussy, Cl.: \n\nDoubrava, Jaroslav \n\nDusík, Ladislav: \n\nDvořák, Ant.: \n\nFalla, Manuel,de.: \nFauré, Gabriel: \nFoerster, J.B.: \nFranck, César: \nGerswin, George: \nGrieg, Edvard: \nHanuš, Jan:\nHindemith, Paul: \nHlobil, Emil: \nChopin, Fréderic: \n\nJanáček, Leoš:\n\nJežek, Jaroslav: \n\nKalabis, Viktor: \nKálik, Václav: \nKapr, Jan: \n\nKlusák, Jan: \n\nLiszt, Franz:\n\nMartinů, B.:\n\nMendelssohn-B.,F.: \n\nMozart, W.A.: \n\nNedbal, Oskar: \nNovák, Vítězslav \n\nPodešva, Jaromír: \n\nPoulenc, Francis:\nProkofjev, S.: \n\nRavel, Maurice: \nReiner, Karel: \n\nRespighi, O.: \nSchubert, Franz: \nSchumann, R.: \n\nSluka, Luboš: \nSmetana, Bedřich: \n\nSuk, Josef:\n\nŠatra, Antonín:\nŠostakovič, D.: \nVačkář, Dalibor: \nVomáčka, Boleslav: \nVinci, Leonardo: \nWeber, C.M., von: \n\nVioloncellové přídavky (klavírní doprovod), Kamimura, N - violoncello, \"Fontec FOCD 9070 CD\"\n\nPřídavky pro kontrabas (klavírní doprovod), František Pošta - kontrabas, \"Supraphon 1 11 1949 G\"\n"}
{"id": "468981", "url": "https://cs.wikipedia.org/wiki?curid=468981", "title": "Čestný prýmek starého bojovníka", "text": "Čestný prýmek starého bojovníka\n\nČestný prýmek starého bojovníka (německy: \"Ehrenwinkel der Alten Kämpfer\") bylo politické vyznamenání nacistické strany (NSDAP) v Německu. Bylo zavedeno v únoru roku 1934 německým kancléřem Adolfem Hitlerem jako ocenění pro příslušníky nacistických paramilitárních organizací, jako je např. Schutzstaffel, Sturmabteilung atd.\n\nČestný prýmek byl nošen všemi služebně staršími členy všech stranických organizací na pravé paži. U jednotek Sturmabteilung (SA) byl prýmek v říjnu roku 1934 vystřídán za \"Ehrenstreifen\" (Čestnou pásku).\n\nMimo to byl čestný prýmek udělován i bývalým důstojníkům policie a Wehrmachtu a také členům veteránské organizace Stahlhelm.\n\nČestný prýmek SS byl zaveden 15. prosince 1934 a byl nošen na pravém rukávu. Hodnost neměla na získaní prýmku žádný vliv. Čestný prýmek proto mohli nosit důstojníci i mužstvo. Pro jeho udělení musel mít držitel služební číslo SS nižší než 50 000, nebo mít stranické číslo NSDAP nižší než 300 000. Další možností získání prýmku bylo datum vstupu do NSDAP před 30. lednem 1933. Výjimečně mohl prýmek udělovat pouze říšský vůdce SS Heinrich Himmler.\n"}
{"id": "468983", "url": "https://cs.wikipedia.org/wiki?curid=468983", "title": "Emanuel Tocháček", "text": "Emanuel Tocháček\n\nEmanuel Tocháček (8. prosince 1889, Křtěnov u Olešnice, Rakousko-Uhersko – 16. ledna 1973, Letovice) byl, katolický kněz, významný včelařský odborník, průkopník a propagátor chovu kraňského plemene včely medonosné \"(Apis mellifera L. 1758)\" a prozaik.\n\nPocházel z početné mlynářské rodiny. Od dětství byl jeho život těsně spjat se včelařením. Prvním učitelem v tomto oboru byl jeho otec.\n\nV roce 1910 maturoval s vyznamenáním na klasickém gymnáziu v Brně. Ve studiích pokračoval v brněnském kněžském semináři a 5. července 1914 přijal kněžské svěcení.\n\nFunkci kaplana zastával celkem 10 let v různých českých a německých farnostech Brněnské diecéze. V r. 1915 za svého působení v Lulči u Vyškova poprvé onemocněl plicní chorobou. Zdravotní těžkosti ho pak pronásledovaly po celý další život.\n\nPodmínky k samostatnému včelaření našel až na faře v Trstěnicích u Znojma. Z Trstěnic se na další působiště, kterým byl Hrádek u Znojma, stěhoval v r. 1922 už se dvaadvaceti včelstvy. Za úsměvnou poznámku stojí, že v Hrádku vydržel nejdéle ze všech svých předchůdců i následovníků. Jeho představený hrádecký farář byl velmi přísný. Došel u něj přízně, poněvadž volný čas trávil u včel a nikoliv ve vinných sklípcích hrádeckých farníků, jak tomu bylo zvykem u jeho předchůdců.\n\nSamostatné místo získal v roce 1924 ustanovením za faráře v tehdy německé obci Lančov u Vranova nad Dyjí.\n\nVe třicátých letech se znovu ozvaly churavé plíce a na zdraví mu nepřidal ani další politický vývoj. Nacisté v Lančově hrozili lidovým hlasováním proti jeho osobě. Nebezpečná situace ukončila až po záboru Sudet nacistickým Německem v roce 1938. Přestěhoval na faru do Divák a později v roce 1941 do Radkovic u Hrotovic.\n\nNávrat do Lančova po osvobození nebyl jednoduchý. Vrácení včelína se musel domáhat právní cestou. Teprve po třech letech od osvobození na základě restitučních zákonů dosáhl navrácení pro něj tak důležitého majetku.\n\nPro poválečné období zejména v etapě budování reálného socialismu bylo příznačné, že kněží i duchovní ostatních církví a náboženských společností byli pokládání za osoby pro veřejný život nežádoucí. O to pozoruhodnější se jeví skutečnost, že jeho jméno se stalo známým po celé zemi. Byly organizovány exkurze do jeho včelína a neděli co neděli přijížděly celé autobusové zájezdy zájemců o včelaření ze všech koutů Československa.\n\nPro závěr jeho života lze použít klasického obratu: \"Zesnul tak, jak žil.\" – v zimě 1973 při práci na úlových rámcích. Pohřbu se účastnilo velké množství lidí. Rozloučit s ním se přišlo na 70 kněží a ve velké míře také vděčná včelařská veřejnost.\n\nPro rozvoj československého a českého včelařství je Tocháček významný především v propagaci kraňské rasy včely medonosné.\n\nDo té doby byl v Česku rozšířen chov původní středo a severoevropské rasy tzv. včely tmavé. Po kruté zimě 1928/1929 přišel o třetinu svých včelstev. Při obnově svého chovu se rozhodl pro jediný typ – včelu kraňskou kmene \"Sklenar 47\". Zkušenosti, které při dalším šlechtění získával, vedly ho k přesvědčení, že pro naše podmínky se \"kraňka\" zdá být nejvhodnější. Užitkovost, vitalita při přezimování, mírnost, malá rojivost – vlastnosti, kterými jsou kraňské včely charakteristické a v našich podmínkách je naplno uplatňují.\n\nPo druhé světové válce se vrátil ke své šlechtitelské práci i přes nepřízeň doby. Německá hospodyně Agnes Merklová, ještě než byla odsunuta, propašovala z Rakouska několik včelích matek \"kraňky\" a on mohl pokračovat v práci.\n\nKraňská včela byla uznávaná nejen ve Slovinsku, odkud pochází, ale především v Rakousku a Německu. V ovzduší poválečných let, kdy myšlenky vlastenectví a nacionalismu často vítězily nad racionalitou, by se Tocháček k plemennému materiálu kraňky jinou cestou dostal jen stěží.\n\nV poválečných letech nenalézala jeho šlechtitelská práce odezvu u oficiálních míst. Jednak zastával nežádoucí povolání duchovního, a také z toho důvodu, že šlechtil kmen populární na \"nepřátelském západě\".\nDnes je kraňka jediným plemenem včely medonosné, které je povoleno chovat na území celé České republiky.\n\nJeště před Únorem 1948 publikoval především v časopise Milotický hospodář. V r. 1947 společně s předními moravskými odborníky Ing. Jiřím Savvinem a Václavem Škvařilem vydal v Miloticích nad Bečvou publikaci \"O včelách a včelařích\".\nAni po roce 1948 přes nepřátelství oficiální moci vůči němu osobně jako knězi, nebyla spolupráce odborné veřejnosti přerušena. To jen svědčí o jeho odborných kvalitách. Podílel se jako spoluautor na vzniku a vydání \"Včelařské encyklopedie\"\n\n– publikace celostátního významu vydané v r 1956. Pro výše zmiňované důvody jeho jméno jako spoluautora už nesmělo být uvedeno.\n\n\n"}
{"id": "468999", "url": "https://cs.wikipedia.org/wiki?curid=468999", "title": "Tintin v Americe", "text": "Tintin v Americe\n\nTintin v Americe (francouzsky \"Tintin en Amérique\") je třetí díl komiksové série Tintinova dobrodružství, napsaných a ilustrovaných belgickým spisovatelem a ilustrátorem Hergém.\n\n\"Tintin v Americe\" byl poprvé vydán jako černobílý komiks v časopise \"Le Petit Vingtiéme\" 3. září 1931. Samostatně byl vydán v černobílém albu roku 1932. V roce 1945 Hergé album přepracoval a zkrátil na obvyklých 62 stran a vydal již barevné.\n\nV České republice album vydal Albatros, stalo se tak roku 2004.\n\nPíše se rok 1931. Tintin a jeho věrný pes Filuta jsou vyslaní, aby vyčistili americké město Chicago od Al Caponových gangsterů, kteří město sužují. Několikrát jsou gangstery zajati, brzy se setkají tváří v tvář se samotným Al Caponem. Tintin Al Capona porazí, avšak policisté kterým chce Al Capona předat, si myslí, že je blázen (Tintin, který zajal Al Capona, odráží, že Al Capone byl aktivní, když Hergé komiks psal).\n\nPo několika pokusech na Tintinovo odstranění se zapojí do stíhání Tintina i sám Bobby Smiles, který stoj í v čele G.S.C. (Gangster´s Syndicate of Chicago). Velkou část knihy se snaží Tintin zatknout Bobbyho Smilese, na stopu narazí až ve městě Red skin city, pronásleduje ho až na území indiánského kmene. Ten však bere Tintina díky Bobbymu Smilesovi jako nepřítele a zajmou ho. Tintin unikne smrti hladem, když je uzavřen v podzemí pod balvanem, díky naftovému proudu však uteče a neúmyslně vyžene indiány, poté co s nadsázkou se území chopí americká ropná společnost a za jediný den zde vyroste nové město. Tintin však Bobbyho brzy zatýká, posílá ho svázaného zásilkou do Chicaga.\n\nPo Smilesově zatčení, unese neznámý holohlavý gangster jeho psa, Filutu. Tintin ho však zachrání, a zatkne většinu společníků holohlavého únosce-gangstera. ten však unikne a nalíčí na Tintina past, vydá rozkaz svému podřízenému, aby pozval Tintina do továrny na výrobu konzerv, kde má být Tintin rozšrotován v stroji na maso. Protože však dělníci stávkují, stroje přestanou fungovat a Tintin uniká. Poté zatýká Tintin plešatého gangstera a jeho podřízeného.\n\nTintin je za zásluhy pozván na večeři na jeho počest, gangsteři však vyhodí pojistky a Tintina unesou. Gangsteři svrhnou Tintina a Filutu se závažím do Michiganského jezera, ovšem gangsteři se spletli a místo železného závaží mu dají dřevěné. Tintin vyplave na hladinu, uvidí policejní loď, která ho vezme na palubu. Avšak vyjde najevo, že to jsou převlečení gangsteři a pokoušejí se Tintina zabít. Ten je však přemůže a vede policejní výpravu do ústředí gangsterů. Tintin je přemůže a Chicago je mu vděčné za očistu svého města.\n"}
{"id": "469011", "url": "https://cs.wikipedia.org/wiki?curid=469011", "title": "Lidský genom", "text": "Lidský genom\n\nLidský genom je souhrn veškeré genetické informace zapsané v DNA uvnitř lidských buněk. Většina DNA se nachází uvnitř buněčného jádra a menší část v mitochondriích (tzv. mitochondriální DNA). V tělních buňkách se vyskytuje diploidní jaderný genom, což v praxi znamená, že každý gen je přítomen v buňce dvakrát (výjimkou jsou geny na pohlavních chromozomech u muže).\n\nDNA byla poprvé identifikována v roce 1869 švýcarským lékařem Friedrichem Miescherem, a to v hnisu izolovaném z lékařských bandáží. O její funkci se toho však dlouho nic nevědělo. Pravou roli DNA jako nositelky genetické informace se podařilo s jistotou určit až v 50. letech 20. století. Ačkoliv se v oblasti genetiky začalo intenzívně bádat, správný počet lidských chromozomů (46) byl zjištěn až v roce 1955. Byla potvrzena role DNA ve vzniku některých onemocnění, takto byl například na chromozomu 4 v roce 1983 objeven gen, jenž může při svém poškození vyvolat Huntingtonovu chorobu. V roce 1987 vznikla první genetická mapa lidského genomu, jež dělila lidskou jadernou DNA na velké množství definovaných úseků (sekvencí). V roce 1990 byl spuštěn Human Genome Project, kladoucí si za cíl přečíst (osekvenovat) celou jadernou DNA člověka; tento projekt byl úspěšně završen v podstatě již v roce 2003. Do současnosti však již bylo osekvenováno několik genomů různých lidí, včetně biochemika Jamese Watsona, ale i několika osob, jež si tuto nákladnou proceduru zaplatily. Moderní metody sekvenace ovšem cenu dramaticky snížily a v současnosti je známa sekvence více než tisíce lidských genomů. Zatímco dříve byl počet lidských genů odhadován na 100 000, v současné době jsou kvalifikované odhady pětkrát nižší.\n\nLidská jaderná DNA se skládá v haploidním stavu z asi 3,1–3,2 miliardy párů bází (tedy 3,2 Gbp). Kdyby se seřadila jednotlivá vlákna za sebe, byla by vzniklá řada dlouhá asi jeden metr.\n\nLidská jaderná DNA obsahuje 20–25 tisíc genů, což je mimochodem počet genů srovnatelný například s hlísticí \"Caenorhabditis elegans\". Některé prameny udávají pouhých 18 000 genů. Počet nefunkčních genů (pseudogenů) představuje však dalších asi 20 000. Mimo to jsou navíc v lidském genomu roztroušeny poněkud záhadné geny kódující různé druhy malých RNA – např. bylo odhaleno 800 genů pro microRNA. Poměrně nízký počet genů je na druhou stranu efektivně využíván díky tzv. alternativnímu sestřihu (proces, v němž se z jednoho genu může vytvářet několik různých mRNA produktů) – alternativní sestřih se týká asi 35%∼60% genů. Je dále zajímavé, že nejmenší lidský gen má pouze 500 nukleotidů a kóduje jistý histon, největší gen má 2,5 milionu nukleotidů a kóduje bílkovinu dystrofin (nicméně 99% tohoto obřího genu tvoří introny). Lidský genom také ze značné části obsahuje endogenní retroviry.\n\nJaderný genom je rozeset po 23 párech chromozomů, z toho jeden pár je představován pohlavními chromozomy X a Y. Samotné geny kódující bílkoviny však tvoří pouhých 1,5% genomu, zbytek představují buď geny kódující různé druhy RNA, nebo různé regulační sekvence, introny a tzv. junk DNA („odpadní“ DNA) bez známé funkce. DNA pocházející z virů např. představuje kolem 9% lidské DNA, virům podobné retrotranspozony činí až 34% z celkové sekvence.\n\nLidský karyotyp (tedy chromozomální výbava) se dá rozdělit do sedmi skupin podle tvaru a velikosti chromozomů. Speciální pozornost je věnována poloze centromery, na tomto základě se rozlišují u člověka metacentrické, submetacentrické a akrocentrické chromozomy (telocentrické se u člověka nevyskytují; viz také článek chromozom):\n\nLidská mitochondriální DNA (mtDNA) má velikost 16 569 párů bází, celkem obsahuje 37 genů, z toho 24 představují geny pro různou nekódující RNA (2 geny pro 16S a 23S rRNA a 22 genů pro tRNA). Zbývajících 13 genů kóduje vlastní mitochondriální polypeptidy podílející se na enzymatické výbavě mitochondrií. Role mitochondriální DNA je pouze doplňková, ačkoliv i poškození některých mitochondriálních genů může způsobit vážná mitochondriální onemocnění.\n\nLidé (\"Homo\") se od evoluční linie šimpanzů (\"Pan\"), svých nejbližších příbuzných, oddělili před 5 až 7 miliony lety. Hlavní snadno viditelnou změnou je splynutí dvou chromozomů, čímž se počet chromozomů redukoval z 48 na 46, resp. v haploidním genomu z 24 na 23. Touto fúzí vznikl lidský chromozom 2. Z genetického hlediska se však liší genom šimpanze a člověka jen velmi málo: udává se, že je genetická informace z 95–99% zcela identická. Za některé rozdíly mezi genomem člověka a šimpanze jsou zodpovědné převážně genové duplikace a v menší míře i substituce v rámci jednoho nukleotidu (SNP). Proteiny kódované těmito geny se obvykle liší nanejvýš 1–2 aminokyselinami. Přesto existují i výjimky – některé studie zveřejňují seznamy genů, které se na cestě mezi šimpanzem a člověkem zásadně změnily. Mezi ně patří například lidský gen FOXP2, který, pokud je u člověka zmutován, způsobuje vážné vady řeči. To by mohlo znamenat, že se tento gen účastnil vývoje mezilidské komunikace. Do podobných souvislostí se dává i delece v genu MYH16, která způsobuje, že je u člověka jím kódovaný protein nefunkční, zatímco u ostatních primátů se tento protein možná podílí na vývoji kousacích svalů. Další pozměněné geny podle různých studií způsobují, že je člověk náchylnější či odolnější k různým nemocem.\n\nV posledních několika letech byla zveřejněna i část genomu neandertálce (\"Homo sapiens neanderthalensis\"), a proto je možno činit srovnání moderního člověka s jeho poměrně blízkým příbuzným. Genom neandertálce je totiž podobný genomu moderního člověka z 99,5%. K oddělení linie vedoucí k modernímu člověku od linie neandertálské došlo pravděpodobně před asi 500 000 lety. Výše zmíněný gen FOXP2 je u neandertálců stejný, jako u moderního člověka. Zdá se také, že byli podobně jako cca polovina současných lidí v dospělosti neschopní trávit laktózu.\n\nI současné lidstvo však není geneticky uniformní, naopak se dají vysledovat různé linie, označované v populační genetice jako haploskupiny. Obvykle se z tohoto hlediska zkoumá chromozom Y (viz heslo Adam chromozomu Y), případně mitochondriální DNA (viz mitochondriální Eva). Byly vystopovány jednotlivé varianty těchto částí genomu. Například je známo, že Abraham Lincoln pocházel z haploskupiny R1b1c, byl tedy zřejmě příbuzný například irskému středověkému králi Niallovi Noigíallachovi (rovněž haploskupina R1b).\n\nCo se týká odlišnosti člověka od méně příbuzných druhů živočichů, i tam se dá najít značná podobnost. V lidském genomu bylo nalezeno několik stovek míst o délce více než 200 bp, které se na 100% shodují s genomem potkana a myši – tyto sekvence jsou zřejmě místa pro navázání speciálních transkripčních faktorů.\n\n"}
{"id": "469017", "url": "https://cs.wikipedia.org/wiki?curid=469017", "title": "Vilniuský kraj", "text": "Vilniuský kraj\n\nVilniuský kraj (litevsky: Vilniaus apskritis) leží na jihovýchodním okraji země. Je to největší z 10 litevských krajů a to jak co do rozlohy, tak co do počtu obyvatel. Hlavní město kraje: Vilnius. Kraj sousedí na jihovýchodě s Běloruskem, na severu s Utenským a Panevėžyským krajem, na západě s Kaunaským krajem a na jihozápadě s Alytuským krajem.\n\nVe Vilniuském kraji je 8 administrativních celků na úrovni okresu (savivaldybės):\n\n\nV kraji je 16 měst, z nichž největší jsou (seřazena podle velikosti):\na 3983 vsi.\n\n\n\n"}
{"id": "469021", "url": "https://cs.wikipedia.org/wiki?curid=469021", "title": "Národní lékařská knihovna", "text": "Národní lékařská knihovna\n\nNárodní lékařská knihovna (\"NLK\") je největší knihovna lékařské literatury v České republice s fondem přes 400 000 knih. Jejím zřizovatelem je Ministerstvo zdravotnictví České republiky. Sídlí na Praze 2 na adrese Sokolská 54, využívá také prostory v \"Lékařském domě\" na adrese Sokolská 31. Je veřejně přístupnou knihovnou, která vytváří a spravuje státem dotovaný fond domácí a zahraniční literatury i dalších informačních zdrojů z oblasti medicíny a příbuzných věd, s povinností národní depozitní funkce a sbírek muzejní povahy z oblasti medicíny.\n\nÚstřední knihovna a čítárna československých lékařů a mediků v Praze byla otevřena 14. března 1931 v nově vybudovaném Lékařském domě (Sokolská 31, Praha 2). Fond knihovny vznikl spojením několika knihoven: část knihovny bývalého Sboru doktorů, knihovna Mladé generace lékařů, knihovna Spolku československých mediků, knihovna Společnosti pro potlačování chorob pohlavních, Lékařská knihovna a čítárna ministerstva školství a národní osvěty, později se připojila i knihovna Československých zubních lékařů.Mezi zakladatele knihovny patřili lékaři: MUDr. Václav Baudiš, MUDr. Milan Janů, MUDr. Přibyl, MUDr. Svoboda, MUDr. Jan Tůma, prof. MUDr. Ondřej Schrutz, doc. MUDr. Hynek Pelc, studenti lékařství: Kunz, Raška, Robeš. Knihovna byla spravována Kuratoriem ústřední knihovny a čítárny československých lékařů a mediků, jehož předsedou byl MUDr. Jan Tůma. Prvním knihovníkem byl PhC. O. Janota, který byl v roce 1932 nahrazen knihovníkem RNC. Viktorem Palivcem.\n\nV roce 1947 vzniklo Zdravotnické dokumentační středisko, jehož hlavní náplní bylo vytváření národní lékařské bibliografie Bibliographia medica Čechoslovaca, a které sídlilo společně s ústřední knihovnou v Lékařském domě. 13. prosince 1949 přechází Ústřední lékařská knihovna do péče státu a je přejmenována na Státní lékařskou knihovnu a dochází k oficiálnímu založení Zdravotnického dokumentačního střediska (od roku 1952 Ústav pro zdravotnickou dokumentaci).\n\nV roce 1961 byly Státní lékařská knihovna a Ústav pro zdravotnickou dokumentaci sloučeny do jedné organizace pod názvem Státní ústav pro zdravotnickou dokumentační a knihovnickou službu.\n\nDne 1. listopadu 1977 se změnou statutu dochází ke změně názvu na Ústav vědeckých lékařských informací. Ústav byl pověřen funkcí odvětvového informačního střediska pro gesci lékařských věd s působností na celém území Československé socialistické republiky.\n\nV roce 1992 dochází k přejmenování knihovny na Národní lékařská knihovna, jejímž posláním je zajišťovat přístup k odborným zdravotnickým informacím. \n\n\n\nPo zřízení nové budovy \"Lékařského domu\" v roce 1931 inicioval v roce 1934 lékař František Šamberger zřízení lékařského muzea, které by shromažďovalo a uchovávalo památky českého lékařského stavu. Po výzvách v tisku se začaly shromažďovat sbírkové předměty a knihy, především z darů lékařů. V roce 1938 vznikla snaha o sehnání prostředků pro financování. Od roku 1939 však po dlouhou dobu provázelo muzeum stěhování a neustálé změny orgánů, pod které mělo spadat. V této době se až do roku 1962 zdravotnické muzeum nijak nerozvíjelo a de facto pouze \"existovalo\". V roce 1962, na datum 100. výročí \"Spolku českých lékařů\", které bylo novým organizátorem muzea, bylo rozhodnuto o oživení funkce muzea a byly pro něj vyčleněny i nové místnosti v Pařížské ulici, na Malém náměstí a v prostorách bývalého kostela Pod Petřínem. V roce 1965 byl však projekt opět pozastaven a knihy byly uloženy do prostor Psychiatrické nemocnice v Bohnicích. \n\nV dnešní podobě působí Zdravotnické muzeum České lékařské komory od roku 1997 v nádvorním domku v prostorách \"Národní lékařské knihovny\", Sokolská 54, a jeho činnost je již obnovena. Muzeum je veřejně přístupné každý čtvrtek mezi 14. a 17. hodinou, jinak po předchozím telefonickém ohlášení na tel. 296 335 964.\n\nOddělení vědeckých informací (OVI) je detašované pracoviště Národní lékařské knihovny, které poskytuje knihovnické a informační služby pracovníkům Ministerstva zdravotnictví České republiky i odborné a laické veřejnosti.\n\nMUDr. Jan Tůma - předseda knihovního kuratoria v letech 1931-1949\n\nPhDr. Josef Navrátil - ředitel Státní lékařské knihovny v letech 1949-1961\n\nKarel Růžička - ředitel Ústavu pro zdravotnickou dokumentaci a Státního ústavu pro zdravotnickou dokumentační a knihovnickou službu v letech 1949-1970\n\nJUDr. Vladimír Matas - zastupující ředitel Státního ústavu pro zdravotnickou dokumentační a knihovnickou službu v letech 1970-1973\n\nIng. Jaroslav Volek, CSc. - ředitel Ústavu vědeckých lékařských informací v letech 1973-1979\n\nMUDr. Jan Peška - ředitel Ústavu vědeckých lékařských informací v letech 1979-1991\n\nPhDr. Otakar Pinkas - ředitel Ústavu vědeckých lékařských informací a Národní lékařské knihovny v letech 1991- leden 1998)\n\nPhDr. Jiří Drbálek - zastupující ředitel Národní lékařské knihovny v období únor 1998 - červen 1998\n\nPhDr. Helena Bouzková, PhD. - ředitelka Národní lékařské knihovny od roku 1998\n\ndoc. MUDr. Svetozar Nevole - zakladatel zdravotnické dokumentace v Československu, dal podnět k vydávání národní bibliografie Bibliographia medica Čechoslovaca.\n\nJUDr. Pavel Holeček - odborný redaktor bibliografického výběru Zdravotnictví a právo, který vydávala Národní lékařská knihovna v letech 1970-1990.\n\n\n\n"}
{"id": "469024", "url": "https://cs.wikipedia.org/wiki?curid=469024", "title": "Dorling Kindersley", "text": "Dorling Kindersley\n\nDorling Kindersley je anglické nakladatelství knih pro děti. Je známé především svými výukovými tituly. V poslední době vydává i dětská výuková CD. Bylo založeno v roce 1974 a má pobočky po celém světě. V roce 2006 koupilo BradyGames, specializující se na průvodce videoher, nebo například na karetní hry.\n\n"}
{"id": "469038", "url": "https://cs.wikipedia.org/wiki?curid=469038", "title": "Jaroslav Sykáček", "text": "Jaroslav Sykáček\n\nJaroslav Sykáček (* 24. října 1958 Rumburk) je český politik, v letech 2008 až 2014 senátor za obvod č. 33 – Děčín, od roku 2016 zastupitel Ústeckého kraje, v letech 2002 až 2012 a opět od roku 2014 starosta města Rumburku, člen ČSSD.\n\nPo Střední průmyslové škole v Kraslicích, kde studoval výrobu hudebních nástrojů, když studium ukončil maturitou v roce 1978. Poté nastoupil na fakultu spojovací na Vysoké vojenské technické škole v Liptovském Mikuláši, kterou zakončil státnicemi v roce 1982.\n\nV letech 1982 až 1993 působil jako voják, poté do roku 2002 pracoval jako osoba samostatně výdělečně činná v cestovního ruchu a finančnictví.\n\nJe ženatý.\n\nV letech 1985 až 1989 byl členem Komunistické strany Československa. Do komunální politiky vstoupil, když byl ve volbách v roce 1998 zvolen jako nestraník za Unii svobody zastupitelem města Rumburk na Děčínsku. V letech 1998 až 2002 zastával post místostarosty města, v dubnu 2002 se stal starostou města. Ve volbách v roce 2002 mandát zastupitele obhájil, tentokrát však jako nestraník za ČSSD. Pozici zastupitele a starosty pak obhájil jak ve volbách v roce 2006, tak ve volbách v roce 2010. Ve funkci starosty skončil v roce 2012.\n\nV komunálních volbách v roce 2014 vedl už jako člen ČSSD tamní kandidátku do Zastupitelstva města Rumburku, obhájil post zastupitele a vyhrál tamní volby. V listopadu 2014 se stal opět starostou města.\n\nV krajských volbách v letech 2004 a 2008 kandidoval jako nestraník za ČSSD do Zastupitelstva Ústeckého kraje, ale ani jednou neuspěl. Krajským zastupitelem se tak stal až po volbách v roce 2016, v nichž kandidoval už jako člen ČSSD.\n\nV roce 2008 kandidoval za ČSSD do Senátu Parlamentu ČR. V prvním kole získal 24,72 %, spolu s ním do druhého kola postoupil občanský demokrat Vladislav Raška se ziskem 22,06 % hlasů, oba tak dokázali porazit dosavadního senátora Josefa Zosera. Ve druhém kole Sykáček svou pozici potvrdil a senátorem se stal díky zisku 61,65 % hlasů. Byl členem výboru pro zahraniční věci, obranu a bezpečnost.\n\nVe volbách do Senátu PČR v roce 2014 obhajoval za ČSSD mandát senátora v obvodu č. 33 – Děčín. Se ziskem 16,73 % hlasů skončil v prvním kole na 2. místě a postoupil tak do druhého kola. V něm však prohrál poměrem hlasů 28,56 % : 71,43 % s nestraníkem za STAN Zbyňkem Linhartem.\n"}
{"id": "469041", "url": "https://cs.wikipedia.org/wiki?curid=469041", "title": "Irina Gordějevová", "text": "Irina Gordějevová\n\nIrina Andrejevna Gordějevová ( ; * 9. října 1986, Leningrad, Sovětský svaz) je ruská atletka, výškařka.\n\nV roce 2003 skončila na Mistrovství světa do 17 let v kanadském Sherbrooke sedmá (175 cm). O rok později se umístila na juniorském mistrovství světa v italském Grossetu na 9. místě (180 cm). Jen málo ji od stupně vítězů dělilo na ME juniorů v atletice 2005 v litevském Kaunasu, kde obsadila výkonem 182 cm 4. pozici.\n\n28. ledna 2009 poprvé v kariéře překonala dvoumetrovou hranici a výkonem 201 cm vyhrála Skokanský mítink v Chotěbuzi. Na halovém ME v Turíně však skočila ve finále 192 cm a obsadila společně s Blankou Vlašičovou páté místo. V roce 2010 neprošla na halovém MS v katarském Dauhá a na ME v atletice v Barceloně sítem kvalifikace.\n\nTěsně pod stupni vítězů, na 4. místě skončila na světové letní univerziádě v čínském Šen-čenu v roce 2011, kde překonala 186 cm. Bronzovou medaili vybojovala Anna Iljuštšenková z Estonska, která překonala napoprvé 194 cm.\n\nNa halovém MS 2012 v tureckém Istanbulu nepřekonala v kvalifikaci 195 cm a obsadila dělené 9. místo se Švédkou Emmou Greenovou a Litevkou Airinė Palšytė. Na evropském šampionátu v Helsinkách dosáhla na svůj prozatím největší úspěch, když výkonem 192 cm vybojovala bronzovou medaili. O bronz se podělila společně se Švédkou Emmou Greenovou a Ukrajinkou Olenou Hološovou. Na Letních olympijských hrách 2012 v Londýně postoupila do dvanáctičlenného finále, kde obsadila 10. místo (193 cm). O několik dní později, 19. srpna 2012 vyhrála výkonem 204 cm na prestižním výškařském mítinku v německém Eberstadtu. Vítězkou se stala již v roce 2009, kdy zvítězila výkonem 202 cm.\n\nDvoumetrovou hranici a vyšší zdolala celkové třikrát.\n\n\n"}
{"id": "469046", "url": "https://cs.wikipedia.org/wiki?curid=469046", "title": "Oppidum Nevězice", "text": "Oppidum Nevězice\n\nNevězice jsou keltské oppidum z pozdní doby laténské s rozlohou třináct hektarů, které se nachází na ostrožně Hrad (též Peklo) nad levým břehem vodní nádrže Orlík jihovýchodně od obce Nevězice. Hradiště je chráněné jako kulturní památka ČR.\n\nBylo postaveno kolem roku 120 př. n. l. v místě osídlení z pozdní doby bronzové. Opevnění bylo tvořeno kruhovými hradbami se dvěma bránami. Byl zde použit obdobný stavební postup jako u oppida Hrazany, kvalita hradeb srovnatelná s hrazanskou hradbou byla zajištěna přísunem stavebního kamene ze vzdálenosti až několika kilometrů.\n\nOppidum sloužilo jako jeden z bodů strategické soustavy podél vltavské obchodní cesty. Bylo jen slabě osídleno a zaniklo dříve než jiná oppida na území Čech. V první polovině 1. století př. n. l. bylo opevnění na několika místech zachváceno požárem. Roli opěrného bodu na vltavské cestě pravděpodobně převzalo nedaleké hradiště (možná oppidum) v místě dnešního hradu Zvíkov.\n"}
{"id": "469049", "url": "https://cs.wikipedia.org/wiki?curid=469049", "title": "Centrum pro studium demokracie a kultury", "text": "Centrum pro studium demokracie a kultury\n\nCentrum pro studium demokracie a kultury (CDK) je nezávislá nezisková vzdělávací a kulturní organizace (think-tank) založená ve formě občanského sdružení v srpnu 1993 v Brně. Vznik CDK a jeho činnost kontinuálně navazují na některé starší iniciativy, jež souvisejí s rozvojem nezávislých aktivit a vydáváním samizdatových časopisů před listopadem 1989.\n\nHlavní cílem CDK je přispívat k rozvoji demokratické politické kultury v České republice. Zaměřuje se na prosazování a posilování komunikace mezi politickou a kulturní sférou a na rozvíjení a podporu tradičních hodnot západní civilizace. Zvláštní důraz klade na výzkum otázek spojených s  fungováním ČR v rámci evropských struktur a na studium aktuálních procesů vývoje Evropské unie.\n\nVe společensko-politické oblasti se CDK hlásí ke konzervativně-liberálním ideovým pozicím, v náboženských otázkách preferuje otevřený, ekumenický přístup.\n\nCDK je řízeno čtyřčlennou Radou CDK, jejíž rozhodnutí realizuje výkonný ředitel. CDK provozuje vlastní nakladatelství a typografické studio.\n\n\n\n\n\n"}
{"id": "469051", "url": "https://cs.wikipedia.org/wiki?curid=469051", "title": "Smart", "text": "Smart\n\nSmart nebo SMART může znamenat:\n\nNázev firmy nebo služby:\n\nVýrobek:\n\nTechnologie:\n\nMetodika:\n"}
{"id": "469052", "url": "https://cs.wikipedia.org/wiki?curid=469052", "title": "Letiště Bukurešť-Aurel Vlaicu", "text": "Letiště Bukurešť-Aurel Vlaicu\n\nMezinárodní letiště Aurela Vlaicua (IATA: BBU, ICAO: LRBS) se nachází ve hlavním městě Rumunska Bukurešti, v její části Băneasa. Po letišti Otopeni je to druhé největší letiště v Bukurešti a jedno z největších v Rumunsku.\n\nPrvní letadlo zde odstartovalo v roce 1909.\n\nV roce 1912 zde zahájila provoz rumunská národní letecká společnost Air League.\n\nPo roce 1912 zde vznikla první letecká škola a celé letiště bylo značně rozšířeno.\n\n22. listopadu 1922 došlo k prvnímu mezinárodním letu z Evropy do Asie na trase Paříž – Štrasburg – Praha – Vídeň – Bukurešť – Konstantinopol – Bejrút.\n\nMezi lety 1925-1929 zde byly zavedeny první pravidelné mezinárodní spoje. V roce 1930 uzavřelo Rumunsko smlouvu s Polskem a Československem, že přispějí na rozvoj letiště Băneasa. V následujících letech se letiště dále rozvíjelo.\n\nV současné době letiště prochází rozsáhlým programem renovace.\n\nVšechny lety jsou kontrolní věží s radarem naváděny na jednu přistávací dráhu o délce 3190 metrů. Letiště je vybaveno dvěma terminály s moderním vybavením. K dispozici jsou zde dvě velká parkoviště a hotel.\n\n"}
{"id": "469053", "url": "https://cs.wikipedia.org/wiki?curid=469053", "title": "CDK", "text": "CDK\n\nCDK má více významů:\n\n"}
{"id": "469056", "url": "https://cs.wikipedia.org/wiki?curid=469056", "title": "Kabombovité", "text": "Kabombovité\n\nKabombovité (\"Cabombaceae\") je čeleď nižších dvouděložných rostlin z řádu leknínotvaré (\"Nymphaeales\"). Jsou to vodní, kořenující byliny s ponořenými nebo plovoucími listy a trojčetnými květy. Čeleď zahrnuje 2 rody a 6 druhů. Je rozšířena v tropech i mírném pásu na všech kontinentech s výjimkou Evropy. Některé druhy se pěstují jako akvarijní rostliny.\n\nZástupci čeledi kabombovité jsou vytrvalé sladkovodní byliny s adventivními kořeny. Rod brasenie má pouze plovoucí, střídavé listy se štítnatou čepelí. U rodu kabomba jsou ponořené listy vstřícné s dlanitě a vidličnatě členěnou čepelí, zatímco plovoucí listy jsou štítnaté a střídavé. V pletivech stonku chybějí pravé cévy a jsou přítomny pouze cévice. Podvodní stonky kabomby jsou větvené a mohou dorůst délky až 3 metry. Květy jsou bílé, žluté, fialové nebo temně purpurové, jednotlivé, úžlabní, oboupohlavné, nejčastěji trojčetné nebo výjimečně (\"Cabomba aquatica\") dvojčetné. Otevírají se nad hladinou.\nKalich a koruna jsou podobně zbarvené, s volnými lístky. Tyčinek je 3 až 6 (kabomba) nebo 18 a více (brasenie). Gyneceum je apokarpní, tvořené 1 až 18 svrchními, volnými plodolisty. Každý pestíček obsahuje 1 až 5 vajíček. Plodem je měchýřek, u rodu brasenie nažka.\n\nČeleď kabombovité zahrnuje 2 rody a celkem 6 druhů. Čtyři druhy rodu kabomba se vyskytují v tropické Americe, druh \"Cabomba caroliniana\" je rozšířen v jihovýchodních oblastech Severní Ameriky a na jihu Jižní Ameriky. Některé druhy zdomácněly v Asii, Austrálii i v Evropě. Rod \"Brasenia\" zahrnuje jediný druh (\"Brasenia schreberi\") s rozsáhlým areálem rozšíření, zahrnujícím Afriku, Asii, východní Austrálii a Severní a tropickou Ameriku. Zástupci čeledi rostou ve sladkovodních nádržích, jezerech a pomalu tekoucích řekách. Rod brasenie roste v kyselejších vodách, zatímco kabomba spíše v zásaditějších.\n\nKvěty kabomb jsou opylovány hmyzem (zejména mouchami rodu \"Notaphila\"), zatímco květy \"Brasenia schreberi\" jsou větrosprašné. U obou rodů je samoopylení zabráněno protogynií, blizny dozrávají dříve než prašníky. O způsobech šíření semen není nic známo.\n\nPři teplotách nižších než 18 °C přechází brasenie do dormantního stádia v podobě přezimovacího pupenu, který klesá ke dnu. Zástupci rodu kabomba přečkávají nepříznivé podmínky prostřednictvím vytrvalého oddenku, při poklesu hladiny vytvářejí pouze několik listů a mohou po nějaký limitovaný čas růst i jako terestrické rostliny. Při teplotách pod 20 °C kabomby sice přežívají, avšak nerostou.\n\nČeleď \"Cabombaceae\" byla v klasické taxonomii stejně jako v současném systému APG III řazena do řádu leknínotvaré (\"Nymphaeales\"). Výjimkou je Tachtadžjan, který ji řadil do samostatného řádu \"Hydropeltidales\". V systémech APG I a APG II byla čeleď \"Cabombaceae\" vřazena do leknínovitých (\"Nymphaeaceae\").\n\n\nKabomby jsou velmi dekorativní a jsou pěstovány jako akvarijní rostliny. Jsou však poměrně jemné a křehké a hodí se pouze do nádrží bez šneků a s nepříliš velkým množstvím ryb. Nejčastěji se pěstuje \"C. caroliniana\", řidčeji i \"C. australis\" a \"C. piauhyensis\". \"Brasenia schreberi\" je krátkověká rostlina, pěstovaná jako vodní okrasná rostlina v jezírkách či bazénech. Tenké výhonky brasenie jsou v Asii používány jako zelenina a krmivo pro vodní ptactvo.\n\n\"Brasenia\", \"Cabomba\"\n\n"}
{"id": "469064", "url": "https://cs.wikipedia.org/wiki?curid=469064", "title": "Stalking", "text": "Stalking\n\nStalking je nevhodné chování, projevující se zejména opakovaným fyzickým sledováním, nechtěnými kontakty (dopisy atp.), dlouhodobým sledováním aktivit určité osoby a sbíráním informací o ní, případně nemístným oslovováním jejích příbuzných, přátel atp. Takový zájem cílenou osobu obtěžuje, narušuje její soukromí a vzbuzuje u ní strach; někdy ústí až v trestní stíhání pronásledovatele, stalkera. Stalker je až patologicky posedlý zájmem o osobu, kterou pronásleduje, často je veřejně známá, nebo jemu blízká, např. bývalý partner.\n\nPojem „stalking“ byl poprvé použit v USA v 90. letech 20. století v klinických studiích Meloye a Gotharda, a to přímo ve významu jeho doslovného překladu „pronásledování“, případně i „stopování divoké zvěře“ (jako divoká zvěř zde ovšem vystupuje stalkerova oběť). Rychle se vžil, především pak v odborné psychiatrické a psychologické literatuře.\nOdborný pojem stalkingu se později prosadil i v trestním právu, přes USA a Velkou Británii se postupně dostal např. do Belgie či Nizozemí. V Rakousku byl jako trestný čin zaveden v roce 2006 a v Německu o rok později.\n\nOd 1. ledna 2010 se s účinností nového trestního zákoníku dostal i do českého právního řádu, a to jako nový trestný čin Nebezpečné pronásledování. Patří mezi trestné činy narušující soužití lidí a je upraven v § 354. Jeho skutková podstata spočívá v tom, že někdo jiného dlouhodobě pronásleduje, např. vyhledává jeho osobní blízkost nebo ho sleduje, vytrvale jej kontaktuje (písemně, ale i prostřednictvím mobilu či e-mailu), omezuje jej v jeho obvyklém způsobu života, za účelem kontaktu zneužije jeho osobních údajů či jemu nebo osobám blízkým dokonce vyhrožuje ublížením na zdraví nebo jinou újmou. To vše za podmínky, že vyhrožování v pronásledované osobě vzbudí důvodnou obavu o život nebo zdraví. Pachateli pak v základní sazbě hrozí trest odnětí svobody až na jeden rok, při naplnění kvalifikované skutkové podstaty, je-li pronásledovaným dítě nebo těhotná žena, případně je pronásledujících více či je použita zbraň, na šest měsíců až tři roky.\n\n"}
{"id": "469069", "url": "https://cs.wikipedia.org/wiki?curid=469069", "title": "Nebozez", "text": "Nebozez\n\nNebozez je ruční nástroj, dvouruční pravotočivý vrták do dřeva pro otvory od průměru 10 mm. Nebozízek je malý, jednoruční nebozez pro díry o průměru do 6 až 8 mm. Často se používá jako navrtávák pro předvrtání otvorů pro vruty.\n\nPostavíme-li nebozez svisle, připomíná písmeno T. Dole je vlastní vrták, který pokračuje tyčí, nahoře ukončenou okem. Do něho je naklepnutá kulatá dřevěná vodorovná příčka – dvouruční vratidlo. Začátek vrtáku připomíná vrut do dřeva, má náběh o třech závitech. Náběh se do dřeva zavrtává a vtahuje řeznou část vrtáku hlouběji do díry. Tento náběh pokračuje řezným břitem, jehož průměr se stále zvětšuje. Samotný vrták je vlastně půlkruhový žlábek a připomíná půlku trubky, rozříznuté po délce na půl. Na obou koncích se zužuje. Prostřední rovná část žlábku má šířku rovnou průměru díry – kalibrovací část, která díru vyrovná. Řezný břit je na pravé venkovní straně žlábku a je skosen (zbroušen) směrem do žlábku. Zúžená část žlábku vrtáku mezi kalibrovací částí a náběhem je v ose zatepla stočena (ztordována) o 90° doleva. Tím je řezný břit skloněný a zabírá do dřeva postupně. Toto je nezbytné, jinak by odpor dřeva byl tak velký, že by se vrták ulomil. Zúžený přechod z kalibrovací části do tyče je nutný, aby bylo možno vytáhnout nebozez z díry.\n\nNebozezem se vrtá do dřeva alespoň 2x silnějšího než je jeho průměr (slabá deska by se rozštípla). Do měkkého dřeva vrtá dobře, do tvrdého velmi obtížně – musí se mazat mýdlem nebo olejem, jinak hrozí jeho ulomení.\n\nPracovní část je podobná nebozezu, celý nástroj je ale vyroben z jednoho kusu silného drátu, který je na horním konci zkroucen do oka, jež nahrazuje vratidlo. I v malých rozměrech existují nebozízky s plastovou rukojetí. \n\nNebozez vykovávali kováři, od poloviny 19. století je vyráběn i průmyslově. Ve středověku se přiváděla voda do kašen dřevěným potrubím. To se vyrábělo z borovicových klád délky 3 až 4 metry, které se podélně provrtávaly dlouhým nebozezem. Více než 2000 let existoval nebozez jako jednoduchý a velmi rozšířený nástroj, nezbytný pro dřevozpracující řemeslníky. Dnes jej často nahrazují vrtáky do dřeva užívané s aku nebo elektrickou vrtačkou. S nástupem tesařských či „konstrukčních“ vrutů s drážkou Torx, nářeznou hranou a frézovacími drážkami užívání nebozezů a předvrtávání vůbec odpadá a to i ve tvrdých dřevech.\n\n\n\n"}
{"id": "469073", "url": "https://cs.wikipedia.org/wiki?curid=469073", "title": "Petar Živković", "text": "Petar Živković\n\nŽivković se narodil v nuzných sociálních poměrech, a tak jako mnoho mladíků své doby hledal jistý zdroj příjmů ve vojenské službě. Po skončení střední školy v Zaječaru nastoupil v roce 1897 na vojenskou akademii, kterou dokončil v roce 1899. Jako poručík kavalerie sloužil tři roky v Niši. Na jaře 1903 propukli v Srbsku silné nepokoje, které byly důsledkem dlouhotrvajícího varu napříč celou srbskou společností. V noci z 28. na 29. května 1903 zavraždila spiklenecká skupina důstojníků, v níž byl i mladý Živković, krále Alexandra Obrenoviće a jeho manželku českého původu Dragu Mašínovou. Později se Živković zapojil do skupiny \"Bílá ruka\". Bílá ruka se vyprofilovala jako uskupení proti protidemokratické, protiliberální a nacionalisticky laděné organizaci \"Černá ruka\", která se počátkem roku 1914 pokusila zákulisními tahy sesadit premiéra Nikolu Pašiće.\n\nV roce 1916 se tehdejší regent (a pozdější král) Alexandr I. Karađorđević opřel o premiéra Pašiće a Živkovićovu organizaci Bílá ruka a ve vykonstruovaném Soluňském procesu se zbavil hlavních představitelů Černé ruky. Po smrti krále Petra v roce 1921 jmenoval nový král Alexandr Živkoviće ministrem obrany. Jelikož se proti Živkovićovi začala formovat opozice, rozhodl se panovník v roce 1926 Živkoviće penzionovat, ale na poslední chvíli si Alexandr tento nápad rozmyslel.\n\nPo nastolení diktatury šestého ledna se dosavadní velitel královské gardy a Alexandrův adjutant generál Živković stal předsedou vlády. Období, kdy byl premiérem a ministrem vnitra, se neslo ve znamení nastolení královské diktatury, omezení politické soutěže a budování unitárního státu, což bylo v říjnu 1929 podtrženo změnou názvu země na Jugoslávii.\n\nV listopadu 1931 se uskutečnily volby, které vyhrála vládní kandidátka. Alexandr se pokusil ukončit provizorium po nastolení diktatury a k podpoře vlády přesvědčit i některé představitele opozice. V dubnu 1932 Alexandr vrátil Živkoviće do armády a premiérskou funkci převzal Vojislav Marinković.\n\nPo pádu Jugoslávie v dubnu 1941 opustil Živković zemi a v roce 1943 se stal členem jugoslávské exilové vlády. Po druhé světové válce byl v roce 1946 Živković souzen v nepřítomnosti v  procesu s Dražou Mihailovićem a byl odsouzen k trestu smrti. Zemřel 3. února 1947 v pařížském exilu.\n\n\n"}
{"id": "469079", "url": "https://cs.wikipedia.org/wiki?curid=469079", "title": "Oktogon (stanice metra v Budapešti)", "text": "Oktogon (stanice metra v Budapešti)\n\nOktogon je stanice linky M1 budapešťského metra. Byla otevřena veřejnosti v roce 1896. Leží pod stejnojmenným náměstím tvaru osmiúhelníku, na kterém se kříží dvě významné budapešťské třídy: Andrássy út a Nagykörút.\n"}
{"id": "469080", "url": "https://cs.wikipedia.org/wiki?curid=469080", "title": "Kodály körönd (stanice metra v Budapešti)", "text": "Kodály körönd (stanice metra v Budapešti)\n\nKodály körönd je stanice linky M1 budapešťského metra. Byla otevřena veřejnosti v roce 1896. Leží pod stejnojmenným náměstím kruhového tvaru pojmenovaném podle maďarského hudebního skladatele Zoltána Kodálye na významné budapešťské třídě: Andrássy út.\n"}
{"id": "469081", "url": "https://cs.wikipedia.org/wiki?curid=469081", "title": "Hősök tere (stanice metra v Budapešti)", "text": "Hősök tere (stanice metra v Budapešti)\n\nHősök tere je stanice linky M1 budapešťského metra. Byla otevřena veřejnosti v roce 1896. Leží pod stejnojmenným náměstím Hősök tere ležícím na konci výstavné budapešťské třídy Andrássy út. Náměstí vzniklo ve stejném období jako metro k výročí tisíce let příchodu Maďarů do Pannonie.\n"}
{"id": "469082", "url": "https://cs.wikipedia.org/wiki?curid=469082", "title": "Vladimír Fröhlich", "text": "Vladimír Fröhlich\n\nVladimír Fröhlich (24. června 1947 Praha – 3. července 2011 Praha) byl český politik a někdejší poslanec České národní rady. Od roku 2005 člen České strany národně socialistické.\n\nVladimír Fröhlich maturoval na střední všeobecné vzdělávací škole, na které studoval v letech 1962 až 1965. Po maturitě byl odveden na vojnu. V letech 1970 až 1974 absolvoval Konzervatoř Jaroslava Ježka. Od roku 1973 až do roku 1976 účinkoval v orchestru \"Ein Kessel Buntes\" v německém Berlíně. Roku 1976 začal studovat nadstavbu klinické biochemie a mikrobiologie, následující rok začal pracovat v pražských nemocnicích jako biochemik. Studium ukončil roku 1978 a nadále pracoval jako biochemik až do roku 1989.\n\nV roce 1989 vstoupil do Československé demokratické iniciativy, která se stala součástí Občanského fóra. Do vypršení mandátu 15. června 1992 byl poslancem České národní rady. V letech 1993 až 1994 zastával funkci místopředsedy Hnutí důchodců za životní jistoty. Na krátkou dobu se stáhl do ústraní z rodinných důvodů a roku 1996 vstoupil do České strany národně sociální. Stal se spoluzakladatelem staronové České strany národně socialistické, která se roku 2005 vytvořila převážně ze členů zadlužené strany národně sociální. V roce 2011 pro spory s vedením ČSNS (2005) stranu opustil.\n\n\n"}
{"id": "469086", "url": "https://cs.wikipedia.org/wiki?curid=469086", "title": "Milan Kindl", "text": "Milan Kindl\n\nMilan Kindl (* 14. května 1954 Žatec, Československo) je český právník a spisovatel, známý zejména jako bývalý děkan Právnické fakulty Západočeské univerzity v Plzni a jeden z hlavních aktérů její krize.\n\nV roce 1978 vystudoval pražskou právnickou fakultu a poté působil jako soudce Okresního soudu v Chomutově (od roku 1980), vědecký pracovník, komerční právník a následně advokát. Po roce 1999 byl dvakrát zvolen děkanem Právnické fakulty Západočeské univerzity v Plzni a poté působil ve funkci proděkana pro magisterské studium až do září 2009, kdy rezignoval v důsledku plagiátorské aféry. Byl členem právního poradního sboru prezidenta Václava Klause, což pro rok 2003 potvrzují oficiální webové stránky prezidenta republiky. Zastupuje Českou republiku v Radě OSN pro právo životního prostředí. Do 1. října 2009, kdy byl z funkce odvolán, působil též jako zástupce ředitele Ústavu státu a práva Akademie věd ČR. Jako arbitr zastupoval český stát v arbitráži s firmou Diag Human. Tato arbitráž měla určit konečnou výši odškodného, jež český stát má firmě za neuskutečněné obchody s krevní plazmou zaplatit.\n\nU britského International Biographical Centre (IBC) si zakoupil zařazení mezi dva tisíce „nejvýznamnějších intelektuálů 21. století“ a také si v roce 2003 koupil u American Biographical Institute vyhlášení „Mužem roku“.\n\nKindl byl školitelem proděkana Právnické fakulty ZČU Ivana Tomažiče, který do své dizertační práce opsal desítky stran cizích textů. Plagiátem byl i oponentský posudek děkana fakulty Jaroslava Zachariáše. Po odhalení Lidovými novinami v září 2009 přišel Kindl s vysvětlením, že šlo údajně o řízenou provokaci, která měla být pastí na nespecifikovaného „donašeče a špiona“. Redaktor LN Tomáš Němeček na základě posouzení dizertace odborníkem podal na Kindla i na jeho dva kolegy trestní oznámení. Později se Kindl (podobně jako Zachariáš a Tomažič) pod tlakem médií vzdal své funkce a rektor univerzity 29. září dočasně pověřil funkcí děkana bývalého ministra spravedlnosti Jiřího Pospíšila (ODS).\n\nPočátkem roku 2010 Kindl zažaloval ředitelku akreditační komise Vladimíru Dvořákovou za výroky o mafiánských a klientských sítích na plzeňské fakultě a v žalobě požadoval 150 tisíc korun a omluvu zaslanou jemu a zároveň otištěnou v celostátním deníku. 6. září 2010 ale svou žalobu stáhl, a řízení bylo zastaveno.\n\nV roce 2011 mu byl spolu s Jaroslavem Zachariášem, Ivanem Tomažičem a Danielem Teleckým udělen Českým klubem skeptiků Sisyfos zlatý Bludný balvan v kategorii družstev za „příkladné zviditelnění jména své fakulty doma i v zahraničí“.\n\n\nJe známý také tím, že je dlouholetým chovatelem medvídka mývala.\n\n"}
{"id": "469087", "url": "https://cs.wikipedia.org/wiki?curid=469087", "title": "Buffalo Bills", "text": "Buffalo Bills\n\nBuffalo Bills je profesionální klub amerického fotbalu, který hraje National Football League. Byl založen v roce 1960 a své domácí zápasy hraje na stadionu New Era Field. V letech 1991-94 čtyřikrát za sebou postoupil do Super Bowlu, ale ani jednou se mu nepodařilo zvítězit.\n\nBills byli založeni v roce 1960, nebyl to však první tým z Buffala, který hrál NFL. Nejdříve to byli All-Stars, následoval Niagaras, Prospects, All-Americans, Rangers a Bisons, to vše za pouhých 14 let. Prvními, kdo hráli NFL, byli All-Americans v roce 1920.\n\nV roce 1929 Buffalo z NFL mízí. V roce 1941 vznikl nový tým Buffalo Indians-Tigers, který dodnes hraje American Football League (AFL III).\n\nBills byli založeni v roce 1960. Od roku 1960 hráli AFL a o deset let později byli přijati do NFL.\n\nV roce 1991 se Bills poprvé dostalo Super Bowlu. V Tampa Stadium prohráli 19:20 s New York Giants. V další sezóně opět byli ve finále NFL, ale ani na druhý pokus jim vítězství nepřálo, s Washingtonem Redskins prohráli 24:37. Na třetí pokus v roce 1993 se opět probojovali do finále. Do třetice se z výhry šampióna nedočkali. Dallas Cowboys je porazili 17:52. A nakonec poslední účast Bills v Super Bowlu jim štěstí nepřinesla. Opět prohráli s Cowboys 13:30.\n\n\nHráči draftovaní v prvním kole za posledních deset sezón:\n"}
{"id": "469089", "url": "https://cs.wikipedia.org/wiki?curid=469089", "title": "Leknínotvaré", "text": "Leknínotvaré\n\nLeknínotvaré (\"Nymphaeales\") je řád nižších dvouděložných rostlin. Zahrnuje celkem 3 čeledi výlučně vodních rostlin, kořenujících ve dně a kvetoucích většinou nápadnými květy, otevírajícími se nad hladinou. U většiny zástupců došlo adaptací na vodní prostředí k druhotné ztrátě pravých cév ve vodivých pletivech.\n\nZástupci všech tří čeledí jsou sladkovodní rostliny, kořenující ve dně. Listy jsou s výjimkou rodu \"Cabomba\" nečleněné, s ponořenou, plovoucí nebo vynořenou čepelí. Adaptace na vodní prostředí vedla ke zřejmě druhotné ztrátě podpůrných pletiv a pravých cév, které zůstávají zachovány pouze u čeledi \"Hydatellaceae\". Květy jsou s výjimkou rodu \"Trithuria\" (\"Hydatellaceae\") nápadné a rozvíjející se nad hladinou.\n\nŘád \"Nymphaeales\" náleží spolu s řády \"Austrobaileyales\" a \"Amborellales\" do takzvané skupiny \"anita\". Je to parafyletická skupina několika samostatných vývojových větví, stojících na samém základu stromu krytosemenných rostlin.\n\nPojetí čeledí řádu \"Nymphaeales\" bylo v různých botanických systémech dosti různé. Cronquist odděloval od leknínovitých samostatnou čeleď \"Barclayaceae\", Tachtadžjan navíc i \"Nupharaceae\". Do příbuzenstva leknínovitých byly klasickými taxonomy včetně Dahlgrena řazeny i růžkatcovité (\"Ceratophyllaceae\"). Ve starších verzích systému APG (APG I, APG II) byla čeleď leknínovité pojata široce (včetně \"Cabombaceae\") a ponechána nezařazená do řádu v rámci bazálních dvouděložných rostlin. Zajímavou historii má čeleď \"Hydatellaceae\", která byla v klasické taxonomii i v systémech APG I a APG II řazena mezi jednoděložné rostliny.\n\n"}
{"id": "469093", "url": "https://cs.wikipedia.org/wiki?curid=469093", "title": "Ministr zdravotnictví Izraele", "text": "Ministr zdravotnictví Izraele\n\nMinistr zdravotnictví Izraele (: , \"sar ha-bri'ut\") je člen izraelské vlády, který stojí v čele ministerstva zdravotnictví. Od listopadu 2017 je ministrem formálně premiér Benjamin Netanjahu ze strany Likud po odstoupení ministra Ja'akova Litzmana ze strany Sjednocený judaismus Tóry.\n\n"}
{"id": "469094", "url": "https://cs.wikipedia.org/wiki?curid=469094", "title": "Zvíkov (hradiště)", "text": "Zvíkov (hradiště)\n\nZvíkov je hradiště, které stávalo na místě hradu Zvíkov. Podle archeologických nálezů v prostoru bylo osídleno od střední doby bronzové (1500 až 1300 př. n. l.) do doby hradištní (600 až 1200). Nejvíce nálezů pochází z mladší doby laténské (200 př. n. l. až 1 př. n. l.) a je možné, že tu v té době stálo oppidum, které bylo stejně jako blízké oppidum Nevězice jedním z bodů strategické soustavy podél vltavské obchodní cesty. Malá rozloha však hradiště řadí spíše mezi strategické opevněné objekty označované jako \n\nVětšina stop po bývalém hradišti byla setřena ve dvanáctém století při stavbě rozsáhlého královského hradu. Zachovaly se pouze vnější dvojitý příčný val a příkop, které přetínají jižní stranu skalnaté ostrožny nad soutokem Vltavy a Otavy. Opevnění nese stopy požáru, který zřejmě způsobil zánik hradiště.\n"}
{"id": "469104", "url": "https://cs.wikipedia.org/wiki?curid=469104", "title": "Bezzecca", "text": "Bezzecca\n\nBezzecca je bývalá obec, nyní součást obce Ledro v Itálii v provincii Trentino v údolí Valle di Ledro, zhruba 470 km severně od Říma a 36 km jihozápadně od Tridentu.\nJihovýchodně leží jezero Lago di Ledro.\n\nU obce proběhla 21. července 1866 jedna z bitev II. války za nezávislost Itálie mezi Rakousko-uherskou monarchií a Italským královstvím.\n\nV květnu 1915 byli obyvatelé obce Bezzecca a okolních obcí evakuováni do vnitrozemí Rakouska-Uherska, často do Čech. V místě pak probíhaly boje I. světové války, během nichž byla obec poškozena. Obyvatelé se do svých domovů mohli vrátit až v průběhu roku 1919.\n\n30. listopadu 2008 obyvatelé v místním referendu schválili sloučení dosavadních šesti obcí Ledrenského údolí do společné obce pod názvem Ledro. Sloučení vstoupilo v platnost 1. ledna 2010.\n\nNa území obce se nacházejí kostely svaté Lucie (na jihozápadním okraji obce) a svatého Štěpána (v centru obce).\n\nV obci se nachází fotbalové hřiště.\n"}
{"id": "469117", "url": "https://cs.wikipedia.org/wiki?curid=469117", "title": "Marriott International", "text": "Marriott International\n\nMarriott International je celosvětový provozovatel a poskytovatel franšízy z širokého portfolia hotelů a ubytovacích služeb. Společnost byla založena J. Willardem Marriottem a nyní je pod vedením syna JW (Billa) Marriotta Jr. Dnes Marriott International vlastní přes 6900 ubytovacích nemovitostí ve 130 zemích.\n\nMarriott byl založen J. Willardem Marriottem v roce 1927, kdy on a jeho manželka otevřeli stánek s limonádou ve Washingtonu. Se jejich podnik rozšířil do řetězce restaurací a hotelů. Jejich syn a současný předseda představenstva a generální ředitel JW (Bill) Marriott, Jr. vedl společnost k velkolepému světovému růstu.\nMarriott International byla založena v roce 1992, kdy Marriott Corporation rozdělena do dvou společností, Marriott International a Host Marriott Corporation.\nV dubnu 1995 Marriott International získal 49% podíl v Ritz-Carlton Hotel Company.\n"}
{"id": "469119", "url": "https://cs.wikipedia.org/wiki?curid=469119", "title": "Stukačovité", "text": "Stukačovité\n\nStukačovité (\"Hernandiaceae\") je čeleď nižších dvouděložných rostlin z řádu vavřínotvaré. Jsou to dřeviny s jednoduchými, střídavými, aromatickými listy. Květy jsou pravidelné nebo lehce souměrné, uspořádané ve vrcholičnatých květenstvích, plodem je peckovice nebo oříšek.\nČeleď zahrnuje asi 60 druhů v 5 rodech. Je rozšířena v tropech všech kontinentů. Řada druhů má význam v tradiční medicíně, některé druhy jsou těženy pro dřevo nebo pěstovány jako okrasné dřeviny.\n\nZástupci čeledi stukačovité jsou stálezelené nebo opadavé keře, stromy či dřevité liány se střídavými listy bez palistů. Listy jsou aromatické, celokrajné, s celistvou, dlanitě laločnatou nebo i dlanitě složenou čepelí. Žilnatina listů je zpeřená, dlanitá nebo znožená. Květy jsou jednopohlavné nebo oboupohlavné, pravidelné nebo lehce dvoustranně souměrné (\"Sparattanthelium\"), uspořádané do vrcholíků či thyrsoidů. Rostliny jsou jednodomé nebo polygamní, výjimečně dvoudomé. Okvětí je rozlišené na kalich a korunu nebo sepaloidní, buď po 3 až 4 ve dvou kruzích nebo v počtu 4 až 8 v jednom kruhu. Tyčinek je 3 až 5 (až 7) a jsou volné. Semeník je spodní, monomerický (tvořený jediným plodolistem), s jediným vajíčkem. Čnělka je krátká nebo prodloužená, zakončená vrcholovou bliznou. Plodem je jednosemenná peckovice nebo oříšek. U rodů stukač a \"Hazomalania\" je plod obklopený obalem ze zvětšených listenů, u některých rodů jsou plody křídlaté, typu samara.\n<ref name=\"mam-12/2\"></ref>\n\nČeleď stukačovité zahrnuje asi 60 druhů v 5 rodech. Největším rodem je stukač. Čeleď je rozšířena v tropech celého světa. Rody gyrokarpus a stukač jsou pantropické, \"Illigera\" se vyskytuje v tropech Starého světa, \"Sparattanthelium\" v tropické Americe, monotypický rod \"Hazomalania\" je endemit Madagaskaru.\nVětšina zástupců roste ve vlhkých tropických nížinách, několik druhů se vyskytuje v oblastech s periodickým obdobím sucha. Dva druhy (\"Hernandia nymphaeifolia\" a \"Gyrocarpus americanus\") jsou vázány na mořská pobřeží. Druh \"Gyrocarpus americanus\" se prostřednictvím mořských proudů rozšířil do tropická pobřeží všech kontinentů a v některých oblastech zasahuje i do nitra kontinentů.\n\nO opylování květů není mnoho známo. Druhy rodů stukač a \"Illigera\" mají vonné květy s nektarem, které jsou pravděpodobně opylovány hmyzem, zatímco drobné a nevonné květy rodu gyrokarpus a \"Sparattanthelium\" jsou pravděpodobně větrosprašné.\n\nPlody většiny druhů stukače jsou červeně zbarvené a jsou vyhledávány a šířeny zvířaty. Oplodí plodů přímořských druhů obsahuje nadnášející houbovité pletivo. Tyto plody se šíří mořskými proudy a jsou schopny plavat na hladině několik měsíců. Křídlaté plody jsou na krátké vzdálenosti roznášeny větrem. Oříšky rodu \"Sparattanthelium\" jsou pravděpodobně vyhledávány a šířeny hlodavci.\n\nNěkteré zdroje uvádějí pouze 4 rody čeledi a rod \"Hazomalania\" v nich není uváděn.\nPodle molekulárních studií jsou nejblíže příbuznými čeleděmi vavřínovité (\"Lauraceae\") a \"Monimiaceae\".\n\n\nLehké a měkké dřevo přímořského druhu \"Hernandia nymphaeifolia\" je místně využíváno na plováky, dřeváky, psací tabule, nábytek apod. Druh \"Hernandia ovigera\" je v tropech pěstován jako okrasný pouliční strom. Některé druhy jsou využívány v domorodé medicíně, např. \"Illigera luzonensis\", \"Illigera rhodantha\" a jiné druhy tohoto rodu v tropické Asii, \"Hernandia guianensis\" v Guyaně, \"Hernandia nymphaeifolia\" a \"Gyrocarpus americanus\" v tropické Africe a Asii nebo \"Sparattanthelium amazonum\" v Jižní Americe.\n\n\"Hazomalania\",\n\"Hernandia\",\n\"Gyrocarpus\",\n\"Illigera\",\n\"Sparattanthelium\"\n\n"}
{"id": "469121", "url": "https://cs.wikipedia.org/wiki?curid=469121", "title": "Atherospermataceae", "text": "Atherospermataceae\n\nAtherospermataceae je čeleď nižších dvouděložných rostlin z řádu vavřínotvaré (\"Laurales\"). Jsou to dřeviny se vstřícnými listy, pocházející z australské oblasti a z jihu Jižní Ameriky. Čeleď zahrnuje celkem 16 až 20 druhů v 7 rodech. Některé druhy mají význam v domorodé medicíně, jako zdroj dřeva nebo pro jedlé plody.\n\nZástupci čeledi \"Atherospermataceae\" jsou stálezelené, jednodomé nebo dvoudomé stromy a keře s jednoduchými vstřícnými listy bez palistů. Některé stromy dorůstají značných výšek, např. australský druh \"Dryadodaphne trachyphloia\" až 45 metrů. Listy jsou řapíkaté, se zpeřenou žilnatinou, často na ploše průsvitně žláznatě tečkované. Květy jsou jednotlivé nebo v jednoduchých květenstvích, vonné nebo bez vůně. Okvětí je tvořeno 4 až 20 volnými okvětními lístky v 1 nebo několika kruzích. Tyčinek je 4 až mnoho a mají vyvinuté nitky nebo jsou prašníky přisedlé. gyneceum je apokarpní, svrchní až spodní (ponořené do receptákula), složené ze 3 až mnoha volných pestíků. Plodem je souplodí nažek (někdy označovaných jako oříšky), spočívajících na povrchu zbytnělého receptákula nebo zanořených v něm. Za zralosti zpravidla hypanthium puká na 1 až 4 části.\n\nČeleď zahrnuje 16 až 20 druhů v 7 rodech. Je rozšířená v australské oblasti (v Austrálii, na Novém Zélandu, Nové Kaledonii a Nové Guineji) a na jihu Jižní Ameriky v Chile a západní Patagonii. Nejvíce druhů roste v Austrálii (10 endemických druhů ve 4 rodech, z nichž 3 jsou rovněž endemické). Na Nové Guineji roste jediný rod, \"Dryadodaphne\", a celkem 2 druhy. Zástupci čeledi rostou nejčastěji v tropických deštných lesích vyšších poloh.<ref name=\"mam-10/2\"></ref>\n\nČeleď \"Atherospermataceae\" je po morfologické stránce blízká čeledi \"Monimiaceae\", do níž byla také v minulosti vřazena jako jedna z jejích podčeledí. Podle kladogramů Angiosperm Phylogeny Group je sesterskou větví \"Atherospermataceae\" čeleď \"Gomortegaceae\", reprezentovaná jediným druhem (\"Gomortega keule\"), rostoucím v Chile.\n\n\nNěkteré druhy rodu \"Laurelia\" mají jedlé plody. \"Laurelia novae-zelandiae\" obsahuje alkaloid pukatein a je na Novém Zélandu používána původními Maory jako analgetikum např. při bolestech zubů. Tento druh je také těžen pro dřevo. Kůru \"Dryadodaphne novoguineensis\" používají domorodci na Nové Guineji jako medicínu.\n\n\"Atherosperma\", \"Daphnandra\", \"Doryphora\", \"Dryadodaphne\", \"Laurelia\", \"Laureliopsis\", \"Nemuaron\"\n\n"}
{"id": "469122", "url": "https://cs.wikipedia.org/wiki?curid=469122", "title": "Peter Criss", "text": "Peter Criss\n\nPeter Criss, rodným jménem George Peter John Criscuola (* 20. prosince 1945, New York) je americký hudebník a herec, který se proslavil jako spoluzakladatel a původní hráč na bicí nástroje a příležitostně i zpěvák hardrockové kapely Kiss. V maskované podobě Peter Criss představoval postavu kočičího (kocouřího) muže.\n\nPeter Criss má italsko-irský původ. Je nejstarším z pěti dětí manželů Josepha a Loretty Criscuolových. Rodina jeho otce pochází z jihoitalského města Scafati v provincii Salerno (Kampánie). Peter vyrůstal v Brooklynský čtvrti Williamsburg a v dětství se kamarádil s Jerrym Nolanem, který se později proslavil jako bubeník kapely New York Dolls.\n\nPeter Criss hrál s kapelníkem Joeyem Grecem, když ukončil studium hry na bicí v klubu Metropole v New Yorku u svého vzoru, jazzového bubeníka Genea Krupy.\n\nOd poloviny do konce šedesátých let byl Criss členem několika hudebních uskupení. V tomto období hrál i v sestavě americké kapely Chelsea, která měla u hudebního vydavatelství Decca Records kontrakt na dvě alba: jedno vyšlo v roce 1970 pod titulem \"Chelsea\", ale druhé album nebylo nikdy nahráno, neboť kapela se postupně rozpadla. Nejprve z ní bylo trio, později už jen duo, které spolúčinkovalo pod názvem Lips.\n\nPo rozpadu Lips v roce 1973 si dal Peter Criss do časopisu \"Rolling Stone\" inzerát, že hledá práci bubeníka. Některé zdroje existenci tohoto inzerátu popírají. Pravdou je, že právě skupina Kiss, respektive Paul Stanley a Gene Simmons, hledali členy do své tehdy ještě nenazvané kapely. V roce 1972 se ke skupině připojil kytarista Ace Frehley, pak si dali název a Gene Simmons v knize \"Kiss And Make-Up\" poznamenává, že Petera Crisse telefonicky oslovil poté, co našel kontakt na něj v inzerátu časopisu \"Rolling Stone\". Simmons dodává, že masku kočičího muže Peter získal za to, že podobně jako kočka musel mít devět životů aby přežil těžkou zkoušku přežití na brooklynských ulicích.\n\nSkupina Kiss vydala své debutové eponymní album v únoru 1974. Během své kariéry se Peter Criss vícekrát podílel jako sólový zpěvák na několika skladbách kapely včetně takových jako jsou „Black Diamond“, „Hard Luck Woman“, „Nothin' to Lose“, „Mainline“, „Strange Ways“, „Getaway“ či jeden z přelomových hitů kapely s názvem „Beth“. Na písních, které jsou autorsky uváděny jako jeho díla s Peterem Crissem, spolupracoval i Stan Penridge, který byl jeho spoluhráčem ve skupině Chelsea, respektive později i v seskupení Lips.\n\nBalada „Beth“, jejíž je Criss spoluautorem, se v USA dostala do Top 10 na sedmou pozici. Jako píseň je toto dílo pro skupinu Kiss jedním z nejúspěšnějších. Napsána byla ještě před Crissovým vstupem do kapely. Nápad na jeho melodii obdrželi spolu s Penridgem během cesty do zkušebny vlakem mezi New Jersey do New York City. Původně se píseň jmenovala „Beck“ podle jména manželky Mike Branda, dalšího člena Lips, která jim často vyvolávala, neboť chtěla vědět, kdy se už konečně Mike ze zkoušky dostaví domů. Po letech jsou Bob Ezrin a Gene Simmons označování jako autoři změny názvu na „Beth“, je za téma skladby v interview s Peterem označované vzdání pocty Crissova manželce Lydii Di Leonardové. Údajně změnili text inspirováni tím, jak Lydia lamentovala jako její Peter chybí během koncertního turné.\n\nV roce 1978 Peter Criss utrpěl vážná zranění při dopravní nehodě. Rok nato, v roce 1979, Criss při nahrávce alba \"Dynasty\" hrál pouze na své autorské kompozici „Dirty Livin“ a už nenahrával ani skladby z alba \"Unmasked\". Při výrobách alb jej nahradil studiový bubeník Anton Fig, který spolupracoval i na Frehleyově sólovém albu.\n\nOficiálně byl z kapely Kiss Peter Criss vyloučen 18. května 1980. Výsledkem tohoto rozhodnutí bylo, že koncem srpna byl na jeho místo pro evropské koncertní turné vzat další brooklynský rodák Paul Charles Caravello, který se proslavil pod uměleckým jménem Eric Carr.\n\nV březnu roku 1980 Peter Criss začal nahrávat své druhé sólové album \"Out of Control\". Vyšlo o rok později a navzdory odezvě od jeho přímých fanoušků, byl komerčním propadákem. Podobně dopadl i jeho následující projekt \"Let Me Rock You\", na kterém byla i nahrávka komponovaná Genem Simmonsem. Na obalu tohoto alba, které nevyšlo v USA, byl Crissův portrét bez mejkapu.\n\nBěhem zbytku osmdesátých a počátku devadesátých let byl Criss členem několika hudebních formací, které spolu běžně nevydrželi hrát více než rok. Jednou z nich byla například i kapela The Keep, ve které hrál i další bývalý člen skupiny Kiss, kytarista jménem Mark St. John. Criss hrál od jara do prosince roku 1986 i v kapele Balls of Fire.\n\nBěhem toho, jak se skupina Kiss v roce 1987 věnovala podpoře svého nového projektu \"Crazy Nights\", Criss se prezentoval v programu \"Metal Shop\", kde v mnohem pozitivnějším světle diskutoval o svém působení v kapele a zároveň dělal promo své aktuální autobiografické knize \"A Face without a Kiss\". Zmínil se i o své představě o tom, že si plánuje jednoho dne otevřít nahrávací studio s vlastní nahrávací společností, kterou by nazval \"Catman Records\". Criss se v roce 1989 spojil s bývalým kolegou z kapely Kiss Acem Frehleyem při nharávaní alba \"Trouble Walkin'\". V jedné ze skladeb alba si zazpíval a nahrál perkuse.\n\nZačátkem devadesátých let Peter Criss vytvořil seskupení s názvem Criss, ve kterém hrál i Mike Stone, později známý jako kytarista kapely Queensrÿche. Skupina v prosinci roku 1993 vydala EP \"Criss\" a v srpnu roku 1994 album \"Cat #1\". Kapela Criss v roce 1995 také tvořila součást koncertního turné Ace Frehleyho během projektu Bad Boys Tour.\n\nV roce 1995 se Criss objevil v Los Angeles na oficiálním programu Kiss Konvention, který uváděl Kiss na živou nahrávku organizovanou pro program \"MTV Unplugged\". V roce 1996 oficiálně na tiskové konferenci členové kapely Kiss potvrdili své spojení na následující koncertní turné, které absolvují v původní čtyřčlenné sestavě. Turné Alive / Worldwide Tour z let 1996 až 1997 mělo obrovský úspěch a kapela v následujícím roce nahrála a vydala album \"Psycho Circus\". Během nahrávání vznikl spor, protože na nahrávání bicích nástrojů se Criss podílel pouze v jedné skladbě a pro zbytek alba nahrál bicí Kevin Valentine. Criss si ještě zazpíval ve třech skladbách alba.\n\nV kapele Kiss vznikaly časté napětí, které měly za následek Crissova odchody. Dne 7. října 2000 Criss v závěru jednoho koncertu v Jižní Karolíně zdemoloval svou bicí aparaturu; i když si fanoušci mysleli, že je to součástí vystoupení, ve skutečnosti šlo o projev Crissovy frustrace. Bylo to jeho poslední vystoupení, po němž byl v roce vyměněn Ericem Singerem. Se skupinou se Peter ještě spojil na nahrávání CD a DVD koncem roku 2002 na projektu \"\" a v březnu roku 2004 z kapely odešel znovu.\n\nOd roku 2004 se Criss na veřejnosti objevuje sporadicky. Bývá na Wall Township v New Jersey. Dne 24. července 2007 mu hudební vydavatelství Silvercat Records vydalo hudební album \"One for All\".\n\nV roce 2008 byla Crissovi diagnostikována rakovina prsu. Stalo se to poté, co si během práce na hrudníku nahmatal bouli s níž navštívil lékaře. Následnou lumpektomií se lékařům podařilo tento karcinom odstranit.\n\nV roce 2014 byl Peter Criss jako člen kapely Kiss uveden do Rock and Roll Hall of Fame.\n\n\n"}
{"id": "469123", "url": "https://cs.wikipedia.org/wiki?curid=469123", "title": "Albalophosaurus", "text": "Albalophosaurus\n\nAlbalophosaurus (\"ještěr od bílého hřebene\", podle hory Hakusan, u které byl objeven) byl velmi primitivní rohatý dinosaurus (ceratops) nebo jen cerapodní ornitopod, žijící v období spodní křídy na území dnešního středního Japonska (souvrství Kuwajima). Holotyp sestává z kraniálních fosílií fragmentární lebky. Přesné stáří nálezu ani jeho systematické zařazení nejsou dosud jisté. Typový druh \"A. yamaguchiorum\" byl popsán v roce 2009. Délka tohoto menšího dinosaura činila asi 1,7 metru.\n\n"}
{"id": "469126", "url": "https://cs.wikipedia.org/wiki?curid=469126", "title": "Švehlík", "text": "Švehlík\n\nŠvehlík může být:\n\n\n"}
{"id": "469129", "url": "https://cs.wikipedia.org/wiki?curid=469129", "title": "Český rozhlas Region, Středočeský kraj", "text": "Český rozhlas Region, Středočeský kraj\n\nČRo Region, Praha a střední Čechy je regionální stanice Českého rozhlasu pro obyvatele a návštěvníky Prahy a Středočeského kraje. Stanice vysílá publicistické a zábavné pořady, hudbu a zpravodajské relace. Mezi tradiční pořady patří Tandem Jana Rosáka nebo Pochoutky s Naďou Konvalinkovou. Večer a v noci vysílá tzv. \"společnou regionální noc\", která je šířena na všech regionálních stanicích s výjimkou Reginy. Vedením stanice je od 1. října 2013 pověřen Jan Menger. Stanice vysílá i v digitálním multiplexu DAB+ čro dab+.\n"}
{"id": "469131", "url": "https://cs.wikipedia.org/wiki?curid=469131", "title": "Andrzej Chorosiński", "text": "Andrzej Chorosiński\n\nAndrzej Tomasz Chorosiński (* 24. května 1949 v Otwocku) je polský varhaník.\n\nAbsolvoval obory varhany a kompozice na varšavské Hudební akademii, dále studoval u Floora Peeterse v Belgii. Je profesorem Akademie F. Chopina ve Varševě (po dvě volební období zastával funkci rektora), vyučuje také na Hudební akademii ve Wroclawi a zasedá ve vládní komisi pro vysoké školy. Věnuje se i koncertní činnosti, mimo jiné v ČR pravidelně na Orlicko-kladském varhanním festivalu.\n\n"}
{"id": "469133", "url": "https://cs.wikipedia.org/wiki?curid=469133", "title": "Český rozhlas Hradec Králové", "text": "Český rozhlas Hradec Králové\n\nČeský rozhlas Hradec Králové vysílá denně 24 hodin. Stanice ve svém vysílání klade důraz především na regionální informace.\n\nPrvní vysílání se z královéhradeckého studia ozvalo v revolučních dnech roku 1945 a je spojeno se jmény nadšených radioamatérů Josefa Čupra a ing. Augustina Ševčíka. Konkrétně se tak stalo odpoledne, dne 5. května 1945, kdy se vysílaly první zprávy informující o pohybu německých ustupujících vojsk a nabádaly občany ke klidu a pořádku. Královéhradecký vysílač, v jehož čele stanul Josef Čupr, se ozýval na střední vlně 238 metrů od 7 do 23 hodin. \n\nO programové koncepci tenkrát nemohla být ani řeč. Jediným cílem bylo sloužit potřebám osvobozeného Československa - pro nejrůznější výzvy, oznámení a provolání, pro repatrianty a vězně vracející se z koncentračních táborů.Vysílání této stanice skončilo 19. srpna 1945. O den později vydalo ministerstvo pošt povolení k provozu Východočeského vysílače, které měl přinášet program z královéhradeckého i pardubického regionu. Slavnostní zahájení provozu Východočeského vysílače bylo 26. srpna roku 1945 v královéhradeckém kině Sokol. \nPatronát nad vysílačem převzalo Sdružení měst českého severovýchodu a o financování se staraly národní výbory. Tou dobou se rozhlas přestěhoval do Fuchsovy vily ve Vrchlického ulici v Hradci Králové, ve které byl umístěn i vysílač, přenášející programy obou redakcí na společné vlně 238 metrů. Začlenění do Československého rozhlasu se východočeské regionální vysílání dočkalo až po mnoha peripetiích, v listopadu roku 1950. I přesto, že vysílání z Fuchsovy vily bylo již tenkrát považováno za řešení provizorní, přežilo toto 'provizorium' celých 54 let. Od 26. února 1999 vysílá Český rozhlas Hradec Králové z rekonstruované budovy v Havlíčkově ulici č. 292 vybavené špičkovou digitální rozhlasovou technologií. \n28. srpna 2013 byl Radou Českého rozhlasu jmenován ředitelem stanice Pavel Kudrna. Svou funkci vykonává od 1. října 2013 a je souběžně ředitelem i ČRo Pardubice.\n\nOd 15. ledna 2020 vysílá Český rozhlas Hradec Králové v multiplexu digitálního rádia DAB+ Teleko. Tato síť vysílá ve východních Čechách na kanálu 5D z vysílače Trutnov – Horský hotel Desítka na Černé hoře. \n\n\n"}
{"id": "469138", "url": "https://cs.wikipedia.org/wiki?curid=469138", "title": "Český rozhlas Sever", "text": "Český rozhlas Sever\n\nČeský rozhlas Sever je regionální stanice Českého rozhlasu, která vysílá 24 hodin denně pro Ústecký.\n\nStanice vysílá zpravodajství s důrazem na regionální informace, rozhovory a diskuse se zajímavými lidmi, soutěže, vysílání pro národnostní menšiny, domácí i zahraniční country a populární hudbu.\n\n28. října 2013 byl Radou Českého rozhlasu jmenován ředitelem stanice Milan Knotek. Svou funkci vykonává od 1. října 2013 a je souběžně ředitelem i ČRo Liberec.\n\nOd roku 2005 do roku 2016 vysílal ČRo Sever pro Ústecký a Liberecký kraj jako ČRo Sever a ČRo Sever-Liberec.\n\nOd 2. listopadu 2016 vysílá studio v Liberci jako samostatná stanice ČRo Liberec.\n\nPro Ústecký kraj na hlavní frekvenci Ústí nad Labem na 88,8FM a dokrývači Chomutov na 103,1 FM a Varnsdorf na 98,5 FM.\nStanice vysílá na klasických FM frekvencích v síti VKV nebo přes internetový stream přímo přes stránky ČRo Sever anebo také přes aplikace Českého rozhlasu iRadio na PC, iOS a Android.\n\"Český rozhlas Sever\"\n\n\"Na Schodech 10\"\n\n\"Ústí nad Labem\"\n\n\"400 01\"\n\nTelefon (recepce): +420 475 211 686\n\nEmail: \n\n"}
{"id": "469139", "url": "https://cs.wikipedia.org/wiki?curid=469139", "title": "Agara", "text": "Agara\n\nAgara (\"Galbulimima\") je jediný rod čeledi Himantandraceae náležející do řádu šácholanotvaré. Rod zahrnuje 2 druhy a je rozšířen na východních ostrovech Indonésie, Nové Guineji, a v Austrálii. Agary jsou vysoké stromy s jednoduchými listy a velkými květy neobvyklého vzhledu a s neustáleným počtem květních částí. Druh \"Galbulimima belgraviana\" je na Papui-Nové Guineji těžen pro dřevo a také používán jako halucinogen. Je zdrojem farmaceuticky významných alkaloidů.\n\nAgary jsou stromy dorůstající výšek okolo 40 metrů. Listy jsou střídavé, jednoduché, celokrajné, bez palistů, se zpeřenou žilnatinou. Při rozemnutí pryskyřičně voní. Květy jsou velké, oboupohlavné, se široce kuželovitou češulí, jednotlivé nebo v úžlabních květenstvích složených ze 2 nebo 3 květů. Kalich je ze 4 nebo 6 lístků, koruna z 7-9 plátků. Někdy jsou květy interpretovány jako bezobalné a kalich a koruna jsou považovány za staminodia. Tyčinek je mnoho, jsou ploché, volné a uspořádané ve spirále. Tyčinky nejsou diferencovány na nitku a prašník, prašné váčky jsou připojeny ve spodní části vnitřní strany tyčinek a otevírají se podélnou štěrbinou. Gyneceum je svrchní, apokarpní, složené ze 6 až 28, na bázi jen lehce spojených plodolistů. V každém plodolistu je po 1 vajíčku. Plodem je dužnatá, víceméně synkarpní peckovice obsahující několik semen. Semena obsahují olejnatý endosperm.\n\nRod agara zahrnuje 2 druhy. Druh \"Galbulimima baccata\" se vyskytuje na Sulawesi, Nové Guineji, Šalamounových ostrovech a v severovýchodní Austrálii. Některé zdroje uvádějí jako místo výskytu i Moluky. Druh \"G. belgraveana\" roste na Nové Guineji jako běžná součást horských pabukových lesů v nadmořských výškách od 1200 do 2700 metrů.\n\nZ kůry druhu \"Galbulimima belgraveana\" bylo izolováno celkem 22 různých unikátních alkaloidů, mezi jinými himbacin, himandrin a himgalin. Himbacin má silné antispasmodické působení a je to silný antagonista blokující činnost srdečního muskarinového receptoru pro acetylcholin. Stal se zásadní látkou při vývoji nových léčiv k léčení neurodegenerativních onemocnění, jako je Alzheimerova choroba.\n\nRod \"Galbulimima\" obsahuje 2 druhy, které jsou v některých zdrojích spojovány do jediného, široce pojatého druhu \"G. belgraveana\".\nRod popsal poprvé Ferdinand Jacob Heinrich von Mueller v roce 1887, popis však nebyl podle pravidel nomenklatury uznán za platný a jako platné bylo přijato jméno \"Galbulimima\", které uveřejnil Frederick Manson Bailey v roce 1894. Mezitím byla v roce 1917 publikována Friedrichem Dielsem čeleď \"Himantandraceae\". Návrh zařazení jména \"Himantandra\" mezi nomina conservanda byl zamítnut a jméno čeledi je proto odvozené od odlišného názvu než má jediný rod této čeledi.\n\nPodle molekulárních výzkumů je nejblíže příbuznou skupinou čeleď \"Degeneriaceae\".\n\nDruh \"Galbulimima belgraviana\" je na Papui-Nové Guineji těžen pro dřevo, které je obchodováno pod názvem \"magnolia\". Kůra tohoto druhu je v kombinaci s listy árónovité rostliny rodu \"Homalomena\" používána jako psychedelikum k navození vizí. Kůra \"G. belgraviana\" spolu se zázvorem a listy tabáku slouží na Papui k výrobě přípravku na hubení vší.\n\n"}
{"id": "469140", "url": "https://cs.wikipedia.org/wiki?curid=469140", "title": "Český rozhlas Liberec", "text": "Český rozhlas Liberec\n\nČeský rozhlas Liberec je regionální stanice Českého rozhlasu, která vysílá 24 hodin denně pro Liberecký kraj. \n\nČeský rozhlas Liberec vysílá na frekvenci 102,3 FM v Liberci a Jablonci v Turnově a okolí na 91,5 FM, \n\nna 97,4 FM ve Frýdlantu a okolí, 103,4 v Semilech a okolí , na 107,9 FM v Harrachově, na 94,3 FM v České Lípě a okolí a v Jablonném v Podještědí a okolí na 105,4 FM.\n\nPravidelné liberecké vysílání bylo zahájeno 23. ledna 1946, v dubnu 1947 byla liberecká stanice začleněná do celostátní sítě Československého rozhlasu. Jako samostatná rozhlasová stanice působil Liberec až do vzniku Severočeského kraje v roce 1960. V tomto roce se stal ústeckou pobočkou. V únoru 1999 byla obnovena liberecká redakce Českého rozhlasu. Odpojované vysílání pro Liberecko a Jablonecko zahájil Český rozhlas Sever 30. května 2005. \n\nDne 28. října 2013 byl Radou Českého rozhlasu jmenován ředitelem stanice Milan Knotek. Svou funkci vykonává od 1. října 2013 a je souběžně ředitelem i ČRo Sever.\n\nOd 2. listopadu 2016 vysílá ČRo Liberec jako samostatná stanice ČRo. \n"}
{"id": "469141", "url": "https://cs.wikipedia.org/wiki?curid=469141", "title": "Panský vrch", "text": "Panský vrch\n\nPanský vrch (834,3 m n. m.) se nachází v Libínské hornatině, 3,5 kilometru jižně od Záblatí, v katastrálním území Hlásná Lhota. Na ostrožně vybíhající z něj k jihu stojí zřícenina hradu Hus. Panský vrch má podobu plochého dvojvrcholu na krátkém strukturním hřbetu, který je ze tří stran obtékán řekou Blanicí. Ta tu v hlubokém kaňonovitém údolí vytváří zaklesnuté meandry. Na příkrých svazích jsou patrné projevy zvětrávání skalních útvarů. Geologicky náleží Panský vrch k moldanubiku a je budován biotitickými migmatity. Pod východním svahem vrchu se nachází Křišťanovický rybník.\n"}
{"id": "469156", "url": "https://cs.wikipedia.org/wiki?curid=469156", "title": "Seznam voleb prezidenta Spojených států amerických", "text": "Seznam voleb prezidenta Spojených států amerických\n\nAmerické prezidentské volby se konají vždy v úterý následující po prvním listopadovém pondělku. V roce 2016 se všeobecné volby tím pádem uskutečnily dne 8. listopadu, zvolen byl prezidentem Donald Trump. Předběžné výsledky jsou známy obvykle 12 hodin po uzavření volebních místností.\n\nPo sečtení hlasů přichází na řadu volitelé. Počet volitelů v každém státě odpovídá jeho poměrnému zastoupení v Kongresu. Ten z kandidátů, který získá nejvíce hlasů v každém státě, získá všechny volitele daného státu.\n\nProces výběru sboru volitelů se mezi jednotlivými státy liší, ale většinou politické strany nominují volitele na celostátním stranickém sjezdu nebo hlasováním na zasedání ústředního výboru strany. Voliči v každém státě vyberou volitele při hlasování pro prezidenta a viceprezidenta v den všeobecných voleb. Prezidenta tedy volí sbor volitelů, nikoli lidové hlasování, ale obě hlasování jsou úzce spjata.\n\nSbor volitelů má celkem 538 hlasů; kandidát na prezidenta a viceprezidenta musí získat alespoň 270 (prostou většinu) z nich. Všechny státy s výjimkou dvou mají systém „vítěz bere vše“, v němž jsou kandidátovi, který ve státě získá od občanů nejvíce hlasů, přiděleny všechny hlasy sboru volitelů. Volitelé nejsou ze zákona povinni hlasovat pro vítězného kandidáta nebo podle stranických preferencí, ale jen výjimečně tohoto práva využijí.\n\nČlenové sboru volitelů se k hlasování scházejí obvykle v hlavním městě státu v prosinci. Hlasy sboru volitelů jsou pak zaslány do Washingtonu, kde v lednu probíhá jejich sčítání na společné schůzi Kongresu.\n\nZvolený kandidát musel získat minimálně 35 hlasů volitelů.\nDo roku 1804 platilo, že kdo obsadil druhé místo, stal se automaticky viceprezidentem.\n\nPro George Washingtona hlasovalo 38 818 voličů, tj. 100 %.\n\nDalšími kandidáty byli John Jay (9 hlasů), Robert H. Harrison (6 hlasů), John Rutledge (6 hlasů), John Hancock (4 hlasy), George Clinton (3 hlasy), Samuel Huntington (2 hlasy), John Milton (2 hlasy), James Armstrong (1 hlas), Benjamin Lincoln (1 hlas) a Edward Telfair (1 hlas).\n\nZvolený kandidát musel mít minimálně 67 hlasů volitelů.\n\nPro George Washingtona hlasovalo 13 332 voličů tj. 100 %.\n\nZvolený kandidát musel mít minimálně 70 hlasů volitelů.\n\nZvolený kandidát musel mít minimálně 70 hlasů volitelů.\n\nO vítězi voleb hlasovala Sněmovna reprezentantů Spojených států amerických.\n\nNovinka 12. dodatek Ústavy Spojených států amerických kandidáti na Prezidenta a Viceprezidenta jsou na jedné kandidátce.\n\nZvolení kandidáti museli mít minimálně 89 hlasů volitelů.\n\nZvolení kandidáti museli mít minimálně 88 hlasů volitelů.\n\nP – Prezident, VP – Viceprezident\n\nZvolení kandidáti museli mít minimálně 88 hlasů volitelů.\n\nPrezident\n\nViceprezident\n\nZvolení kandidáti museli mít minimálně 109 hlasů volitelů.\n\nPrezident\n\nViceprezident\n\nZvolení kandidáti museli mít minimálně 115 hlasů volitelů.\n\nPrezident\n\nViceprezident\n\nZvolení kandidáti museli mít minimálně 131 hlasů volitelů.\n\nPrezident\n\nViceprezident\n\nO vítězi voleb rozhodla Sněmovna reprezentantů Spojených států amerických a výsledky byly následující:\n\nZvolení kandidáti museli mít minimálně 131 hlasů volitelů.\nWilliam Smith stát Jižní Karolína dostal 7 hlasů volitelů na úřad VP.\n\nP – Prezident, VP – Viceprezident\n\nZvolení kandidáti museli mít minimálně 144 hlasů volitelů.\nWilliam Wilkins stát Pensylvánie dostal 30 hlasů volitelů na úřad VP.\n\nP- Prezident, VP – Viceprezident\n\nZvolení kandidáti museli mít minimálně 148 hlasů volitelů.\n\nPrezident\n\nViceprezident\n\nRichard Mentor Johnson se stal Viceprezidentem až hlasováním Senátu USA.\n\nZvolení kandidáti museli mít minimálně 148 hlasů volitelů.\nLittleton W. Tazewell stát Virginie dostal 11 hlasů volitelů na úřad VP a James Knox Polk z Tennessee 1 hlas volitelů.\n\nP – Prezident, VP – Viceprezident\n\nZvolení kandidáti museli mít minimálně 138 hlasů volitelů.\n\nZvolení kandidáti museli mít minimálně 146 hlasů volitelů.\n\nZvolení kandidát museli mít minimálně 146 hlasů volitelů.\nDaniel Webster zemřel 25. října 1852.\n\nZvolení kandidáti museli mít minimálně 149 hlasů volitelů.\n\nZvolení kandidáti museli mít minimálně 117 hlasů volitelů.\nZvolení kandidáti museli mít minimálně 117 hlasů volitelů.\n\nZvolení kandidáti museli mít minimálně 148 hlasů volitelů.\n\nZvolení kandidáti museli mít minimálně 177 hlasů volitelů.\n\nThomas Andrews Hendricks Demokrat, stát Indiana 42 hlasů volitelů,\nBenjamin Gratz Brown Strana národní unie stát Missouri 18 hlasů volitelů \nCharles Jones Jenkins Demokrat stát Georgie —2 hlasy volitelů \n\nZvolení kandidáti museli mít minimálně 185 hlasů volitelů.\n\nZvolení kandidáti museli mít minimálně 185 hlasů volitelů.\n\nZvolení kandidáti museli mít minimálně 201 hlasů volitelů.\n\nZvolení kandidáti museli mít minimálně 201 hlasů volitelů.\n\nZvolení kandidáti museli mít minimálně 223 hlasů volitelů.\n\nZvolení kandidáti museli mít minimálně 224 hlasů volitelů.\n\nThomas Edward Watson Georgie dostal 27 hlasů volitelů na úřad VP\n\nP-Prezident ,VP- Viceprezident\n\nZvolení kandidáti museli mít minimálně 224 hlasů volitelů.\n\nZvolení kandidáti museli mít minimálně 239 hlasů volitelů.\n\nZvolení kandidáti museli mít minimálně 242 hlasů volitelů.\n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 266 hlasů volitelů.\nStrana Texas Regulars dostala 135 439 hlasů od voličů tj. 0.3% a žádný volitelský hlas. \n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 266 hlasů volitelů.\n\nZvolení kandidáti museli mít minimálně 269 hlasů volitelů.\nHarry Flood Byrd Nestraník Virginie 15 hlasů volitelů na úřad Prezidenta USA. James Strom Thurmond Jižní Karolína 14 a Barry Morris Goldwater Arizona 1 hlasy volitelů na úřad Viceprezidenta USA.\n\nZvolení kandidáti museli mít minimálně 270 hlasů volitelů.\n\nZvolení kandidáti museli mít minimálně 270 hlasů volitelů.\n\nZvolení kandidáti museli mít minimálně 270 hlasů volitelů.\n\nZvolení kandidáti museli mít minimálně 270 hlasů volitelů.\nEugene McCarthy Minnesota dostal 740 460 hlasů voličů tj.0.91% a 0 hlasů volitelů na úřad Prezidenta USA. Ronald Reagan dostal 1 hlas volitelů na úřad Prezidenta USA. \nP- Prezident, VP-Viceprezident\n\nZvolení kandidáti museli mít minimálně 270 hlasů volitelů.\n\nZvolení kandidáti museli mít minimálně 270 hlasů volitelů.\n\nZvolení kandidáti museli mít minimálně 270 hlasů volitelů.\n\nZvolení kandidáti museli mít minimálně 270 hlasů volitelů.\n\nZvolení kandidáti museli mít minimálně 270 hlasů volitelů.\n\nZvolení kandidáti museli mít minimálně 270 hlasů volitelů.\n\nZvolení kandidáti museli obdržet minimálně 270 hlasů volitelů.\n\nZvolení kandidáti museli mít minimálně 270 hlasů volitelů.\n\nZvolení kandidáti musí mít minimálně 270 hlasů volitelů.\n\n\n"}
{"id": "469157", "url": "https://cs.wikipedia.org/wiki?curid=469157", "title": "Námět", "text": "Námět\n\nNámět je označení tématu či předmětu, který slouží tvůrci, umělci, vědci, vynálezci nebo výzkumníkovi jako zdroj inspirace pro jeho tvorbu. Námětem může být jak myšlenka (soustava myšlenek) nebo i jakákoli skutečnost, například jiné umělecké dílo, příběh ze života, faktická událost, konkrétní člověk, osud nějaké osoby atd. \n\nZpracování námětu může být velmi těsné, potom lze zpravidla zkoumat a zvažovat, zdali se jedná o dílo odvozené, nebo velice volné, v tomto případě se obvykle o odvozené dílo nejedná. V jakékoliv lidské tvorbě může působit i více různých námětů současně, námětem nemusí být jen obsah díla, může jím být i jeho forma.\n"}
{"id": "469164", "url": "https://cs.wikipedia.org/wiki?curid=469164", "title": "Eupomatia", "text": "Eupomatia\n\nEupomatia je jediný rod čeledi Eupomatiaceae nižších dvouděložných rostlin z řádu šácholanotvaré (\"Magnoliales\").\n\nZástupci rodu \"Eupomatia\" jsou keře a stromy s jednoduchými střídavými listy. Květy silně vonné, bez okvětí, jehož funkci přebírají hojné bělavé ploché tyčinky. Gyneceum apokarpní, polospodní, v počtu 13 až mnoha plodolistů ponořených do receptákula. Plod je dužnatý a uzavřený v dužnatém receptákulu.\n\nDva druhy jediného rodu, rostoucí na Nové Guineji a při pobřeží východní Austrálie.\n\nSušené plody \"Eupomatia laurina\" se pod jménem bolwarra používají v Austrálii k aromatizování zmrzlin a dalších pokrmů.\n\n"}
{"id": "469182", "url": "https://cs.wikipedia.org/wiki?curid=469182", "title": "Siréna (mytologie)", "text": "Siréna (mytologie)\n\nSirény (řecky Seirénes, Σειρῆνες) jsou bytosti antické mytologie, kouzelné pěvkyně, které svým neodolatelným vábivým zpěvem lákají námořníky ke svému ostrovu, kde jejich loď ztroskotá na útesech. Sirén bylo vždy několik, jejich počet kolísá od dvou do pěti.\n\nSirény jsou prý dcerami Achelóa, boha velké řecké řeky téhož jména, a Múzy tance Terpsichory a původně patřily mezi nymfy bohyně Persefoné. Poté, co ji unesl bůh podsvětí Hádes, Sirény zatrpkly a začaly se mstít na námořnících.\n\nAle možná byly potomky Forkýse a Kétó.\n\nMezi známé hrdiny antické mytologie, kteří se se Sirénami setkali, patří Odysseus a Argonauti. Odysseus při své dlouhé plavbě z trojské války poznal ostrov Sirén dříve, než se dostali na doslech, a proto nařídil svým mužům, aby si zalepili uši voskem a nemohli tak být přilákáni jejich zpěvem. On sám se však neohlušil, pouze se nechal připoutat ke stěžni, a tak jako jediný mohl slyšet jejich líbezný zpěv.\n\nArgonauti byli rovněž lákáni zpěvem Sirén, ale měli s sebou velkého pěvce Orfea, který je ochránil před Sirénami tak, že je svým zpěvem přehlušil.\n\nJejich ostrov bývá situován na různá místa Tyrhénského moře, bývá ztotožňován např. s ostrovy Sorrento nebo Capri.\n\nSirény byly v antice zobrazovány jako napůl ženy, napůl ptáci (podobně jako harpyje). Inspirací jejich vzhledu byli zřejmě někteří mořští ptáci.\n\nPozději, zhruba od 8. století však začaly být zobrazovány i jako ženy s rybím ocasem, tedy mořské panny. Česky se pak někdy označují jako \"ochechule\".\n\nV heraldice bývá siréna zobrazována jako figura položeny s dvěma rybími ocasy a ptačími křídly.\n\n\n\n"}
{"id": "469186", "url": "https://cs.wikipedia.org/wiki?curid=469186", "title": "Rohozno", "text": "Rohozno\n\nRohozno je část města Janovice nad Úhlavou, dříve samostatná vesnice asi 1,5 km od Janovic. V roce 2011 zde trvale žilo 51 obyvatel.\n\nPrvní písemná zmínka o vesnici pochází z roku 1379.\n\nRoku 1379 byla vesnice součástí janovického statku. S ním se pak stala v roce 1839 součástí bystříckého panství. Jméno vsi je odvozeno od slova rohozný (rákosový). Název obce měl zřejmě vyjádřit, že se jednalo o místo zarostlé rákosím.\n\nV roce 1869 žilo v obci 149 obyvatel, v roce 1900 153, v roce 1930 137, v roce 1950 97 a v roce 1970 80 ve 21 domech. V roce 1991 zde žilo 65 obyvatel. K 1.1.2008 měla obec 48 obyvatel.\n\n\n\n"}
{"id": "469189", "url": "https://cs.wikipedia.org/wiki?curid=469189", "title": "Alternative libertaire", "text": "Alternative libertaire\n\nAlternative libertaire (AL) je francouzská anarchistická organizace, která vznikla v roce 1991. Prosazuje hodnoty libertinského komunismu a revolučního syndikalismu. Funguje na bázi federalismu a její aktivisté jsou většinou členy odborových svazů (SUD, CGT, CNT aj.). Vydává měsíčník, který nese stejné jméno jako organizace.\n\nAL spolupracuje s dalšími organizacemi antikapitalistické orientace ve Francii i mezinárodně, je aktivní během stávek a snaží se podporovat a ovlivňovat studentské hnutí.\n"}
{"id": "469191", "url": "https://cs.wikipedia.org/wiki?curid=469191", "title": "Kálvin tér (stanice metra v Budapešti)", "text": "Kálvin tér (stanice metra v Budapešti)\n\nKálvin tér jsou dvě podzemní stanice na linkách M3 a M4 budapešťského metra. Nachází se pod stejnojmenným náměstím Kálvin tér na Malém okruhu. Nachází se na jižním okraji centra Budapešti. V místě je umožněn přestup na tramvajové linky 47, 47B, 48 a 49 a trolejbusovou linku 83.\n\nV budoucnosti se tato stanice stane významným přestupním uzlem mezi linkami M3, M4 a M5 a stávajícími linkami tramvají.\n\nStanice je ražená, uložená je níže než stanice linky M4 v hloubce 28,4m.\nStanice je hloubená z povrchu. Mezi stanicí linky M4 a M3 byl vybudován přímý přestup.\n\n\n"}
{"id": "469212", "url": "https://cs.wikipedia.org/wiki?curid=469212", "title": "Allplan", "text": "Allplan\n\nAllplan je komplexní CAD/AEC/BIM systém pro 2D/3D projektování pozemních staveb, architektury, TZB a vyztužování.\n\n\n\n\n"}
{"id": "469213", "url": "https://cs.wikipedia.org/wiki?curid=469213", "title": "Kostel svatého Víta (Havlíčkova Borová)", "text": "Kostel svatého Víta (Havlíčkova Borová)\n\nŘímskokatolický kostel svatého Víta v Havlíčkově Borové je jednolodní budova, která je obklopena hřbitovem z roku 1856. Je chráněn jako kulturní památka České republiky. V roce 1947 byl stávající hřbitov rozšířen.\n\nPrvní písemné zmínky o stavbě spadají na konec 12. století. Na místě dnešního kostela stála románská kaple, která byla na přelomu 15. a 16. století přestavěna na gotický kostel. V roce 1696 byla přistavěna věž. V barokní oratoři se nacházejí olejové malby, které zobrazují Davida a Ábelovu oběť. V oratoři najdeme také kamennou křtitelnici ze 17. století.\n\nZ kostela byly 21. září 1916 odebrány dva zvony pro válečné účely. Na kostele zůstal pouze nejmenší zvon. V roce 1925 byla uspořádána sbírka na nové zvony, které byly téhož roku namontovány a vysvěceny na jména svatý Vít a svatý Jan Nepomucký.\n\nV roce 1918 byly kvůli válce odebrány píšťaly z varhan.\n"}
{"id": "469215", "url": "https://cs.wikipedia.org/wiki?curid=469215", "title": "Szent Gellért tér (stanice metra v Budapešti)", "text": "Szent Gellért tér (stanice metra v Budapešti)\n\nSzent Gellért tér je podzemní stanice na lince M4 budapešťského metra. Nachází se pod stejnojmenným náměstím Szent Gellért tér na pravém břehu Dunaje na předmostí mostu Szabadság híd v jihozápadní části města na úpatí vrchu Gellért v blízkosti známého luxusního v secesním stylu postaveného hotelu Gellért s termálními lázněmi. V místě se nachází zastávka tramvajové linky č. 19, 41, 47, 47B, 48, 49, 56 a 56A.\n\n\n"}
{"id": "469216", "url": "https://cs.wikipedia.org/wiki?curid=469216", "title": "Siréna (technika)", "text": "Siréna (technika)\n\nSiréna je zařízení, schopné vydávat typický, velmi hlasitý kolísavý zvuk. Slouží k signalizaci nebezpečí. Pevně umístěné sirény slouží k varování při požáru, přírodních nebo průmyslových katastrofách, v době války k vyhlašování leteckých či chemických poplachů.\n\nMobilní sirény jsou instalovány na vozidlech zdravotnické záchranné služby, hasičských nebo jiných zásahových vozidlech.\n\nV případě hrozby nebo vzniku mimořádné události je obyvatelstvo varováno prostřednictvím signálu „Všeobecná výstraha“. Tento signál je vyhlašován kolísavým tónem sirény po dobu 140 sekund a může zaznít třikrát po sobě v přibližně tříminutových intervalech. Pokud se jedná o elektronickou sirénu (tlakové reproduktory nebo např. místní rozhlas zapojený do jednotného systému varování a vyrozumění) je tato všeobecná výstraha doplněná mluvenou informací o povaze nebezpečí (chemická havárie, přívalová vlna, apod.).\n\nDále v České republice existuje ještě signál „Požární poplach“. Tento signál je vyhlašován přerušovaným kolísavým tónem sirény po dobu 1 minuty (25 sekund trvalý tón, 10 sekund přestávka, 25 sekund trvalý tón). Vyhlašuje se pouze za účelem svolání jednotek požární ochrany a nevaruje před nebezpečím. Signál „Požární poplach“ vyhlašovaný elektronickou sirénou napodobuje hlas trubky troubící tón „HO-ŘÍ“, „HO-ŘÍ“ po dobu jedné minuty.\n\nOvěřování provozuschopnosti systému varování a vyrozumění se provádí každou první středu v měsíci ve 12 hodin akustickou zkouškou koncových prvků varování (sirén) zkušebním tónem (nepřerušovaný nekolísavý tón sirény po dobu 140 sekund). V Olomouckém kraji se provádí test provozuschopnosti přibližně o deset minut později, kvůli orloji na olomouckém náměstí.\n\nPovinnost zabezpečit varování obyvatelstva je dána ustanovením § 15 zákona č. 239/2000 Sb., o Integrovaném záchranném systému a změně některých zákonů, ve znění pozdějších předpisů. Vychází z Dodatkového protokolu k Ženevským úmluvám z 12. srpna 1949 článku 61. Základním prostředkem pro vyhlašování varovných signálů jsou poplachové sirény.\n\nV Německu neexistuje jednotná síť sirén napříč celou zemí, ale sirény jsou stále v provozu v některých velkých městech jako Augsburg, Bonn, Cáchy, Darmstadt, Dresden, Duisburg, Düsseldorf, Erlangen, Hagen, Karlsruhe, Kolín nad Rýnem, Krefeld, Mainz, Moers, Pforzheim, Solingen, Saarbrücken, Wiesbaden a Wuppertal. Zkouška sirén probíhá v různých městech v různých termínech.\n\nPoplašný signál „Nebezpečí“ (německy \"Gefahr\") upozorňuje na bezprostřední nebezpečí. Jedná se o 1 minutu trvající nepřerušovaný kolísavý tón.\n\nVarovný signál „Blížící se nebezpečí“ (německy \"Herannahende Gefahr\") slouží k upoutání pozornosti obyvatel, zejména k televiznímu a rozhlasovému zpravodajství týkající se nějaké mimořádné události. Jde o 3 minuty trvající nepřerušovaný a nekolísavý tón.\n\nSignál „Konec nebezpečí“ (německy \"Ende der Gefahr\") informuje o konci mimořádné události. Jde o 1 minutu trvající nepřerušovaný a nekolísavý tón.\n\nZkouška sirén se v Rakousku provádí každou sobotu ve 12 hodin. Zkušební signál je 15 sekund trvající nepřerušovaný a nekolísavý tón. Kromě toho probíhá každou první sobotu v říjnu zkouška sirén, během níž zní po sobě zkušební, varovný a poplašný signál a signál konce nebezpečí.\n\nSignál „Požární poplach“ (německy \"Feuerwehralarm\") slouží ke svolání požárních jednotek a jde o tři 15 sekund trvající nepřerušované a nekolísavé tóny se 7 sekundovou pauzou mezi každým z nich.\n\nNa Slovensku existují dva poplašné signály. Signál „Všeobecné ohrožení“ (slovensky \"Všeobecné ohrozenie\") je dvouminutový kolísavý tón. Signál „Ohrožení vodou“ (slovensky \"Ohrozenie vodou\") je šestiminutový nepřerušovaný a nekolísavý tón. Konec ohrožení je signalizován dvouminutovým nepřerušovaným a nekolísavým tónem.\n\nZkouška sirén se koná každý druhý pátek v měsíci ve 12.00 hodin signálem, který se opakuje třikrát, přičemž po každé hlasitěji „Pozor, skúška sirén!“.\n\nSignál „Všeobecná výstraha“ (německy \"Allgemeiner Alarm\") je 1 minutu trvající pravidelný stoupající a klesající tón, který se po 2 minutové pauze opakuje.\n\n„Vodní poplach“ (německy \"Wasseralarm\") se skládá z dvanácti 20 sekund trvajících nepřerušovaných nekolísavých tónů oddělených 10 sekundovými pauzami.\n\nZkoušky sirén probíhají ve Švýcarsku každou první středu v únoru mezi 13.30 a 15.00 hod.\n\n\n"}
{"id": "469220", "url": "https://cs.wikipedia.org/wiki?curid=469220", "title": "Móricz Zsigmond körtér (stanice metra v Budapešti)", "text": "Móricz Zsigmond körtér (stanice metra v Budapešti)\n\nMóricz Zsigmond körtér je podzemní stanice na lince M4 budapešťského metra. Nachází se pod stejnojmenným náměstím Móricz Zsigmond körtér v jihozápadní části města na úpatí vrchu Gellért. Náměstí je významným uzlem veřejné dopravy v této části města. Z náměstí vychází několik tramvajových linek, mj. i okružní linka č. 6.\n\n\nStanice byla uvedena do provozu 28. března 2014\n\nLinky 6, 17, 19, 41, 47, 47B, 48, 49, 56, 56A, 61\nLinky 7, 27, 33, 114, 213, 214, 240\n\n"}
{"id": "469221", "url": "https://cs.wikipedia.org/wiki?curid=469221", "title": "Doprava v New Yorku", "text": "Doprava v New Yorku\n\nDoprava v New Yorku, největším městě Spojených států, je souhrou několika složitých systémů infrastruktury. Kromě osobní dopravy zde funguje mnoho prostředků veřejné dopravy – železnice, metro, autobusy, taxi a lanová dráha.\n\nNewyorská síť metra (angl. \"New York City Subway\") je nejrozsáhlejší na světě s 469 stanicemi na 26 linkách a patří i k nejstarším na světě, v jejích tunelech bylo poprvé použito mechanické větrání. Značné stáří sítě spolu s velkou zátěží se odráží na funkčnosti a spolehlivosti, přičemž na opravy není dostatek finančních prostředků.\n\nSystém pozemních komunikací v New Yorku je rozsáhlý a složitý; silnice ve městě měří celkem asi 10 200 km. V New Yorku se nachází mimo jiné i nejdelší visutý most ve Spojených státech (\"Verrazano-Narrows Bridge\") a první mechanicky větraný tunel na světě (\"Holland Tunnel\").\n\nNewyorské autobusové a železniční společnosti disponují největším vozovým parkem v Severní Americe. Železniční síť, která spojuje Connecticut a New Jersey s New Yorkem, má více než 250 stanic na 20 linkách.\n\nV New Yorku (tehdy ještě jako holandská kolonie Nový Amsterodam) se první cesty začínají objevovat v 17. století, první betonová cesta byla postavena v roce 1658, nechal ji postavit Peter Stuyvesant. Největší rozvoj doprava prodělala v 19. století, např. byl postaven první most spojující Manhattan a Brooklyn – Brooklynský most.\n\nMěsto zásadně změnila tzv. druhá průmyslová revoluce. Nové přístavy byly stavěny neúnosně rychle a v roce 1904 bylo spuštěna první stanice metra. A jak se začala stále více rozvíjet automobilová doprava, prodělalo město další výraznou změnu. Bylo to otevření Hollandova tunelu v roce 1927. Většinu – 669 km (416 mil) cest a 7 mostů – navrhl architekt Robert Moses.\n\nZatímco 85 % američanů dojíždí do práce automobilem, newyorčané používají městskou hromadnou dopravu. Podle průzkumů z roku 2006 ji k cestě do práce volí 54,2 % obyvatel. Přibližně třetina amerických uživatelů hromadné dopravy a dvě třetiny uživatelů železnice žijí v New Yorku nebo jeho předměstích. Více než polovina newyorských domácností (54 %) vůbec nevlastní automobil (nejvíce je to na Manhattanu, kolem 75 %) zatímco celonárodní průměr je 8 %. Také průměrná doba dojíždění, 39 minut, je vyšší než v ostatních městech USA.\n\nVýjimečné využívání veřejné dopravy z New Yorku činí jedno z nejekologičtějších měst ve Spojených státech. Spotřeba benzínu ve městě je dnes na úrovni celostátní průměr v roce 1920. New York v roce 2006 na pohonných hmotách ušetřil přes 6 miliard litrů ropy a 4,6 miliardy dolarů.\n\nDo práce se v New Yorku jezdí především metrem (32 %), vlastní dopravou (25 %), autobusem (14 %), vlakem (8 %); 8 % lidí chodí pěšky, 6 % volí spolujízdu, 1 % si zavolá taxi, 0,4 % jezdí na kole a 0,4 % lodí.\n\nV New Yorku je zaměstnaných 3,7 milionu osob, nejvíce na Manhattanu, 56 %. Z toho 30% na Manhattan dojíždí, z toho 17 % pochází z Queensu, 16 % z Brooklynu, 8 % z Bronxu, a 2,5 % ze Staten Islandu. Další 4,5 % dojíždí z Nassau County a 2 % ze Suffolk County na Long Islandu, 4 % z Westchester County, 5 % dojíždět z Bergenu a okolo řeku Hudson v New Jersey a někteří dojíždějící pochází z hrabství Fairfield v Connecticutu, někteří Newyorčané zase dojíždějí na předměstí, 3% do Nassau County, 1,5% do Westchester County, 0,7 % do Hudson County, 0,6 % do Bergen County, 0,5 % na Suffolk County atd.\n\nZdaleka nejpoužívanějším způsobem dopravy v New Yorku je kolejová doprava. Newyorská železniční síť je jedna z nejrozsáhlejších a nejstarších v Severní Americe. Provoz systému zajišťuje několik vládních agentur. O největší část se stará \"Metropolitan Transportation Authority (MTA)\", která kromě metra a autobusů také provozuje dvě ze tří sítí příměstské železnice.\n\nPočet cestujících MTA v letech 1995–2005 vzrostl o 36 %, tedy o dost rychleji, než populace. V září 2006 cestovalo v průměrný pracovní den metrem společnosti MTA přes 5 milionů lidí, autobusy MTA použily další více než 2 miliony lidí.\n\nNewyorské metro se pyšní nejdelším systémem linek a stanic na světě (1056 km tj. 656 mil), čtvrté největší, co se týče počtu převezených lidí (v roce 2005 to bylo cca 1,4 miliardy lidí, a druhé nejstarší metro v USA (starší už je jen metro v Bostonu). V roce 2002 průměrně za den metrem cestovalo 4,8 milionu lidí a zatím nejvyšší denní průměr je ze září 2005, kdy jej použilo 7,5 milionu lidí. Newyorský život je proto na metru velmi závislý.\n\nLidé na zaplacení jízdenky nejčastěji používají tzv. MetroCards, ty se dají použít k platbě v dalších linkách autobusů a tramvají. MetroCards fungují jako klasické kreditní karty, peníze jsou na kartě uloženy v elektronické podobě a již zcela nahradily žetony, které se k platbě používaly v minulosti.\nPort Authority Trans-Hudson (PATH) je systém, který spojuje Manhattan, Jersey City, Hoboken, Harrison a Newark v New Jersey. Každý den se jím projede 240 000 cestujících na čtyřech linkách. Přestože některé stanice PATH jsou v New Yorku a Newarku velmi blízko stanic metra (v New Jersey jsou blízko Hudson-Bergen Light Rail), zatím nejsou k dispozici žádné volné přechody mezi nimi. Systém PATH měří 22,2 km (13,8 mil). Stejně jako klasické Newyorské metro je PATH v provozu 24 hodin denně. Byl otevřen v roce 1908 jako Hudson a Manhattan Railroad a od roku 1962 jej provozuje Port Authority of New York a New Jersey.\n\nNew York je jedním z nejdůležitějších železničních uzlů USA. Jen do tzv. tri-state region (státy New York, New Jersey a Connecticut) z něj jezdí vlaky na 20 linkách do více než 250 stanic a za rok jím projede přes 150 milionů cestujících. Na Manhattanu se nacházejí dvě nejrušnější nádraží ve Spojených státech, Penn Station a Grand Central Terminal.\n\nV New Yorku sveze 5900 autobusů na 200 stanicích a 30 linkách každý den přes 2 miliony cestujících. Nejvíce (cca 80%) autobusů provozuje Metropolitan Transportation Authority. V New Yorku jezdí většina autobusů na zemní plyn, nebo hybridní pohon, je jich tu nejvíce v celých Spojených státech. Autobusy jsou označeny číslem a písmeny označující čtvrť, ve které se vozidlo pohybuje (B – Brooklyn, Bx – Bronx, M – Manhattan, Q – Queens a S – Staten Island).\n\nVe městě se také nachází nejfrekventovanější autobusové nádraží ve Spojených státech, The Port Authority Bus Terminal, leží blízko Times Square. Terminál je používán především pro mezistátní autobusové spoje, příměstské a vnitrostátní linky.\nAsi 48 % lidí vlastní v New Yorku auto, ale méně než 30 % jej používá k dojíždění do práce, většina považuje (hlavně kvůli dopravním zácpám) za pohodlnější, levnější a rychlejší MHD. Pro zmenšení počtu zácep a ulehčení dopravy navrhoval v roce 2007 starosta Michael Bloomberg zpoplatnění vstupu aut na Manhattan od 6:00 ráno do 6:00 večer. Tento návrh však neprošel.\n\nPodle návrhu měly být zpoplatněny dálnice na okraji měst pouze pro normální automobily, nikoli však pro autobusy, taxi a automobily pro handicapované nebo z půjčoven.\n\nV New Yorku se nachází nejčastěji používaný trajekt v USA, \"Staten Island Ferry\". Který každoročně na 8,4 km dlouhé trase mezi Staten Islandem a Lower Manhattanem sveze 19 milionů lidí. Trajekt jezdí 24 hodin denně a 365 dní v roce, jedna cesta trvá cca 20 minut. Od roku 1997 je jedna cesta pro člověka nebo cyklistu zdarma, pokud se člověk nalodí s autem musí zaplatit 3 $. Jízda trajektem je oblíbená také u turistů, jelikož je z něj překrásný výhled na Lower Manhattan a Sochu Svobody.\n\nVe městě operuje 13 087 taxíků a v půjčovnách stojí více než 40 000 aut. Pro vozidla taxislužby je charakteristická zářivě žlutá barva.\n\nTaxíky jsou provozovány soukromými společnostmi a licence vydává New York City Taxi a Limousine Commission. Podle světel na střeše se dá poznat, zda je taxi volné nebo obsazené. Když svítí, je prázdné. Když číslo nesvítí, je auto obsazené.\n\nV roce 2005 se ve městě poprvé objevil návrh na nahrazení současných plně benzinových, nebo naftových taxíků za hybridní nebo elektrická vozidla. V květnu 2007 přišel starosta Michael Bloomberg, s návrhem, že by se taxíky mohly totálně vyměnit do pěti let, celý program změny vedl ke snížení emisí oxidu uhličitého a nákladů na palivo.\nJízda na kole se ve městě stává čím dál populárnějším dopravním prostředkem. V roce 2005 se tam nacházelo 680 km cyklostezek do roku 2030 by se to mělo zvětšit na 2900 km. Asi 500 lidí se živí vozením obyvatel po městech na vozítku jménem rikša a v roce 2005 se takto projel asi 1 milion lidí. Nicméně, městská rada v roce 2007 hlasovala o jejich omezení, chtěli vydat pouze 325 licencí. Ve městě se také každoročně koná největší cyklistická událost ve Spojených státech (rekreační, ne závodní), Five Boro Bike Tour, Ve kterém 30 000 cyklistů jede přes městské čtvrtě 65 km.\n\nZpůsob dopravy pěšky a na kole využívá 21% Newyorčanů a národní průměr je zhruba 8%. V roce 2000 New Yorku chodilo pěšky do práce: 517 290 lidí, což je 5,6%. Pro srovnání např. v Bostonu je to 119 294 lidí, což je 4,1%.\n\nVe městě existuje několik typů polo-formální dopravy, např. mikrobus nebo chinesse van. Mikrobusy se používají hlavně v Brooklynu Queensu a Bronxu. V roce 2006 začal newyorská radnice diskutovat o větší regulaci odvětví, včetně požadavku, aby všechny vozy byly natřeny zvláštní barvou a daly snáze rozpoznat, podobně jako Public light bus v Hongkongu. Vozy mohou cestujícího vyzvednout úplně kdekoliv a platba se provádí na konci cesty, podobně jako u taxi.\n\nLanovka byla postavena v roce 1976. Byla zamýšlena jako dočasný projekt, dokud se na Rooseveltově ostrově nepostaví metro. Nicméně po jeho dostavění v roce 1989 byla kvůli vysoké popularitě ponechána.\n\nSpravuje ji Roosevelt Island Operating Corp (RIOC). Každá kabina má kapacitu 125 lidí a jedna jízda trvá asi 5 minut. V roce 2006 byl provoz na 6 měsíců kvůli závažné poruše přerušen.\n\nVe městě je jeden z nejslavnějších a nejstarších mostů na světě, Brooklynský most, jeho charakteristikou je, že otvor pro silnice ve věžích má tvar gotických lomených oblouků a diagonálně pověšené nosné dráty. Po dokončení byl se svou délkou cca 1800 m na nějakou dobu nejdelším mostem na světě. Přes East river se klenou ještě další dva slavné mosty, Williamsburg Bridge a Manhattan Bridge. Další známý most, Verrazano-Narrows Bridge, jehož věže jsou ve výšce asi 200 m a jsou od sebe 1300 m vzdálené a jedna věž je o 38 mm (kvůli zakřivení planety) posunutá od druhé věže (zkrátka nejsou rovnoběžné), spojuje Staten Island a Manhattan.\n\nNewyorští architekti byli průkopníky ve stavbě dopravních tunelů. U podvodního Hollandova tunelu zde bylo poprvé na světě použito mechanické větrání. Nachází se tady nejfrekventovanější tunel na Zemi, 2,4 km dlouhý Lincolnův tunel spojující Weehawken v New Jersey a Manhattan. Jedná se o podvodní tunel ležící na dně řeky Hudson. Každý den jím projede 120 000 aut. Ve městě je taky nejdelší podvodní tunel v celé severní Americe, 2 779 metrů dlouhý Brooklyn-Battery Tunnel.\n\nNew York je nejdůležitější a nejfrekventovanější letecká křižovatka ve Spojených státech, v roce 2005 bylo na městských letištích odbaveno 100 milionů lidí.\n\nTři nejdůležitější civilní letiště ve městě jsou: Letiště Johna F. Kennedyho (JFK), Newark a Letiště LaGuardia; dále se zde nachází armádní letiště Teterboro. Letiště JFK a Newark slouží k mezinárodním a vnitrostátním letům na dlouhou vzdálenost. V roce 2004 letadla z těchto dvou letišť přepravila čtvrtinu všech Američanů, kteří letěli mimo USA. LaGuardia slouží hlavně na krátké vzdálenosti a vnitrostátní lety.\n\nNa letiště JFK létá kolem 100 aerolinek z více než 50 zemí. Nachází se u Jamaica Bay poblíž Howard Beach, asi 19 km východně od centra Manhattanu.\nNejstarší letiště je Newark, jež je pátým nejrušnějším mezinárodním letištěm v USA.\n\nNásledující výčet obsahuje několik přednesených návrhů nebo ty, o kterých už je rozhodnuto a teprve budou realizovány.\n\n"}
{"id": "469222", "url": "https://cs.wikipedia.org/wiki?curid=469222", "title": "Bitva o Malajsii", "text": "Bitva o Malajsii\n\nBitva o Malajsii se odehrála na počátku druhé světové války mezi 8. prosincem 1941 a 31. lednem 1942 v jihovýchodní Asii. Aby se Japonsko dostalo k bohatým nerostným nalezištím jihovýchodní Asie, zaútočily početně slabší japonské invazní jednotky na kolonii Britské Malajsko bráněnou spojenci. Jednalo se o první část japonského plánu expanze na jih, která byla završena pádem Singapuru a která skončila pro malajské, britské, indické a australské síly bránící Malajský poloostrov katastrofou.\n\n25. armádě velel generálporučík Tomojuki Jamašita.\nNáležely k ní:\n\nDále 4 průzkumné roty, 9 samostatných rot ženistů, 3 pontonové roty, 3 roty ženistů s prefabrikovanými mostními díly, spojaři, 4 pluky železničních ženistů, 2 prapory útočných jednotek s 24 minomety a zásobovací a týlové jednotky.\n\nDohromady šlo o 60 000 mužů (údaje o počtu vojáků se mění, někde se uvádí i 70 000 mužů), dělostřelectvo mělo 400 děl a minometů, tanků a obrněných aut měli Japonci 120.\nK tomu měli Japonci k dispozici 600 letadel.\n\nVrchní velitel generálporučík Arthur Percival.\nŠlo o 3. armádní sbor pod velením generálporučíka Heatha.\nSkládal se z:\n\nNámořní Svaz Z, který byl do Singapuru vyslán před japonskou agresí, čítal 1 bitevní loď (HMS Prince of Wales), 1 bitevní křižník (HMS Repulse), 5 torpédoborců, 2 korvety a 4 ponorky.\n\nDohromady to bylo přes 100 000 britských, indických, malajských a australských vojáků, na 1000 děl a minometů, 250 obrněných aut. Dále 100 stíhaček, 130 bombardérů a 50 průzkumných letadel.\n\nPercival dále žádal ještě před japonským útokem vyslání 350 letounů, 48 praporů pěchoty a dvou tankových pluků. Jenže větší prioritou pro Brity byla válka v Africe a obrana samotné Británie, takže Percival nedostal skoro nic. Byl jen vyslán již zmíněný svaz Z jako námořní ochrana, protože se věřilo jen v útok od moře.\n\nKdyž se to shrne, tak spojenecké síly zde měly dvojnásobnou převahu v lidech, měli více obrněných aut, dále více munice a potravin a nákladních aut. Japonci měli však více letadel a tanků, což se ukázalo jako rozhodující.\n\nProtože Japonci neměli moc dokonalé mapy Malajska, museli být posláni zvědové, kteří poskytli důležité informace o terénu a postavení britské obrany. Britové měli také problémy s mapami a britští vojáci nebyli připraveni na boj v džungli a měli potíže se v Malajsku orientovat. Dále měli Britové špatnou výstroj a měli špatný výcvik. Svou roli také sehrálo podceňování Japonců.\n\nJaponci na tom byli lépe. Byli vycvičeni právě pro boj v těžkém terénu, důstojníci byli zvyklí na nedokonalé mapy, japonští vojáci byli daleko odvážnější a klidně pokládali svůj život za svého císaře. Japonci sice nikdy nebojovali v džungli, ale neměli s tím příliš velké problémy.\n\nGenerál Percival správně odhadl, že japonská invaze bude u přístavu Singora a Pattani v Thajsku a Kota Bharu v Malajsku. Vedly odtud totiž důležité silnice na jih k Singapuru. Byl proto vypracován plán Matador, který počítal s japonským útokem nejpozději do 10. prosince. V případě japonské agrese měla být nasazena 11. indická divize. Ta měla zaútočit na pláže u Singory a Pattani. Indičtí vojáci 11. divize měli buď srazit nepřítele do moře, nebo alespoň zpomalit jeho postup obsazením důležitých silnic. Byly určeny dvě skupiny. První, která se skládala ze dvou indických rot, roty ženistů a protitankové baterie, pod velením majora Andrewse se měla přesunout z Changlunu po silnici do Singory a udeřit na vyloďující se Japonce. Druhá skupina měla zablokovat silnici z Pattani do městečka Kroh, kde měla čekat na posily.\n\nMatador dále počítal s vyloděním Japonců na šíji Kra. Plán Matador měl řídit Brooke-Popham.\n\nPlán Matador měl však své chyby. Spojenecké jednotky totiž musely vstoupit do Siamu (Thajsko), aby zabránily japonskému postupu z Pattani a Singory do Malajska. Tím by porušili thajskou neutralitu, což Britové samozřejmě nechtěli. Dále byla chyba v již zmiňovaném podcenění nepřítele, protože skupiny, které byly určeny na odražení Japonců, byly příliš slabé.\n\nJaponci tedy měli v plánu zaútočit na Pattani, Singoru a Kota Bharu najednou a zároveň udeřit z Indočíny do Thajska a Malajska. Japonci k tomu ještě tajně vyjednávali s předsedou siamské vlády Pibulem Songgramenem.\n\nNa jihu Siamu bylo i pár japonských jednotek v siamských uniformách, kde měli zajistit silnice vedoucí ze Singory a Pattani do Malajska. Jednotky v Indočíně měly rychle podpořit výsadkové jednotky. Cestou měly dobýt Bangkok, kde měl japonský velitel předložit Pibulovi smlouvu o míru a vzájemné pomoci.\n\nV 5 hodin 30 minut ráno 4. prosince tokijského času vyrazilo 19 transportních plavidel se 17 000 vojáky k vylodění v Singoře, Pattani a Kota Bharu. Zbytek 25. armády byl připraven v Indočíně, aby co nejrychleji přispěchali na pomoc vyloděným jednotkám.\n\nBritští zpravodajové ten den ohlásili, že japonský konvoj opustil Saigon a že míří do Siamského zálivu. Dokonce bylo ohlášeno, že Thajci staví zátarasy na silnicích vedoucích ze Singory a Pattani směrem na jih a že thajská vláda žádala Japonce o vylodění nejen u šíji Kra, ale i u Kota Bharu. Maršál Brooke-Popham se musel vyhnout konfliktům s Thajci. Po tom, co byl 6. 12. spatřen japonský konvoj, byl vyhlášen stav pohotovosti a 3 indické prapory 11. divize byly připraveny zahájit plán Matador. Brooke-Popham se však rozhodl nejprve vyslat průzkumné letadlo a pak rozhodnout, jestli Matador provést nebo ne. Průzkumná Catalina se však nevrátila, byla totiž sestřelena a její posádka zahynula – byli to první padlí ve válce v Pacifiku. Po schůzce s Percivalem se Brooke-Popham rozhodl operaci Matador odložit.\n\nJaponské loďstvo se zatím přibližovalo k Malajskému poloostrovu.\n\nOsmého prosince tokijského času 25. armáda začala s vyloďováním vojsk v Malajsku a Thajsku. Výsadkovou operaci řídil viceadmirál Ózawa, velitel jižního expedičního loďstva. Dopravní lodě s vojáky doprovázela 3. eskadra torpédoborců pod velením kontradmirála Hašimota, skládající se z křižníku Sendai a 15 torpédoborců.\n\nNa plážích u Singory se vylodila japonská 5. divize. Jejich vylodění bylo ztíženo neklidným mořem. Po půlnoci se japonské jednotky začaly vyloďovat. Siamští vojáci sice vzdorovali, ale japonské jednotky je brzy umlčely. Japonci měli během vylodění 20 mrtvých a asi 20 zraněných.\n\nU Pattani, asi 100 km od Singory, se vylodil 4. pluk 5. divize. Jejich úkol byl obsadit silnici vedoucí z Pattani k hornímu toku řeky Perak a odtud až k Malajsku. Zde narazili Japonci na menší odpor siamských jednotek, ale Japonci ho záhy zlomili. Po dobytí letiště u Pattani japonští technici připravili letiště pro japonské využití.\n\nKe Kota Bharu, ležící na severu Malajska poblíž hranic s Thajskem, mířily tři transportní lodě a s nimi plul křižník Sendai a 4 torpédoborce, které začaly bombardovat britské pozice. V transportních lodích bylo připraveno na 5000 japonských vojáků k vylodění a dobytí letiště. Šlo o 56. pěší pluk, baterie horských děl, baterie rychlopalných děl, ženijní roty, spojovací a zdravotní čety patřící k 18. divizi. Proti těmto jednotkám stála 8. brigáda 9. indické divize. Letiště bylo dobře zásobené a opevněné.\n\nVyloďující se Japonce přivítala palba indických vojáků. Proti japonským transportním lodím vzlétlo několik australských bombardérů typu Hudson, které zasáhly dvě japonské lodě. Hudsony nevydržely příliš dlouho. Sice vyřadily dvě lodě, ale při souboji s japonskými zery neuspěly a byly zničeny. Dále byla některá letadla zničena přímo na zemi palbou torpédoborců.\n\nBoj s indickými jednotkami trval několik hodin. Japoncům se však podařilo, většinou sebevražednými útoky, zlikvidovat bunkry a kulometná hnízda a potom úderem pěchoty s podporou dělostřelectva a minomety prorazit indickou obranu.\n\nBrity zachvátil zmatek a nervozita. Brooke-Popham dal rozkaz zahájit operaci Matador. Plán byl však pozměněn. Severní skupina místo proniknutí k Singoře dostala za úkol zablokovat silnici ze Siamu u důležitého železničního uzlu Hoad-yai. Tím měl být získán čas pro zničení železnice do provincie Perlis a silnice do Jitry a také ke zničení všech mostů. Druhá skupina měla hájit silnici Kroh-Pattani.\n\nElitní císařská divize mezitím 8. prosince zahájila postup z Indočíny do Siamu (nebo Thajska, jak chcete) a postupovala na Bangkok. Do cesty se jim však postavili Siamci a došlo k bojům. Boje byly nakonec brzy ukončeny. Smlouva mezi Pibulem a japonským velvyslancem Cubogamim byla podepsána 11. prosince a Siam tím vstoupil do Paktu tří.\n\nJaponci měli během vylodění asi 350 mrtvých a asi 700 raněných a byly potopeny dvě dopravní lodě. Ale úkoly byly splněny, předmostí byla uhájena. Spojenecké letectvo na severu poloostrova přestalo existovat a Japonci získali nadvládu ve vzduchu. Takže mohl být zahájen postup na jih Malajského poloostrova až k Singapuru.\n\nSvaz Z pod velením admirála Phillipse doplul na začátku prosince do Singapuru. O jeho přítomnosti se Japonci dozvěděli a proto pochopili, že jej musí zničit dříve, než bude moci napadnout invazní síly. Dne 8. prosince svaz vyplul, aby napadl japonské jednotky vyloďující se u Singory. Následujícího dne byl ale svaz zpozorován Japonci a během noci na 10. prosince se Phillips rozhodl k návratu do Singapuru. Následujícího dne byl ale v 11:13 svaz napaden první ze tří vln bombardérů. \"Repulse\" byl zasažen nejprve bombou do hangáru a pak 4 torpédy a ve 12:23 se potopil i s 513 námořníky na palubě. \"Prince of Wales\" byl zasažen bombou a 6 torpédy a potopil se ve 13:18 i s viceadmirálem Phillipsem a dalšími 326 námořníky na palubě. Zbylé námořníky zachránily torpédoborce. Japonci při náletu ztratili pouze 1 bombardér G3M2 a 2 bombardéry G4M1.\n\nPo zajištění předmostí a obsazení Bangkoku v Siamu se začali Japonci připravovat na úder dál na jih. Japonská taktika spočívala v obchvatu a obklíčení obranné linie. Díky tomu dokázali Japonci porazit daleko silnějšího protivníka. Ze Singory zamířil průzkumný prapor pod velením plukovníka Saekiho na jih k malajské hranici, překročil řeku Perak a spojil se s invazními jednotkami a spolu s brigádou generálmajora Kawamury měly zničit britskou obrannou linii u Jitry. Po boku Saekiho šel také plukovník Cudži, náčelník štábu 25. armády a hlavní plánovač malajského tažení.\n\nLinii u Jitry bránila indická 11. divize pod velením brigádního generála Murraye-Lyona.\nObrana však nevypadala příliš uspokojivě. Zákopy a bunkry byly zaplaveny vodou, miny ležely na hromadách a nikde žádná telefonní síť. To kvůli monzunovým dešťům. Indové tedy měli plné ruce práce.\n\nJaponský předvoj mířil dále bez vážnějších potíží. 10. prosince dobyli Japonci Changlun, Asun a prolomili obranu pandžábských střelců. Prapor v čele se Saekim a Cudžim mířil až k obranné linii u Jitry. Prapor měl sílu 500 mužů a 30 lehkých tanků. Panžábové byli zahnáni tanky. Dále Japonci narazili na obrannou linii Gurkhů. Jejich pozice japonské jednotky obešly džunglí a zaútočili z týlu. Po tvrdém boji Japonci zvítězili. Stejně dopadaly další obranné linie, na které Japonci narazili.\n\nJaponský postup byl bleskový. 11. prosince jednotky 25. armády obsadily hlavní město Malajska Kuala Lumpur a jednotky 5. divize dokázaly prorazit zhruba uprostřed obrannou linii u Jitry a pozici drželi až do dalšího dne, kdy dorazily japonské posily o síle asi 10 000 mužů a zatlačili spojenecké vojáky na ústup.\n\nBritové se snažili Japonce zpomalit ničením mostů, ale Japonci (hlavně plukovník Cudži) vymysleli taktiku průzkumného praporu, která spočívala v tom, že ženisté, které kryla pěchota, opravovali most vyhozený do povětří, zatímco dělostřelectvo bombardovalo nepřátelské dělostřelecké pozice. Po dokončení opravy mostu udeřila pěchota a tanky a bleskově museli obsadit další most dříve, než bude též vyhozen do povětří.\n\nBritové se kvůli vynikajícím japonským schopnostem museli stahovat pořád dál na jih. Japonci se zmocňovali nákladních aut, obrněných vozidel, děl, munice a potravin, které Britové zanechávali na svých pozicích. Britové ustoupili od letiště Alor Star a přenechali zde střelivo, palivo a vozidla a letiště bylo brzy ovládnuto Japonci. Britové ustoupili až do obranné linie u Gurunu. Tahle obranná linie skončila stejně jako linie u Jitry. Japonci obchvaty džunglí nutili britsko-indické jednotky k ústupu. 17. prosince Japonci obsadili přístav Nenang na západním pobřeží Malajska a tím získali leteckou kontrolu nad Malackým průlivem, kudy proudily posily do Singapuru. Po tomto japonském vítězství se spojenecké posily do Singapuru dostávaly jedině Sundským průlivem mezi Sumatrou a Jávou, ostrovy Nizozemské Východní Indie.\n\n18. prosince se Britové stáhli za řeku Krian a začali evakuovat vojska z ostrova Penang. Ovšem japonské letectvo neustále dokazovalo svojí existenci a nedopřávalo britským a indickým vojákům klid.\n\nNa konci prosince se vrchním velitelem sil na Dálném východě stal Sir Archibald Wavell. Spolu s Percivalem vymýšleli, co dál s Japonci. Poznali, že spojenecká vojska jsou ve špatném stavu. Do Singapuru proto dorazily posily, například 50 stíhaček typu Hurrican, ovšem Percival měl k dispozici jen 24 pilotů, kteří však nikdy nelétali v malajských podmínkách. Dále dorazila 18. britská divize.\n\nJaponci 1. ledna porazili 22. indickou brigádu 9. divize u Kuantanu a zmocnili se města a letiště. Odtud už Japonci byli 250 km od Singapuru. Potom dále postupovali dvěma proudy po východním a západním pobřeží poloostrova.\n\nJaponci 2. ledna obsadili pobřežní město Endau, odkud ohrožovali britské pozice u Mersingu, kde byla poslední britská obranná linie v Malajsku. V Endau se však Japonci zastavili, neboť na dobytí Mersingu neměli dostatek sil. Navíc 15. ledna britské letectvo napadlo japonský konvoj a způsobilo těžké ztráty. Až 26. ledna k Japoncům v Endau plul konvoj s posilami. Britové se o tom konvoji dozvěděli a rozhodli se, že mu zabrání v posílení Japonců. Pokud by Japonci dobyli poslední obrannou linii, už by jim nic nebránilo v dobytí samotného Singapuru. Proto byla vyslána letadla ze Singapuru a ze Sumatry. Letadla však byla zahnána na útěk.\nBritové se ještě pokusili nasadit válečné lodě. Byly vyslány dva staré torpédoborce, Thanet a Vampire. Ty však byly odraženy japonským křižníkem Sendai a 5 torpédoborci. Japonci pak v klidu postupovali dál až k Džohorské úžině.\n\nV lednu se k boji dostali konečně Australané, kteří do té doby cvičili a připravovali se na střetnutí s Japonci. Australané dostali za úkol zaujmout obranu u řeky Muar, aby kryli ústup britských jednotek. Australští vojáci se dobře uplatnili při boji u Sungei Muar. Australané užívali podobné taktiky jako Japonci, z džungle útočili na hlavní japonské síly, což způsobovalo Japoncům těžké ztráty.\n\nBěhem tažení Malajskem došlo k hádce mezi Jamašitou a Tsujim o dalším postupu. Tsuji prosazoval útok v plné síle po silnici směrem k Džohorské úžině. Jamašita však dále chtěl postupovat stejným způsobem a to obchvaty džunglí. Tsuji nabídl rezignaci, ale byl odmítnut. Tsuji pak Jamašitu v Tokiu očernil, což způsobilo nepřízeň ze strany japonského císaře Hirohita, který po Singapuru poslal Jamašitu do Mandžuska.\n\nI přes rychlý postup japonských jednotek nedal generál Percival postavit obrannou linii na severu ostrova. Generálporučík Percival se však bránil tvrzením, že stavba obranných zařízení by mohla mít neblahý vliv na morálku civilního obyvatelstva v Singapuru. I generál Wavell si ztěžoval a informoval o tom W. Churchilla. Ten vydal nařízení, aby byla zajištěna obrana severní části ostrova. Percival ale neustoupil od svého tvrzení, že by to mělo špatný vliv na civilní obyvatelstvo.\n\n31. ledna Japonci konečně dorazili na břeh Džohorské úžiny, oddělující nejjižnější výběžek poloostrova od ostrova Singapur. Prvního února 1942 se stáhly úplně poslední spojenecké jednotky z Malajska na Singapur. V 8.00 téhož dne ráno Britové zničili masivní hráz, která spojovala ostrov Singapur s Malajským poloostrovem. To ovšem Japonce nezastavilo.\n\nMalajsie byla dobyta, a tak mohli Jamašitovi vojáci udeřit na Singapur.\n\n"}
{"id": "469227", "url": "https://cs.wikipedia.org/wiki?curid=469227", "title": "Poplašné zařízení", "text": "Poplašné zařízení\n\nPoplašné zařízení neboli alarm je zařízení které vizuálně nebo/a akusticky vyhlašuje poplach, dává na vědomí, že nastaly nějaké potíže nebo došlo ke splnění sledované podmínky.\n\nMůže se jednat o \n\n\n"}
{"id": "469231", "url": "https://cs.wikipedia.org/wiki?curid=469231", "title": "Natália de Lemény Makedonová", "text": "Natália de Lemény Makedonová\n\nNatália de Lemény Makedonová (17. července 1950 Bratislava - 4. prosince 1998 Slovenská Ľupča) byla slovenská publicistka, spisovatelka a vydavatelka.\n"}
{"id": "469236", "url": "https://cs.wikipedia.org/wiki?curid=469236", "title": "Lov na umělou mušku", "text": "Lov na umělou mušku\n\nLov na umělou mušku je rybolovný způsob. \n\nNa umělou mušku lze lovit na rybářských revírech mimopstruhových i pstruhových. Při lovu je dovoleno použít jen 1 udici, která je při lovu držena v ruce; jiná udice není nastražena. Na udici jsou nejvýše 3 návazce s jednoduchými háčky. Nástraha je nahazována pomocí muškařské šňůry speciálním muškařským prutem nebo je nahazována klasickým prutem použitím vlasce, kdy nosnou funkci zabezpečuje kulové nebo jiné plovátko, popřípadě jiná zátěž. Za umělou mušku se považuje nástraha imitující hmyz nebo jiné organizmy. Nástrahu není dovoleno vybavovat doplňky, které svým pohybem zvyšují dráždivost pro ryby, například rotující plíšek nebo vrtulka.\n\nUvedený rybolovný způsob definuje zákon a Rybářský řád. Tento způsob je někdy nesprávně jmenován jako muškaření, které však ve smyslu Rybářského řádu jako nástrahu umožňuje použít živý nebo mrtvý hmyz. Muškařením lze lovit jen na mimopstruhových vodách.\n"}
{"id": "469237", "url": "https://cs.wikipedia.org/wiki?curid=469237", "title": "Muškátovníkovité", "text": "Muškátovníkovité\n\nMuškátovníkovité (\"Myristicaceae\") je čeleď nižších dvouděložných rostlin náležející do řádu šácholanotvaré (\"Magnoliales\").\n\nObvykle dvoudomé dřeviny s jednoduchými celokrajnými listy bez palistů. V kmenech je obvykle přítomen červenavý exudát. Květy jsou jednopohlavné, drobné, samčí v bohatých květenstvích. Okvětí je nenápadné, sepaloidní, obyčejně v počtu 3 plátků. Tyčinky 4 až 30 srůstající do charakteristického sloupkovitého útvaru. Gyneceum svrchní, tvořené jediným plodolistem s jedním vajíčkem. Plod je dužnatý, pukavý, jednosemenný, nejednoznačného charakteru (někdy označován jako tobolka, jindy jako měchýřek nebo dokonce pukavá bobule).\n\nČeleď s pantropickým rozšířením, asi 400 druhů v 18 rodech.\n\n\n\"Brochoneura\",\n\"Cephalosphaera\",\n\"Coelocaryon\",\n\"Compsoneura\",\n\"Endocomia\",\n\"Gymnacranthera\",\n\"Haematodendron\",\n\"Horsfieldia\",\n\"Iryanthera\",\n\"Knema\",\n\"Maloutchia\",\n\"Myristica\",\n\"Osteophloeum\",\n\"Otoba\",\n\"Pycnanthus\",\n\"Scyphocephalium\",\n\"Staudtia\",\n\"Virola\"\n\n\n"}
{"id": "469238", "url": "https://cs.wikipedia.org/wiki?curid=469238", "title": "Solvayovy lomy", "text": "Solvayovy lomy\n\nSkanzen Solvayovy lomy se nachází v katastru obce Svatý Jan pod Skalou v okrese Beroun ve Středočeském kraji. Bývalé lomy byly proměněny v muzeum těžby vápence a úzkorozchodné dráhy, používané k jeho těžbě. Skanzen je přístupný pro návštěvníky od jara do podzimu. Dalším východišti pro turisty jsou obce Loděnice a Bubovice.\n\nV roce 1904 přišla do Čech belgická firma Solvay zabývající se zpracováním vápence pro chemické účely. Tato firma založila továrnu v Ústí nad Labem Neštěmicích, kde se vyráběla soda (uhličitan sodný). Vápenec pro svou výrobu kupovala od různých dodavatelů z celých Čech. To se posléze ukázalo jako nerentabilní a tak v roce 1916 padlo rozhodnutí otevřít si vlastní závodní lom na vápenec.\n\nByla vytipována lokalita s velmi kvalitním vápencem v katastru obce Svatý Jan pod Skalou. V roce 1917 byl proveden geologický průzkum, který potvrdil požadovanou kvalitu materiálu. Za 50 tisíc korun byly vykoupeny pozemky od tehdejšího majitele svatojanského velkostatku Václava Komendy. Následně započaly přípravné práce včetně stavby lanové dráhy.\n\nPoté již nic nebránilo zahájení těžby, která začala 27. června 1918. A tak v první polovině roku 1918 přijel do Neštěmic první ucelený vlak ložený vápencem ze Solvayových lomů.\n\nPůvodní lom se rozkládal na severním svahu nad obcí Loděnice. Vzrůstající potřeba vápence vedla k otevření Jižního lomu, který byl se severním spojen 217 m dlouhou dopravní štolou vyraženou v roce 1930 firmou Brausewetter & Pittel. Jižní lom byl tříetážový, přičemž patra byla spojena svážnou drahou poháněnou vzduchovým vrátkem.\n\nTěžba firmou Solvay byla ukončena v roce 1956 a lom byl předán Správě silnic Praha, pobočce Beroun. Tato firma dotěžovala materiál pro stavbu okolních silnic. Byla zlikvidována kolejová doprava a materiál se vozil automobily Tatra 111. Dotěžování bylo ukončeno v roce 1964 a lom osiřel, ale ne na vždy.\n\nV roce 1993 vzniká Společnost Barbora o. s. (později Společnost Barbora z. s.) – Společnost pro zachování důlních a průmyslových památek. Tato společnost zde znovu buduje úzkorozchodnou dráhu, shání a zprovozňuje staré lokomotivy a vozy, opravuje zbylé objekty... . Dnes je zde muzeum těžby a dopravy vápence, asi dva kilometry trati, 139 metrů staré štoly, asi 150 vozů různých typů a 26 lokomotiv (MD 2, BN 30, BN 30 R, KLM 5, MŠ 2, AK 2, BN 60 H, DH 120, atd.) Ve výstavbě je trať na třetí etáž lomu a v projektu je trať k obci Bubovice (celkem asi 5 km). V plánu je obnova horní stanice lanovky.\n\nVýstavba samotížné lanovky dlouhé více než 1500 m započala se stavbou lomu firmou J. Pohlig. V provozu byla od zahájení těžby v roce 1918. Spojovala lom s dráhou v Loděnicích. V roce 1932 proběhla rekonstrukce, roku 1959 byla dolní stanice přestavěna na nakládku do nákladních automobilů. Zrušena byla v roce 1965, zachovala se pouze horní stanice lanovky, kterou čeká obnova.\n\nVe skanzenu je jediná expozice lanových drah v Česku. V roce 2003 se také od firmy Wienerberger podařilo odkoupit zbytky lanovky z Líšova u Českých Budějovic. Během léta a podzimu 2003 byla jedna podpěra a část technologie stanice (pohon bez motoru, kolejivo) demontována a přepravena do skanzenu. Bohužel se nepodařilo získat žádné závěsy s vozíky a jedná se o jiný dopravní systém (Bleichert).\n\nV lomu byla zavedena dráha o rozchodu 600 mm. Až do roku 1929 probíhaly veškeré manipulace s vozíky ručně. V roce 1930 byla zakoupena první benzolová lokomotiva typu T 290. Po druhé světové válce zde byly nasazeny stroje Stavoloko BNE 25. Vozový park tvořily bočně výsypné vozy, tzv. kiplóry, a hunty s dřevěnými rámy. Dnes jsou zde i jiné exponáty, včetně parní lokomotivy.\n\nOdtěžený skalní masiv v lomu \"Paraple\" se dvěma stěnami vysokými až 30 m patří od roku 2014 mezi horolezecké lokality v Českém krasu. Levá část je značně poznamenána střelbou při těžbě a skála je zde lámavá.\n\n\n"}
{"id": "469242", "url": "https://cs.wikipedia.org/wiki?curid=469242", "title": "Tus", "text": "Tus\n\nTus je monomerický protein účastnící se bakteriální replikace DNA. Gen tus kóduje bílkovinu, která se skládá z 308 aminokyselin (nepočítaje N-terminální methionin, jenž je odstraněn), molekulová hmotnost tus proteinu činí 35 652 daltonů.\n\nJe schopen ukončit (terminovat) replikaci. Váže se totiž na ukončovací (terminační) sekvence DNA, známé pod názvem Ter (TerA, TerB, TerC, TerD). Tus však replikaci ukončuje pouze v jednom směru (v druhém směru jsou zase jiné tus proteiny) a dále vždy čeká, než replikační vidlice zcela dokončí replikaci (konkrétně dovolí vstup DnaB helikázy, ale nikoliv její další postup). Systém je však zřejmě poněkud komplikovanější.\n\nU některých jiných bakterií, jako je \"Bacillus subtilis\", se vyskytují jiné zcela nepříbuzné proteiny, které však mají stejnou funkci. Konkrétně u B. subtilis se tento protein označuje RTP.\n"}
{"id": "469244", "url": "https://cs.wikipedia.org/wiki?curid=469244", "title": "Kristina Gadschiewová", "text": "Kristina Gadschiewová\n\nKristina Gadschiewová (* 3. července 1984) je německá atletka, reprezentantka ve skoku o tyči.\n\nPrvní mezinárodní úspěch zaznamenala na světové letní univerziádě v Bangkoku v roce 2007, kde získala za výkon 440 cm stříbrnou medaili. Stejnou výšku překonala také Ruska Alexandra Kirjašovová, která však měla lepší technický zápis a získala zlato.\n\nV roce 2009 skončila na halovém ME v Turíně na pátém místě. Ve stejném roce vybojovala bronzovou medaili na letní univerziádě v Bělehradu a na světovém šampionátu v Berlíně skončila ve finále na desátém místě. Na halovém MS 2010 v katarském Dauhá obsadila sedmé místo.\n\n\n"}
{"id": "469246", "url": "https://cs.wikipedia.org/wiki?curid=469246", "title": "Pohlavní chromozom", "text": "Pohlavní chromozom\n\nPohlavní chromozom (též allosom, gonozom či heterochromozom) je takový chromozom, který se podílí na chromozomálním určení pohlaví. U člověka mezi pohlavní chromozomy patří chromozom X a chromozom Y; ženy jsou homogametického pohlaví, tzn. mají dva stejné chromozomy (XX), mužské pohlaví je u člověka heterogametické (XY). U jiných živočichů však existuje i pohlavní chromozom W nebo například chromozom Z. Chromozomy nepatřící mezi pohlavní se označují jako autozomy.\n\n\n"}
{"id": "469257", "url": "https://cs.wikipedia.org/wiki?curid=469257", "title": "Letiště Bukurešť Henriho Coandy", "text": "Letiště Bukurešť Henriho Coandy\n\nMezinárodní letiště Henriho Coandy (IATA: OTP, ICAO: LROP, ) je největší rumunské letiště. Nachází se 16,5 km severozápadně od centra Bukurešti ve čtvrti Otopeni.\n\nBěhem druhé světové války bylo letiště základnou Německého letectva. Až po roce 1965 bylo omezeno jako vojenské letiště a stalo se základnou Rumunských leteckých sil, s 1200 metrů dlouhou ranvejí. Poté bylo letiště přestavěno na veřejné civilní, byl vybudován nový terminál a dráha byla prodloužena na 3500 m.\n\nV roce 1969 byl ku příležitostí návštěvy amerického prezidenta R. Nixona v Rumunsku vybudován nový VIP salonek. Letiště se pomalu stávalo čím dál víc používanějším a nakonec v roce 1986 podstoupilo rozsáhlou rekonstrukcí (oprava terminálu, nové moderní vybavení, druhá ranvej o délce 3500 m, nový systém pojezdových drah.\n\nLetiště má dva terminály, kontrolní věž s radarem, dvě vzletové a přistávací dráhy, moderní vybavení, VIP salonek, konferenční místnost apod. Je to nejmodernější a největší letiště v Rumunsku.\n\n"}
{"id": "469262", "url": "https://cs.wikipedia.org/wiki?curid=469262", "title": "Referenda v Izraeli", "text": "Referenda v Izraeli\n\nIzraelské základní zákony nestanovují možnost pořádání referend a v Izraeli se zatím nikdy žádné nekonalo. Dne 30. června 2008 však Kneset v prvním čtení schválil zákon, který požaduje vypsání celonárodního referenda, či dvoutřetinovou většinu v Knesetu (tj. 80 ze 120 mandátů), před jakýmkoliv územním ústupem. Aby zákon vstoupil v platnost, musí projít třemi čteními.\n\nZákon byl přijat v kontextu mírových rozhovorů se Sýrií, která požaduje, aby se Izrael stáhl z Golanských výšin v rámci politiky „území za mír.“ Golanské výšiny Izrael zabral během šestidenní války v roce 1967 a v roce 1981 je jednostranně anektoval. Jelikož mnoho Izraelců se staví proti navrácení Golanských výšin, několik poslanců Knesetu chtělo zajistit, aby jakýkoliv návrh na stažení se z této oblasti byl „schválen lidem, bez vnějšího zasahování, triků a politických úplatků,“ tedy aby byl přijat zákon o referendu.\n\nIzrael již má jiný zákon, který vyžaduje referendum před postoupení jakéhokoliv území pod izraelskou svrchovaností, nicméně tento zákon také upřesňuje, že nemá být používán do doby, kdy bude prosazen základní zákon, který podrobně upravuje postupy pro konání referenda. Nový zákon tak odstraňuje nutnost schválení základního zákona. Namísto toho požaduje, aby územní ústupky byly schváleny národním referendem, všeobecnými volbami či většinou 80 členů Knesetu. Tento zákon je pozměnitelný prostou většinou, neboť platí obecná zásada, že zákon přijatý později, má přednost před dřívějším.\n\nUspořádání referenda bylo v dějinách Izraele navrženo několikrát, avšak žádný z těchto návrhů neuspěl. David Ben Gurion navrhoval referendum v roce 1958 kvůli zavedení většinového volebního systému, který by omezil vliv Národní náboženské strany. Menachem Begin navrhl legislativní ustanovení, které by umožnilo, aby byl zákon schválen v referendu, pokud by jej požadovalo více než 100 tisíc občanů. Referendum bylo rovněž krátce zvažováno v 70. letech nad budoucností Západního břehu.\n\nNejnověji bylo referendum navrženo v roce 2005, kdy tehdejší premiér Ariel Šaron navrhl izraelský plán jednostranného stažení z Pásma Gazy. Izraelští osadníci v Pásmu Gazy, kteří se postavili proti zrušení jejich osad tehdy žádali, aby se v souvislosti se Šaronovým návrhem konalo celostátní referendum. Šaron se proti konání referenda postavil a zákon umožňující stažení z Pásma Gazy byl nakonec Knesetem schválen. Referendum se nekonalo ani v souvislosti s izraelským stažením osad ze Sinajského poloostrova v rámci egyptsko-izraelské mírové smlouvy.\n\n"}
{"id": "469268", "url": "https://cs.wikipedia.org/wiki?curid=469268", "title": "Josef Němec", "text": "Josef Němec\n\nJosef Němec (25. září 1933 České Budějovice – 10. září 2013 České Budějovice) byl český boxer (těžká váha), zasloužilý mistr sportu, mistr Evropy z Moskvy (1963), bronzový olympionik z Říma (1960), jedenáctinásobný mistr Československa. Absolvoval 320 zápasů, z toho 308 vyhrál. Působil jako trenér v Box clubu táty Němce v Českých Budějovicích. Byl čestným prezidentem BUDWEISER SAMSON BOXING CLUBU, který byl účastníkem Extraligy ČR a po osmnáctileté pauze pokračovatel českobudějovické extraligové tradice boxu od 2002.\n\n\n\n\n"}
{"id": "469283", "url": "https://cs.wikipedia.org/wiki?curid=469283", "title": "Šácholanotvaré", "text": "Šácholanotvaré\n\nŠácholanotvaré (\"Magnoliales\") je řád nižších dvouděložných rostlin zahrnující celkem 6 čeledí.\n\nZástupci řádu jsou dřeviny se střídavými listy se zpeřenou žilnatinou. Na rozdíl od řádu vavřínotvaré (\"Laurales\") mají trilakulární nody a převážně velké nápadné květy. Většinou aromatické rostliny produkující silice. Převládají květy se svrchním semeníkem.\n\n\n"}
{"id": "469285", "url": "https://cs.wikipedia.org/wiki?curid=469285", "title": "Fort Myers", "text": "Fort Myers\n\nFort Myers je město na Floridě v USA. Podle údajů z roku 2008 zde žije 68 689 obyvatel. Fort Myers je největší město Jihozápadní Floridy a hlavní město okresu Lee County. S celou aglomerací nazývanou Cape Coral má přes 624 000 obyvatel. Město bylo založeno roku 1886, bylo proslaveno Thomasem Edisonem a Henry Fordem, kteří zde měli zimní sídla.\n"}
{"id": "469286", "url": "https://cs.wikipedia.org/wiki?curid=469286", "title": "Asnières – Gennevilliers – Les Courtilles (stanice metra v Paříži)", "text": "Asnières – Gennevilliers – Les Courtilles (stanice metra v Paříži)\n\nAsnières – Gennevilliers – Les Courtilles je konečná stanice pařížského metra na lince 13. Ve stanici končí severozápadní větev linky. Severovýchodní větev končí ve stanici Saint-Denis – Université. Stanice se nachází mimo území Paříže na hranicích měst Asnières-sur-Seine a Gennevilliers na křižovatce ulic \"Avenue de la Redoute\" a \"Boulevard Intercommunal\".\n\nStanice byla slavnostně otevřena 14. června 2008 jako 300. stanice pařížského metra. Je součástí nového prodlouženého úseku severozápadní větve ze stanice Gabriel Péri.\n\nKe stanici \"Asnières – Gennevilliers – Les Courtilles\" byla dovedena tramvajová linka T1, na kterou je od 15. listopadu 2012 možný přestup.\n\nToto prodloužení byla první fáze, na kterou by měla navázat druhá fáze s podloužením linky do stanice Port de Gennevilliers. Ta je v současnosti zatím ve stádiu projektu, takže není ještě stanoven termín zprovoznění nového úseku.\n\nV projektu měla stanice pracovní název \"Asnières – Gennevilliers – Le Luth\", ale později byla změněna na současnou podobu. \"Asnières\" a \"Gennevilliers\" jsou města, na jejichž hranicích stanice leží. \"Le Luth\" a \"Les Courtilles\" jsou názvy čtvrtí ve městě Asnières.\n\n"}
{"id": "469294", "url": "https://cs.wikipedia.org/wiki?curid=469294", "title": "Důchodce", "text": "Důchodce\n\nDůchodce je člověk, muž či žena, který již nepracuje, ale pobírá starobní důchod. Invalidní důchod mohou pobírat i invalidé. Důchodci jsou obvykle starší lidé na sklonku svého života. Různé země mají různé úpravy věku odchodu do důchodu.\n"}
{"id": "469309", "url": "https://cs.wikipedia.org/wiki?curid=469309", "title": "Osťor", "text": "Osťor\n\nOsťor může znamenat:\n\n\n"}
{"id": "469312", "url": "https://cs.wikipedia.org/wiki?curid=469312", "title": "Cucflek", "text": "Cucflek\n\nCucflek je lidové označení pro dočasnou modřinu či skvrnu, která vzniká intenzivním líbáním či sáním kůže (případně i jejím opatrným a jemným skousnutím), čímž dojde k poškození drobných podkožních cév. Z lékařského hlediska se jedná o malý hematom. Má modrofialovou barvu, tj. obdobné zbarvení, jako u jiných typů pohmožděnin, případně jej tvoří shluk červených flíčků. Může být výsledkem milostné předehry a může se objevit kdekoliv na těle, často na krku. Doba, po kterou je cucflek viditelný, kolísá; od několika dnů až po několik týdnů. Hojení urychluje chlazení ledem, krémy s vitamínem K či masírování místa s cucflekem kůrkou od chleba (hrubší částí).\n\n"}
{"id": "469313", "url": "https://cs.wikipedia.org/wiki?curid=469313", "title": "Oster (řeka)", "text": "Oster (řeka)\n\nOster ( , [Osťor] nebo [Vostr]) je řeka v Černihivské oblasti na Ukrajině. Je 199 km dlouhá. Povodí má rozlohu 2950 km².\n\nTeče přes Podněprskou nížinu. Ústí zleva do Desny (povodí Dněpru).\n\nZdrojem vody jsou převážně sněhové srážky. Průměrný průtok vody ve vzdálenosti 27 km od ústí činí 3,2 m³/s.\n\nNa středním toku byla vybudována zdymadla, pomocí nichž se voda dostává do řeky Trubiž. Níže byla postavena vodní elektrárna. Na řece leží města Nižyn a Oster.\n"}
{"id": "469315", "url": "https://cs.wikipedia.org/wiki?curid=469315", "title": "Oster", "text": "Oster\n\nOster může znamenat:\n\n\n"}
{"id": "469329", "url": "https://cs.wikipedia.org/wiki?curid=469329", "title": "France Gallová", "text": "France Gallová\n\nFrance Gallová, rodným jménem Isabelle Geneviève Marie Anne Gall (9. října 1947 Paříž – 7. ledna 2018 Neuilly-sur-Seine) byla francouzská popová zpěvačka.\n\nSvou pěveckou kariéru realizovala společně se svým mužem, kterým byl francouzský zpěvák-skladatel Michel Berger.\n\nNarodila se do rodiny textaře Roberta Galla a Cécile Berthierové, která byla dcerou Paula Berthiera, spoluzakladatele společnosti Petits Chanteurs à la Croix de Bois. Na jaře 1963 natočila první demo snímek, který otec odeslal hudebnímu publicistovi Denisu Bourgeoisovi. Ten ji pozval do Théâtre des Champs-Élysées, kde před ním vystoupila a okamžitě si získala jeho sympatie. Následně podepsala první smlouvu s hudebním vydavatelstvím Philips Records.\n\nPrvní singl, který byl hrán v rozhlase se jmenoval „Ne sois pas si bête“ \"(Nebuď tak hloupý)\". Poprvé zazněl na 16. narozeniny začínající zpěvačky. Vydán byl v listopadu a stal se hitem. Další singl „N'écoute pas les idoles“ napsaný Sergem Gainsbourgem, již dosáhl první příčky francouzské hitparády v březnu 1964.\n\nVe stejné době vystoupila poprvé živě před publikem v roli předskokanky Sachy Distela v Belgii. Poté začala spolupracovat s jeho manažerem a zároveň textařem Mauricem Tézém, který pro ní začal psát nové skladby. Další pro ni složil její otec a vzestup v 60. letech jí zajistila spolupráce s nejlepšími francouzskými skladateli a textaři jako byli Gérard Bourgeois, Jean-Pierre Bourtayre, Vline Buggy Pierre Cour, Joe Dassin, Jacques Datin, Pierre Delanoë, Jean Dréjac, Alain Goraguer, Hubert Giraud, Georges Liferman, Guy Magenta, Eddy Marnay, Jean-Michel Rivat, Jean-Max Rivière, Frank Thomas, Maurice Vidalin, André Popp, Gilles Thibaut a Jean Wiener.\nNa konci roku 1964 nahrála singl „Sacré Charlemagne“ věnovaný dětem, k němuž složil text její otec a hudbu George Liferman. Píseň se stala v roce 1965 hitem a bylo prodáno dva milióny kopií.\n\nV roce 1965 byla vybrána, aby soutěžila za Lucembursko na Velké ceně Eurovize. Z deseti navrhovaných skladeb si vybrala „Poupée de cire, poupée de son“ od Gainsbourga. 20. března vystoupila ve finále soutěže v italské Neapoli. Přestože její živý výkon nedosahoval nejvyšší úrovně, tak zaujala porotu natolik, že zvítězila. Úspěch jí zajistil známost i mimo Evropu a nahrávka „Poupée de cire, poupée de son“ byla vydána ve Francii, Západním Německu, Itálii a Japonsku.\n\nFrancouzská veřejnost jí vyčetla, že vítězství získala účastí za Lucembursko a nikoli za svou rodnou zemi. Poté se k tomuto úspěchu odmítala veřejně vyjadřovat a nechtěla zpívat vítěznou skladbu.\n\nV roce 1966 se objevila ve filmu \"Viva Morandi\", kde si zahrála malou roli \"La Grâce\" po boku Christine Lebailové. Ve snímku obě zpívaly. Roku 1972 dostala nabídku na hlavní ženskou roli ve filmu \"Poslední tango v Paříži\" režiséra Bernarda Bertolucciho, kterou ovšem odmítla.\n\nV roce 1993 zvažovala filmovou nabídku od scenáristy Telsche Boormana. Projekt ovšem nebyl dokončen pro jeho úmrtí v roce 1996.\n\nV roce 1966 vydala skladbu věnovanou synovi zastřeleného prezidenta USA Johnu F. Kennedymu mladšímu s názvem \"Bonsoir John John\" (tak se mu říkalo) a Gainsbourgovu další, provokativně dvojsmyslnou píseň \"Les sucettes\" (Lízátka). V roce 1968 přešla z vydavatelství Philips k La Compagnie a v roce 1971 se stala první francouzskym umělcem, který nahrával u Atlantic Records, a to dva singly \"C'est cela l'amour\" a \"Chasse neige\".\n\nOd roku 1970 pravidelně navštěvovala Senegal a v roce 1990 si koupila usedlost na ostrůvku N'Gor blízko Dakaru.\n\nProvdala se 22. června 1976 za hudebníka Michela Bergera, se kterým spolupracovala po řadu let i profesionálně. Měli spolu dvě děti. \n\nV roce 1979 začala vystupovat v nové rockové opeře \"Starmania\", kterou složil její manžel na text québeckého autora Luca Plamondona.\n\nV roce 1987 a 1988 zaznamenal úspěch její singl \"Ella, elle l'a\" z alba \"Babacar\", který se umístil v hitparádách několika zemí na prvním místě. Jednalo se o Bergerovu poctu americké jazzové zpěvačce Elle Fitzgeraldové.\n\nDne 2. srpna 1992 její manžel ve věku nedožitých 45 let nečekaně podlehl infarktu myokardu. Tím byly narušeny přípravy koncertního turné k projektu nazvaného \"Double Jeu\". Smrt manžela a dvorního skladatele v jedné osobě zpěvačku velmi zasáhla. Nadto jí byla osm měsíců po Bergerově smrti diagnostikována rakovina prsu, kterou se podařilo vyléčit. Poté nahrála dvě živá alba, avšak do jejího života opět zasáhla tragická událost v podobě úmrtí dcery Pauline, která ve věku 19 let v roce 1997 podlehla komplikacím spojeným s cystickou fibrózou.\n\nV roce 2004 poskytla tehdy sedmapadesátiletá Gallová interview, ve kterém působila na jedné straně skromně a křehce, avšak současně v sobě nezapřela umělkyni, poněvadž po celou dobu jeho trvání živě gestikulovala. Taktéž by jí málokdo odhadoval její skutečný věk. Později se jí vrátila rakovina. V prosinci 2017 byla hospitalizována v kvůli těžké infekci, a to v Americké nemocnici v Paříži, jež je významnou soukromou nemocnicí sídlící ve městě Neuilly-sur-Seine. Vyhlídky na její uzdravení byly minimální a zde také 7. ledna 2018 umírá. Pohřbena je na pařížském hřbitově Cimetière de Montmartre.\n\n"}
{"id": "469333", "url": "https://cs.wikipedia.org/wiki?curid=469333", "title": "Martin Ostřanský", "text": "Martin Ostřanský\n\nMartin Ostřanský (* 3. prosince 1982 ve Vsetíně) je český florbalista, v současnosti působící ve švýcarském UHC Alligator Malans na postu útočníka s číslem 24. Za národní mužstvo hraje v dresu číslo 18. Převážně působí na pravém křídle. V roce 2004 byl vyhlášen nejlepším českým florbalistou roku. V témže roce Češi získali stříbro z mistrovství světa ve Švýcarsku.\n\n\n"}
{"id": "469348", "url": "https://cs.wikipedia.org/wiki?curid=469348", "title": "Řád sv. Anny (Rusko)", "text": "Řád sv. Anny (Rusko)\n\nImperátorský Řád svaté Anny (rusky: Императорский Орден Святой Анны) byl ruský řád založený původně holštýnsko-gottorpským vévodou Karlem Bedřichem v roce 1735 na paměť jeho manželky velkokněžny Anny Petrovny. Od roku 1762 byl řád užíván v Rusku jejich synem carem Petrem III. a od roku 1796 byl oficiálně přijat mezi ruské imperátorské řády jako obecný záslužný řád. Zanikl s koncem monarchie v Rusku v roce 1917.\nCar Pavel I. v roce 1797 upravil pravidla pro udělování řádu sv. Anny v souvislosti s jeho uvedením do systému ruských řádů a vyznamenání. Podle statutu řádu byl řád rozdělen do celkem tří tříd (později čtyř tříd) a byl udělován za obecné zásluhy o stát a státní (vojenskou) službu.\nDále byl statut řádu upraven v roce 1829, kdy byl založen tzv. řádový sněm, který měl spolupracovat v rozhodovacím procesu pro udělení řádu. V roce 1845 byl vydán další statut, který upřesňoval pravidla pro udělování, práva a privilegia členů řádů a další pravidla související s řádem. Do roku 1845 bylo s udělením řádu spojeno povýšení do dědičného šlechtického stavu, což statut změnil: dědičné šlechtictví se týkalo jenom řádu I. třídy, zatím co u ostatních se jednalo jenom o šlechtictví osobní.\n\nS udělením řádu byla spojená také výplata roční penze, která byla odlišena podle stupňů a dalších podmínek. Např. k I. třídě se jednalo mezi 350 až 200 rublů tehdejší měny. A u poslední čtvrté třídy se jednalo 60 až 40 rublů.\n\nVedle vlastního odznaku řádu bylo zavedeno v roce 1797 vyznamenání sv. Anny, které bylo určeno pro nižší vojenské hodnosti po 20 letech příkladné vojenské služby. Vyznamenání se skládalo ze stříbrné medaile s vyobrazením svatoannenského kříže nošené na stužce na prsou.\n\nŘád byl původně založen jenom v jedné třídě. Po přijetí řádu (1796) do soustavy ruských imperátorských řádů byl rozdělen do celkem 3 tříd a od roku 1835 do celkem 4 tříd.\nOdznakem řádu sv. Anny byl zlatý tlapatý kříž zdobený červeným smaltem. Mezi jednotlivými rameny kříže byly dekorující ornamenty ve zlatě. V případě vojenských zásluh byly do ornamentů umístěny ještě zkřížené meče. Uprostřed něj byl umístěn medailon s miniaturou svaté Anny. \nHvězda řádu byla stříbrná osmicípá s medailonem v červené barvě a křížem na zlatém pozadí uprostřed. Okolo byla situována páska se stříbrným latinským nápisem Aman. Just. Piet. Fid. V horním okraji pásky s nápisem byly dvě postavy andělíčků nesoucích korunku.\n\nŘád patřil k poměrně hojně užívaným vyznamenáním Ruské říše. Byla jim vyznamenána většina významných politických a vojenských osobností ruského života.\nMezi vyznamenanými z řad Čechů byl například Václav Hanka, který byl držitelem řádu sv. Anny III. třídy. Dále to byli také Karel Jaromír Erben, František Ladislav Rieger nebo generál z období napoleonských válek Václav Jan Frierenberger a další. Z řad Moravanů pak například P. František Sušil, jemuž car udělil řád II. třídy v roce 1863.\n\n"}
{"id": "469356", "url": "https://cs.wikipedia.org/wiki?curid=469356", "title": "EDTA", "text": "EDTA\n\nEDTA je široce užívaná zkratka pro organickou sloučeninu kyselinu ethylendiamintetraoctovou (z angl. \"ethylenediaminetetraacetic acid\"), triviálně kyselinu edetovou (INN), případně její soli (edetáty, INN). EDTA je polyaminokarboxylová kyselina s chemickým vzorcem [CHN(CHCOH)]. EDTA je běžně dostupná ve formě kyseliny (Chelaton 2, H4.EDTA), která je ve vodě jen málo rozpustná (0,2 g/l), dobře rozpustné (100 g/l) dihydrogensodné soli (chelaton 3, Na2H2.EDTA), výborně rozpustné (1 100g/l) (tetra)sodné soli (Na4.EDTA) a celé řadě solí jiných solí (Mn, Zn, Fe, Cu, Ca) používaných ve hnojivech (mikronutrienty). Vápenatosodná sůl EDTA (CaNa2.EDTA) se používá také jako potravinářské aditivum E385.\n\nEDTA patří mezi chelatační činidla, což v praxi znamená, že je schopná vytvářet komplexní sloučeniny s ionty kovů. Toho se využívá například při odstraňování tvrdosti vody, což je hojně využíváno v pracích a mycích prostředcích (Ca ionty jsou „polapeny“ chelátem a nesnižují tak účinnost mycího procesu, což se jinak děje ve velké míře). Takto chelatovaná vodní tvrdost je navíc dobře rozpustná a nedochází tak k usazování.\n\nEDTA je také masově používáno v papírenském průmyslu při bezchlorovém bělení buničiny, kde vázáním polyvalentních iontů (zvláště Fe) stabilizuje peroxid používaný k bělení a výrazně tak podporuje účinnost procesu (Fe jinak způsobuje katalytický rozklad peroxidů).\n\nOxidační vlastnosti Fe-EDTA jsou také využívány ve fotografii, kde se používají k rozpouštění iontů stříbra. Je důležitou složkou ve fotografickém průmyslu jako okysličovadlo v barevných vývojkách. Jejích chelačních schopností se využívá i v buněčné biologii – je schopna rozrušit buněčné spoje vyžadující přítomnost iontů vápníku. V molekulární biologii se využívá jako součást řady pufrů, například TE pufru pro uchování DNA, ve kterých zajišťuje sekvestraci dvouvazebných iontů, které jsou nezbytné pro funkci DNáz, čímž brání degradaci DNA.\n\nV medicíně se EDTA využívá při chelatační terapii, ve které slouží k odstranění těžkých kovů z těla.\n\nV poslední době se stále více řeší nepříliš dobrá biologická rozložitelnost EDTA, která vede k hledání biologicky lépe rozložitelných alternativ.\n\n\n"}
{"id": "469365", "url": "https://cs.wikipedia.org/wiki?curid=469365", "title": "Plamenové zkoušky", "text": "Plamenové zkoušky\n\nPlamenové zkoušky slouží k zjištění, zda daná sloučenina obsahuje některý z kovů barvících plamen. Danou látku, pokud je pevná, převedeme do roztoku (rozpuštěním v destilované vodě nebo organickém rozpouštědle, pokud se látka nerozpouští ani ve vodě, ani v organickém rozpouštědle, je možné ji nechat zreagovat s kyselinou nebo zásadou). Ze vzorku poté odlijeme pár mililitrů, například do zkumavky. Do vzorku poté ponoříme čistý, vyžíhaný, platinový drát, tzv. platinovou kličku (drát čistíme tím způsobem, že jej několikrát ponoříme do koncentrované kyseliny chlorovodíkové a několikrát vyžíháme). Není-li k dispozici platinový drát, pak postačí i obyčejná špejle. Platinový drát pak strčíme do plamene plynového kahanu a chvíli počkáme. Pokud se nic neděje, ponoříme na okamžik platinový drát do kyseliny chlorovodíkové a do plamene vložíme zpět. Pokud se ani poté nic nestane, znamená to, že zkoumaná látka buď neobsahuje žádný kationt barvící plamen, nebo jsme někde udělali chybu.\n\nKationtů, které barví, jsou více jak dvě desítky, ovšem každý barví jinou barvou, takže je velice jednoduché je rozlišit.\n\nMezi takové kationty patří především kationty alkalických kovů a kationty kovů alkalických zemin, tedy lithný barví purpurově červeně, sodný velice intenzívně žlutooranžově (důkaz tohoto kationtu může ovlivnit důkaz dalších, protože je velice obtížné tento kation z drátku dostat), draselný růžovofialově, rubidný a cesný fialově, vápenatý cihlově červeně, strontnatý karmínově červeně, barnatý žlutozeleně, kationty francný a radnatý nejsou záměrně uváděny. Další kationty mimo alkalické kovy a kovy alkalických zemin jsou: boritý, který barví jablečně zeleně, měďnatý modrozeleně, manganatý zeleně s doprovodným jiskřením, seleničitý chrpově modře, molybdeničitý sírově žlutě, inditý modře až modrofialově, thallný smaragdově zeleně a olovnatý bíle.\n\n"}
{"id": "469367", "url": "https://cs.wikipedia.org/wiki?curid=469367", "title": "Letiště Sarajevo", "text": "Letiště Sarajevo\n\nMezinárodní letiště Sarajevo - Butmir (IATA: SJJ, ICAO: LQSA) je hlavní a největší mezinárodní letiště Bosny a Hercegoviny, nacházející se 6 km od centra hlavního města Sarajeva v předměstí Butmir.\n\nNutnost letiště v Sarajevu byla potvrzena již v roce 1960. Původní plán postavit letiště ve městě Sokolac 35 km od Sarajevo ale ztroskotal a se stavbami na současném místě se začalo až o šest let později v roce 1966.\n\nSlavnostně bylo letiště otevřeno a zahájilo provoz 2. června 1969. V roce 1970 se stal první mezinárodní destinací Frankfurt nad Mohanem. Později přibývaly na seznam i Záhřeb a Bělehrad.\n\nV roce 1984 byla kvůli ZOH 1984 o 200 m prodloužena dráha a proběhly i jiné úpravy.\n\nBěhem Války v Bosně a Hercegovině v letech 1992 až 1995 bylo letiště obsazeno a vážně poškozeno srbskými ozbrojenými silami. Od června 1992 do konce války bylo letiště pod správou OSN, která jej využívala pro humanitární účely.\n\n16. října 1996 byl na Sarajevském letišti opět zaveden civilní letecký provoz a postupně získávalo letiště svůj původní vzhled.\n\nVšechny lety jsou kontrolní věži naváděny na jednu vzletovou a přistávací dráhu, která nese označení 12/30 a je dlouhá 2600 m. Cestující jsou situováni do jednoho mezinárodního a jednoho domácího terminálu. V blízké době se plánuje další rekonstrukce letiště, jejíž účelem bude hlavně rozšíření terminálů a zkvalitnění služeb pro cestující.\n\nNa letišti sídlí vlajkový dopravce Bosny a Hercegoviny B&H Airlines.\n\nLetiště Sarajevo obsluhuje také řadu charterových a cargo leteckých společností.\n\n"}
{"id": "469372", "url": "https://cs.wikipedia.org/wiki?curid=469372", "title": "Vojislav Marinković", "text": "Vojislav Marinković\n\nDr. Vojislav Marinković cyrilicí Војислав Маринковић (13. května 1876 Bělehrad, Srbsko – 18. září 1935 Bělehrad, Srbsko) byl srbský politik, diplomat a druhý jugoslávský premiér.\n\nMarinković se narodil v Bělehradě, kde také absolvoval střední průmyslovou školu a právnickou fakultu (Bělehradská univerzita). Disertaci získal na katedře politických a ekonomických věd v Paříži. Od roku 1901 pracoval jako úředník na ministerstvu financí.\n\nPolitickou kariéru nastoupil v roce 1906, kdy se stal poslancem srbského parlamentu za Pokrokovou stranu. V diplomatických službách se začal angažovat v roce 1913, kdy zastupoval Srbsko na pařížské konferenci pro finanční vypořádání balkánských válek. V letech 1914 až 1917 byl ministrem národního hospodářství. V roce 1915 se stal předsedou Pokrokové strany. Z titulu funkce předsedy Pokrokové strany se v roce 1915 podílel na vypracování Korfské deklarace, která hovořila o potřebě sjednocení trojjmeného jihoslovanského národa do jednoho státu v čele s dynastií Karađorđevićů.\n\nOd listopadu do prosince 1918 byl ministrem obchodu koaliční vlády. Pokroková strana se v roce 1919 začlenila do nově vznikající Demokratické strany. Po první světové válce byl členem srbské delegace na mírové konferenci v Paříži (1919–1920). Z titulu funkce ministra vnitra (1921–1922) Marinković začal reformu volebního zákona. Od 27. července do 6. listopadu 1924 a od 17. dubna 1927 do 4. dubna 1932 byl ministrem zahraničních věcí.\n\nV letech 1929 až 1932 zastupoval Jugoslávii v rámci orgánů Společnosti národů, v roce 1930 byl předsedou této organizace.\n\nNa jaře 1932 jmenoval král Alexandr Marinkoviće do funkce předsedy vlády. Marinković chtěl vykonávat funkci v moderním evropském stylu a pokusil se také vytvořit novou politickou stranu. Marinković, který byl nejen premiérem, ale stále také ministrem zahraničí, se podílel na přípravách Balkánské dohody a organizačního paktu Malé dohody. Oba dokumenty však byly podepsány až po jeho demisi, jeho vláda padla po třech měsících. Politická strana, kterou chtěl vytvořit – Jugoslávská radikální selská demokracie – sice vznikla, ale nikdy nezískala faktický vliv. Od 22. října do 20. prosince 1934 byl ministrem bez portfeje v Uzunovićově vládě.\n\nMarinković měl za manželku Annu Lozanićovou (1881–1973), dceru srbského chemika a prvního rektora bělehradské univerzity Sima Lozaniće. Vojislav Marinković zemřel bezdětný 18. září 1935 v Bělehradu.\n\n\n"}
{"id": "469378", "url": "https://cs.wikipedia.org/wiki?curid=469378", "title": "Kupolní pec", "text": "Kupolní pec\n\nKupolní pec (též kupolová pec nebo kuplovna; název je odvozen od kupole) je zařízení používané ve slévárnách pro výrobu litiny a některých bronzů. Kupolní pec může mít téměř jakékoli prakticky využitelné rozměry. Velikost se vyjadřuje průměrem pece a bývá od 50 cm do 4 m. Pec má válcový tvar a je obvykle postavena svisle na čtyřech nohách. Vzhledově se podobá velkému komínu.\n\nVe spodní části kuplovny jsou umístěna dvířka otevíraná výkyvně dolů a ven. Horní část, kterou odcházejí plyny, může být otevřená nebo osazena zastřešujícím příklopem, který brání pronikání deště do pece. Pro snížení emisí může být pec osazena nástavcem, který odvádí plyny do zařízení, kde se ochladí a odstraní se z nich pevné částice.\n\nPlášť pece, obvykle vyrobený z oceli, má vyzdívku z žáruvzdorných cihel a žáruvzdorné malty. Spodek je podobný, používá se však často směs jílu a písku, protože jde o dočasnou izolaci. Dolní izolace je stlačena nebo \"udusána\" proti spodním dveřím. Některé kupolní pece mají chlazený plášť a vstřikování kyslíku pro vyšší teplotu při spalování koksu.\n\n"}
{"id": "469398", "url": "https://cs.wikipedia.org/wiki?curid=469398", "title": "Herbert Vollmann", "text": "Herbert Vollmann\n\nHerbert Vollmann (1903, Altena (Vestfálsko) – 1999) byl německý spisovatel.\n\nV roce 1934 vyhověl Abd-ru-shinově výzvě a následoval jej do osady Grálu na Vomperbergu v Tyrolsku. Zde začal duchovní cvičení. Ve správě Grálu působil ve vedoucí pozici až do smrti v roce 1999. Důvěrné rozhovory s Abd-ru-shinem mu umožnily rozvinout a prohloubit znalosti nabyté prostřednictvím Poselství Grálu\n\n\n"}
{"id": "469399", "url": "https://cs.wikipedia.org/wiki?curid=469399", "title": "Kiskörút", "text": "Kiskörút\n\nKiskörút, což je doslova v překladu do češtiny Malá okružní třída, je významná třída v Budapešti.\n\nKiskörút obchází část vnitřního města Belváros pešťské strany města, a to po půlkruhu.\n\nZačíná na severu na náměstí Deáka Ference. Jednotlivé části se nazývají: Károly körút (od Deák Ferenc tér po křižovatku s Kossuth Lajos utca a s Rákoczi út), Múzeum körút (od zmíněné křižovatky po náměstí Kálvin tér), Vámház körút (od Kálvin tér po Fővám tér a Most svobody \"(Szabadság híd)\"), který spojuje tuto část města s Budínem.\n\nNa Kiskörútu se nachází mnoho významných objektů; například Maďarské národní muzeum, Velká tržnice a Velká synagoga v ulici Dohány.\n\nUlici křižují všechny čtyři linky metra. Na Kiskörút leží stanice metra (od severu k jihu) Deák Ferenc tér, Astoria, Kálvin tér a Fővám tér. Po okruhu vede tramvajová trať s linkami číslo 47 a 49.\n"}
{"id": "469401", "url": "https://cs.wikipedia.org/wiki?curid=469401", "title": "Kamil Čontofalský", "text": "Kamil Čontofalský\n\nKamil Čontofalský (* 3. června 1978, Košice) je bývalý slovenský fotbalový brankář a reprezentant, profesionální kariéru ukončil v dresu floridského klubu Tampa Bay Rowdies v prosinci 2015.\nMimo Slovensko působil na klubové úrovni v České republice, Řecku, Rusku, USA a na Kypru.\n\nSvoji fotbalovou kariéru začal v 1. FC Košice. V roce 1997 odešel na hostování do FK AS Trenčín, odkud se později vrátil zpět do Košic. Následně zamířil do klubu FC Bohemians Praha, který se pro hráče stal prvním zahraničním angažmá. V zimním přestupovém období ročníku 2002/03 se stal hráčem Zenitu Petrohrad, kde byl jeho konkurentem na pozici brankáře Vjačeslav Malafejev. V lednu 2010 přestoupil do AEL Limassol a po roce se upsal AE Larissa. Před sezonou 2011/12 zamířil do SK Slavia Praha. V létě 2014 podepsal kontrakt s Fort Lauderdale Strikers., kde hrál do konce roku 2014. V březnu 2015 se dohodl na smlouvě v jiném floridském týmu Tampa Bay Rowdies, ačkoli již zvažoval konec kariéry. Profesionální kariéru ukončil po sezóně, v prosinci 2015.\n\nPoté chytal na nižší úrovni za středočeské mužstvo FK Zbuzany 1953.\n\nČontofalský reprezentoval Slovensko již v mládežnických výběrech. V roce 2000 byl členem slovenského týmu U21, jenž obsadil na domácím Mistrovství Evropy ve fotbale hráčů do 21 let 4. místo.\n\nByl následně i na Letních olympijských hrách v Sydney, kde Slovensko skončilo v základní skupině D na nepostupovém čtvrtém místě.\n\nV A-mužstvu Slovenska debutoval 27. 3. 2002 v přátelském utkání ve Štýrském Hradci proti domácí reprezentaci Rakouska (porážka 0:2). V dresu slovenské seniorské reprezentace nastoupil v letech 2002–2007 celkem ke 34 zápasům.\n\n1. FC Košice\nFK Zenit Petrohrad: \n\n\n"}
{"id": "469402", "url": "https://cs.wikipedia.org/wiki?curid=469402", "title": "Palác Lažanských", "text": "Palác Lažanských\n\nPalác Lažanských je novorenesanční palác postavený v letech 1861-1863. Nachází se v městské části Praha 1-Staré Město na nároží Národní třídy a Smetanova nabřeží (naproti Národnímu divadlu). V přízemí paláce sídlí kavárna Slavia, ostatní části budovy využívá Filmová a televizní fakulta Akademie múzických umění. Palác je chráněn jako kulturní památka.\n\nPalác si nechal postavit hrabě Prokop Lažanský v letech 1861 až 1863 podle návrhu Vojtěcha Ignáce Ulmana jako své šlechtické sídlo.\n\nV 60. letech 19. století pobýval v paláci český hudební skladatel Bedřich Smetana. V roce 1881 v přízemí paláce podnikatel Václav Zoufalý zřídil kavárnu, podnik známý jako kavárna \"Velká Slavie\" , později jako kavárna Slavia, která zde s úpravami sídlí dosud. V roce 1907 byl k budově přistavěn portál se secesně provedenou markýzou.\n\nNa počátku 30. let 20. století kavárna Slavia prošla první přestavbou, tehdy došlo ke změně ve vnitřní stavební dispozici a byla rozšířena kavárenská okna. V letech 1989 až 1997 byla uzavřena. Od té doby znovu slouží zákazníkům.\n\n\n"}
{"id": "469406", "url": "https://cs.wikipedia.org/wiki?curid=469406", "title": "Pražská čára", "text": "Pražská čára\n\nPražská čára (nebo také tzv. vnější obrana Prahy, zkráceně VOP) je označení pro linii opevnění postaveného v druhé polovině 30. let 20. století okolo Prahy. Tato linie opevnění začínala na soutoku řek Labe a Vltavy u Mělníka, pokračovala okolo měst Slaný, Smečno, Kladno, Beroun, Mníšek pod Brdy a končila u obce Slapy, kde měla navazovat na Vltavskou linii opevnění.\n\nHlavním úkolem Pražské čáry bylo zpomalit postup nepřítele na Prahu a neumožnit mu její přímé dělostřelecké bombardování. Stavba této linie se rozeběhla v srpnu roku 1936. Nejprve zde byly vystavěny pevnůstky LO vzor 36 a od roku 1937 i LO vzor 37. V oblasti okolo města Velvary bylo vytyčeno 5 samostatných pěších srubů těžkého opevnění. K jejich stavbě ale již nedošlo. Celkem bylo na Pražské čáře postaveno 77 objektů vzoru 36 a 753 objektů vzoru 37. K dokončení linie zbývalo postavit ještě 24 pevnůstek.\n\nBěhem mobilizace v září 1938 byla Pražská čára obsazena jednotkami tzv. Velitelství okrsku Praha (vzniklo z mírové 1. divize), které patřilo do sestavy Hraničního pásma XI (spadající pod velení 1. armády).\n\nPo zabrání Československa nacistickým Německem v roce 1939 bylo rozhodnuto o likvidaci těchto pevnůstek z důvodu zabránění jejich použití v případném vojenském povstání. Objekty byly naplněny trhavinou a odstřeleny. Pevnůstky, které nešlo odstřelit kvůli jejich blízkosti k důležitým civilním objektům byly znehodnoceny vyplněním kameny prolitými betonem. Vchod i střílny objektů byly zabetonovány. Do současnosti se dochoval pouze jediný objekt vz. 36 a 36 objektů vz. 37.\n\nPoměrně zachovalé objekty lze nalézt v úseku B-6 Beroun a B-7 mezi obcemi Nižbor a Srbsko podél řeky Berounky. Na Pražské čáře je momentálně v provozu také několik pevnostních muzeí. Pravidelně své brány otevírají muzea v Sazené, Smečně, Bratronicích, Doksech, Berouně a v Karlštejně.\nMají otevřeno od dubna do září, vždy poslední sobotu v měsíci + 28. října.\n\n\n"}
{"id": "469407", "url": "https://cs.wikipedia.org/wiki?curid=469407", "title": "Éric Rohmer", "text": "Éric Rohmer\n\nÉric Rohmer (21. března 1920 Nancy – 11. ledna 2010; vlastním jménem Jean-Marie Maurice Scherer) byl francouzský filmový režisér, kritik (několik let byl šéfredaktorem \"Cahiers du cinéma\") a scenárista, řazený k tzv. francouzské nové vlně.\n\nSvé snímky často uskupoval do cyklů (např. \"Morální povídky\", \"Komedie a přísloví\", \"Příběhy čtyř ročních období\").\n\n"}
{"id": "469411", "url": "https://cs.wikipedia.org/wiki?curid=469411", "title": "Pohár (sport)", "text": "Pohár (sport)\n\nSportovní pohár je pravděpodobně nejobvyklejší cena pro vítěze různých sportovních klání ve všech druzích sportu. Mezi nejznámější poháry patří Davis cup, Stanley cup, Zlatá Niké pro vítěze MS ve fotbale, pohár pro vítěze Ligy mistrů a další.\n\nPoháry jsou provedeny zpravidla v barvě zlaté či stříbrné a jsou umístěny na mramorovém podstavci, na který se umisťuje štítek s informací o soutěži, jejím místu a datu a hlavně o dosaženém umístění.\n"}
{"id": "469418", "url": "https://cs.wikipedia.org/wiki?curid=469418", "title": "Miroslav Venhoda", "text": "Miroslav Venhoda\n\nMiroslav Venhoda (14. srpna 1915 Moravské Budějovice – 10. května 1987 Praha) byl hudební skladatel a teoretik, dirigent Pražských madrigalistů, interpret renesanční a barokní hudby.\n\nMiroslav Venhoda se narodil v roce 1915 v Moravských Budějovicích, kde se také začal v místní hudební škole vzdělávat u Anny Blatné. V roce 1930 začal pracovat jako varhaník a o rok později se stal sbormistrem studentského hudebního sboru. Od roku 1934 studoval na Filozofické fakultě Univerzity Karlovy v Praze český jazyk, studia ukončil v roce 1938. Současně navštěvoval přednášky muzikologie se Zdeňkem Nejedlým, Josefem Hutterem, Metodem Doležilem a Josefem Bohuslavem Foersterem. Mezi lety 1938 a 1939 studoval na Pontificio Instituto di Musica Sacra v Římě, po návratu pak 1938 působil Venhoda jako sbormistr chlapeckého sboru \"Schola cantorum\" v klášteře v Břevnově, tam působil až do roku 1950, kdy byl klášter nuceně zrušen. Učil také na učitelském ústavu hudbu a působil v kostele svatého Jiljí (mezi lety 1940–1945) jako varhaník a sbormistr a následně také v kostele Nanebevzetí Panny Marie ve Strahovském klášteře. \n\nPo zabrání kláštera nastoupil do Sběrných surovin, kde pracoval až do doby, kdy mu tehdejší ředitel Gramofonových závodů Jaroslav Šeda umožnil pracovat jako hudební redaktor. V roce 1954 se stal sbormistrem dětského sboru Hlahol a o rok později i tamního komorního sboru. V Hlaholu působil do roku 1957, kdy namísto Metoda Doležila nastoupil na místo sbormistra Pěveckého sdružení pražských učitelů. Tam působil do roku 1958, kdy založil soubor Noví pěvci madrigalů a komorní hudby, později byl soubor přejmenován na Pražské madrigalisty. V roce 1967 ukončil spolupráci s Gramofonovými závody a nadále se věnoval madrigalistům. S těmi objel mnoho států světa a následně v roce 1977 se madrigalisté stali jedním z komorních souborů České filharmonie. V roce 1979 ukončil spolupráci s Pražskými madrigalisty a založil Společnost pro starou hudbu. Spolupracoval také s dalšími hudebními soubory. Zemřel při autonehodě v roce 1987.\n\n\n \n"}
{"id": "469419", "url": "https://cs.wikipedia.org/wiki?curid=469419", "title": "Bouda (Orlické hory)", "text": "Bouda (Orlické hory)\n\nBouda (německy \"Baudenkoppe\") je vrchol v České republice ležící v pohoří Orlické hory.\n\nBouda se nachází v geomorfologickém celku Orlické hory, podcelku Bukovohorská hornatina, okrsku Orličský hřbet a podokrsku Suchovršský hřbet.\n\nBouda se nachází v jihovýchodním cípu Orlických hor zvaném Bukovohorská hornatina asi 2,5 km na severozápad od jejího nejvyššího vrcholu Suchého vrchu, 6 km západně od města Králíky a 7 km severovýchodně od města Jablonné nad Orlicí. Od sousedních vrcholů v rámci hřebenu (Vysokého kamene a Bradla ji oddělují nepříliš hluboká sedla. Bouda je z hlavního hřebenu poněkud vystrčena na severovýchod, takže severní a východní svahy vykazují značnou prudkost a převýšení. Naopak od jihozápadu je v horském masívu poněkud utopena a je součástí mísy, která uzavírá dlouhý Uhelný důl přicházející od západu.\n\nZ geologického hlediska je hora budována rulami.\n\nBouda je odvodňována levými přítoky Tiché Orlice, která hřeben, jehož je Bouda součástí, obtéká. Nejvýznamnějšími z nich je na západě Těchonínský potok a na východě Boříkovický potok.\n\nBouda je porostlá téměř výhradně a souvisle smrčinami.\n\nPodle hory byla pojmenována dělostřelecká tvrz, jejíž podzemní systém se nachází v jejím masívu. Tvrz je součástí československého opevnění budovaného před druhou světovou válkou proti Německu. Přímo na vrcholu se nachází pouze kráter po propadlé pracovní šachtě. V nedalekém okolí se pak nacházejí jednotlivé bojové objekty tvrze a pozůstatky objektů z období výstavby včetně více než 1 km dlouhé úzkorozchodné dráhy. Tvrz Bouda je provozována jako muzeum.\n\nTěsně kolem vrcholu prochází lesní cesta přicházející od Bradla a vedoucí k pevnostním objektům. Dlouhým dolem přichází k hoře pevnostní silnice vybudovaná pro zásobování tvrze, na kterou u vchodového objektu navazuje cesta vybudovaná stavitelem pevnosti za účelem zásobování její výstavby a vedoucí do sedla mezi Boudou a Bradlem a dále východní svah hornatiny, kde se napojovala na již existující lesní cesty. Lesní masív na svazích hory je obsluhován dalšími lesními cestami.\n\nPřímo přes vrcho prochází zeleně značená trasa 4298 Těchonín - Lichkov jejíž značení využívá i v roce 2012 přetrasovaná naučná stezka Betonová hranice. Vrcholovými partiemi hory, ale ne přímo přes vrchol, jsou také vedeny červeně značená Jiráskova cesta Suchý vrch - Mladkov s odbočkou do Králík a červeně značená cyklistická trasa 4071 Suchý vrch - Mladkov. Dále sem vedou zeleně a žlutě značené běžkařské tratě z Čenkovic, přičemž žlutá v prostoru Boudy končí a zelená pokračuje do Lichkova a Mladkova.\n\nVrch se nachází na území přírodního parku Suchý vrch - Buková hora. Podzemí tvrze Bouda je z důvodu ochrany zimoviště netopýrů zařazeno mezi evropsky významné lokality systému Natura 2000 pod názvem Bouda u Těchonína.\n\n"}
{"id": "469424", "url": "https://cs.wikipedia.org/wiki?curid=469424", "title": "Diskografie Kim Wilde", "text": "Diskografie Kim Wilde\n\nToto je diskografie anglické popové zpěvačky Kim Wilde.\n\nInformace o zdrojích žebříčků:\n\n\"Stav k červnu 2013.\"\n\n\n"}
{"id": "469425", "url": "https://cs.wikipedia.org/wiki?curid=469425", "title": "Koartikulace", "text": "Koartikulace\n\nKoartikulace (z lat. \"co(n)\"- spolu, dohromady a \"articulare\" - článkovat, zřetelně vyslovovat) je vzájemné ovlivňování artikulačních pohybů, ke kterému dochází při výslovnosti sousedních hlásek, potažmo pozměnění (modifikace, akomodace) artikulace (a tím pádem i kvality) vyslovovaných hlásek.\n\nZákladní podoba souhlásky je slyšet jen v jejím základním postavení (tedy na začátku přízvukového taktu před samohláskou nebo v intervokalické pozici, mezi samohláskami - například \"n\" a \"k\" ve slově \"[anakonda]\"), v ostatních pozicích je její znění (kvalita) vždy poněkud ovlivněno jejím okolím, byť zpravidla minimálně a v hovoru neznatelně. V důsledku koartikulace může ale dojít i k historické změně hlásky (například \"symptom\", \"symbol\" z řecké předpony \"syn-\" (přejaté do latiny), po níž následovala labiála).\nIntervokalické oslabování konsonantů je jev, při němž se okluzivy mění na hlásky úžinové. Příkladem může být výslovnost [dobrovo] (nezohledňuje se akání) psaného \"dobrogo\" v ruštině.\n\n\n"}
{"id": "469426", "url": "https://cs.wikipedia.org/wiki?curid=469426", "title": "OAuth", "text": "OAuth\n\nOAuth je otevřený protokol, navržený Blainem Cookem a Chrisem Messinou. Cílem je poskytnout bezpečnou autentizaci a autorizaci oproti API různých služeb, a to jednotně pro desktopové, mobilní i webové aplikace.\n\nProvozovatelům služby, která OAuth identity poskytuje, dává OAuth možnost sdílet uživatelská data a identity, aniž by uživatelé museli prozrazovat své heslo komukoliv dalšímu.\n\nOAuth vzniklo v listopadu 2006. Tehdy se Blaine Cook pokoušel implementovat OpenID pro Twitter, ve stejné době i Ma.gnolia potřebovala řešení, jak zpřístupnit svým uživatelům widgety se svými službami přes OpenID autentizaci. Bohužel se ukázalo, že OpenID ani žádný jiný podobný otevřený standard neposkytuje možnosti pro delegování přístupů k API podobných služeb.\n\nV dubnu 2007 byla založena OAuth discussion group s cílem napsat draft návrhu otevřeného protokolu, který by splňoval všechny vytyčené požadavky. Projekt začal záhy podporovat i Google zastoupený DeWitt Clintonem. První draft specifikace byl představen v červenci 2007. 3. října 2007 pak byla uvedena finální verze OAuth Core 1.0.\n\nV říjnu 2012 byla finalizována nová verze OAuth 2.0, která nahrazuje OAuth 1.0.\n\n\n"}
{"id": "469427", "url": "https://cs.wikipedia.org/wiki?curid=469427", "title": "Ústavní zákon o autonomii Slovenské země", "text": "Ústavní zákon o autonomii Slovenské země\n\nÚstavný zákon č. 299/1938 Sb. z. a n. zo dňa 22. novembra 1938, o autonomii Slovenskej krajiny, byl ústavní zákon přijatý Národním shromážděním 22. listopadu 1938. Platný a účinný byl od 23. listopadu 1938, některé zdroje uvádějí, že zákon nabyl účinnost 25. listopadu 1938. Neboť návrh ústavního zákona pocházel z dílny HSĽS, bylo jeho znění ve slovenštině.\n\nS účinností tohoto ústavního zákona Slovensko získalo autonomii, zároveň se název státu začal uvádět jako „\"Česko-Slovensko\"“. Z faktického hlediska vytvořil ústavní zákon federaci. Fakticky přestal platit po zániku Česko-Slovenska v březnu 1939, právně byl zrušen až přijetím nové ústavy v květnu 1948. Současně s ústavním zákonem o autonomii Slovenska byl přijat také podobný ústavní zákon o autonomii Podkarpatské Rusi č. 328/1938 Sb. z. a n. (české znění: 329/1938 Sb. z. a n.).\n\nNávrh ústavního zákona připravilo vedení HSĽS již v červenci 1938 a Národnímu shromáždění návrh předložili již 17. srpna 1938. Navrhovateli ústavního zákona o autonomii Slovenska byli poslanci Andrej Hlinka (zemřel v srpnu 1938), Karol Sidor, Martin Sokol a Jozef Tiso. Zvláštní skutečností bylo, že zpravodajem návrhu v Poslanecké sněmovně – tj. osobou, která přednáší věc ve výboru, sepíše o výsledku porady odůvodněnou zprávu, a když ji výbor schválil, hájí ve sněmovně usnesení výboru – byl jeden z navrhovatelů dr. Martin Sokol.\n\nZpráva ústavně-právního výboru poslanecké sněmovny z 18. listopadu 1938 rekapitulovala hlavní změny, které tento ústavní zákon přinášel: nejdůležitější skutečností však byla faktická federalizace státu, když s výjimkou zahraniční politiky, věcí národní obrany a některých věcí hospodářské a finanční povahy byla veškerá vládní a výkonná moc na Slovensku podřazena slovenské vládě a orgánům. V rámci autonomie Slovenska byl zřízen Snem Slovenskej krajiny jako nejvyšší slovenský zákonodárný orgán.\n\nZpravodajem ústavně-právního výboru Senátu byl dr. Gejza Fritz.\n\nÚstavní listina Republiky Československé požadovala v § 30 pro přijetí ústavního zákona třípětinové většiny všech členů v každé sněmovně. Ústavní zákon o autonomii Slovenska byl v poslanecké sněmovně schválen hlasy 144 poslanců (potřeba bylo 180) a v Senátu hlasy 78 senátorů (potřeba bylo 90).\n\nPředseda Poslanecké sněmovny Jan Malypetr před hlasováním upozornil na ustanovení § 33 úst. listiny a § 56, odst. 3 jednacího řádu, která vyžadují pro přijetí ústavního zákona třípětinové většiny všech poslanců. Po hlasování, kdy se pro návrh vyslovilo jen 144 poslanců, však uvedl, že se pro osnovu vyslovila kvalifikovaná třípětinová většina z nynějšího počtu všech poslanců, a tím také poslanecká sněmovna tuto osnovu přijala ve čtení druhém jako zákon ústavní. Obdobně postupoval i předseda Senátu František Soukup.\n\nPod stejnopisem ústavního zákona byli podepsáni Jan Syrový (také za prezidenta republiky podle § 60 ústavní listiny), Jozef Tiso, Josef Kalfus, Pavol Teplanský, Stanislav Bukovský, Matúš Černák, Vladimír Kajdoš, Ferdinand Ďurčanský, Karel Husárek, Ján Lichner, Ladislav Feierabend, Imrich Karvaš, Petr Zenkl, Augustin Vološin, Hugo Vavrečka, František Chvalkovský, Julian Révay, Jan Černý a Edmund Bačinský.\n\nZ hlediska právní teorie lze říci s ohledem na skutečnost, že ústavní zákon nezískal ústavní většinu, že tento zákon byl přijat protiústavní cestou a nikdy neměl tvořit součást československého právního řádu jako prvek ústavního pořádku.\n\nSe zřetelem ke skutečnosti, že počet všech poslanců byl snížen zánikem členství sudetoněmeckých a maďarských poslanců příslušných do odstoupených území postrádá uvedená právní teorie jakékoli právní logiky, protože dovádí nulitu mnichovské dohody (právně i tak navýsost pochybnou) ad absurdum když se dovozuje, žeby poslanci, příslušní do odstoupených území měli setrvávat ve sněmovně nebo senátu ačkoliv aktivně vystupovali pro začlenení do Říše nebo Maďarského království a také nadobudli jejich státní občanství. Argument o nedostatku ústavní většiny tudíž představuje nejenom ahistorický ale také vnitřne rozporný argument.\n\nA contrario je z ústavní listiny zřejmé že nejenom pro volbu nýbrž také pro udržení mandátu jest podmínkou státní občanství. Jestliže pak poslanci příslušní do odstoupených území pozbyli státního občanství a zejména byli li povolání do Říšského sněmu nebo Maďarské dolní sněmovny, není ústavně udržitelná teze o jejích setrvání v sněmovne. Vystaviti pak územně okleštěný česko-slovenský stát ještě i nevyhnutelnosti dohody s bývalými německými nebo maďarskými poslanci o jeho ústavní reformě postrádá elementární logiku. K argumentu o přijetí zákona protiústavní cestou pak zejména je nutno přihlédnout ke skutečnosti, že byla československá ústava přijata bez souhlasu dvou ze tří konstituentů Československa, a to jak svobodně zvolených zástupců Slovenska tak i - a zejména - Podkarpatské Rusi. Jednému z dvou konstituentů Česko-Slovenska (Slovensku) a \"přistupujícímu subjektu samosprávnému subjektu\" byla závazně slíbena autonomie mezinárodními ujednáními československé prozatímní vlády, které byli ratihabicí přejaty do právního řádu Česko-Slovenska, a byl jím odpírána československou unitární a tím nelegitimní ústavou. \"Až Manifest slovenského národa, a autonómia Slovenska dávajú v podobe otrasenej geopolitickým zemetrasením - Česko-Slovenskému štátu legitimitu z pohľadu slovenského národa. (...) Keďže reprezentanti jedného z dvoch konštituentov Česko-Slovenska, nie sú ochotní ctiť ústavné postavenie druhého z konštituentov, strácal tento štát akúkoľvek legitimitu odvodenú od súhlasu nie jedného neexistujúceho národa, ale dvoch skutočne jestvujúcich národov so svojimi (spoločnými i odlišnými) záujmami. Teleologickú legitimitu založenú na postavení mosta, či súčasti bariéry medzi Nemeckom a Ruskom už stratil predtým územnými zmenami.\"\n\n\n\n"}
{"id": "469430", "url": "https://cs.wikipedia.org/wiki?curid=469430", "title": "Reprodukční lékařství", "text": "Reprodukční lékařství\n\nReprodukční lékařství či reproduktivní lékařství, také \"reprodukční medicína\" či \"reproduktivní medicína\", je lékařský obor, zabývající se prevencí, diagnostikou a léčbou problémů s reprodukcí. Mezi jeho cíle patří zlepšení nebo udržení reprodukčního zdraví a umožnit lidem mít děti tehdy, kdy budou chtít. Je založeno na znalosti reprodukční anatomie, fyziologie a endokrinologie a zahrnuje též relevantní aspekty molekulární biologie, biochemie a patologie.\n\nReproduktivní lékařství řeší otázky sexuální výchovy, puberty, plánování rodiny, antikoncepce, neplodnosti, nemocí rozmnožovací soustavy (včetně sexuálně přenosných nemocí) a sexuální dysfunkce. U žen reproduktivní lékařství rovněž pokrývá menstruaci, ovulaci, těhotenství a menopauzu, stejně jako gynekologické poruchy, které ovlivňují plodnost.\n\nPole působnosti reproduktivního lékařství se do jisté míry překrývá s gynekologií a porodnictvím, urologií, genitourinárním lékařstvím, endokrinologií, dětskou endokrinologií, genetikou a psychiatrií.\n\nV rámci vyšetření pacientů jsou používány zobrazovací techniky a laboratorní metody. Léčebné metody zahrnují poradenství, farmakologii (například léky na plodnost), chirurgii a další metody. Jednou z metod reproduktivního lékařství je i umělé oplodnění (oplodnění in vitro).\n\n"}
{"id": "469431", "url": "https://cs.wikipedia.org/wiki?curid=469431", "title": "Martin Komárek (novinář)", "text": "Martin Komárek (novinář)\n\nMartin Komárek (* 13. února 1961 Praha) je český novinář, poslanec, komentátor, spisovatel a syn bývalého politika a prognostika Valtra Komárka. Do června 2013 působil jako komentátor v deníku MF DNES, poté začal spolupracovat s politickým hnutím ANO 2011 podnikatele Andreje Babiše, ačkoli jej dříve kritizoval za podezřelé a neprůhledné zbohatnutí a za šíření nepodložených zvěstí o korupci u jiných. Od září 2019 působí jako šéfkomentátor regionálních Deníků.\n\nV hnutí ANO působil v celostátním předsednictvu, ale na čtvrtém sjezdu hnutí ANO v roce 2017 tento post neobhájil.\n\nAbsolvoval Filozofickou fakultu Univerzity Karlovy v Praze, obory marxisticko-leninská filosofie a politická ekonomie. Po studiu působil na fakultě jako odborný asistent. V roce 1985 nastoupil do tehdy svazáckého deníku Mladá fronta, přejmenovaného po roce 1989 na Mladá fronta DNES, kde do roku 2013 působil jako hlavní komentátor. Byl členem KSČ.\n\nVe volbách do Poslanecké sněmovny PČR v roce 2013 byl zvolen v Libereckém kraji jako lídr hnutí ANO 2011. V komunálních volbách v roce 2014 kandidoval za hnutí ANO 2011 do Zastupitelstva Městské části Praha 5, ale neuspěl. Na III. sněmu hnutí ANO 2011 byl na konci února 2015 zvolen členem předsednictva hnutí (získal 100 hlasů ze 186 možných, tj. 54 %), funkci zastával do února 2017. Byl předsedou volebního výboru sněmovny. Ve volbách do Poslanecké sněmovny PČR v roce 2017 již nekandidoval.\n\nByl manželem básnířky Sylvy Fischerové. Má pět dětí. Od 19. září 2014 žije v manželství s Petrou Komárkovou. Martin Komárek je věřící křesťan, římský katolík.\n\n\n"}
{"id": "469433", "url": "https://cs.wikipedia.org/wiki?curid=469433", "title": "Velká synagoga (Budapešť)", "text": "Velká synagoga (Budapešť)\n\nVelká synagoga v Budapešti, známá též jako synagoga v ulici Dohány ( \"Dohány utcai Zsinagóga\" či \"Nagy Zsinagóga\", בית הכנסת הגדול של בודפשט, \"bet ha-kneset ha-gadol šel budapešt\", Tabakgasse Synagogue), je největší synagoga v Evropě a jedna z největších synagog na světě.\n\nMonumentální synagoga postavená v letech 1854–1859 v maursko-španělském slohu podle plánů vídeňského architekta Ludwiga Förstera se nachází v budapešťském 7. okrese. Je více než 53 m dlouhá a 26,5 m široká a pojme celkem 2964 sedících věřících, 1492 mužů a 1472 žen v galeriích. Interiér synagogy je dílem maďarského architekta Frigyese Feszla. V synagoze jsou od jejího postavení instalovány varhany. Mezi nejslavnější osoby, které na ně hrály, patří Ferenc Liszt a Camille Saint-Saëns.\n\nU synagogy se narodil rakouský židovský novinář, nejvýznamnější představitel sionismu a „duchovní otec“ Státu Izrael Theodor Herzl. Na místě jeho rodného domu je dnes židovské muzeum vybudované v roce 1930 ve stejném stylu jako Velká synagoga a přičleněné následujícího roku k hlavní budově. Za synagogou se nachází památník holocaustu v podobě kovové vrby, na jejichž větvích jsou zapsána jména rodiny, které zahynuly během holocaustu.\n\nUlice Dohány bývala kdysi hranicí budapešťského ghetta.\n"}
{"id": "469434", "url": "https://cs.wikipedia.org/wiki?curid=469434", "title": "Miloslav Masopust", "text": "Miloslav Masopust\n\nGenmjr. Ing. Miloslav Masopust (* 26. září 1924 Český Straklov, Volyň, Sovětský svaz) je český válečný veterán z druhé světové války. \n\nS armádou je spjat od roku 1944, kdy vstoupil do 1. československého armádního sboru. Po zranění v bojích u Krosna byl Masopust zařazen do autokurzu a následně byl přes jeho silnou touhu stát se samopalníkem přiřazen k 5. dělostřeleckému pluku jako technik. S dělostřeleckým plukem se účastnil Slovenského národního povstání jako velitel zásobovací baterie.\n\nNa základě návrhu vlády České republiky byl dne 8. května 2005 jmenován prezidentem republiky Václavem Klausem do hodnosti brigádního generála. Prezident Miloš Zeman jej dne 8. května 2019 jmenoval generálmajorem.\n\n\n"}
{"id": "469436", "url": "https://cs.wikipedia.org/wiki?curid=469436", "title": "Fletcher Christian", "text": "Fletcher Christian\n\nFletcher Christian (25. září 1764, Brigham, Anglie – 3. říjen 1793, Adamstown,\nPitcairnovy ostrovy) byl britský námořní důstojník, pomocník navigačního důstojníka (Master's Mate), během plavby povýšen na zastupujícího poručíka (Acting Lieutenant), a posléze vůdce vzpoury na HMS \"Bounty\".\n\nPocházel z významné rodiny a jako námořník se dostal do Indie i s Williamem Blighem na Jamajku. William Bligh jej přivedl s sebou na chlebovníkovou výpravu na Tahiti v hodnosti pomocníka navigačního důstojníka. Během pobytu na Tahiti se však vztahy mezi poručíkem Blighem a Christianem povážlivě zhoršily; Bligh na zpáteční plavbě obvinil Christiana z krádeže.\n\n28. dubna Christian v čele několika vzbouřenců poručíka Blighe a část jeho věrných vysadil ve člunu, zatímco \"Bounty\" pod jeho velením zamířila zpět na ostrov Tubuai, kde však pokus o založení osady ztroskotal a poté na Tahiti.\n\nNakonec dopluli 15. ledna 1790 na Pitcairnův ostrov, kde vzbouřenci loď potopili. Se vzbouřenci na ostrov přišly i jejich tahitské ženy a několik mužů; mezi tahitskými muži a vzbouřenci vzrůstalo napětí, které 20. září 1793 vyústilo v revoltu Tahiťanů, během níž tahitští muži zavraždili pět z devíti vzbouřenců, mezi nimi i Fletchera Christiana.\n\n"}
{"id": "469437", "url": "https://cs.wikipedia.org/wiki?curid=469437", "title": "Konvergence (směrovací protokol)", "text": "Konvergence (směrovací protokol)\n\nKonvergence je v informatice pojem používaný v souvislosti s dynamickým směrováním. Při konvergenci směrovač (router) získá veškeré možné informace o topologii sítě, pošle tyto informace všem ostatním směrovačům (routerům) a zároveň od nich obdrží jejich informace o síti. Podmínkou konvergence je, aby informace obdržené od ostatních souhlasily s informacemi, které zjistil daný router a aby opravdu reflektovaly skutečný stav sítě. Zjednodušeně lze tedy říci, že v konvergované síti se všechny routery shodnou, jak vypadá topologie dané sítě.\n\nVšechny směrovací protokoly uvnitř autonomních systémů spoléhají na konvergenci, je to normální stav funkčních autonomních systémů. Na druhou stranu, směrovací protokol mezi autonomními systémy (BGP), používaný v Internetu, zpravidla nekonverguje v důsledku rozsáhlosti Internetu, která brání dostatečně rychlé konvergenci.\n\nSměrovač (router) se pokusí vyměnit si informace o topologii sítě s ostatními směrovači (routery). Rozsah této výměny, způsob jejího provedení a vyměňované informace závisí na použitém směrovacím protokolu (např. RIP, OSPF, BGP4). Konvergovaný stav nastane poté, co jsou všechny informace rozeslány všem směrovačům (routerům), zapojeným do sítě. Pokud nastane v síti jakákoliv změna, která ovlivní směrovací tabulky, dojde dočasně k porušení konvergence, které trvá do doby, než je změna ohlášena všem routerům. \n\nČas potřebný ke konvergenci (tj. za jak dlouho dosáhne skupina směrovačů (routerů) stavu konvergence), je významné měřítko výkonnosti směrovacího protokolu. RIP konverguje velmi pomalu, dokonce i v malé síti s pár směrovači (routery) může konvergence nastat až po několika minutách, naopak OSPF je příkladem velice rychle konvergujícího protokolu (konvergence bývá většinou v řádu sekund).\n\nNěkteré konfigurace a stavy hardwaru mohou zabránit síti v konvergenci. Například rozhraní, které často mění svůj stav (up, down) může způsobit neshodu mezi informacemi různých routerů, takže ke konvergenci nikdy nedojde. Někdy může být dokonce žádoucí zatajit směrovací informace z části sítě, což opět způsobí nemožnost konvergence.\n\n"}
{"id": "469440", "url": "https://cs.wikipedia.org/wiki?curid=469440", "title": "Epididymitida", "text": "Epididymitida\n\nEpididymitida je zánět nadvarlete (kanálkovitého útvaru v zadní části varlete, kde jsou uschovány spermie). Zánět se může projevovat mírně až velmi bolestivě a šourek může být zrudlý, horký a oteklý. Dalšími symptomy jsou horečka a nevolnost. Projev nemoci může být akutní (náhlé propuknutí) nebo vzácně chronický.\n\nNejčastější příčinou je infekce. U sexuálně aktivních mužů je nejčastějším kauzativním (příčinným) mikrobem \"Chlamydia trachomatis\" následovaná \"E. coli\" a \"Neisseria gonorrhoeae\". U dětí může následovat infekci v jiné části těla (například virová onemocnění). U starších mužů může být příčinou infikované reziduum případně reflux moči.\n\n\n"}
{"id": "469441", "url": "https://cs.wikipedia.org/wiki?curid=469441", "title": "Bob Log III", "text": "Bob Log III\n\nBob Log III je americký zpěvák, skladatel a hudebník, hrající především rockovou muziku a který vystupuje na koncertech ve speciálním obleku a helmě se zabudovaným mikrofonem. Jeho nástroji jsou kytara a buben. Během roku podniká Bob kolem 150 vystoupení ve více jak 30 zemích. Bob, který působí na hudební scéně od roku 1990 se narodil v Chicagu, ale vyrůstal v Arizoně. Než začal vystupovat samostatně, hrál se skupinou Doo Rag.\n\n\nSingly\n"}
{"id": "469446", "url": "https://cs.wikipedia.org/wiki?curid=469446", "title": "Cordierit", "text": "Cordierit\n\nCordierit je minerál ze skupiny cyklosilikátů bohatý na hliník, který tvoří hojný horninový minerál. Pojmenován podle francouzského geologa P. Louise Cordiera (1777-1861), který ho objevil v roce 1813.\n\n\nN- 1, 524- 4, 574 N- 1, 527- 1, 578\n\nPodle legend využívali silného Pleochorismu cordieritu Vikingové. Stejně jako kalcit totiž umožňoval navigovat lodě. Při každém počasí- i při bouři a zamračené obloze jim umožnil pozorovat slunce. Mohli tedy s jeho pomocí zjistit, kolik je hodin, nebo kde je sever.\n\nCordierit vzniká v magmatických a kontaktně metamorfovaných horninách (pararula, migmatit).\n\nCordierit se vyskytuje v rulách a migmatitech moldanubika.\n\nPředevším na Šumavě a v Novohradských horách. Naleziště v České republice jsou také na Vysočině - Horní Bory, na Jihlavsku - Dlouhá Stěna, nebo v kamenolomu Vanov u Telče.\n\nPředevším Madagaskar, Brazílie, Srí Lanka, Indie- stát Madras, Tanzanie, Namibie, USA- státy Wyoming, Kalifornie, Connecticut. Rusko, Poloostrov Kola, Finsko, Španělsko, Švédsko.\n\nPodst. jméno\n\nSkloňování (j. č.)\n\nSkloňování (mn. č.)\n\nSynonymum: Iolit\nNadřazená slova: Křemičitany => Minerály => Kameny\n\n\n\n\n"}
{"id": "469448", "url": "https://cs.wikipedia.org/wiki?curid=469448", "title": "Sylvia Haniková", "text": "Sylvia Haniková\n\nSylvia Haniková, nepřechýleně Sylvia Hanika (* 30. listopadu 1959, Mnichov) je bývalá levoruká německá profesionální tenistka. Mezi největší úspěchy kariéry se řadí finále na French Open 1981 ve dvouhře a vítězství na Turnaji mistryň začátkem následujícího roku v New Yorku.\n\nNejvýše klasifikovaná na žebříčku WTA pro dvouhru byla na 5. místě (12. září 1983). V roce 1981 se stala první Němkou v elitní světové desítce a 26. hráčkou od zavedení klasifikace, když ji při debutu patřila 10. příčka.\n\nNa profesionální okruh WTA vstoupila roku 1977. První titul získala na domácím halovém mistrovství Německa v roce 1978. Roku 1979 získala cenu WTA pro hráčku, která dosáhla nejlepšího zlepšení.\n\nV roce 1981 se probojovala do finále French Open, kde podlehla československé hráčce Haně Mandlíkové. Největším úspěchem kariéry bylo vítězství v turnaji konaném na začátku roku 1982 pro nejlepší hráčky uplynulé sezóny. Na tomto Turnaji mistryň v newyorské Madison Square Garden ve finále porazila druhou hráčku světa Martinu Navrátilovou. V této hale také zaznamenala svou poslední velkou výhru ve dvouhře, když roku 1987 v prvním kole Virginia Slims Championships porazila třetí nasazenou Chris Evertovou.\n\nPoslední turnaj vyhrála v Athénách roku 1986. Profesionální kariéru ukončila v roce 1990 se ziskem 6 turnajových titulů ze dvouhry (4 WTA, French Open a Turnaj mistryň) a jednoho ze čtyřhry.\n\nByla atletickým typem hráčky s agresivním herním stylem. Před podáním byla známá dlouhým klepáním míčku o tenisový dvorec. V roce 1989 se provdala za Harolda Holdera. V mládí závodně lyžovala a později také soutěžila v rallye.\n\n"}
{"id": "469455", "url": "https://cs.wikipedia.org/wiki?curid=469455", "title": "Brochant (stanice metra v Paříži)", "text": "Brochant (stanice metra v Paříži)\n\nBrochant je nepřestupní stanice pařížského metra na severozápadní větvi linky 13 v 17. obvodu v Paříži. Nachází se na pod \"Avenue de Clichy\".\n\nStanice byla otevřena 20. ledna 1912, když byla zprovozněna severozápadní větev tehdejší linky B v úseku La Fourche ↔ Porte de Clichy. V roce 1931 se linka B změnila na dnešní linku 13.\n\nJméno stanice je odvozeno od názvu ulice, která nese jméno mineraloga André Brochanta de Villiers (1772–1840).\n\nStanice má dva přístupy na rohu ulic \"Avenue de Clichy\" a \"Rue Brochant\".\n"}
{"id": "469459", "url": "https://cs.wikipedia.org/wiki?curid=469459", "title": "Janota", "text": "Janota\n\nPříjmení Janota má více nositelů:\n\n"}
{"id": "469465", "url": "https://cs.wikipedia.org/wiki?curid=469465", "title": "Acinonyx", "text": "Acinonyx\n\nAcinonyx (gepard) je rod kočkovitých šelem. Zahrnuje jeden žijící druh, geparda štíhlého (\"Acinonyx jubatus\") a čtyři fosilní druhy \"Acinonyx pardinensis\", \"Acinonyx aicha\", \"Acinonyx intermedius\" a \"Acinonyx kurteni\".\n"}
{"id": "469470", "url": "https://cs.wikipedia.org/wiki?curid=469470", "title": "Startovací komplex 34 na Cape Canaveral Air Force Station", "text": "Startovací komplex 34 na Cape Canaveral Air Force Station\n\nStartovací komplex 34 na Cape Canaveral Air Force Station (LC-34) leží na ostrově Merritt na mysu Canaveral na Floridě. Komplex byl používán NASA pro starty raket Saturn I a Saturn IB v programu Apollo. 27. ledna 1967 zde při požáru zahynula posádka Apolla 1. V dnešní době se již nepoužívá a slouží jako památník.\n\nPráce na LC-34 začaly v roce 1959 a první start 27. října 1961. Komplex se skládal z odpalovací rampy, podpůrné věže, mobilní servisní věže, tankovací stanice RP-1, kapalného vodíku a kyslíku a blockhausu. Pod odpalovací rampou vedly koleje, po nichž byly přiváženy tepelné štíty odklánějící proud spalin. Po kolejích byla ze vzdálenosti 185 metrů přivážena i servisní věž. Její výška byla 95 metrů a byla tak v té době nejvyšší stavbou na Cape Canaveral Air Force Station. Blockhaus byl postaven z železobetonu a měl stejnou konstrukci jako starší objekt na LC-20. Při startu dokázal pojmout až 130 osob a všechno potřebné přístrojové vybavení. Pozorování startu bylo možné pomocí několika periskopů, budova totiž kvůli ochraně neměla žádná okna.\nNa LC-34 startovaly pouze rakety Saturn I a Saturn IB. Jako první zde startoval Saturn I Block I, jehož všechny čtyři lety odstartovaly odsud. Saturn I verze Block II startoval ze sesterského zařízení stejné LC-37.\n\nS nástupem silnějšího Saturnu IB byly provedeny rozsáhlé úpravy na odpalovací infrastruktuře. Bylo vylepšeno zabezpečení servisní věže proti větru, byla upravena servisní ramena, aby vyhovovala větší raketě a přibylo výsuvné rameno vybavené naprosto čistou a bezprašnou místností (anglicky white room) pro nástup astronautů do kabiny Apollo. Byly provedeny celkem dva úspěšné bezpilotní starty Saturnu IB. Při přípravách na misi Apollo 1 došlo k požáru, při němž zemřeli Gus Grissom, Ed White a Roger Chaffee. Tato událost si vyžádala úpravu komplexu pro snadnější evakuaci astronautů z lodi. První a jediný start s posádkou se konal 11. října 1968, kdy zde odstartovala kosmická loď Apollo 7. NASA zvažovala použití LC-34 a LC-37 pro Apollo Applications Program (např. program Skylab), ale nakonec byl upraven LC-39B a LC-34 již nebyl nikdy použit.\n\nPo vyřazení byly strženy obě věže a zůstala stát pouze odpalovací rampa a blockhaus. Na rampu byla umístěna pamětní plaketa s nápisem:\n\n"}
{"id": "469471", "url": "https://cs.wikipedia.org/wiki?curid=469471", "title": "Vážská vodní cesta", "text": "Vážská vodní cesta\n\nVážská vodní cesta (VVC), je plánovaná a zčásti realizovaná vodní cesta mezinárodního významu spojující město Žilinu s Dunajem. \n\nJižní napojení Váhu na Dunaj je mimořádně významné. Splavnění Váhu umožní přímý export výrobků podnikům ležících v blízkosti Vážské vodní cesty (např. SES Tlmače, Drátovna Hlohovec, DUSLO Šaľa) do zájmových oblastí vodní dopravou. Napojením na Dunaj je Slovenská republika z hlediska vodní dopravy přímo napojena přes Průplav Rýn-Mohan-Dunaj na mezinárodní síť vodních cest 15 evropských států. Jižní propojení směřuje přepravy i do Řecka, Turecka a do států blízkého a dálného východu.\n\nNapojení na vodní koridor Dunaj-Odra-Labe prostřednictvím alternativní trasy Váh-Morava otevírá možnosti přímého spojení Slovenska s baltskými přístavy, ale i integraci do sítě vodních cest Běloruska, Ukrajiny a Ruska.\n\nLodě by dosáhly Žiliny překonáním 15 plavebních komor. Na případné propojení s Odrou by bylo třeba v náročném terénu postavit dalších více než 20 plavebních komor a lodních výtahů. Alternativně při vybudování 2100 metrů dlouhého průplavního tunelu by lodě mezi Žilinou a Bohumínem musely překonat asi 13 plavebních komor a lodních výtahů.\n\nProjekt Vážské vodní cesty není konkurencí vodního koridoru Dunaj-Odra-Labe. \"Strategie přípravy vodní cesty Dunaj-Odra-Labe není chápána jako konkurenční alternativa vodní cesty Váh-Odra, ale jako logické spojení v rámci magistrálních vnitrozemských vodních cest Labe (E 20), Odry (E 30) a Dunaje (E 80). Obě dvě vodní cesty si nebudou vzájemně konkurovat, ale budou se vzájemně doplňovat a budou realizačním výstupem Evropské Dohody AGN.\" \n\nCelková délka VVC od Komárna po Žilinu představuje 250 km. Stavba vodní cesty je rozdělena na 4 etapy :\n\n1.etapa - Komárno – Sereď v délce 75 km je v současnosti splavná, ale kvůli nevybudování vodního díla Nagymaros trpí úsek mezi Komárnem a prvním zdymadlem Selice značným kolísáním hladin a nedostatečné plavební hloubce. Pro vyřešení tohoto problému se plánuje stavba nového zdymadla Kolárov (27,4 rkm) v tomto úseku.\n\n2.etapa Sereď – Púchov 124 km \n\n3.etapa Púchov – Žilina 51 km\n\n4.etapa Žilina – Odra (návrh) 98 km\n\nVláda ČR dne 15. dubna 2015 přijala aktualizaci Politiky územního rozvoje v rámci které byl záměr propojení Odra-Váh vypuštěn.\n\nUvažuje se o alternativním propojení Vážské vodní cesty s řekou Moravou (a vodním koridorem Dunaj-Odra-Labe) v trase Hlohovec-Kúty.\n\nNa Vážských vodních dílech bylo dokončeno několik plavebních komor v několika parametrech :\n\nTřída VI.a - Rozměry plavebních komor: 110×24×4,5 m\n\n\n\nTřída III - Rozměry plavebních komor: 70 x 9 m \n\nV těchto parametrech byly vybudovány plavební komory na 11 vodních dílech na Váhu mezi Královou a Žilinou, ty jsou však nedokončené a slouží pouze k převádění vody. Všechny mají být nahrazeny novými plavebními komorami Třídy Va o rozměrech plavebních komor 110 x 12 m s hloubkou nad záporníkem 4,0 m.\n\nVýstavba Vážské vodní cesty v úseku Komárno - Žilina bude sestávat z výstavby těchto staveb: \n\nPlánované přístavy\n\nDále bude potřeba upravit a zrekonstruovat všechny plavební kanály a zvednout 6 silničních a 3 železniční mosty. Minimální podjezdná výška mostů bude 7 m.\n\nSpojení Váh-Odra - úsek Žilina - Bohumín\n\nTento úsek představuje průplavní propojení Vážské vodní cesty s vodní cestou na řece Odře, což v konečném důsledku umožňuje spojení Dunajské vodní cesty s cestou na Odře a dalším pokračováním na přístavy Baltského moře. Koncepčně to znamená vybudovat průplav o parametrech třídy Va v podstatě v korytě řeky Kysuca v úseku Žilina-Čadca. Za Čadcou přechází trasa průplavu do umělého kanálu směřujícího do Jablunkovského průsmyku a do údolí řeky Olše (území ČR) a jeho zaústění do řeky Odry u Bohumína. Myšlenku propojení Váhu s Odrou a vodního koridoru Dunaj-Odra-Labe na polské straně podporuje i polský projekt program integrovaného vodního hospodářství v povodí Odry známý pod názvem „Program Odra 2006“. Součástí integrovaného vodního hospodářství je řešení dopravní funkce řeky Odra a uvažuje se se splavněním Odry na celém jejím toku.\nRealizace průplavního spojení Váhu a Odry v úseku Žilina-Bohumín se dosáhne vybudováním následných staveb na tocích spojovaných řek a jejich přítocích:\n\n\nNa tyto stavby by navázalo celkem 16 staveb (průplavy, plavební komory a lodní zdvihadla) na území České republiky a 9 staveb na území Polska, kterými by bylo dosaženo propojení Vážské vodní cesty na Oderskou vodní cestu.\n\nMyšlenka projektu VVC je založená na dobudovaní vodní cesty, přičemž podstatná část hlavních objektů splavnění Váhu je už vybudovaná.\nRealizace VVC by měla mít příznivý vliv na mnohé oblasti hospodářského a veřejného života společnosti díky mimořádně širokému záběru aktivit, které je možné okolo vodní cesty na Váhu rozvinout.\n\nProjekt je založený na principu zhodnocení:\n\nVybudování úseku Žilina - Bohumín by si vyžádalo velké finanční náklady na výstavbu a zásah do životního prostředí, přičemž bude změněn povrch velkého území. Plánovaná trasa prochází i přes obydlené území s existující infrastrukturou. Spojení Vážské vodní cesty s vodní cestou na řece Odře musí překonat Moravskoslezské Beskydy s vrcholovou zdrží ve výšce minimálně 470 m n. m. (při využití průplavního tunelu o délce 5500 m).\n\nZástupci hospodářství v Moravskoslezském kraji nesouhlasí s propojením Odry a Váhu přes Jablunkovský průsmyk, protože neřeší přístup na vodní cestu moravskoslezským firmám a neumožňuje propojení Odry a Labe. Preferovaným vodním spojením v České republice je vodní koridor Dunaj-Odra-Labe.\n\n"}
{"id": "469472", "url": "https://cs.wikipedia.org/wiki?curid=469472", "title": "Irina Bokovová", "text": "Irina Bokovová\n\nIrina Georgieva Bokovová (bulharsky: Ирина Георгиева Бокова) (* 12. července 1952 Sofie) je bulharská politička, od září 2009 generální ředitelka UNESCO.\n\nBokovová byla po dvě volební období poslankyní bulharského parlamentu. V 90. letech 20. století krátce ministryní zahraničních věcí. Od roku 2005 působila jako velvyslankyně Bulharska ve Francii. 22. září 2009 byla zvolena generální ředitelkou UNESCO.\n\n"}
{"id": "469474", "url": "https://cs.wikipedia.org/wiki?curid=469474", "title": "Stanovnice", "text": "Stanovnice\n\nStanovnice (nazývaná též \"Karolinka\") je vodní nádrž nacházející se ve stejnojmenném údolí pohoří Javorníky, poblíž města Karolinka, v okrese Vsetín.\n\nStavba vodního díla započala v červnu roku 1977. Přehrada byla dokončena na konci roku 1985 a do trvalého provozu byla uvedena v roce 1987. Aby mohlo být dílo realizováno, byly asanovány původní usedlosti převážně zemědělského charakteru. Pro obyvatele údolí bylo v Karolince vybudováno 12 panelových domů a několik rodinných domků. Ráz údolí se vodní plochou sice změnil, ale přesto je dnes přehrada jedním ze symbolů Karolinky.\n\nHráz nádrže má výšku 35,5 m nade dnem, rozloha vodní plochy je 50,5 ha a nádrž pojme 7,395 mil. m³ vody.\n\nPrůměrný dlouhodobý roční průtok k profilu hráze činí 0,36 m³/s. Stoletá voda zde dosahuje 87,4 m³/s.\n\nNádrž slouží k zásobování kvalitní pitnou vodou Vsetínska, Valašsko Kloboúcka a Zlínska.\n\n"}
{"id": "469482", "url": "https://cs.wikipedia.org/wiki?curid=469482", "title": "Autojeřáb", "text": "Autojeřáb\n\nAutojeřáb – může být použito také označení „mobilní jeřáb“, nebo \"automobilový jeřáb\" – je zvedací zařízení, totiž jeřáb namontovaný na automobilový podvozek. Autojeřáby se používají na manipulaci a zvedání břemen, zejména na stavbách a při různých montážních pracích v terénu. Výhodou autojeřábu je jeho velká mobilita – možnost bezproblémového a rychlého přesunu po běžných komunikacích.\n\nJedná se o autojeřáby s teleskopicky vysouvatelným ramenem (výložníkem). Základní části jsou – podvozek s vysouvacími opěrami, otočný vršek s kabinou jeřábníka, vícedílný teleskopický výložník (může být s nástavci), kladnice s hákem a navíjecí lanový buben. Veškeré pohyby a funkce jsou zajišťovány pomocí hydraulických systémů. Základními parametry jsou : maximální hmotnost břemene (v tunách) a maximální délka vysunutí výložníku (+ nástavec). Podrobnější parametr je tzv. zátěžový diagram, nebo tabulka nosností, vyjadřující vztah mezi hmotností břemene, vysunutím výložníku a jeho náklonem.\n\nV Československu byly autojeřáby vyráběny v menším množství od roku 1945 v ČKD Praha a v roce 1954 byla výroba přenesena do ČKD Slaný. V současnosti výroba pokračuje ve společnosti pod změněným názvem ČKD Mobilní Jeřáby a.s. ve Slaném.\n\nNejznámější typy autojeřábů se značkou ČKD jsou AD080, AD10, AD14, AD20, AD20T, AD20.2, AD28, AD30. Autojeřáby byly montovány na podvozky Praga V3S, Tatra. V současnosti jsou montovány na podvozky Tatra, MAN, Mercedes-Benz, Iveco a další.\n\nZvláštním typem autojeřábu je vyprošťovací autojeřáb pod označení AV (AV14, AV20, AV30), které používají hlavně hasiči, nebo vojáci. Vyprošťovací jeřáby mají kratší výložník otočený v transportní poloze dozadu a přídavné navijáky pro vyprošťování.\nVyprošťovací jeřáby používají hasiči při zásazích, u dopravních nehod, apod.\n\n\n"}
{"id": "469499", "url": "https://cs.wikipedia.org/wiki?curid=469499", "title": "Pozemková úprava", "text": "Pozemková úprava\n\nPozemkové úpravy jsou změny právního stavu pozemků, jimiž „se ve veřejném zájmu prostorově a funkčně uspořádávají pozemky, scelují se nebo dělí a zabezpečuje se jimi přístupnost a využití pozemků a vyrovnání jejich hranic tak, aby se vytvořily podmínky pro racionální hospodaření vlastníků půdy. V těchto souvislostech se k nim uspořádávají vlastnická práva a s nimi související věcná břemena. Současně se jimi zajišťují podmínky pro zlepšení životního prostředí, ochranu a zúrodnění půdního fondu, vodní hospodářství a zvýšení ekologické stability krajiny. Výsledky pozemkových úprav slouží pro obnovu katastrálního operátu a jako závazný podklad pro územní plánování.“ Pozemkové úpravy se řídí zákonem č. 139/2002 Sb. ze dne 21. března 2002 \"o pozemkových úpravách a pozemkových úřadech a o změně zákona č. 229/1991 Sb., o úpravě vlastnických vztahů k půdě a jinému zemědělskému majetku, ve znění pozdějších předpisů\". \n\nRealizace pozemkových úprav úzce souvisí i s naplňováním programu obnovy venkova, který účinně motivuje obyvatele venkova k tomu, aby se nejen prostřednictvím samosprávy, ale i vlastními silami snažili o harmonický rozvoj plnohodnotného životního prostředí, udržování přírodních a kulturních hodnot krajiny a o rozvoj ekologického hospodaření. Neopominutelná je i související realizace tvorby krajinných programů, jako např. úprava vodohospodářských poměrů, obnova toků a nádrží, budování protierozní a povodňové ochrany území, systémů ekologické stability, biocenter a biokoridorů, obnova remízků nezbytných pro život drobné zvěře, zajištění lepší prostupnosti území vhodně zvolenou sítí polních cest a v neposlední míře dosažení estetické kvality krajiny za účelem zvýšení rekreačního efektu. \n\nPozemkové úpravy jsou jedním z klíčových faktorů pro rozvoj venkova. \n\nProstřednictvím právě tohoto opatření je řešena problematika vlastnických vztahů pozemkové držby, nedostatečná zemědělská infrastruktura či absence prvků ekologické stability krajiny. Pro zlepšení životního prostředí se doporučuje realizovat projekty Územních systémů ekologické stability jako jedno z nosných opatření. Je na místě poukázat na komplikace spojené s majetkoprávními vztahy. \n\nPozemkové úpravy také nepřímo napomáhají rozvoji podnikání a mají nesporný efekt v oblasti udržitelného rozvoje.\n\nPři provádění pozemkových úprav dochází k racionálnímu prostorovému uspořádání pozemků všech vlastníků půdy v daném katastrálním území a podle potřeby také k reálnému vytyčení těchto pozemků v terénu. Nedílnou součástí návrhu pozemkových úprav je i plán společných zařízení. Ten tvoří cestní síť a systém ekologických protierozních, hydrologických a krajinných opatření.\n\nCílem pozemkových úprav je:\n\nJednoduché pozemkové úpravy jsou:\n\n\"účel:\" vyčlenění půdy jednotlivým hospodářským subjektům\n\n\"cíl:\" vytvoření podmínek pro hospodaření těchto subjektů\n\nKomplexní pozemkové úpravy řeší komplexně celé území (zpravidla katastrální území).\n\nHlediska řešení:\n\n\"Formy pozemkových úprav řeší v zákoně č. 139/2002 Sb. § 4.\"\n\na) vlastníci pozemků, které jsou dotčeny řešením v pozemkových úpravách podle § 2 (dále jen „vlastníci pozemků“) a fyzické a právnické osoby, jejichž vlastnická nebo jiná věcná práva k pozemkům mohou být řešením pozemkových úprav přímo dotčena; za takové osoby se nepovažují vlastníci, pro jejichž pozemky se v pozemkových úpravách pouze obnovuje soubor geodetických informací (§ 3 odst. 2),\nb) stavebník, je-li provedení pozemkových úprav vyvoláno v důsledku stavební činnosti,\nc) obce, v jejichž územním obvodu jsou pozemky zahrnuté do obvodu pozemkových úprav; účastníky mohou být i obce, s jejichž územním obvodem sousedí pozemky zahrnuté do obvodu pozemkových úprav, pokud do 30 dnů od výzvy příslušného pozemkového úřadu přistoupí jako účastníci k řízení o pozemkových úpravách, (dále jen „obec“).\n\n(1) Pozemkový úřad posuzuje podané požadavky na zahájení pozemkových úprav. K těmto požadavkům se vyjádří v písemném sdělení do 30 dnů. Shledá-li důvody, naléhavost a účelnost provedení pozemkových úprav za opodstatněné, zahájí řízení o pozemkových úpravách. Pozemkový úřad může v odůvodněných případech zahájit řízení i bez podaných požadavků.\n(2) Řízení o pozemkových úpravách se považuje vždy za řízení zahájené z podnětu pozemkového úřadu.\n(3) Pozemkový úřad zahájí řízení o pozemkových úpravách vždy, pokud se pro to vysloví vlastníci pozemků nadpoloviční výměry zemědělské půdy v dotčeném katastrálním území.\n(4) Zahájení řízení o pozemkových úpravách oznámí pozemkový úřad veřejnou vyhláškou.\n(5) Oznámení o zahájení pozemkových úprav podle odstavce 4 se vyvěsí po dobu 15 dnů na úřední desce pozemkového úřadu a obcí, v jejichž územních obvodech jsou pozemky zahrnuté do pozemkových úprav. Poslední den této lhůty je dnem zahájení pozemkových úprav.\n(6) Pozemkový úřad písemně vyrozumí o zahájení řízení též příslušný katastrální úřad, orgán územního plánování, stavební úřad, orgán ochrany zemědělského půdního fondu, orgán ochrany přírody, vodohospodářský orgán a orgán státní správy lesů. Dotýká-li se řízení o pozemkových úpravách zájmů chráněných předpisy o obraně a bezpečnosti státu, o péči o zdraví lidu a jiných zájmů chráněných zvláštními právními předpisy, 11) pozemkový úřad vyrozumí i další dotčené správní úřady. Tyto úřady stanoví do 30 dnů po obdržení vyrozumění podmínky k ochraně zájmů podle zvláštních právních předpisů.\n(8) Pozemkový úřad zastaví řízení, odpadl-li důvod, pro který řízení zahájil, nebo jestliže se v průběhu pozemkových úprav vyskytly takové překážky, pro které nelze v řízení pokračovat.\n(9) Osoby písemně pověřené pozemkovým úřadem mohou po předchozím oznámení na úřední desce příslušné obce vstupovat a vjíždět na pozemky ve stanovené době a vykonávat činnosti vyplývající z tohoto zákona v rozsahu nezbytně nutném, nestanoví-li zvláštní právní předpis jinak.\n(10) Vznikla-li vlastníkovi nebo oprávněnému uživateli pozemku újma na jejich majetku v důsledku výkonu činnosti pro pozemkové úpravy, mají právo na náhradu této újmy v penězích. Právo na náhradu újmy musí být uplatněno u pozemkového úřadu, který řízení o pozemkových úpravách zahájil, jde-li o porosty, nejpozději do 30 dnů ode dne jejího vzniku, v ostatních případech do 1 roku ode dne jejího vzniku, jinak právo zaniká.\n\nStátní pozemkový úřad, který tvoří krajská pracoviště a pobočky řízených sekcí ministerstva zemědělství.\nČinnost realizátora:\n\n\n\n\n"}
{"id": "469501", "url": "https://cs.wikipedia.org/wiki?curid=469501", "title": "Xbox Game Studios", "text": "Xbox Game Studios\n\nXbox Game Studios je divize společnosti Microsoft, která se zabývá produkováním videoher a je zodpovědná za vývoj a vydávání her pro platformy Xbox, Xbox 360, Xbox One, Games for Windows a Windows Phone. Byla založena roku 2002 jako Microsoft Game Studios, ve stejné době, kdy byl vydán první Xbox. V roce 2011 byla přejmenována na Microsoft Studios. Divize vyvíjí a publikuje hry ve spojení s dalšími vývojovými studii, které patří pod její značku.\n\n\n\n\n\n\n\n\n\n\n\n"}
{"id": "469506", "url": "https://cs.wikipedia.org/wiki?curid=469506", "title": "Startovací komplex 37 na Cape Canaveral Air Force Station", "text": "Startovací komplex 37 na Cape Canaveral Air Force Station\n\nStartovací komplex 37 na Cape Canaveral Air Force Station (LC-37, SLC-37) leží na ostrově Merritt na mysu Canaveral na Floridě. Komplex byl budován na přelomu padesátých a šedesátých let dvacátého století a NASA jej převzala roku 1963. Původně zde startovala raketa Saturn I ve verzi Block II, konalo se zde všech šest letů. Poté byl komplex upraven pro bezpilotní mise rakety Saturn IB. Poslední misí z programu Apollo byla Apollo 5 v roce 1968, pak byl komplex uzavřen. Až roku 2002 se komplexu dostalo nového využití, když byl přestavěn pro starty rakety Delta IV. V současné době jej provozuje společnost United Launch Alliance.\n\n"}
{"id": "469509", "url": "https://cs.wikipedia.org/wiki?curid=469509", "title": "Distanční pletenina", "text": "Distanční pletenina\n\nDistanční pletenina (angl.: \"space doubleknit\") je trojrozměrný útvar, který vzniká ze dvou osnovních nebo zátažných pletenin mezi nimiž spojovací nitě udržují určitou mezeru. \n\n\n\nObě pleteniny mohou být seřízeny na stejnou vazbu nebo na vzájemně rozdílné vzorování. Ze standardních vazeb se nejčastěji používá tikot, sukno a kepr. Spojení obou pletenin se zpravidla tvoří polyesterovými monofilamenty. Spojovací nitě se kladou většinou zkříženě pod úhlem přibližně 45°. Tím způsobem se zabrání vzájemnému posunu obou pletených ploch a předchází se narušení jejich struktury při zatížení výrobku.\n\nPolyesterová nit se může následující termickou úpravou stabilizovat a tak zaručit trvalou ohebnost a zmačkatelnost pleteniny podobnou pěnovým hmotám.\n\nNa stroji se nechá průběžně seřídit vzdálenost mezi oběma pleteninami, takže je možné zhotovit textilie s tloušťkou prakticky od 1,5 mm do 65 mm. \nVelký počet současně použitelných druhů příze umožňuje mnohostranné konstrukce.\n\nK nejdůležitějším vlastnostem distančních pletenin patří: Vodivost vlhkosti, odpružení tlaků, teplotní regulace, velmi dobrá průchodnost vzduchu a s použitím určitých materiálů další seřiditelné zvláštní funkce. Z těch se dají jmenovat: bioaktivní účinnost, ohnivzdornost a definovatelná elasticita v podélném i příčném směru. \nNa úseku tzv. \"inteligentních textilií\" bude (v budoucnu) také možná integrace přízí s elektrickou vodivostí k přenosu dat a nebo k vytápění elektrickým proudem při definovaných teplotách. \n\nU oděvních textilií se jmenují bohaté možnosti vlivu na oděvní psychologii textilií. \n\n"}
{"id": "469511", "url": "https://cs.wikipedia.org/wiki?curid=469511", "title": "Žák", "text": "Žák\n\nŽák (přechýlená podoba žákyně nebo žačka, hromadně žactvo) je osoba, která se v rámci organizovaného procesu vzdělává v rámci základního (hovorové synonymum školák) nebo středního školství, ačkoli v druhém případě se často neformálně používá i pojem student. Ten, kdo žáka vzdělává, je označován jako učitel. Organizovaný proces může být škola, vzdělávací kurs, školení apod. Slovem žák bývají označovány osoby vzdělávající se na nižších typech škol - typicky základní škola, na vyšších typech škol bývají žáci označováni slovem studující či student - typicky vysoká škola.\n\nŽákem se osoba stává obvykle na delší dobu. Často se toto děje v rámci nějaké vzdělávací instituce – nejčastěji školy. Vzdělávání je organizováno po skupinách, žák je obvykle součástí nějaké třídy nebo studijní skupiny.\n\nŽák je se svým učitelem v pravidelném kontaktu. Jedná se o dlouhodobý a soustavný proces, během kterého žák od svého učitele získává nové znalosti, jež si soustavně rozšiřuje a upevňuje. Často jsou jednotlivé etapy vzdělávacího procesu zakončeny ověřováním nabytých znalostí. Může to být ústní nebo písemná zkouška, test apod.\n\nDěti navštěvující mateřské školy (4-6 let věku) se označují jako předškoláci.\n\n\n"}
{"id": "469512", "url": "https://cs.wikipedia.org/wiki?curid=469512", "title": "Guy Môquet (stanice metra v Paříži)", "text": "Guy Môquet (stanice metra v Paříži)\n\nGuy Môquet je nepřestupní stanice pařížského metra na severovýchodní větvi linky 13. Leží na hranicích 17. a 18. obvodu v Paříži pod \"Avenue de Saint-Ouen\" u křižovatky ulic \"Rue Guy Môquet\", \"Rue Legendre\", \"Rue Marcadet\" a \"Rue Championet\".\n\nStanice byla otevřena 26. února 1911 jako součást prvního úseku tehdejší linky B mezi Saint-Lazare a Porte de Saint-Ouen. V roce 1931 se linka B změnila na dnešní linku 13.\n\nStanice několikrát změnila své jméno. Při svém otevření v roce 1911 se jmenovala \"Carrefour Marcadet\" neboli \"Křižovatka Marcadet\". Ulice \"Rue Marcadet\" má své jméno po místě zvaném \"la Mercade\" ve čtvrti Chapelle Saint Denis.\n\nO rok později byla stanice přejmenována na \"Marcadet - Balagny\" podle křížících se ulic. Balagny byl starosta čtvrtě Batignolles-Monceau v letech 1843–1848 a poté starostou 17. arrondissementu.\n\n27. ledna 1946 získala stanice dnešní název, když byla \"Rue Balagny\" pojmenována po členu komunistického odboje Guy Môquetovi (1924–1941), který byl popraven nacisty v sedmnácti letech.\n\nV polovině nástupiště byly instalovány vitríny s fotografiemi Guy Môqueta a jeho rodičů a různé dokumenty, jako např. jeho poslední dopis.\n\n22. října 2007 při výročí jeho popravy distribuovala RATP na lince 13 letáčky o stanicích metra spojených s odbojem a vitriny byly přestavěny a nově osvětleny. Na nástupišti byl také promítán film o odbojáři na dvou obrazovkách LCD. \n"}
{"id": "469514", "url": "https://cs.wikipedia.org/wiki?curid=469514", "title": "Startovací komplex 5 na Cape Canaveral Air Force Station", "text": "Startovací komplex 5 na Cape Canaveral Air Force Station\n\nStartovací komplex 5 na Cape Canaveral Air Force Station (LC-5) je jedno ze startovací míst na základně Cape Canaveral Air Force Station na ostrově Merritt ve státě Florida. Z rampy komplexu startovaly různé verze raket Redstone a Jupiter.\n\nKomplex je známý zejména jako místo startu misí programu Mercury. Hlavně mise Mercury-Redstone 3, při které se dostal první Američan, Alan Shepard, do vesmíru. Dále pak mise mise Guse Grissoma Mercury-Redstone 4 a Mercury-Redstone 2 šimpanze Hama.\n\nCelkově se na komplexu uskutečnilo 23 startů, 16 rakety Redstone a 7 rakety Jupiter. První start se uskutečnil 19. červenec 1956 a poslední 21. červenec a 1961.\n\nZ komplexů 5 a 6 se 31. leden a 1964 stalo muzeum, v němž je možné vidět originální zařízení použité u letů programu Mercury. Výlety do muzea organizuje Návštěvnické centrum Kennedyho vesmírného střediska.\n\n\n\n"}
{"id": "469515", "url": "https://cs.wikipedia.org/wiki?curid=469515", "title": "Korczak", "text": "Korczak\n\nKorczak má více významů:\n\n\n\n"}
{"id": "469516", "url": "https://cs.wikipedia.org/wiki?curid=469516", "title": "Startovací komplex 6 na Cape Canaveral Air Force Station", "text": "Startovací komplex 6 na Cape Canaveral Air Force Station\n\nStartovací komplex 6 (LC-6) je jedno ze startovací míst na základně Cape Canaveral Air Force Station na ostrově Merritt ve státě Florida. Z rampy komplexu startovaly různé verze raket Redstone a Jupiter.\n\nCelkově se na komplexu uskutečnilo 43 startů, 39 rakety Redstone a 4 rakety Jupiter. První start se uskutečnil 20. dubna 1955 a poslední 27. června 1961. Z komplexů LC-5 a LC-6 se 31. ledna a 1964 stalo muzeum, v němž je možné vidět originální zařízení použité u letů programu Mercury. Výlety do muzea organizuje Návštěvnické centrum Kennedyho vesmírného střediska.\n\n\n"}
{"id": "469519", "url": "https://cs.wikipedia.org/wiki?curid=469519", "title": "Startovací komplex 17 na Cape Canaveral Air Force Station", "text": "Startovací komplex 17 na Cape Canaveral Air Force Station\n\nStartovací komplex 17 (SLC-17) je jedno ze startovací míst na základně Cape Canaveral Air Force Station na ostrově Merritt ve státě Florida.\n\nByl vybudován v roce 1956 pro zkoušky balistické rakety Thor, ale později z něj startovaly lunární a planetární sondy, solární observatoře a meteorologické družice.\n\nSLC 17 na Cape Canaveral Air Force Station má dvě aktivní startovací rampy pro nosné rakety, 17-A a 17-B. Rampy obsluhuje 45th Space Wing U.S. Air Force a konalo se na nich více než 300 startů pro NASA, ozbrojené síly i komerční sektor. První start na rampě 17-A se uskutečnil 20. srpna 1957 a na rampě 17-B 25. ledna 1957. Začátkem 60. let byly rampy upraveny, aby na nich mohly startovat modernější nosné rakety, které vznikly na základě rakety Thor ( Delta ).\n\nOd začátku roku 1960 do konce roku 1965 startovalo z komplexu 17 třicet pět raket Delta. V té době byl komplex pod správou amerického letectva. V roce 1965 přešla správa komplexu pod NASA, ale v roce 1988 se vrátila zpět kvůli rozběhnutí programu raket Delta II.\n\nRakety Delta II startovaly z komplexu celou následující dekádu. V roce 1997 byla rampa 17-B předělaná pro nový, silnější nosič Delta III. Raketa Delta III z rampy poprvé odstartovala 23. srpna 2000.\n\nZ komplexu startovaly rakety pro množství důležitých misí NASA: Explorer a Pioneer, všechny sondy programu \"Orbiting Solar Observatories\", Solar Maximum Mission, biologické družice (BIOS), infračervené observatoře (TIROS) a geostacionární družice v rámci programu EPOS.\n\n\n"}
{"id": "469521", "url": "https://cs.wikipedia.org/wiki?curid=469521", "title": "Startovací komplex 18 na Cape Canaveral Air Force Station", "text": "Startovací komplex 18 na Cape Canaveral Air Force Station\n\nStartovací komplex 18 (LC-18) je jedno ze startovací míst na základně Cape Canaveral Air Force Station na ostrově Merritt ve státě Florida. Skládá se ze dvou startovacích ramp 18A a 18B.\n\nStartovací rampa 18A byla použita pro všech čtrnáct startů raket Viking a Vanguard v rámci programu Vanguard. První se uskutečnil 8. prosince 1956 a poslední 18. září 1959. Po ukončení programu byla rampa od 21. září 1960 do 10. června 1965 využita pro deset startů rakety Blue Scout Junior.\n\nZe startovací rampy 18B se uskutečnilo 17 startů raket Thor. První se uskutečnil 4. června 1958 a poslední 1. března 1960. Od 7. ledna 1961 do 13. dubna 1962 odtud startovalo šest letů raket Blue Scout I Blue Scout II.\n\nStartovací komplex 18 byl deaktivován 1. února 1967.\n\n\n"}
{"id": "469531", "url": "https://cs.wikipedia.org/wiki?curid=469531", "title": "Bosna (historická země)", "text": "Bosna (historická země)\n\nBosna (cyrilicí \"Босна\") je historická země na Balkáně. Rozkládá se na jih od Panonské pánve; řeky Sáva a Drina vymezují severní a východní hranici této země, zatímco na západě je ohraničena hřebeny Dinárských hor, které ji oddělují od moře.\n\nÚzemí rozsah Bosny se v minulosti často měnil; dnes zabírá plochu okolo 41 000 km², čímž tvoří asi 80 % rozlohy Bosny a Hercegoviny. Historickým hlavním městem je Sarajevo, zároveň i hlavní město celé (kon)federace. Po roce 1851 už neexistují žádné oficiální hranice mezi vlastní Bosnou a sesterskou Hercegovinou, ovšem povědomí o obou těchto zemích až dodnes přetrvává – byť jsou obě neorganicky (dle bitevních linií z roku 1995) rozděleny mezi Federaci Bosny a Hercegoviny a Republiku srbskou.\n\n"}
{"id": "469534", "url": "https://cs.wikipedia.org/wiki?curid=469534", "title": "Sillimanit", "text": "Sillimanit\n\nSillimanit (Bowen, 1824), chemický vzorec AlSiO, je kosočtverečný minerál ze skupiny neosilikátů. Má stejné složení jako kyanit, ale liší se od něj strukturou a podmínkami vzniku. Je hojný v některých metamorfovaných horninách, kde tvoří sloupcovité krystaly a vláknité agregáty. Dále se vyskytuje v některých pegmatitech, kde může tvořit krystaly drahokamové kvality.\n\nPojmenován podle: Benjamin Silliman (1779–1864), americký chemik a mineralog, profesor na Yaleově univerzitě, New Haven, Connecticut, USA.\n\n\nKrystaly dlouze prizmatické až jehlicovité. Častěji paprsčité, vláknité, plstnaté (odrůda fibrolit) a celistvé agregáty, valouny.\n\n\n\n\nOhnivzdorné materiály, izolátory, někdy jako drahý kámen.\n\nHojný minerál.\n\n\n\n\n"}
{"id": "469537", "url": "https://cs.wikipedia.org/wiki?curid=469537", "title": "Železné Horky", "text": "Železné Horky\n\nVesnice Železné Horky () je součástí Havlíčkovy Borové. Leží jihozápadně od Havlíčkovy Borové. Při posledním sčítání lidu zde žilo 25 osob. Při severním a západním okraji osady protéká Borovský potok, který je pravostranným přítokem řeky Sázavy. U Železných Horek se do Borovského potoka vlévá zprava \"Jitkovský potok\".\n\nPrvní písemná zmínka pochází ze 14. století, kde na místě stál dvůr s tvrzí. V roce 1654 byla ves vylidněna a pozemky patřily Polné. V roce 1787 byla založena ves. Do konce 17. století byla ve vsi zpracovávána železná ruda.\n\nV obci se zvyšoval počet obyvatel a proto zde byla v roce 1903 založena škola. Železné Horky se od Havlíčkovy Borové oddělily v roce 1922. Díky krajině bohaté na kámen byl v roce 1946 otevřen kamenolom. \n\nV roce 1962 došlo k opětovnému sloučení s Havlíčkovou Borovou a v roce 1967 byly sloučeny i školy.\n\n\n"}
{"id": "469539", "url": "https://cs.wikipedia.org/wiki?curid=469539", "title": "Lidojem", "text": "Lidojem\n\nLidojem je slangové označení pro:\n"}
{"id": "469542", "url": "https://cs.wikipedia.org/wiki?curid=469542", "title": "Galerie Rudolfinum", "text": "Galerie Rudolfinum\n\nGalerie Rudolfinum byla ustavena k 1. lednu 1994 jako státní instituce řízená a financovaná Ministerstvem kultury České republiky. Sídlí v historické neorenesanční budově Rudolfina na Starém Městě) společně s Českou filharmonií, jejíž byla v letech 1994–2009 součástí. Od 1. ledna 2010 do 31. prosince 2011 byla organizačně připojena k Uměleckoprůmyslovému museu v Praze. Od 1. ledna 2012 je opět součástí České filharmonie.\n\nReprezentativní neorenesanční stavba Rudolfinum, projektovaná jako koncertní síň a galerie, byla postavena v roce 1884 architekty Národního divadla J. Zítkem a J. Schulzem. Svou polohou, v sousedství Uměleckoprůmyslového musea, Filosofické fakulty University Karlovy a Vysoké školy uměleckoprůmyslové, na hranicích Starého Města a Malé Strany, je přirozeným kulturním centrem Prahy.\n\nUrčujícím rysem Galerie Rudolfinum je, že nemá vlastní sbírky, funguje na principu Kunsthalle. Základní koncepce činnosti je tvořena především velkými výstavními projekty, které prezentují převážně současné výtvarné umění. Podstatným kritériem při výběru projektů je nejen jejich kvalita, ale také snaha o zasazení do mezinárodního kontextu. Mnohé výstavy jsou výsledkem úzké spolupráce se zahraničními institucemi.\n\nGalerie má k dispozici 1500 m² výstavních sálů, edukační prostor Artpark, kino, design shop a kavárnu. Do budovy Rudolfina a všech prostor galerie je bezbariérový vstup. \n\nŘeditelem Galerie Rudolfinum je Petr Nedoma.\n\nOd svého vzniku prezentovala galerie (do roku 2016) téměř 100 výstav.\n\n"}
{"id": "469548", "url": "https://cs.wikipedia.org/wiki?curid=469548", "title": "Nátisk", "text": "Nátisk\n\nNátisk je různým způsobem zhotovený tisk sloužící pro průběžnou kontrolu zpracovávané tiskové zakázky. Účelem nátisku je odhalit případné chyby ve vyřazení, obsahu a především vybarvení zakázky před zhotovením tiskové formy a vlastním tiskem.\n\nV případě nátisku (hard proof) máme hned několik možností, jak kontrolní otisk zhotovit. Každá varianta má své výhody a nevýhody.\n\nDigitální nátisk je možné provádět na různých digitálních zařízeních například na principu Ink Jet, termosublimace či elektrografie. Například velkoformátové Ink Jet plottery se často používají pro nátisky celých tiskových archů za účelem kontroly vyřazení. To je důležité především v provozech využívajících technologie computer to plate, kde není možné zkontrolovat vyřazení na klasické archové montáži a kontrola zmenšeného obrazu montáže na monitoru není ideální, mnohé lze totiž přehlédnout.\n\nPro kontrolu vybarvení jsou pak vhodnější například termosublimační nátisková zařízení, která dnes umožňují dosahovat velmi slušné podobnosti s produkčními výtisky. Je však nutné používat kvalitní, perfektně kalibrovaná zařízení a profesionální software.\n\nDigitální nátisk je dnes velmi používaný, zvlášť proto, že v mnohých případech v podstatě ani není jiná možnost. Klasické nátiskové stroje už k vidění moc nejsou a moderní technologie nevyžadují zhotovení kopírovacích podkladů, takže ani fotochemický nátisk (viz dále) použít nelze.\n\nJe však třeba si uvědomit, že digitální nátisková zařízení nepoužívají běžnou tiskovou barvu, často neumožňují použití produkčního potiskovaného materiálu (ačkoli jsou dnes nabízeny velmi zajímavé možnosti simulace) a i samotný tiskový bod je u digitálního tisku tvořen jinak než u analogového přenosu v běžném tiskovém stroji. Proto digitální nátisk nebývá barevně zcela věrný a neinformovaný zákazník pak může být při porovnání s hotovým výtiskem nemile překvapen.\n\nFotochemický nátisk (reprezentovaný především zařízeními Cromalin a Eurosprint) již vyžadoval použití produkčních kopírovacích podkladů. To samo o sobě zaručovalo stejný charakter tiskových bodů, protože stejné kopírovací podklady pak byly použity pro zhotovení tiskové formy. Nicméně samotný proces nátisku se od produkčního tisku výrazně lišil. Základem fotochemických nátisků byla speciální podložka, která se laminovala světlocitlivou lepivou fólií. Na fólii byl přenesen obraz diapozitivu v kopírovacím zařízení, přičemž osvětlená místa fólie (vše mimo budoucí obraz) lepivost ztrácela. Na lepivý obraz byl pak nanesen buď práškový toner (Cromalin), nebo barva ze speciální zabarvovaní fólie (Eurosprint). Celý proces laminace, kopírování a zabarvování se musel čtyřikrát opakovat, každá barva se totiž nanášela zvlášť.\n\nAni tato technologie nátisku logicky nemohla být zcela věrná budoucímu tisku. Nepoužívala se tisková barva ani produkční potiskovaný materiál (existovaly však opět různé varianty napodobení povrchu potiskovaného materiálu), nicméně fotochemický nátisk byl mezi zákazníky oblíben pro svou výraznou barevnost a hezký vzhled. Dnes tato varianta nátisku ztrácí opodstatnění s rozvojem technologií computer to plate.\n\nNátisk na nátiskovém stroji vyžaduje v první řadě vlastnictví nátiskového stroje. Jedná se o zjednodušenou tiskovou jednotku s ručním nakládáním a vykládáním. Na takovémto zařízení je možné vytisknout jen několik otisků s minimálními náklady na přípravu stroje. Výsledek je pak velmi věrný produkčnímu tisku, protože je pro nátisk použita produkční tisková forma, barvy i potiskovaný materiál a především stejný princip tisku. I zde se však může projevit jistá odchylka ve vybarvení, ovlivněná nižší rychlostí tisku a jiným způsobem sušení barvy.\n\nNátisk na nátiskovém stroji se dnes obvykle provádí již jen v hlubotisku, případně flexotisku.\n\nV případě hlubotisku je často nezbytně nutné zjistit, že je tisková forma v pořádku před pochromováním, protože potom už by korektura nebyla možná a cena tiskové formy je velmi vysoká, předělávat ji by tedy vyšlo velmi draho. Existuje však mnoho způsobů provádění korektur měděné formy před pochromováním.\n\nVe flexotisku pak často můžeme vidět stroj pro montáž štočků na formový válec kombinovaný s nátiskem. Zde se však nejedná o nátisk za účelem kontroly vybarvení, ale účelem je zkontrolovat umístění štočků na válci. Klasický nátiskový stroj je však i ve flexotisku k vidění ve firmách, které zhotovují gumové tiskové formy, určené k tisku velkých nákladů pro obalový průmysl.\n\nV dřívějších dobách se nátiskové stroje používaly i v ofsetovém tisku, výjimkou nebylo ani zhotovování nátiskových forem, na kterých byly vykopírovány různé problematické motivy tiskoviny kvůli kontrole vybarvení. Se stále klesající cenou ofsetových desek však nátiskové stroje ztratily své opodstatnění a byly vytlačeny mnohem výhodnějším digitálním nátiskem.\n\nNátisk na produkčním stroji je varianta nejdražší, především kvůli drahé přípravě tiskového stroje. Přesto se s touto variantou nátisku můžeme v některých zemích setkat. Není třeba dodávat, že tento způsob zaručoval největší věrnost produkčnímu tisku, protože byl proveden na stejném stroji za použití stejné formy, barvy i potiskovaného materiálu.\n\nDnes se spíše setkáme s náhledem ze stroje. Rozdíl je v tom, že u náhledu ze stroje se nejedná o přípravu stroje za účelem zhotovení tisku, který bude předložen zákazníkovi ke kontrole, ale ke schválení před zahájením produkčního tisku, tedy v závěru přípravy stroje pro tisk.\n"}
{"id": "469549", "url": "https://cs.wikipedia.org/wiki?curid=469549", "title": "Min-ťiang", "text": "Min-ťiang\n\nMin-ťiang může znamenat:\n\n"}
{"id": "469559", "url": "https://cs.wikipedia.org/wiki?curid=469559", "title": "Cena ministra životního prostředí", "text": "Cena ministra životního prostředí\n\nCena ministra životního prostředí je ocenění udělované ministrem životního prostředí České republiky významným osobnostem či organizacím z oblasti vědy a ochrany přírody a životního prostředí, kteří se vyznamenali mimořádným přínosem pro životní prostředí. Ceny jsou předávány od roku 1994.\n\nSlavnostní večer se uskutečnil v Lannově vile v Praze.\n\nSlavnostní večer se uskutečnil v Průhonicích.\n\nSlavnostní večer se uskutečnil v areálu Výzkumného ústavu Silva Taroucy pro krajinu a okrasné zahradnictví v Průhonicích.\n\nSlavnostní večer se uskutečnil v Průhonicích.\n\nSlavnostní večer se uskutečnil v Průhonicích.\n\nSlavnostní večer se uskutečnil v Břevnovském klášteře v Praze.\n\nSlavnostní večer se uskutečnil v Praze na Žofíně.\n\nSlavnostní večer se uskutečnil v Obecním domě v Praze.\n\nSlavnostní večer se uskutečnil v Národním muzeu v Praze.\n\nSlavnostní večer se uskutečnil ve Strahovském klášteře v Praze.\n\nNavíc bylo uděleno osobní poděkování ministra paní RNDr. Dagmar Dykyjové, emeritní vědecké pracovnici Botanického ústavu AV ČR v Třeboni.\n\nPřehled oceněných:\n\nSlavnostní večer se uskutečnil 6. prosince 5. června 2005 v Anežském klášteře v Praze.\n\nSlavnostní večer se uskutečnil 5. června 2007 v Národním domě v Praze na Vinohradech.\n\n\nSlavnostní večer se uskutečnil 11. listopadu 2008 v Betlémské kapli v Praze.\n\nSlavnostní večer se uskutečnil 4. října 2009 v Divadle Járy Cimrmana v Praze.\n"}
{"id": "469570", "url": "https://cs.wikipedia.org/wiki?curid=469570", "title": "Margaret Courtová", "text": "Margaret Courtová\n\nMargaret Courtová MBE, rozená \"Smithová\", také známá pod dvojitým příjmením \"Smithová Courtová\", (* 16. července 1942 Albury, Nový Jižní Wales) je bývalá australská tenistka, jedna z nejlepších hráček tenisové historie. Celkově vyhrála 64 grandslamů, což znamená nejvyšší počet jediného tenisty bez rozdílu pohlaví. V roce 1970 se stala první hráčkou v otevřené éře, která získala čistý Grand Slam. V roce 1988 na ni navázala Němka Steffi Grafová.\n\nV open éře získala dvacet osm grandslamových titulů, z toho jedenáct ve dvouhře, deset ve čtyřhře a sedm v mixu, což ji řadí na 3. místo za Martinu Navrátilovou a Serenu Williamsovou. Dalších třicet šest grandslamových turnajů ovládla před otevřenou érou. Celkovým počtem 192 trofejí z dvouhry ji v ženských historických statistikách patří první příčka. Z toho 92 titulů vyhrála v otevřené éře, které ji na okruhu WTA Tour řadí na 4. místo.\n\nJejí celková zápasová bilance ve dvouhře na všech površích činí podle webu \"Sporteology\" 91,74 % výher. V otevřené éře dosáhla úspěšnosti ve dvouhrách 91,37 % (593–56), což znamená absolutní rekord, stejně jako úspěšnost ve finále Grand Slamu 91,7 % (11–1). V open éře také sdílí s Kim Clijstersovou rekord v počtu grandslamových titulů v roli matky. \n\nV roce 1979 byla přijata do Mezinárodní tenisové síně slávy s prohlášením: „\"Za dokonalý herní projev a výkon, kterému se nevyrovnal žádný jiný tenista.\"“ V roce 2010 ji melbournské periodikum \"Herald Sun\" nazvalo nejlepší tenistkou všech dob, a tento názor podpořila Evonne Goolagongová Cawleyová. Courtová je jednou ze tří tenistek historie, které zvítězily ve všech soutěžích (dvouhře, čtyřhře, mixu) na všech čtyřech grandslamech. Navíc se stala jedinou, která tuto „úplnou sadu titulů“ zkompletovala dvakrát. Nejdříve ovládla všech dvanáct soutěží jako amatérka a po přerušení kariéry se vrátila, aby v open éře zkompletovala dvanáct vítězných soutěží podruhé. Řadí se také k šesti tenistům, jimž se podařilo dosáhnout na vícečetný kariérní Grand Slam ve dvou různých soutěžích, když zbývajícími členy klubu jsou Roy Emerson, Martina Navrátilová, Frank Sedgman, Doris Hartová a Serena Williamsová.\n\nNarodila se roku 1942 v Albury, Novém Jižním Walesu jako nejmladší ze čtyř dětí Lawrence Smithe a Catherine Smithové (roz. Beaufortové). Má dva bratry Kevina a Vincenta a sestru June. S tenisem začala v osmi letech a o devět let později v roce 1960 zahájila šňůru sedmi singlových vítězství v řadě na Australian Championships (těchto titulů však dosáhla před otevřenou érou a nemají tak velkou hodnotu jako tituly z otevřené éry).\n\nPo odehraném Wimbledonu 1966 dočasně ukončila tenisovou kariéru. Roku 1967 se vdala za Barrymora Courta a nadále byla známá pod jmény Margaret Smithová Courtová nebo Margaret Courtová. K tenisu se vrátila v roce 1968 a o dva roky později získala jako druhá hráčka historie Grand Slam. Roku 1971 prohrála finále ve Wimbledonu s\nEvonne Goolagongovou v době, kdy již byla těhotná a očekávala narození syna Daniela (nar. 1972). Po porodu se ještě téhož roku vrátila na okruh WTA Tour a odehrála US Open 1972. Druhé dítě, dcera Marika se narodila v roce 1974. K tenisu se opět vrátila, ale roku 1977, když se dozvěděla, že čeká třetí z jejích čtyř dětí, tak se rozhodla sportovní kariéru definitivně ukončit.\n\nPatří ke třem tenistům historie, vedle Doris Hartové a Martiny Navrátilové, kterým se povedlo zvítězit ve všech třech kategoriích (dvouhře, čtyřhře a smíšené čtyřhře) všech grandslamů. Je ovšem jedinou tenistkou (i mezi muži), která vyhrála všechny tyto kategorie nejméně dvakrát. Sbírku grandslamových titulů ze všech soutěží dokázala shromáždit před otevřenou érou tenisu, v otevřené éře ji k tomu chyběl jen zisk mixového titulu na Australian Open, finále v roce 1969 se však pro deštivé počasí neodehrálo, přičemž následujícího roku se už mix na Australian Open nehrál a vrátil se až roku 1987.\n\nObecnou známost jí přinesl medializovaný zápas na Den matek (13. května 1973) přenášený televizí, ve kterém podlehla bývalé mužské světové jedničce, tehdy 55letému Bobbymu Riggsovi v kalifornské Ramoně. V té době byla nejlepší ženskou tenistkou a média přinesla komentáře, že zápas nebrala vážně, protože se domnívala, že ho měla bez problémů vyhrát. Taktikou lobů a kraťasů však Riggs dokázal zvítězit 6–2, 6–1. O čtyři měsíce později však podlehl Billie Jean Kingové v Souboji pohlaví v houstonské hale Astrodome.\n\nV roce 1979 vstoupila do Mezinárodní tenisové síně slávy.\n\nV lednu 2003 byl Show Court One v Melbourne Parku, dějišti Australian Open, přejmenován na Margaret Court Arena. Téhož roku australská pošta vytiskla sérii jejích poštovních známek, stejně jako tenisové legendy Roda Lavera.\n\nZa svou kariéru získala 92 singlových, 48 deblových a 19 mixových titulů WTA, dohromady vyhrála 159 turnajů WTA, díky čemuž je na 4. místě historického žebříčku.\n\nŽije v australském Perthu . Tchán sir Charles Court a švagr Richard Court zastávali post premiéra Západní Austrálie.\n\nVyrostla v katolické víře, ale v polovině 70. let se přihlásila k Letničnímu hnutí (pentekostalismu), které v rámci evangelikálního křesťanství zastává zvláštní důraz na přímou osobní zkušenost s Bohem prostřednictvím křtu Duchem Svatým, jak ji ukazuje biblický záznam dne Letnic. V roce 1983 vystudovala teologii na Rhema Bible Training Centre a roku 1991 se stala duchovní. Následně založila duchovní společenství známé jako Margaret Court Ministries.\n\nRoku 1995 založila v Perthu Victory Life Centre pentekostální církve, kde dosud slouží jako pastorka. Její televizní pořad A Life of Victory je vysílán na australském křesťanském kanálu (Australian Christian Channel).\n\nV roce 1990 se o Martině Navrátilové a dalších lesbicky a bisexuálně zaměřených hráčkách vyjádřila, že ničí tenis a dávají špatný příklad mladým hráčům.\n\nV listopadu 1994 při svém projevu v australském parlamentu prohlásila: \"„Homosexualita je ohavnost, pánové! Potraty jsou ohavnost, pánové!“\"\n\nZa svou kariéru vyhrála 64 grandslamových titulů, z toho 24 ve dvouhře, 19 v ženské a 21 ve smíšené čtyřhře. V otevřené éře dosáhla na 28 grandslamových titulů, což ji řadí na 3. místo. Ve dvouhře získala 11, ve čtyřhře 10 a v mixu 6 grandslamových titulů v rámci otevřené éry.\n\nZ počtu 85 grandslamových finále vyhrála 64 (úspěšnost 72,9 %), z toho 24–5 (82,8 %) ve dvouhře, 19–14 (57,6 %) v ženské čtyřhře a 19–4 (82,6 %) ve smíšené čtyřhře.\n\nZ počtu 47 grandslamů na nichž hrála dvouhru se probojovala do finále 29krát, semifinále 36krát, čtvrtfinále 43krát. Celkový poměr vítězství a proher ve dvouhrách grandslamu je 210-23 s váženým průměrem 0,901 (47–5 na French Championships/Open, 51–9 ve Wimbledonu, 51–6 na US Championships/Open a 61-3 na Australian Championships/Open). V letech 1969–1973 dokázala vyhrát 11 z 16 grandslamů ve dvouhře a v období 1962–1966 zvítězila na 11 ze 17 turnajů ve dvouhře, kterých se zúčastnila. Poměr výher a proher na grandslamu proti nenasazeným hráčkám činil 146–2 (98 %).\n\nSpolečně s Martinou Navrátilovou jsou jedinými tenistkami v otevřené éře, kterým se podařilo vyhrát více než polovinu soutěží na grandslamových turnajích v jedné sezoně, a to v sezónách 1969 (8 z 12), 1970 (7 z 11) a 1973 (6 z 11).\n\nPodle žebříčku na konci roku sestavovaného londýnským \"Daily Telegraphem\" v období 1914 až 1972 byla klasifikována na 1.místě šest sezón: 1962, 1963, 1964, 1965, 1969 a 1970. Nikdy se však nestala 'světovou jedničkou na žebříčku WTA.\n\n\n"}
{"id": "469574", "url": "https://cs.wikipedia.org/wiki?curid=469574", "title": "Monika Zoubková", "text": "Monika Zoubková\n\nMonika Zoubková (* 23. července 1976 Krnov) je česká herečka.\n\nV Krnově vystudovala tamější gymnázium. Po jeho ukončení pak vystudovala JAMU v Brně. Školu zakončila roku 1999 rolí Elektry. Ještě koncem čtvrtého ročníku dostala nabídku z Divadelního spolku Kašpar (Divadlo v Celetné) na němou roli Sáry v Proměnách. V divadle si zahrála například ve hrách \"Helverova noc\", \"Plešatá zpěvačka\" a \"Richard III\". Necelé tři roky byla také v angažmá v Divadle Rokoko.\n\nZnámá se stala hlavně rolí v seriálu Ordinace v růžové zahradě a rolemi ve filmech \"Taková normální rodinka\" a \"Operace Dunaj\".\n\nV roce 2015 ztvárnila Zuzanu v seriálu \"Všechny moje lásky\".\n\nOd roku 2007 je vdaná, jejím mužem se stal tehdejší šéf Činohry pražského Národního divadla Michal Dočekal. Mají spolu dceru Emmu Luisu, která se nedlouho po svatbě manželům narodila.\n\n"}
{"id": "469578", "url": "https://cs.wikipedia.org/wiki?curid=469578", "title": "Min-ťiang (Fu-ťien)", "text": "Min-ťiang (Fu-ťien)\n\nMin-ťiang () je řeka na jihovýchodě ČLR (Fu-ťien). Je 577 km dlouhá. Povodí má rozlohu 60 800 km².\n\nProtéká převážně mezi výběžky horského hřbetu Uj-šan. Ústí do Tchajwanského průlivu, který odděluje Východočínské a Jihočínské moře v Tichém oceánu, přičemž vytváří estuár.\n\nPrůměrný roční průtok vody na dolním toku činí přibližně 2000 m³/s, maximální až 30 000 m³/s. V létě dochází k povodním, při nichž dochází k velkému kolísání úrovně hladiny a průtoku.\n\nVyužívá se na zavlažování, přičemž napájí hustou síť zavlažovacích kanálů. Na řece byla vybudována vodní elektrárna. Na dolním toku je možná vodní doprava. Leží na ní město Nan-pching a nedaleko ústí velký námořní přístav Fu-čou.\n"}
{"id": "469579", "url": "https://cs.wikipedia.org/wiki?curid=469579", "title": "Erik z Amberu", "text": "Erik z Amberu\n\nErik byl jedním z princů ve fiktivním světě Amber. V době nepřítomnosti krále Oberona se nechal korunovat a padl v bitvě proti temným silám vyvolaných Brandem.\n\nErik byl nemanželským synem amberského krále Oberona a jeho pozdější druhé manželky Faielly (v době Erikova narození ještě nebyli jeho rodiče oddáni). Byl starším bratrem Corwina. Erik byl urostlý, statný, arogantní, měl kudrnatý plnovous a modré oči. Byl vynikající šermíř, podle Corwinova hodnocení druhý nejlepší ve světě Amberu - po Benediktovi. Erik soupeřil s Corwinem o nástupnické právo po Oberonovi. \n\nV souboji na život a na smrt Erik zvítězil, ale ve strachu z Oberonova hněvu se neodvážil Corwina zabít přímo, ale místo toho ho vážně zraněného odklidil na stínovou Zemi - do Anglie za vlády královny Alžběty I. v době černého moru. Corwin mor přežil, ale utrpěl ztrátu paměti. Před Oberonem pak Erik tvrdil, že Corwin opustil Amber z vlastní vůle. Přesto měl Oberon podezření a Erik se u něj ocitl v nemilosti. Poté co Oberon opustil Amber, aby bojoval s temnými silami, začali Brand, Bleys a Fiona shromažďovat vojsko k ovládnutí trůnu a na svou stranu chtěli prostřednictvím Branda získat i Caina. Ten však Brandův záměr prozradil Erikovi. To poskytlo Erikovi příležitost naplnit své ambice a vystoupil jako obránce trůnu, Caine a Julián se k němu přidali a společně složili slib věrnosti svých družin Erikovi.\n\nMezitím se Corwinovi žijícímu na stínové Zemi pod tajným dohledem sestry Flory, Erikovy spojenkyně, začala obnovovat paměť. Poté co se Corwin vrátil do světa Amberu a s Randomovou a Deidřinou pomocí prošel Vzorem v Rebmě, zastihne jej Erik v knihovně v amberském paláci. Znovu se utkají v šermířskem souboji, tentokrát má ovšem navrch Corwin, kterému se podaří Erika zranit a pak prchá před příchodem Erikových stráží. Brzy se Corwin do Amberu znovu vrací po boku Bleyse a jeho armády. Erik je se svými spojenci poráží, Corwin je zajat a Erik jej nechá uvěznit. \n\nV této situaci proběhne Erikova korunovace, na níž je přiveden z vězení i Corwin a Erik jej nechá oslepit. Po čtyřletém věznění Corwin uprchne díky Dworkinovi, Erikovi přísahá pomstu a sešle na Amber kletbu. Když Corwin do Amberu dorazí se svou armádou shromážděnou ve stínech a vybavenou střelnými zbraněmi, vzdoruje Amber v čele s Erikem náporu temných sil. Erik na útočníky sesílá pomocí Drahokamu soudu bouře a blesky, ale je při tom smrtelně zraněn. Corwinův příchod rozhodne bitvu ve prospěch Amberu. Erik mu těsně před svou smrtí předává vládu nad Amberem a svěřuje mu i Drahokam soudu, aniž by jej však upozornil na rizika spojená s jeho dlouhodobým nošením.\n"}
{"id": "469581", "url": "https://cs.wikipedia.org/wiki?curid=469581", "title": "Televizní věž v Kantonu", "text": "Televizní věž v Kantonu\n\nKantonská věž (čínsky 广州塔) je televizní věž nacházející se v čínském jihovýchodním městě Kantonu. Věž má výšku 600 m a nejvyšší vyhlídková plošina je ve výšce 450 m. Sloup, na kterém věž stojí je dole silný 75 metrů a veprostřed se zužuje a na vrcholu je v normální tloušťce. Ve sloupu se nachází hlavní sloup silný 13 metrů. Věž byla otevřena v roce 2010. Od centra Kantonu je věž vzdálena 6 km.\n\n"}
{"id": "469588", "url": "https://cs.wikipedia.org/wiki?curid=469588", "title": "Seznam dílů seriálu Kouzelníci z Waverly", "text": "Seznam dílů seriálu Kouzelníci z Waverly\n\nToto je seznam dílů seriálu \"Kouzelníci z Waverly\". Americký seriál \"Kouzelníci z Waverly\" vysílaný na Disney Channel, se vysílal od 12. října 2007 do 6. ledna 2012 v USA a od roku 2009 do 26. května 2012 v Česku. Seriál má 4 řady a produkoval celkem 110 dílů a jeden hodinový speciál \"Návrat kouzelníků: Alex vs. Alex\", který měl premiéru 15. března 2013 v USA a 25. května 2013 v Česku.\n\nSeriál se točí kolem Alex Russo (Selena Gomezová), dospívající kouzelnice, která soutěží se svými bratry Justinem (David Henrie) a Maxem (Jake T. Austin), aby se stala rodinným kouzelníkem a zůstala jí tak kouzelná moc. V roce 2009 a 2012 seriál vyhrál Ceny Emmy v kategorii „Výjimečný program pro děti“.\n\n<onlyinclude></onlyinclude>\n\n"}
{"id": "469596", "url": "https://cs.wikipedia.org/wiki?curid=469596", "title": "Aly &amp; Fila", "text": "Aly &amp; Fila\n\nAly & Fila jsou egyptské hudební duo zaměřené na hudbu stylu trance a tvoří ho \"Aly Amr Fathalah\" (jako Aly) a \"Fadi Wassef Naguib\" (jako Fila). Každé pondělí prezentují svou rádio show \"„Future sound of Egypt“\" na internetu prostřednictvím DI.fm - Digitally Imported radio.\n\nOba hudebníci Aly Amr Fathalah (Aly) a Fadi Wassef Naguib (Fila), se narodili v roce 1981 a znají se prakticky již od školky. Poté co si oblíbili hudbu Paul van Dyka, Steve Helstripa a Chicane, rozhodli si založit své vlastní nahrávací studio a začali tvořit svou vlastní elektronickou hudbou. S produkcí a Djingem začali v roce 1999. Poté co se stali známými v Egyptě, rozhodli se proniknout na mezinárodní scénu. V roce 2002 podepsali smlouvu s německým vydavatelem Euphonic Records. Jejich prvním uvedeným singlem se stal track „Eye of Horus“, který si získal velký obdiv od slavných jmen jako např. Paul Van Dyk, Armin van Buuren, DJ Tiësto a dalších. Tento track byl licencován Fundamental Recordings v Holandsku a dostal se až na 4.místo v holandském tanečním žebříčku.\n\nPo vypršení kontraktu s Euphonic Records došlo k setkání, kde se Fila dohodl s DJ Andy Prinzem na vydání jejich prvního sublabelu Offshore. Jejich prvním počinem v Offshore Music Switzerland byl track „Spirit of Ka“. Tento singl se setkal také s velkým úspěchem a byl zařazen do svého repertoáru mnoha trance DJi.\n\nČasto je můžeme vidět na akcích po boku takových hvězd jako jsou Armin van Buuren, Markus Schulz nebo Ferry Corsten\n\nV roce 2007 toto duo obsadilo 111. příčku v žebříčku nejlepších DJů světa v prestižním časopise DJ Mag a o rok později se již Aly a Fila vyšplhali na 31. místo.\n\n\n\n\n"}
{"id": "469598", "url": "https://cs.wikipedia.org/wiki?curid=469598", "title": "Kiduš", "text": "Kiduš\n\nKiduš ( , doslova \"posvěcení\") je požehnání recitované nad vínem nebo hroznovou šťávou, jehož obsahem je posvěcení šabatu nebo svátku.\n\nPojem kiduš také může označovat občerstvení podávané v synagoze po skončení sobotní nebo sváteční modlitby a recitaci zmíněného požehnání.\n\nTóra formuluje v desateru příkaz šabatu dvojím způsobem: jednou přikazuje „zachovávat“ (\"šamor\") a podruhé „pamatovat“ (\"zachor\"). To je vyloženo tak, že šabat je třeba dodržovat dvojím způsobem: jednak je potřeba zachovávat zákaz 39 zakázaných prací, jednak je třeba jej výslovně vzpomenout předepsanými rituály, z nichž nejdůležitější je právě kiduš.\n\nPronesení kiduše v předvečer šabatu je proto považováno za příkaz podle Tóry; kiduš před ranní hostinou je předepsán rabínskými příkazy, stejně jako kiduš o svátcích. U třetího jídla dne (\"se'uda šlišit\") se kiduš obvykle nedělá, ačkoli Rambam uvádí, že i u tohoto jídla by mělo být podáváno víno.\n\nPovinnost kiduše se vztahuje i na ženy, a to přesto, že se jedná o pozitivní přikázání, které je vázáno na určený čas. Důvodem je to, že povinnost připomínat šabat je propojena s povinností zachovávat šabat, která je chápána jako zákaz.\n\nNa počest micvy je zvykem použít pro víno na kiduš ozdobný, nejlépe stříbrný pohár, i když podle halachy postačí i obyčejný pohár. Pohár musí pojmout objem \"revi'it\" vína. Poté, co se osoba, která pronesla kiduš, napije vína, je víno z poháru rozděleno ostatním účastníkům kiduše.\n\nExistují různé zvyky ohledně otázky, zda má být kiduš recitován v sedě nebo ve stoje, v závislosti na místě a rodinné tradici.\n\nVečerní i ranní kiduš má bezprostředně předcházet hostinu. Další významnou součástí šabatové hostiny jsou proto dva bochníky chleba, označované jako chala nebo také \"lechem mišne\". Podle halachy má mít požehnání nad chlebem přednost před požehnáním nad vínem, které je součástí kiduše; na druhou stranu je zakázáno zahájit hostinu chlebem dříve, než byl pronesen kiduš. Tento rozpor se řeší tak, že se před kidušem přikrývá chala zdobenou dečkou, která ji jakoby odstraní ze stolu, a je možné pronést kiduš. Někteří mají také ve zvyku přinášet chalu na stůl až po recitaci kiduše.\n\nZvyk přikrývat chalu lze interpretovat i symbolicky: tak jako chráníme neživé předměty (chléb) před urážkou (upřednostnění vína, které by správně mělo následovat až po chlebu), tím spíše bychom měli takovou empatii projevovat i k živým tvorům a ostatním lidem.\n\nNení-li k dispozici víno ani hroznová šťáva, lze večerní kiduš udělat nad chlebem; požehnání nad vínem je v takovém případě nahrazeno požehnáním nad chlebem a rituální umývání rukou, předepsané před jezením chleba, se provádí před kidušem. Některé skupiny, zejména němečtí židé, takto postupují i v případě, kdy je kiduš recitován nad vínem.\n\nRanní kiduš je možné v případě potřeby pronést i nad jiným nápojem, kterému je v dané společnosti přiznávána dostatečná vážnost (obvykle destilát nebo likér); v takovém případě se říká požehnání \"še-ha-kol\". Vystačí-li vína jen na jeden kiduš, mělo by být použito přednostně na večerní, důležitější kiduš.\n"}
{"id": "469605", "url": "https://cs.wikipedia.org/wiki?curid=469605", "title": "Historie Davis Cupu", "text": "Historie Davis Cupu\n\nHistorie Davis Cupu popisuje chronologický vývoj Davis Cupu, mezinárodní tenisové soutěže mužských týmu od vzniku myšlenky v roce 1899 a prvního ročníku v následujícím roku. \n\nPodle pravidel měl v letech 1900–1971 nejlepší tým daného ročníku právo vyzvat obhájce trofeje, držícího salátovou mísu, ve vyzývacím finále (\"challenge round\"). Obhájce tak nastupoval pouze k jedinému mezistátnímu utkání, což jej v soutěži zvýhodňovalo. V rané fázi tento formát praktikovaly turnaje jednotlivců, včetně Wimbledonu a US Championships. \n\nV roce 1923 se uskutečnilo rozdělení soutěže do dvou skupin podle zeměpisných pásem. Vzniklo tak americké pásmo a evropské pásmo. Jejich vítězové hráli mezipásmové finále a vítěz duelu se poté utkal ve vyzývacím finále s obhájcem titulu. Atraktivita tenisu po druhé světové válce rostla, což se projevilo i ve zvýšení účastníků soutěže. Jejich počet se do 50. let dvacátého století zvýšil na třicet, čímž ke dvěma existujícím pásmům přibylo nové, tzv. východní pásmo. V roce 1966 již pohár hrálo čtyřicet šest států, což vedlo k rozdělení evropského pásma na zóny A a B. O rok později následovalo rozčlenění americké pásma také do dvou zón. \n\nMyšlenka přátelského mezinárodního týmového střetnutí mezi Spojenými státy a Velkou Británií v tenise vznikla roku 1899 v tenisovém klubu Harvardovy univerzity z iniciativy čtyř členů akademické obce. Americký tenista a politik, tehdy stále student Dwight F. Davis, vytvořil hrací schéma, zakoupil a věnoval putovní cenu. Jednalo se o pozlacenou stříbrnou mísu na salát z bostonského klenotnictví Shreve, Crump & Low, známou jako „salátová mísa“, jejíž cena byla přibližně jeden tisíc dolarů. Záměrem bylo zřídit soutěž družstev všech členů Mezinárodní tenisové federace. \n\nV roce 1900 byla soutěž založena v severoamerickém Massachusetts pod názvem The International Lawn Tennis Challenge. Do premiérového ročníku hraného v bostonském Longwood Cricket Clubu na počátku srpna nastoupily Spojené státy a Velká Británie bez nejlepších hráčů. Použito bylo herní schéma dvou úvodních dvouher, čtyřhry a dvou závěrečných dvouher, které přetrvalo i do moderní éry. Za americký tým hrál zakladatel soutěže Dwight F. Davis. Spojené státy zvítězily 3:0 na zápasy, když se dva poslední singly nekonaly pro nepřízeň počasí. \n\nV roce 1901 britské družstvo nebylo sestaveno a ročník se neuskutečnil. V navazující sezóně 1902 Britové Američanům těsně podlehli před 10 tisíci diváky 2:3 na zápasy. Ročník 1903 byl posledním, jehož se zúčastnily jen dva celky. Poprvé se v něm prosadila Velká Británie, když bratři Reginald a Laurie Dohertyovi dokázali v Bostonu zvítězit 4:1 na zápasy. Salátová mísa poté setrvala čtyři roky na britských ostrovech. \n\nProtože měl vítěz právo hrát vyzývací finále na vlastní půdě, stala se soutěž přitažlivější pro více evropských tenisových svazů. Odpadla také komplikace nákladného cestování za Atlantský oceán. Britové zvolili za dějiště vyzývacího finále 1904 wimbledonský areál v All England Lawn Tennis and Croquet Clubu. Do ročníku nastoupily vedle britských obhájců i družstva Belgie a Francie, naopak nezúčastnily se Spojené státy. V roce 1905 startovaly Spojené státy, Rakousko, Francie a Australasie, která do roku 1923 sdružovala reprezentace Austrálie a Nového Zélandu. V roce 1907 pak poprvé triumfovala Australasie, když se především díky Normanu Brooksovi probojovala do vyzývacího finále. V něm porazila Velkou Británii. Další čtyři ročníky pak měla salátovou mísu v držení. Ročník 1910 se neodehrál, když žádný celek Australasii nevyzval. Až v sezóně 1912 ji v melbournském finále zdolala Velká Británie.\n\nV předválečné éře nejvyšší počet pěti trofejí vybojovaly celky Velké Británie a Austrálie. Nejvíce účastníků v počtu osmi nastoupilo v ročníku 1913. Během první světové války se soutěž nekonala.\n\nÚvodní ročník po přestávce způsobené světovým konfliktem 1919 vyhrála Australasie, když ve vyzývacím finále přehrála Velkou Británii 4:1 na zápasy. Od roku 1920 však nadvládu převzal americký tým, jehož dvě opory „Velký Bill“ Bill Tilden a „Malý Bill“ Bill Johnston dokázaly do roku 1926 vybojovat sedm titulů v řadě, z toho pětkrát finálovým poměrem 5:0 a dvakrát 4:1. Bill Tilden za šest let neztratil ani jeden zápas v singlu, porazit jej dokázal až mladý René Lacoste v roce 1926 za rozhodnutého stavu 4:0 ve prospěch Američanů nad Francií.\n\nPočet účastníků rostl s vyšší prestiží soutěže. V roce 1920 nastoupilo šest zemí, 1921 jedenáct včetně debutujícího Československa, v ročníku 1923 startovalo sedmnáct zemí, 1924 dvacet dva a roku 1928 již třicet tři družstev. \n\nOd roku 1923 se formovalo silné francouzské mužstvo z tenistů, kteří získali později označení „čtyři mušketýři“. Do premiérového finále Francouzi postoupili v roce 1926 proti Spojeným státům. Ve filadelfském Germantown Cricket Clubu na trávě prohráli. Další ročník 1927 si však z téhož areálu již odvezli salátovou mísu, a to především díky výkonům René Lacosta. Francouzský tým se stal čtvrtou vítěznou zemí Davis Cupu. Nikdo další než Američané, Australané, Britové a Francouzi poté soutěž nevyhrál až do roku 1974. Pro nadcházející pařížské finále 1928 vybudovali francouzští tenisté nový Stade Roland-Garros. Finálový duel se premiérově konal v kontinentální Evropě a na jiném povrchu než trávě, když připraven byl antukový dvorec. To nahrávalo domácímu družstvu, neboť zbylé tři silné celky byly specialisty na trávě. Francie soutěž ovládla šestkrát v řadě mezi lety 1927–1932. Od roku 1929 však bez nejmladšího z mušketýrů Reného Lacosta, jenž ve dvaceti třech letech ukončil sportovní kariéru ze zdravotních důvodů.\n\nNa počátku třicátých let 20. století se silné družstvo zformovalo ve Velké Británii, jehož kostru tvořili Fred Perry a Bunny Austin. Britové ve vyzývacím finále 1932 na Roland-Garros s francouzskými obhájci ještě prohráli. Ovšem následující rok 1933 již v Paříži dominovali a po dvaceti jedna letech získali salátovou mísu. \n\nFinále se v období 1934–1937 přesunulo na wimbledonský Centre Court, kde britští reprezentanti ovládli tři ročníky v řadě. Roku 1937 však podehli Američanům zejména díky výkonům Dona Budgeho, jednoho ze dvou držitelů čistého Grand Slamu v historii tenisu. Budge po vzoru Perryho přešel k profesionálům, což nahrálo Austrálii, která v roce 1939 v pensylvánském Haverfordu dobyla po dvaceti letech titul. \n\nO salátovou mísu se pak v době druhé světové války nehrálo (1940–1945). Během obou světových konfliktů měli trofej v držení Australané.\n\nS úmrtím Dwighta F. Davise v listopadu 1945 byla soutěž na jeho počest přejmenována a získala název Davisův pohár (Davis Cup). Po druhé světové válce turnaj ovládly Spojené státy americké a Austrálie, když od roku 1946 získaly trofeje v následujících dvaceti osmi letech, až do sezóny 1973. V úvodních čtrnácti letech oba celky dokonce vždy postoupily so finále. V období 1946–1950 triumfovali Američané díky týmu postaveného okolo Teda Schroedera, Jacka Kramera a Harryho Parkera.\nRoku 1950 se zformovala nadějná australská dvojice Frank Sedgman a Ken McGregor, která položila základ nové australské éře. Dominance Austrálie se projevila v letech 1950–1967, když z osmnácti ročníků jich družstvo vyhrálo patnáct. Během tohoto období australský tým postavil pět různých sestav, v nichž nastoupilo postupně sedm wimbledonských šampionů. Mezi lety 1950–1968 byl trenérem a nehrajícím kapitánem družstva Harry Hopman, bývalý aktivní účastník soutěže. Poté co Sedgman a McGregor přestoupili k profesionálům, nasadil Hopman v roce 1953 dva nezkušené devatenáctileté tenisty Lew Hoada a Kena Rosewalla, kteří dokázali titul obhájit. Další ročník 1954 salátovou mísu však ztratili s Američany Vicem Seixasem a Tonym Trabertem. Navazující dva roky 1955 a 1956 ovládli vyzývací finále opět Australané bez ztráty setu. \n\nPo odchodu Hoada s Rosewallem k profesionálům je v družstvu vystřídali Ashley Cooper a Malcom Anderson. V sezóně 1959 byl tým obměněn Nealem Fraserem a Rodem Laverem, jenž se stal dvojnásobným držitelem čistého grandslamu. Ovšem v úvodním Laverově finále 1959 prohrál Australan dvouhry s Američany Barrym MacKayem i Alexem Olmedou. Přesto Austrálie uhájila salátovou mísu díky Fraserovi. V dalších ročnících se již Laver stal základním kamenem družstva, když dokázal vyhrát všechna svá utkání. V roce 1963 obhajovali Australané trofej v novém složení, když vedle Roye Emersona nastupoval devatenáctiletý John Newcombe, v další dekádě trojnásobný šampion Wimbledonu. \n\nRočník 1963 ovládly Spojené státy. Trofej však neobhájily po finálové porážce 1964 od Australanů, v sestavě se singlisty Royem Emersonem a Fredem Stollem, a Newcombem s Rochem v rolích deblistů. Do roku 1967 získal australský celek čtyři tituly v řadě. \n\nV letech 1960 a 1961 se podařilo italskému družstvu prolomit americko-australskou finálovou nadvládu poté, co dvakrát vyřadilo Spojené státy a v boji o titul vyzvalo Austrálii. Roku 1962 se do závěrečného klání soutěže jedinkrát v historii probojovalo Mexiko. Jeho klíčovými hráči se stali Rafael Osuna a Antonio Palafox. První vyzývací finále v letech 1965 a 1967 odehrálo Španělsko, jehož výkon byl postaven na Manuelu Santanovi. V ročníku 1966 se do finále podívala Indie s dvojicí Rameš Krišnan a Džaidíp Mukerdží. \n\nV období 1968-1973 byla salátová mísa ve vlastnictví Spojených států, jejichž klíčovými hráči se stali Arthur Ashe a Stanley Smith. Od sedmdesátých let 20. století rostl vliv evropských států. Rumunsko s Iliem Năstasem a Ionem Ţiriacem odešlo z finále proti Američanům poraženo v letech 1969 a 1971. Spojené státy dokázaly v závěrečném duelu ročníku 1970 porazit i Spolkovou republiku Německo s Wilhelmem Bungertem v týmu.\n\nV roce 1972 došlo k největší změně pravidel od založení soutěže, když byl zrušen systém vyzývacího finále, v němž hrál obhájce pouze finálový zápas na domácí půdě. V novém formátu se vítěz předchozího ročníku stal řadovým účastníkem. Šampion tak musel projít vyřazovacím systémem z kontinentálního pásma do mezipásmového semifinále. Zápas o titul se pak konal v podobě mezipásmového finále. \n\nV roce 1972 se hlavními postavami stali Rumun Ilie Năstase, první světová jednička ATP, a Američan Stan Smith, kteří se utkali ve finále Wimbledonu a týmy dovedli i do finále poháru. Družstvo Spojených států na bukurešťské antuce porazilo Rumunsko 3:2 na zápasy a získalo pátou trofej v řadě. V ročníku 1973 dokázal nový nehrající kapitán Australanů Neale Fraser přesvědčit 35letého Roda Lavera a 29letého Johna Newcomba, aby se vrátili do družstva. Jejich tým dokázal zvítězit v mezipásmovém semifinále nad Československem 4:1. V clevelandském finále pak přehrál Američany se Smithem a Tomem Gormanem 5:0 na zápasy. Poprvé v historii se finálový duel odehrál v hale. Laver tak oplatil pomoc Fraserovi z ročníku 1959, kdy prohrál obě finálové dvouhry a Fraser musel získat zbývající body k salátové míse. Ročník 1973 byl pro Lavera posledním v soutěži. \n\nV roce 1974 došlo k politickému incidentu, když indické družstvo odmítlo odehrát zápas mezipásmového finále proti Jihoafrické republice, kde existoval apartheid. Řídící výbory ITF a Davisova poháru odmítly respektovat mínění světové veřejnosti a rozhodly, že salátovou mísu získají Jihoafričané bez boje. V roce 1975 poprvé vyhrálo švédské družstvo v čele s Borgem, když ve finále porazilo ČSSR a o rok později 1976 si premiérový titul připsala Itálie pod taktovkou nehrajícího kapitána Pietrangeliho ve složení Adriano Panatta, Corrado Barazzutti, Antonio Zugarelli a Paolo Bertolucci. Po dvou ročnících 1975 a 76, kdy Austrálie podlehla v mezipásmovém semifinále ČSSR a Itálii, se opět její tým prosadil roku 1977, kdy Tony Roche, John Alexander a Phil Dent porazili doma na trávě Itálii 3:1. Tím Austrálie vyrovnala v počtu vítězství rekord USA, kdy každá země měla po 24 titulech. V roce 1980 se poprvé stal vítězem soutěže tým Československa, když v Praze porazil Itálii 4:1. \n\nRok 1981 znamenal další změnu organizace soutěže. Od tohoto ročníku se jednotlivé týmy rozdělily do výkonnostních tříd. V hlavní bezpásmové soutěži, která nese v současnosti název Světová skupina, hraje 16 nejlepších zemí vylučovacím způsobem dle vylosování a nasazení bez ohledu na geografickou polohu (nejlepších 8 družstev minulého ročníku je nasazeno do pavouka). Ve druhé výkonnostní třídě došlo k rozdělení týmů do 4 skupin na základě zeměpisných pásem. Vítězové skupin postoupily do bezpásmové soutěže, kdežto 4 nejslabší sestoupili níže.\n\nUtkání dvou týmů se odehrávalo obvykle ve třech za sebou jdoucích dnech (pátek, sobota, neděle). Kapitán do utkání nominoval čtyři hráče a den před začátkem zápasu se rozlosovalo pořadí a obsazení zápasů. První den se uskutečnily 2 zápasy jednotlivců (singly), druhý den 1 zápas ve čtyřhře (debl) a třetí den opět 2 singly (v opačném obsazení než první den). Ve druhém a třetím dnu měl však kapitán právo měnit v den utkání obsazení zápasů. Duely se hrály na 3 vítězné sety, což se ovšem nemuselo dodržet třetí den, pokud bylo již utkání jako celek rozhodnuté (podle dohody bylo potom možné hrát pouze na 2 vítězné sety). Utkání jako celek vyhrál tým, který získal alespoň 3 body.\nRoku 1993 přesáhl počet zemí hrajících soutěž 100 účastníků. V roce 1996 poprvé o držiteli salátové mísy rozhodl až rozhodující 5. set posledního 5. zápasu, ve kterém Arnaud Boetsch porazil Nicklase Kultiho 10:8 a Francie zvítězila nad Švédskem 3:2 na zápasy. V roce 2000 se poprvé radovalo družstvo Španělska, které se stalo 10. vítěznou zemí. Roku 2005 se do finále probojovalo Slovensko, které v Bratislavě podlehlo Chorvatsku 2:3. Pro Chorvatsko to byl historicky první titul. Rok nato získalo podruhé Davis Cup Rusko. Roku 2007 vyhráli tenisté USA a od roku 2008 začala hegemonie Španělska. Španělští tenisté zvítězili v roce 2008, 2009 a 2011. Jejich nadvládu narušilo v roce 2010 Srbsko, které v Bělehradě získalo svůj první titul po vítězství 3:2 nad Francií . V roce 2012 převzala od Španělů pomyslnou štafetu Česká republika, která je porazila ve finále v Praze po dramatickém boji 3:2. O rok později Češi pohár obhájili, když ve finále zdolali v Bělehradě domácí Srby 3:2 na zápasy. ČR se tak stala pátou zemí od zavedení světové skupiny v roce 1981, které se podařilo Davis Cup obhájit (po USA, Švédsku, Západním Německu a Španělsku).\n\nO celkové vítězství se v letech 1981–2018 bojovalo v šestnáctičlenné světové skupině vyřazovacím systémem. K zisku salátové mísy bylo třeba postupně vyhrát čtyři mezistátní zápasy. Existovaly také 3 regionální zóny (americká, euroafrická a asijskooceánská), které byly vnitřně rozčleněny do 4 úrovní. Poražení v 1. kole světové skupiny obhajovali svoji příslušnost k této skupině v baráži proti vítěznýmn týmům z 1. skupin regionálních zón.\n\n\nPočet ročníků, které týmy odehrály ve světové skupině od jejího zavedení v roce 1981 do roku 2018. Tučně jsou zvýrazněny účastníci světové skupiny pro rok 2018.\n\n\nBody týmu v Davis Cupu ve formátu Světové skupiny byly do roku 2018 kumulovány ze čtyř posledních ročníků. Větší váhu měly body získané nověji a naopak váha bodů dosažených dříve se snižovala. V celkové sumě tak měly 100% váhu body získané v posledním, předešlém roce, počítané k datu daného kola. Do součtu pak byly přičteny i body získané před dvěma, třemi a čtyřmi lety k danému datu, a to se sníženou váhou, přičemž platíilo, že váha bodů dosažených před 2 lety byla 75 %, před 3 lety 50 % a před 4 lety 25 % z jejich původní hodnoty.\n\nBody byly přidělovány pouze vítězným týmům daného kola soutěže. Vítězové kol ve světové skupině byli bodováni štědřeji než v kontinentálních zónách, stejně tak i následná kola měla vzestupnou bodovou gradaci. Zvýhodněny byly také týmy, které vyhrály na hřišti soupeře, proti domácím výhrám v téže fázi a úrovni soutěže. Bonusové body náležely družstvům, které porazily výše postaveného soupeře, ale pouze tehdy, jestliže byl soupeř umístěn do 64. místa žebříčku. Vyšší bonus si odvezl vítězný celek z půdy soupeře, než kdyby triumfoval v domácím prostředí. Bonus však nebyl přidělován ve 3. a 4. skupinách kontinentálních zón.\n\nPokud počet týmů v 1. a 2. skupině zóny Evropy a Afriky překonal 16 účastníků, nebo 8 účastníků v těchto skupinách zóny Asie a Oceánie či Americké zóny, pak bylo týmu za výhru v prvním kole připsáno 200 bodů, za výhru ve druhém kole 400 bodů a za výhru ve třetím kole 600 bodů.\n\nOd roku 2016 nejsou ze zápasů Davisova poháru přidělovány body do žebříčku ATP.\n"}
{"id": "469607", "url": "https://cs.wikipedia.org/wiki?curid=469607", "title": "Kuliai", "text": "Kuliai\n\nKuliai (výslovnost (přibližně)[Kulěj], žemaitsky \"Kulē\") je městys ve Žmudi v Telšiajském kraji, okres Plungė, na jihozápad od okresního města Plungė, při silnici č. 166 směrem na Gargždai. Městečkem protéká říčka Alantas, zde se do ní vlévá její levý přítok Lankėnis. Městečko je hlavním městem nejnižší administrativně-územní jednotky seniūnija (NUTS 5). Je zde klasicistní kostel Sv. biskupa Stanislava (postavený péčí V. Jarulaitise v roce 1900, zděný, na místě, kde byl poprvé postaven dřevěný v roce 1644), dále střední škola (asi 350 studentů; ředitelka Zuzana Jankavičienė, první škola v Kuliajích začala vyučovat v roce 1804), mateřská škola, knihovna, tři prodejny, poliklinika, pošta (PSČ LT-90024), vlastivědné muzeum, folklórní lidový litevský hudební soubor \"Vaisgamta\". Starší obyvatelé města hovoří žemaitským nářečím ze skupiny podnářečí nazývaným Dounininkai. V okolí městečka jsou Kuliaiské lesy, na severozápad od města je Kuliaiská rezervace. \n12. srpna 2008 byl dekretem prezidenta Litvy č. 1K-1477 potvrzen znak města.\n\nPůvod názvu města není dosud zcela bezpečně ujasněn. Existuje několik hypotéz:\n\n\n"}
{"id": "469615", "url": "https://cs.wikipedia.org/wiki?curid=469615", "title": "DNA polymeráza δ", "text": "DNA polymeráza δ\n\nDNA polymeráza δ (Pol δ, tedy delta) je významná eukaryotická DNA polymeráza – účastní se replikace DNA a opravy DNA. Skládá se z jedné hlavní heterodimerní části („\"core\"“–jádro), která je složena ze dvou podjednotek o celkové molekulové relativní hmotnosti 175 KDa, a několika volně připojených podjednotek s nejasnou funkcí.\n\nKonkrétní role této DNA polymerázy během replikace je poněkud nejasná. Je známo, že je schopná kopírovat vedoucí (\"leading\") i opožďující se (\"lagging\") řetězec DNA, poté, co ji převezme od DNA polymerázy α (která má primázovou aktivitu). Dále je tato polymeráza schopná proofreadingu, tedy zpětné kontroly přiřazených bází. Rovněž zřejmě v určitých případech opravuje tento enzym chyby v DNA, vzniklé například vlivem UV záření či chemikálií.\n\nTato DNA polymeráza se asociuje se svíracím proteinem, který zvyšuje její procesivitu.\n"}
{"id": "469616", "url": "https://cs.wikipedia.org/wiki?curid=469616", "title": "Bejtar Ilit", "text": "Bejtar Ilit\n\nBejtar Ilit ( בֵּיתָר עִלִּית, doslova „\"Horní Bejtar\"“, v oficiálním přepisu do angličtiny Betar Illit, přepisováno též Beitar Illit) je izraelská osada a město na Západním břehu Jordánu, v distriktu Judea a Samaří.\n\nNachází se v nadmořské výšce 870 metrů na několika vyvýšených hřebenech v Judských horách, 15 kilometrů jihozápadně od historického jádra Jeruzaléma, 8 kilometrů jihozápadně od Betléma, 18 kilometrů severně od Hebronu a 13 kilometrů jihovýchodně od města Bejt Šemeš. Podél východní a jižní strany města probíhá údolí, kterým protéká vádí Nachal Eciona. Na západní straně je to Vádí Fukin.\n\nBejtar Ilit leží jen cca 1 kilometr od Zelené linie, která odděluje území Izraele v mezinárodně uznaných hranicích a okupovaná palestinská území. Na jihovýchodě sousedí Bejtar Ilit s územně kompaktním blokem izraelských osad Guš Ecion, třebaže není formální součástí jurisdikce Oblastní rady Guš Ecion. V blízkosti města se nacházejí arabské obce Chusan, Nachalin a Vádí Fukin.\n\nJméno Bejtar Ilit odkazuje na starověkou židovskou pevnost Bejtar, známou z židovského povstání v 2. století našeho letopočtu. Pevnost se nacházela v místě nynější arabské vesnice Battir.\n\nBejtar Illit byl založen roku 1985 skupinou mladých, nábožensky založených sionistů. Ke změně došlo po roce 1990, kdy jižně a jihozápadně od původní malé osady začalo budování rozsáhlého městského urbanistického celku, jehož obyvateli jsou ultraortodoxní židé. Tato výstavba postupně pokryla dva vyvýšené kopce a od roku 2016 začaly stavební práce i na třetím návrší, kde se nacházela původní malá osada, založená roku 1985. Bejtar Ilit se nachází v oblasti Guš Ecion, která má výraznou židovskou populační většinu a kterou si izraelská vláda hodlá ponechat i po případném dosažení územního kompromisu s Palestinci a vzniku nezávislého palestinského státu. V roce 2009 začaly přípravné práce na výstavbě nové městské čtvrti s očekávanou kapacitou minimálně několik desítek nových bytových jednotek.\n\nPodle údajů z roku 2009 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o větší obec městského typu s dlouhodobě silně rostoucí populací. Podle odhadu z roku 2007 počet obyvatel mohl během 10-15 let dosáhnout hranice 100 000. Ve skutečnosti o deset později populace dosahovala pouze něco přes 50 000, i tak ovšem šlo o mimořádně silné tempo populačního růstu a Bejtar Ilit je druhou největší izraelskou osadou na Západním břehu Jordánu. Společně s osadami Ariel, Ma'ale Adumim a Modi'in Illit má statut města. K 31. prosinci 2017 zde žilo 54 600 lidí. Populace je navíc mimořádně mladá. Roku 2013 zde byl nejvyšší podíl obyvatelstva ve věku do 17 let ze všech sídel městského charakteru v Izraeli (63,8 % z celkové populace obce).\n\n\"* údaje (kromě let 2008 a 2009) zaokrouhleny na stovky\"\n\n"}
{"id": "469622", "url": "https://cs.wikipedia.org/wiki?curid=469622", "title": "Chlorid zinečnatý", "text": "Chlorid zinečnatý\n\nChlorid zinečnatý je anorganická sloučenina chloru a zinku (chemický vzorec ZnCl). Existuje v devíti známých krystalových formách. Jedná se o bezbarvou nebo bílou látku dobře rozpustnou ve vodě. ZnCl je hygroskopický a navlhavý, proto musí být chráněn před vlhkostí, včetně vodních par ve vzduchu. Používá se v široké škále aplikací při zpracování textilu, jako tavidlo a v chemické syntéze.\n\nNení znám žádný minerál s tímto chemickým složením, existuje však velmi vzácný nerost simonkolleit se vzorcem Zn(OH)Cl·HO.\n\nChlorid zinečnatý dráždí kůži a dýchací ústrojí. Bezpečnostní opatření, která se vztahují k bezvodému ZnCl, platí i pro jiné bezvodé halogenidy kovů, tj. jejich hydrolýza může být exotermická a je třeba se vyhýbat kontaktu s těmito látkami. Koncentrované roztoky jsou kyselé a žíravé, jakožto Lewisova kyselina poškozují celulózu a hedvábí.\n\n\n"}
{"id": "469625", "url": "https://cs.wikipedia.org/wiki?curid=469625", "title": "Černohlav", "text": "Černohlav\n\nČernohlav (také \"Tiarnaglofi\") byl slovanský bůh uctívaný v Jasmundu na ostrově Rujána, kde stála jeho socha. Zmiňuje se o něm i severská Knýtlinga saga. Jeho socha měla údajně postříbřené vousy. Je velice možné, že se jedná jen o přídomek jiného boha, jehož socha měla černou hlavu. Někdy bývá Černohlav ztotožňován s Černobohem. Podobně jako ostatní slovanští bohové Polabí, i on měl pravděpodobně válečnou funkci, neboť vojsko údajně doprovázel do bitev. Socha byla zničena v roce 1171, tři roky po pádu Arkony.\n\nNaďa a Martin Profantovi: Encyklopedie slovanských bohů a mýtů. Praha 2000. \n"}
{"id": "469628", "url": "https://cs.wikipedia.org/wiki?curid=469628", "title": "Lví záliv", "text": "Lví záliv\n\nLví záliv (francouzsky \"Golfe du Lion,\" okcitánsky \"Golf del Leon,\" katalánsky \"Golf del Lleó,\" španělsky \"Golfo de León)\" je jeden z větších zálivů Středozemního moře. Leží mezi mysem Creus v severovýchodním Katalánsku a francouzským městem Marseille. Podél pobřeží zálivu leží též francouzská města Montpellier a Perpignan. Spadá sem nejsevernější část pobřeží Katalánska (provincie Girona), celé pobřeží francouzského regionu Languedoc-Roussillon (departementy Aude, Gard, Hérault a Pyrénées-Orientales) a západní část pobřeží regionu Provence-Alpes-Côte d'Azur (celé pobřeží departementu Bouches-du-Rhône a nejzápadnější malá část pobřeží departementu Var). Do Lvího zálivu vtékají řeky Tech, Têt, Agly, Aude, Orb, Hérault, Vidourle a Rhôna.\n\nPanuje na něm tzv. katabatický vítr zvaný \"mistrál.\"\n\nLví záliv dostal své jméno někdy ve 13. století z latinského \"mare Leonis,\" patrně proto, že byl zrádný a nebezpečný jako lev. Staří Římané a Řekové mu říkali Galský záliv.\n\nLví záliv vznikl v oligocénu až miocénu, kdy sardinsko-korsický blok rotoval proti směru hodinových ručiček a proti evropskému kratónu. Tento pohyb oživil složitou tektonickou strukturu, která zde byla od tethyjské evoluce a pyrenejského vrásnění v eocénu. Pyrenejský horotvorný proces stlačil a zesílil zemskou kůru. Předpokládá se, že na rozhraní zálivu a Středozemního moře by mohla být ložiska ropy.\n\n"}
{"id": "469629", "url": "https://cs.wikipedia.org/wiki?curid=469629", "title": "Proktitida", "text": "Proktitida\n\nProktitida je zánět sliznice konečníku.\n\nPříčiny proktitidy nejsou známy. Je klasifikována jako zánětlivé střevní onemocnění (stejně jako Crohnova choroba nebo ulcerózní kolitida). Může také nastat nezávisle (idiopatická proktitida). Vzácněji pak jako poškození radiací (například při radiační terapii karcinomu děložního hrdla nebo karcinomu prostaty) nebo v důsledku sexuálně přenosné infekce, jako je lymfogranuloma venereum a HSV. Proktitida je také spojována se stresem a nedávné studie naznačují, že může být důsledkem alergie na lepek.\n\nBěžnými příznaky je neustálé nutkání k vyprazdňování stolice (defekaci), pocit plného konečníku a zácpa. Dalšími jsou přecitlivělost a podrážděnost konečníku a řitní oblasti. Mezi závažné symptomy patří hnis a krev ve stolici, spojené s křečemi a bolestmi při pohybu střev. V případě závažného krvácení může nastat anémie, čímž se symptomy rozšiřují o bledou pokožku, podrážděnost, slabost, závratě, křehké nehty a dušnost.\n\nKapavka (Gonococcal proctitis)\n\nChlamydie (chlamydia proctitis)\n\nHerpes simplex virus (herpes proctitis)\n\nSyfilis (syphilitic proctitis)\n\n"}
{"id": "469632", "url": "https://cs.wikipedia.org/wiki?curid=469632", "title": "Tavidlo", "text": "Tavidlo\n\nJako tavidlo se v metalurgii označuje chemická látka, jejímž úkolem je působit jako čistidlo při tvrdém či měkkém pájení nebo při svařování, s cílem odstranit zoxidované kovy z míst, která se spojují. Mezi běžně používaná tavidla patří chlorid amonný nebo kalafuna pro pájení cínovou pájkou, kyselina chlorovodíková nebo chlorid zinečnatý pro pájení pozinkované oceli (nebo jiných zinkových povrchů), a borax pro tvrdé pájení či svařování železných kovů. Různá tavidla, většinou založená na chloridu sodném, chloridu draselném a na fluoridech, např. fluoridu sodném, se používají ve slévárnách k odstraňování nečistot z roztavených neželezných kovů, například z hliníku, a pro přidávání požadovaných stopových prvků, např. titanu.\n\nPři procesu vysokoteplotního spojování kovů (pájení a svařování) je primárním účelem tavidla zabránit oxidaci základního a výplňového materiálu. Pájka (např. cín-olovo) velmi dobře přilne k mědi, ale velmi špatně k jejím oxidům, které se při teplotách používaných při pájení rychle tvoří. Tavidlo je látka, která je při pokojové teplotě téměř netečná, ale při zvýšených teplotách se stává silně redukční a brání tak tvorbě oxidů kovů. Navíc tavidlo umožňuje, aby pájka snadno tekla po pájených površích, místo aby tvořila kuličky, jak by se jinak dělo.\n\n"}
{"id": "469644", "url": "https://cs.wikipedia.org/wiki?curid=469644", "title": "Wankelův závrt", "text": "Wankelův závrt\n\nWankelův závrt se nachází v Holštejnském údolí v Moravském krasu. \n\nTento závrt vznikl poměrně nedávno, teprve v roce 1855. Dne 5. dubna dopoledne toho roku se udál zajímavý přírodní jev, kdy se za velkého hluku propadly partie země v Hrádském žlebu na ploše 90 metrů čtverečních. Vznikl jícen, který měl v průměru 13 metrů, dno vzniklé propasti bylo oválné o průměru 5–9 m. Hloubka propasti činila 22–24 metrů. Hromovou detonaci bylo slyšet dle pamětníků v okolních vsích, zejména na Holštejně a v Lipovci. \n\nJindřich Wankel předpokládal, že dno se časem rozšíří, což badatelům umožní vniknout do podzemních prostor, ale jeho naděje se nevyplnily. Závrt byl postupně zanášen zeminou, naplavovanou z okolních pozemků, takže za sto let od události byl hluboký pouhé 4 metry a zarostlý stromy; v současné době je jeho hloubka ještě menší. \n\nNěkolik desítek metrů od Wankelova závrtu se nachází jeskyně Spirálka.\n\n"}
{"id": "469648", "url": "https://cs.wikipedia.org/wiki?curid=469648", "title": "Letiště Sofie", "text": "Letiště Sofie\n\nMezinárodní letiště Sofie (IATA: SOF, ICAO: LBSF, bulharky \"Летище Сoфия\") je největší letiště v Bulharsku. Nachází se 6,3 km východně od centra hlavního města Sofie. Je to domácí letiště bulharských vlajkových aerolinek Bulgaria Air, dále zde sídlí BH Air, Bulgarian Air Charter a letecké základny zde mají nízkonákladové společnosti Ryanair a Wizz Air. V roce 2015 poprvé přepravilo přes 4 000 000 cestujících, v roce 2016 to bylo necelých 5 milionů.\n\nLetiště bylo vystavěno koncem roku 1930. Během druhé světové války bylo využíváno pro vojenské účely. Civilní provoz byl zahájen až v roce 1947. Terminál 1 byl vystavěn za druhé světové války na návrh architekta Ivana Marangozova. V polovině 60. let minulého století se objevily první plány na modernizaci letiště. Mezi plány byl i návrh na výstavbu nového letiště, vzdáleného 70 km od Sofie.\nVláda ovšem rozhodla, že letiště zůstane na svém místě, ale bude značně rozšířeno. Rekonstrukce proběhla ovšem až v roce 1980. Opraven a rozšířen byl terminál, byla vybudována nová ranvej a nové pojezdové dráhy. Celkové náklady na rekonstrukci přesáhly 200 milionů Eur.\nNa letišti je kontrolní věž s radarem, která navádí letadla na jednu ranvej. Stará ranvej slouží spíše jako pojezdová dráha, někdy na ní ovšem vzlétají soukromá letadla. Starší terminál 1 byl otevřen v roce 1921 a slouží spíše pro nízkonákladové letecké společnosti.\n\nTerminál Sever 2 byl otevřen 27. prosince 2006. V novém terminálu je 38 odbavovacích přepážek a 7 leteckých bran.\n\n"}
{"id": "469685", "url": "https://cs.wikipedia.org/wiki?curid=469685", "title": "Státní dluh Spojených států amerických", "text": "Státní dluh Spojených států amerických\n\nSpojené státy americké měly v roce 2012 státní dluh zhruba 16,777 319 bilionů amerických dolarů, což je asi 107 % jeho HDP. Tento dluh je nejvyšší na světě a roste rychleji než HDP. V roce 2011 státní dluh převýšil HDP na 102,9%.\n\nVěřitele amerického státního dluhu tvoří z přibližně poloviny Federální rezervní systém a mezivládní domácí holdingy, z 28% zahraniční a mezinárodní věřitelé, cca z 5,5% domácí státní a místní vlády, cca z 5% domácí vzájemné fondy (\"mutual fonds\"); zbytek je roztříštěn mezi mnoho dalších domácích subjektů.\n\nStátní dluh USA narůstá zejména od počátku 80. let, kdy byl americkým prezidentem zvolen Ronald Reagan. Nárůst se podařilo zastavit v 90. letech Billu Clintonovi. Od počátku 21. století však státní dluh opět strmě narůstá.\n\nZe zahraničních věřitelů, kteří drží celkově 28% dluhu, mají největší podíly Čínská lidová republika (24%; 6,7% celkově), Japonsko (20,7%; 5,8% celkově), země OPEC (6,6%; 1,8% celkově), kartel karibských států zahrnující Bahamy, Bermudy, Kajmanské ostrovy, Nizozemské Antily, Panamu a Panenské ostrovy (5,75%; 1,6% celkově), Brazílie (4,8%; 1,3% celkově) a další.\n\nNejnižší hodnoty měl státní dluh mezi léty 1901 až 1916, kdy se americké rozpočty vyznačovaly vyrovnaností nebo pouze nepatrnou nerovností mezi příjmy a výdaji.\n\nVše se změnilo vstupem USA do 1.světové války. Do roku 1919 se federální dluh vyšplhal až na 23 miliard dolarů. 20. léta přinesla Americe ekonomický rozvoj, po většinu let vykazovaly rozpočty přebytky. Ke změně došlo krachem na Newyorské burze roku 1929. Přišla velká a dlouhá ekonomické deprese s obrovskou nezaměstnaností. Proti té bojovala Rooseveltova administrativa budováním a financováním velkého množství veřejných pracovních programů.\n\nVýrazný nárůst vládních výdajů pokračoval ve 2. světové válce, a tak se federální dluh držený veřejností vyšplhal ze 3 miliard v roce 1917, přes 16 miliard v roce 1930, až na plných 242 miliard USD v roce 1946, převážně díky válečným výdajům a spojenecké pomoci Lend-Lease. Měřeno poměrem k HDP, vzrostlo zadlužení ze 16 % v roce 1930 až na více než 109 % v roce 1946. Svého vrcholu dosáhlo zadlužení k HDP v roce 1952 na téměř 122% díky válečným nákladům a americké poválečné pomoci Evropě, tzv. Marshallův plán.\n\nVývoj státního dluhu Spojených států amerických v procentech HDP od 1980:\n\n"}
{"id": "469689", "url": "https://cs.wikipedia.org/wiki?curid=469689", "title": "Holštejnské údolí", "text": "Holštejnské údolí\n\nHolštejnské údolí (Holštejnský žleb) je poloslepé údolí v severní části Moravského krasu.\n\nJedná se z hlediska krasového zkoumání o velmi zajímavé místo, které bylo osídleno již za středověku, kdy zde na skále stál hrad Holštejn a pod ním se rozprostíralo středověké městečko. Obojí zde zaniklo, zůstal tu jen mlýn a až na počátku 18. století zde vznikl panský dvůr. V roce 1791 zde byla založena nová ves Holštejn.\n\nO holštejnské údolí se v 19. století zajímali různí krasoví badatelé, např. Jindřich Wankel, Martin Kříž, Richard Trampler a další. Tito badatelé rozpoznali, že se jedná z hlediska krasové morfologie o významné místo Moravského krasu. Výzkumy zde byly prováděny již od poloviny 19. století a velkým tempem pokračovaly i ve století následujícím.\n\nHolštejnské údolí vzniklo erozí potoku Bílá voda, který tekl dále Ostrovským žlebem a Suchým žlebem, kde se spojoval s Punkvou. Později si potok vyhloubil cestu podzemím a začal propadat v Holštejnském údolí. V současné době se propadá v propadání zvaném Nová Rasovna, při záplavách se část vod propadá do propadání Stará Rasovna.\n\nHolštejnské údolí začíná na severním okraji vesnice Holštejn, kde končí Údolí Bílé vody táhnoucí se od Baldovce. V Holštejnském údolí do Bílé vody vtéká podzemím vody z ponornice ve Strážné, která leží směrem k Šošůvce. Z levé strany z Lipoveckého žlíbku vtéká do Bílé vody Lipovecký potok. Bílá voda se propadá na nejnižším místě Holštejnského údolí v Nové Rasovně do podzemí, ovšem tím ještě toto údolí nekončí, dále se zvedá a pokračuje svou poslední částí, která se nazývá Hrádský žleb, až ke křižovatce „U kaštanu“, kde přechází v Ostrovský žleb.\n\nV Holštejnském údolí se nachází řada jeskyní: Jeskyně Lidomorna, Holštejnská jeskyně, Stará Rasovna, Nová Rasovna, Piková dáma, Spirálka, Třináctka, Michálka a další. Nachází se zde i několik závrtů, z nich je nejznámější Wankelův závrt.\n"}
{"id": "469696", "url": "https://cs.wikipedia.org/wiki?curid=469696", "title": "Letiště Franjo Tuđmana", "text": "Letiště Franjo Tuđmana\n\nLetiště Franjo Tuđmana (IATA: ZAG, ICAO: LDZA, chorvatsky \"Zračna luka „Franjo Tuđman”\") je hlavní a největší letiště v Chorvatsku. Nachází se 10 km od hlavního města Záhřebu a často bývá označováno jako \"Zračna luka Pleso\" (letiště Pleso). Je to domácí letiště chorvatských aerolinek Croatia Airlines.\n\nPrvní vzletová a přistávací dráha byla na letišti vybudována v roce 1909.\n\nV roce 1927 přistál nedaleko záhřebu Charles Lindbergh. O rok později, 15. února 1928, začala na letišti fungovat civilní doprava.\n\nPo druhé světové válce se všechen komerční provoz přestěhoval do bývalé vojenské základny v blízkosti města Lučko, jihozápadně od Záhřebu.\n\n20. dubna 1962 se začalo letiště opět používat. Ranvej byla upravena a prodloužena na 2500 metrů, byl postaven terminál s kapacitou 1000 m².\n\nNový terminál s kapacitou 5000 m² byl postaven v roce 1966 a v roce 1974 byl dále rozšířen na dnešních 12000 m². Kromě toho byla také prodloužena dráha na současných 3 252 m.\n\nLetiště je nejmodernější v zemi, ovšem ve srovnání s jinými letišti na Balkáně (např. Letiště Podgorica, Letiště Tivat, Letiště Skopje atd.) má techniku poněkud zastaralou. Lety jsou situovány do jednoho terminálu. Provoz je řízen na jedné vzletové a přistávací dráze, která bývá v noci osvětlena.\n\n"}
{"id": "469697", "url": "https://cs.wikipedia.org/wiki?curid=469697", "title": "Robert Englund", "text": "Robert Englund\n\nRobert Englund (* 6. června 1947, Glendale, Kalifornie) je americký herec, který se proslavil především jako představitel hororové postavy Freddyho Kruegera.\n\nNarodil se 6. června 1947 v Glendale. Ve 12 letech začal studovat herectví. Mimo střední hereckou školu také navštěvoval divadelní školu Cranbrook. Jeho prvním filmem byl \"Buster and Billie\" (1974).\n\nKdyž v roce 1984 natočil první hororový film jako Freddy Krueger, dostalo se mu velkého úspěchu a dodnes si lidé neumějí představit, že by Freddyho hrál někdo jiný. Mimo Freddyho Robert natočil také další horory jako: \"Fantom opery (1989), \"Kult hrůzy\" (1993), \"Děs v prádelně (1995), \"Vládce prokletých přání\" (1997), \"Městská legenda\" (1998), \"Svůdné zombie\" (2008).\n\nKromě toho, že hrál v řadě filmů s Freddym, zahrál Freddyho i v seriálu s názvem: \"Freddyho noční můry\" (1988 - 1990), byl také jedním z režisérů tohoto seriálu.\n\n\n"}
{"id": "469700", "url": "https://cs.wikipedia.org/wiki?curid=469700", "title": "Margaret Smithová", "text": "Margaret Smithová\n\nJméno a příjmení Margaret Smithová \"(angl.\" Margaret Smith) nosí více osobností:\n\n"}
{"id": "469708", "url": "https://cs.wikipedia.org/wiki?curid=469708", "title": "Negonokoková uretritida", "text": "Negonokoková uretritida\n\nNegonokoková uretritida (NGU, : \"Non-gonococcal urethritis\"), známá též jako nekapavčitá uretritida (\"Non-gonorrheal urethritis\") či nespecifická uretritida (\"Non-specific urethritis\"), je zánět močové trubice (uretritida), který není způsoben bakterií \"Neisseria gonorrhoeae\", která je původcem kapavky.\n\nPro léčebné účely lékaři většinou rozlišují infekční zánět močové trubice do dvou kategorií: gonokokové uretritidy, způsobené kapavkou, a negonokokové uretritidy (NGU).\n\nExistuje mnoho příčin NGU.\n\nNejběžnější bakteriální příčinou NGU je \"chlamydia trachomatis\", nicméně NGU může být způsobena i bakterií \"Ureaplasma urealyticum\", \"Haemophilus vaginalis\" a \"Mycoplasma genitalium\".\n\nHerpes simplex virus (vzácné), Adenovirus, \n\nMezi parazitické příčiny patří prvok \"Trichomonas vaginalis\" (vzácné).\n\nUretritida může být způsobena mechanickým zraněním (od močového katetru nebo cystoskopu) či chemickým podrážděním (příčinou mohou být antiseptika nebo některé spermicidy).\n\nSymptomy mohou zahrnovat dysurii (bolest a pálení při močení), bílý či zakalený výtok z močové trubice (uretry) a časté nutkání k močení. U mužů jsou symptomy výtoky z penisu, pálení či bolest při močení, svědění, podráždění či citlivost a skvrny na spodním prádle. U žen jsou to výtok z pochvy, pálení či bolest při močení, anální či orální infekce; bolesti břicha nebo abnormální vaginální krvácení mohou být známkou toho, že infekce pokročila v hluboký pánevní zánět.\n\n"}
{"id": "469714", "url": "https://cs.wikipedia.org/wiki?curid=469714", "title": "WebDAV", "text": "WebDAV\n\nWebDAV (Web-based Distributed Authoring and Versioning) je množina rozšíření HTTP protokolu, který poskytuje možnost kooperace a vzdálené správy souborů uložených na webovém serveru. WebDAV je definován pomocí , které vytvořila pracovní skupina Internet Engineering Task Force (IETF). Protokol WebDAV z webu vytváří zapisovatelné paměťové médium. Poskytuje prostředí, v němž mohou uživatelé tvořit, měnit a přesouvat dokumenty na serveru (většinou na webovém serveru). V tomto prostředí se data uživateli jeví jako standardní stromově organizovaný adresářový systém.\nDíky rozšíření, které zahrnuje sadu metod, hlaviček, formátů dotazů a odpovědí, jsou klienti schopni provádět následující operace:\n\nTechnologie WebDAV se začala vyvíjet již v roce 1996, kdy Jim Whitehead spolupracoval s W3C na pořádání dvou setkání, jejichž cílem bylo rozebrání problematiky spolupráce při vytváření dokumentů prostřednictvím technologií World Wide Web.\n\nPůvodní vize webu – tak, jak ji navrhl Tim Berners-Lee – totiž počítala s koncepcí platformy jak pro čtení tak i pro zápis. Časem se s rozvojem webu stala pro většinu uživatelů platforma spíše konzumní nežli tvůrčí a právě to chtěl Whitehead a jiní lidé, kteří smýšleli podobně, změnit. Dali tak základ myšlence standardizovaného vstupně-výstupního rozhraní webu. W3C rozhodlo, že nejlepší cestou, jak provést požadované změny, je zformování pracovní skupiny IETF, neboť myšlenky vedoucí k úpravám a rozšířením HTTP by měly být vedeny stejně, jako standardizace HTTP, která probíhala v rámci IETF.\n\nPo započetí prací na rozšířeních HTTP se ovšem zjistilo, že řešení spolupráce při vytváření a úpravách obsahu a verzování bylo příliš náročné. Pracovní skupina WebDAV se tak soustředila pouze na první část problému a v roce 1999 vydala již standard a až následně v roce 2002 rozšíření pro verzování s názvem Delta-V . Poslední verzí protokolu je vydané v roce 2007.\n\nDotaz klienta s požadavkem na server je tvořen HTTP příkazem. Na stejném řádku je zdroj a použitá verze protokolu. Následují HTTP hlavičky Host, Content-Type a Content-Length, dále mohou být obsaženy také hlavičky rozšiřující specifikace WebDAV (např. Depth). K dotazu se v některých případech ještě přidává XML dokument, který pomáhá blíže specifikovat požadovanou akci. XML dokument se skládá z XML deklarace a stanovení kódování. V kořenovém elementu musí být definován jmenný prostor WebDAVu. Pokud jsou v dokumentu použity elementy specifikované v jiném jmenném prostoru, musí být tento prostor také definován. WebDAV server ovšem nekontroluje existenci speciálně definovaného DTD dokumentu, ani validitu elementů. Za kořenovým elementem následují ostatní elementy podle použitého HTTP příkazu. Následuje ukázka dotazu klienta na vlastnosti souboru:\n\nOdpověď WebDAV serveru je podobná standardní odpovědi HTTP. Skládá se z verze protokolu, stavového čísla, stavového hlášení a z typických hlaviček. XML dokument je většinou součástí odpovědi, obsahuje specifikaci XML dokumentu a kódování. Kořenový element obsahuje definici jmenného prostoru WebDAVu. Další elementy již záleží na dotazu a určité odpovědi. Dále je uveden příklad odpovědi na výše uvedený dotaz:\n\nVlastnosti jsou data, která nám blíže popisují atributy zdrojů, poskytují efektivní správu a také filtrování (např.: při hledání všech souborů, které vytvořil určitý autor). Vlastnosti se skládají z jednoho či více párů, které jsou tvořeny názvem a hodnotou. Název určuje sémantiku vlastnosti a také odkazuje na příslušnou hodnotu, proto musí být unikátní. Standard WebDAV rozděluje vlastnosti do dvou typů:\nNa příkladu kódu lze vidět vlastnost, která představuje část XML struktury:\n\nVlastnost je zde určena jménem „author“ a jmenným prostorem definovaným pomocí dokumentu DTD „http://example.com/ns“, ve kterém jsou definované speciální elementy. Element zde představuje již zmíněný pár, který tvoří vlastnost.\n\nPříklady standardně používaných vlastností:\n\nKolekce můžeme přirovnat k adresářům, které tvoří stromovou hierarchii. Působí jako kontejnery, které mohou obsahovat jiné kolekce, soubory, nebo vlastnosti. Hlavní rozdíl mezi kolekcemi a adresáři je, že se kolekce specifikují podle URI. To znamená, že prvky, které jsou v ní obsaženy, mohou být uloženy na různých místech souborového systému nebo na jiném fyzickém serveru.\n\nNěkteré HTTP metody se vztahují pouze ke kolekcím a jiné ke všem zdrojům uvnitř kolekce. Abychom mohli definovat rozsah akce, používá se hlavička Depth. Hloubka může nabývat hodnoty 0 (akce je aplikována pouze na určitý zdroj), 1 (akce zahrnuje zdroj a všechny jeho přímé potomky) a nekonečno (akce je provedena nad zdrojem a všemi jeho potomky).\n\nZámky jsou důležitou vlastností při společné úpravě souborů. Poskytují mechanismus pro serializaci přístupu ke zdrojům. Použití zámku poskytuje klientovi záruku, že zdroj nebude během úprav někým pozměněn. Tím se předchází kolizím aktualizací.\n\nVšechny WebDAV servery nemusí mít podporu zámku implementovanou. Existují dva typy serverů s implementací úplnou (s podporou zámků) nebo jednoduchou (bez podpory zámků). Pro zjištění podpory zámků slouží vlastnost \"DAV:supportedlock\".\n\nSpecifikace WebDAV definuje dva typy zámků: individuální (Exclusive) a sdílený (Shared Lock). Individuální zámek uzamkne zdroj pro všechny klienty až na jednoho, který může přistupovat ke zdroji bez omezení. Sdílený zámek poskytuje přístup ke zdroji více klientům, každému bude vygenerovaný unikátní zámek. Spolu se zámkem se předpokládá dohoda mezi klienty, že bude každý pracovat na jiné části dokumentu.\nPro uzamknutí zdroje (souboru nebo kolekce) existuje příkaz LOCK, po jeho odeslání je navrácen unikátní identifikátor zámku tzv. \"LockToken\" vygenerovaný serverem. Pokud bude chtít klient přistoupit k zamčenému souboru, musí se prokázat tímto klíčem. Ovšem \"LockToken\" nezaručuje, že bude mít k souboru přístup pouze oprávněný uživatel, protože je tento identifikátor možné zjistit pouhým odesláním dotazu s příkazem PROPFIND na element \"locktoken\". Proto by měla být bezpečnost řešena například pomocí hlavičky \"Authorization\" v protokolu HTTP nebo pomocí jiných mechanismů. Příklad použití příkazu LOCK:\n\nV dotazu s příkazem LOCK je hlavička \"Timeout\", která specifikuje serveru, za jak dlouho zámek expiruje (je možné uvést více hodnot, ale musí být seřazeny podle priorit). Pokud bychom zamykali kolekci, můžeme nastavit způsob uzamčení hlavičkou Depth.\n\nXML dokument, který je k příkazu připojen, obsahuje kořenový element lockinfo a\nelementy \"lockscope\" (určuje jeden z typů zámku exclusive, shared), \"locktype\" (specifikuje typ zámku) a \"owner\" (definuje majitele zámku). Příklad odpovědi na výše uvedený příkaz LOCK:\n\nOdpověď obsahuje vlastnosti, \"lockdiscovery\", popisující atributy zámku (přístupový typ, rozsah působnosti, majitele, čas vypršení platnosti zámku a hodnotu klíče) v příslušných elementech.\nPro odemknutí zdroje ještě před expirací doby jeho zamčení se musí použít příkaz UNLOCK, který bude obsahovat hlavičku \"Lock-Token\" s příslušnou hodnotou. Příklad příkazu UNLOCK:\n\nStandard WebDAV definuje pouze jediný typ zámku a to je write-lock, který zabraňuje vykonání příkazů PUT, POST, PROPPATCH, LOCK, UNLOCK, MOVE, COPY, DELETE, MKCOL. Pokud je tedy zdroj tímto zámkem zamčený, jiní uživatelé ho i přesto mohou číst.\n\nMetody (nebo také příkazy) se používají v dotazech, které klient zasílá na server. Metody\npřesně specifikují, jakou akci klient od serveru vyžaduje.\n\nStandard WebDAV je rozšíření HTTP protokolu. Proto se při zasílání dotazů používají i metody HTTP protokolu. Některé metody jsou však aplikovány v mírně pozměněném významu. K těmto metodám standard WebDAV definuje dalších 9 metod pro práci s vlastnostmi, soubory a kolekcemi.\nMetody OPTIONS, TRACE a CONNECT, které využívá protokol HTTP, nejsou v RFC pro WebDAV popsány.\nStavový kód je tvořen stavovým číslem a hlášením. Je obsažen v odpovědi serveru na dotaz klienta a sděluje, zda se podařilo požadavek definovaný pomocí metody splnit. WebDAV zavadí některé nové stavové kódy, které jsou níže vypsány:\n\nV Linuxu lze využít implementací davfs2 popř. fusedav, které dokáží připojit patřičné url jako coda nebo FUSE systémy souborů. V případě grafického prostředí KDE lze využít součásti kio_http, které má podporu pro WebDAV integrovánu. Toto kupříkladu umožňuje prohlížeči Konqueror (resp. kterékoliv KDE aplikaci) pracovat s WebDAVem přímo. Podporu na podobné úrovni poskytuje i např. prohlížeč Nautilus pro GNOME. Existuje také utilita pro příkazovou řádku jménem cadaver, která poskytuje podobné funkce, jako standardní FTP klient\n\nMac OS X od své první verze (10.0) poskytuje podporu protokolu WebDAV nativně a umožňuje jednotlivé přípojné body připojovat jako uzly souborového systému. Lze se připojovat jak zcela standardní cestou jako v ostatních BSD systémech, ale existuje k tomu i GUI (dialog programu Finder – \"Connect to Server\"). Od verze 10.1.1 je poskytována podpora pro HTTP Digest Access authentication (tj. šifrovaná Basic access authentication). Od verze 10.4 (Tiger) byla přidána např. možnost komunikace prostřednictvím HTTPS a podpora prostředí klienta za proxy serverem. Finder zobrazuje WebDAV přípojný bod jako externí disk a umožňuje s ním pracovat stejně jako s jakoukoliv částí souborového systému. Služba iDisk (součást služeb MobileMe) využívá WebDAV jako souborový systém (resp. komunikační protokol).\n\nDebut WebDAVu v Microsoft Windows se udál v roce 1998 s vydáním verze Windows 98 (Web Folders). Klient sestával z OLE objektu, který mohl být využíván zcela standardně ostatními aplikacemi. Tento klient byl rozšířením Windows Exploreru a později byl integrován i do Windows 2000. Pro Windows XP byl připraven novější klient (WebDAV mini-redirector), který byl rovněž preferovanou cestou pro přístup k WebDAVu. Na rozdíl od své předchozí implementace pracuje tato verze jako služba pracující přímo nad filesystémem, což dovoluje jednotlivé WebDAV přípojné body prezentovat jako síťové disky s písmenným označením jednotky. Tento klient také převádí standardní URI na síťové adresy systému Windows pro zachování kompatibility s Windows API (příklad: http://example.com/dav je převedeno na \\\\example.com\\dav). V historii se objevilo několik problémů tohoto klienta především ohledně autentizace (neboť z bezpečnostních důvodů byla vypnuta podpora pro Basic Auth). WebDAV prostřednictvím zabezpečeného HTTPS byl přidán až s patchem KB892211 (který byl později nahrazen KB907306).\nWindows Vista a Windows 7 zahrnují pouze nového klienta (tj. WebDAV redirector), nicméně existují i způsoby, jak na 32bitový systém nasadit starý klient (Web folders).\n\n\n\n\n"}
{"id": "469718", "url": "https://cs.wikipedia.org/wiki?curid=469718", "title": "Turupit", "text": "Turupit\n\nTurupit (Turupið , Turtuput, Turtupit) je božstvo, které bylo podle Knýtlingaságy společně s Rinvitem a Puruvitem ctěno na Rujáně.\nJeho jméno je pravděpodobně zkomoleninou jména Porenuta. Raffaele Pettazzoni je naopak vykládal jako Toropiec, od \"trepati\" „třást, udeřiti, spěchat“, Lubor Niederle jej ztotožnil s estonským bohem Tharapitou.\n"}
{"id": "469719", "url": "https://cs.wikipedia.org/wiki?curid=469719", "title": "Zálesí (Neustupov)", "text": "Zálesí (Neustupov)\n\nZálesí je osada v okrese Benešov, součást obce Neustupov. Leží 2,5 km jihozápadně od Neustupova. Jsou zde evidovány 3 adresy. Zálesí leží v katastrálním území Neustupov.\n\nPrvní písemná zmínka o vesnici pochází z roku 1378.\n"}
{"id": "469721", "url": "https://cs.wikipedia.org/wiki?curid=469721", "title": "Podaga", "text": "Podaga\n\nPodaga je slovanský bůh který byl ctěn kmenenm Vagrů v Plönu, v dnešním Holštýnsku. V historických pramenech je zmiňován pouze jednou a to ve 12. století Helmoldem z Bosau:\n\nJeho svatyně byla zničena v průběhu let 1138–1139. Souvislost s Pogodou, božstvem počasí jehož existence je nejistá, zmiňovamý Janem Długoszem je nepravděpodobná. Jan Máchal jméno tohoto božstva vykládá v duchu euhemerismu z vlastního jména Budigoj.\n\n"}
{"id": "469722", "url": "https://cs.wikipedia.org/wiki?curid=469722", "title": "Vendelín Grünwald", "text": "Vendelín Grünwald\n\nVendelín Grünwald (19. října 1812 Dolní Břežany – 23. května 1885 Smíchov) byl český právník a politik – docent právnické fakulty v Praze, advokát v Českých Budějovicích a dlouholetý poslanec Českého zemského sněmu. Zasloužil se o povzbuzení národního života především v jižních Čechách.\n\nStudoval gymnázium a filozofii v Praze, odkud přešel na právnickou fakultu do Vídně. Získal tam titul doktora práv a nastoupil do advokátní kanceláře dr. Mühlfelda. Rovněž působil jako soukromý vychovatel u hraběte Harracha. Ve Vídni se Grünwald také zapojil do činnosti českých vlasteneckých organizací. Stal se nejprve vedoucím českoslovanského klubu a v roce 1848 předsedou česko-moravsko-slezského spolku, jehož cílem bylo informovat slovanské obyvatelstvo ve Vídni o politických otázkách.\n\nKdyž byla v roce 1848 povolena školní výuka v češtině, vrátil se Grünwald do Prahy a přijal místo docenta občanského zákoníku s českým vyučovacím jazykem na právnické fakultě v Praze. Byl úspěšný a oblíbený, ale z politických důvodů jej v době Bachova absolutismu odmítli jmenovat profesorem. Vzdal se proto učitelského místa a otevřel si roku 1854 advokátní kancelář v Českých Budějovicích.\n\nV doplňovacích volbách v dubnu 1861 byl zvolen na Český zemský sněm, kde zastupoval kurii městskou, obvod Třeboň, Lišov, Týn n. Vltavou. Nahradil Antona Forgácha, který byl v předchozích řádných zemských volbách v roce 1861 zvolen ve dvou obvodech a v tomto mandát nepřijal. Grünwald zde potom uspěl i v řádných zemských volbách v lednu 1867 a zemských volbách v březnu 1867. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy praktikovali politiku pasivní rezistence, při níž odmítali aktivně vykonávat své mandáty. Grünwald byl proto zbaven mandátu pro absenci v září 1868. Manifestačně byl znovu zvolen v září 1869. Uspěl i v řádných zemských volbách v roce 1870 a zemských volbách v roce 1872. Pasivní rezistence pokračovala, takže mandát opakovaně ztrácel a byl znovu formálně volen. Takto uspěl v doplňovacích volbách roku 1873, doplňovacích volbách roku 1874, doplňovacích volbách roku 1875 a doplňovacích volbách roku 1876. Po řádných zemských volbách v roce 1878 již mandát aktivně převzal. Během funkčního období sněmu krátce rezignoval, ale roku 1881 byl ve volbách opětovně potvrzen za poslance. V zemských volbách v roce 1883 usedl na Český zemský sněm za kurii obchodních a živnostenských komor, obvod Budějovice. Poslancem byl do své smrti roku 1885.\n\nPatřil k Národní straně (staročeské). V dobovém českém tisku byl líčen jako žádaný člen výborů a komisí, kde využíval své vzdělání, zkušenosti i řečnickou obratnost.\n\nV roce 1861 se rovněž stal i poslancem Říšské rady (kurie městská, obvod Třeboň, Lišov, Týn n. Vltavou). Na mandát poslance ve Vídni rezignoval dopisem 15. května 1863. Znovu se na Říšskou radu dostal v roce 1871 (kurie venkovských obcí v Čechách), ale v rámci odporu českých, národovecky orientovaných politiků proti nenaplnění českých státoprávních aspirací mandát nepřevzal, až byl 23. února 1872 prohlášen pro absenci za zaniklý. Teprve po obratu v politice české (staročeské) Národní strany v roce 1873 se aktivně zapojil do celorakouského (předlitavského) parlamentního života. Křeslo v Říšské radě získal v přímých volbách do Říšské rady roku 1879 (za městskou kurii, obvod Třeboň, Jindřichův Hradec). Poslancem byl až do rezignace oznámené na schůzi 4. prosince 1883.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nV Českých Budějovicích společně s biskupem Jirsíkem prosadil otevření gymnázia. Byl významným národním buditelem v jižních Čechách, se zásluhami o podporu vzdělání a posílení českých zájmů na regionální úrovni. Je pohřben na vyšehradském hřbitově.\n\n"}
{"id": "469723", "url": "https://cs.wikipedia.org/wiki?curid=469723", "title": "Pizamar", "text": "Pizamar\n\nPizamar je slovanské božstvo zmiňované Knýtlingságou z poloviny 13. století. Ta uvádí že jeho modla stála na poloostrově Jasmund na Rujáně a byla spálena roku 1168 dánským biskupem Absalonem.\n\nFunkce tohoto boha není známa, stejně tak je nejistá původní podoba jeho jména. Ta mohla znít například \"Bezmiar\" či \"Bezmir\", zatímco Karel Jaromír Erben vykládal Pizamar jako \"Běsomar\" – sluneční božstvo totožné s Bělbohem a protivníka Černoboha. Podle Zdeňka Váni mohl být Pizamar, stejně jako jiná rujánská božstva, tedy Rujevít, Porevít, Porenut, Turupit a Černohlav, místní variantou Svantovíta, hlavního božstva Ránů.\n"}
{"id": "469725", "url": "https://cs.wikipedia.org/wiki?curid=469725", "title": "German", "text": "German\n\nGerman je kultovní hliněná figurína ve folklóru východního Srbska a severního Bulharska. Byla využívána při přivolávání deště a to buď vhozením do řeky nebo naopak pohřbením do suché země. Jeho obdobou je východoslovanský Jarilo, Kostroma a Kupalo, ale také rumunský Kalojan, všechny tyto postavy jsou také rituálně pohřbivány.\n\nRuský archeolog Leo Klejn Germana vykládal jako zpodobnění Peruna. Naďa Profantová jej označuje chtonické božstvo a jeho jméno považuje pravděpodobně za pozdní a neslovanské, podle Zdeňka Váňy je thráckého původu.\n"}
{"id": "469727", "url": "https://cs.wikipedia.org/wiki?curid=469727", "title": "Teorie architektury", "text": "Teorie architektury\n\nTeorie architektury je intelektuální snaha, jejímž cílem je systematicky definovat architekturu, její systém, její vztahy s okolním světem, tj. lidmi, kulturou, uměním, vědou, technikou, hospodářstvím i např. politikou.\nDůležitý je vztah architektonické teorie a praxe. Názory na tento vztah jsou v různých teoriích různé od tvrzení, že teorie je předpis pro praxi (realita vzniká podle teorie) až po názor, že teorie je pouhá reflexe praxe (nemá tudíž na praxi žádný vliv, protože vzniká až \"po\" praxi).\n\nDůležitost teorie architektury vzrostla především v druhé polovině 20. století, kdy se s odchodem modernismu architektonická scéna rozpadá do mnoha směrů a stylů, z nichž každý si hledá své teoretické ukotvení a obhájení. Nikdy neexistovala jediná teorie architektury, vždy se vyskytovaly různé souběžné i konkurenční teorie architektury. V druhé polovině 20. stol. však jejich počet výrazně vzrostl. Téměř však ustala snaha hledat onu jedinou, všeobsáhlou teorii architektury.\n\nTeorie architektury se úzce váže na obor architektury, kromě samotných textů architektů se architektonická teorie provozuje nejčastěji v akademickém prostředí. Od svého počátku až do dnešní doby vyprodukovala neuvěřitelné množství prací, studií, pojednání a manifestů. Přesto minimálně až do konce 19. stol. projevovala neuvěřitelně velkou kontinuitu historického vývoje. Ve svém původním, klasickém významu se architektonická teorie dotýkala mnoha estetických, sociálních a praktických problémů sahajících od zásad proporcí, použití sloupových řádů až ke zvyklostem, které určovaly jednotlivé stavební typy, rozvržení zastavěného pozemku, uspořádání interiéru stavby a technologické záležitosti jako typ a metoda konstrukce, výběr materiálů, jejich příprava a zpracování.\n\nS prolomením této tradice ve 20. stol. a vzrůstající technickou specializací, teorie architektury omezila své instrukce pro praxi, méně se zaměřovala na „jak něco udělat“ a více se soustředila na otázky typu: proč je architektura ve shodě s nějakými normami či se od nich vzdaluje. Poněkud omezený dosah teoretických záležitostí diskutovaných před 20. stol. tak ustoupil množství soupeřících ideologií. Konec modernistické teorie v posledních desetiletích 20. stol. jen dále akceleroval tento trend.\n\nNicméně architektonická teorie se přes svou různorodost a často i záměrnou novost prezentuje především jako historická záležitost, která se neustále vrací k důvěrným myšlenkám, diskusním tématům a způsobům vyjadřování.\n\nV běžné řeči (a často i v odborných textech) se nerozlišuje mezi teorií architektury a filosofií architektury. V teorii architektury je však vždy nějak přítomen nárok na vliv na skutečnost, na tvorbu architektů.\n\n"}
{"id": "469732", "url": "https://cs.wikipedia.org/wiki?curid=469732", "title": "Volby do Poslanecké sněmovny Parlamentu České republiky 2010", "text": "Volby do Poslanecké sněmovny Parlamentu České republiky 2010\n\nVolby do Poslanecké sněmovny Parlamentu České republiky v roce 2010 se uskutečnily 28. a 29. května 2010. Volební účast dosáhla 62,60 %. Volbám v roce 2010 předcházely zrušené předčasné volby do PSP ČR 2009 plánované na pátek 9. a sobotu 10. října 2009. Tyto zrušené předčasné volby měly zkrátit páté volební období Poslanecké sněmovny Parlamentu České republiky, cestou přijetí jednorázového ústavního zákona o zkrácení pátého volebního období Poslanecké sněmovny. Tento ústavní zákon byl však zrušen Ústavním soudem 10. září 2009.\n\nPětiprocentní volební kvórum pro vstup do sněmovny překročilo pět kandidujících politických subjektů, a to Česká strana sociálně demokratická, Občanská demokratická strana, TOP 09, Komunistická strana Čech a Moravy a Věci veřejné. Na kandidátce TOP 09 byli zvoleni členové politických hnutí „STAROSTOVÉ A NEZÁVISLÍ\" a Starostové pro Liberecký kraj, na kandidátce Věcí veřejných byli zvoleni členové strany SNK Evropští demokraté. Celkový počet politických subjektů, které jsou zastoupeny svými členy v dolní komoře je osm, z toho šest politických stran a dvě politická hnutí.\n\nVítězem voleb se stala ČSSD se 22 % hlasů, přičemž zvítězila v devíti krajích, druhé místo obsadila ODS s 20 % (zvítězila ve 4 krajích). Třetí místo obsadila TOP 09 se ziskem 17 % (zvítězila v Praze), čtvrté místo získala KSČM s 11 % a páté místo obsadily VV necelých 11 %; další strany nepřekročily 5% kvórum a do sněmovny se tak nedostaly.\n\nV nové sněmovně tak ČSSD získala 56 mandátů, ODS 53, TOP 09 dostala 41 křesel, KSČM 26 a Věci veřejné 24. Jako o pravděpodobné budoucí vládě se spekulovalo o pravostředové koalici ODS, TOP 09 a Věcí veřejných, celkem s výraznou většinou 118 poslanců. Pro ČSSD, která ve volbách získala ze všech stran nejvíce hlasů, tak mohl být volební výsledek spíše porážkou.\n\nPo skončení voleb a postupném zveřejňování výsledků rezignovalo několik lídrů stran; jako první rezignoval předseda KDU-ČSL Cyril Svoboda – jeho strana se poprvé v historii nedostala do české sněmovny. Jako další rezignovalo na svoje funkce vedení Strany zelených v čele s Ondřejem Liškou, neboť SZ se rovněž do sněmovny nedostala, získala pouhých 2,5 %, později ohlásil odchod z vedení strany SPO Zemanovci i Miloš Zeman. Jako prozatím poslední oznámil na tiskové konferenci kolem půl osmé večer rezignaci v následujícím týdnu i předseda ČSSD Jiří Paroubek. V souvislosti s tímto bylo oznámeno, že pokud prezident Václav Klaus pověří někoho z vítězné strany mandátem k sestavení vlády, tak to bude za ČSSD Bohuslav Sobotka.\n\nMapy výsledků pěti stran, které se dostaly do nové sněmovny.\n\nPřed volbami vládla vláda Jana Fischera, která se původně opírala o podporu ODS, ČSSD a Strany zelených. V březnu 2010 Strana zelených vládu podporovat přestala. Volebním lídrem ODS měl být původně Mirek Topolánek, ale po rezignaci na tento post byl 1. dubna nahrazen Petrem Nečasem. Došlo též k tehdy ještě nepravomocnému rozpuštění Dělnické strany, ale její někdejší členové a sympatizanti ve volbách kandidovali za Dělnickou stranu sociální spravedlnosti.\n\nKandidátku podalo 27 stran a hnutí (o 5 více než do neuskutečněných předčasných voleb v roce 2009), z toho 15 ve všech volebních krajích. Nejvíce kandidátek, 22, bylo podáno v Praze, zatímco v Ústeckém, Karlovarském a Pardubickém kraji kandiduje pouze po 16 subjektech.\n\nJsou uvedeny v pořadí podle čísel, která jim 13. dubna 2010 vylosovala Státní volební komise:\n\n\nVývoj předvolebních preferencí kandidujících stran v procentech a z nich určených procent podle volebních modelů ukazují následující tabulky. Protože jde o výzkumy různých agentur s různou metodikou, výsledky nejsou plně vzájemně porovnatelné.\n\nStudentské volby, přiblížení volebního systému studentům v simulovaných volbách, uspořádala v dubnu 2010 společnost Člověk v tísni. Smyslem projektu nebyly podle ní výsledky simulovaných voleb. Někteří krajští hejtmani za ČSSD, zejména David Rath, se postavili proti akci a odrazovali školy od účasti, kritizovali zejména zamýšlené zveřejnění výsledků před sněmovními volbami, které by mohlo ovlivnit skutečné volby a poškodit tak ČSSD. Mnoho škol skutečně z akce odstoupilo a organizace Člověk v tísni nátlaku částečně vyhověla a přislíbila odložit zveřejnění na dobu po volbách. Po úniku volebních výsledků z některých škol (včetně škol, v nichž studenti uspořádali volby nezávisle) se pořadatel rozhodl výsledky uvolnit, což nakonec schválil i předseda ČSSD Jiří Paroubek. Celkovým vítězem se stala TOP 09, která získala 26,59 % hlasů. Druhá skončila Občanská demokratická strana 17,56 % hlasů. Dosud neparlamentní Věci veřejné získala 12,11 % hlasů. Česká pirátská strana získala 7,74 % hlasů těsně následovaná Dělnickou stranou sociální spravedlnosti se 7,14 % hlasů. Do poslanecké sněmovny by se dostala ještě Strana zelených s 5,3 % a Česká strana sociálně demokratická s 5,27 %. Studenti ve volbách odevzdali celkem 20 233 hlasů. Volební účast dosáhla 51,1 %. Volební výsledky se výrazně lišily podle typu škol. Vítězné strany TOP 09 a ODS získaly největší podporu na gymnáziích. ČSSD se největší podpory dostalo na středních odborných školách. DSSS získala nejvíce podpory na učilištích.\nV bleskovém průzkumu agentury Median pro vydání Mladé fronty DNES z 27. března 2010 byli respondenti dotázáni na otázku, koho by chtěli za příštího premiéra. Petra Nečase by si vybralo 53 % občanů, Jiřího Paroubka 35 % a 12 % nevědělo. Podle průzkumu od této agentury pro Lidové noviny z 14. dubna by si nejvíce lidí vybralo Karla Schwarzenberga (30,8 %), který má ale velmi malou šanci stát se premiérem. Druhý byl těsně Nečas (30,6 %) a třetí Paroubek (20 %).\n\nPři příležitosti voleb vznikly nestranické iniciativy jako „Defenestrace 2010“ vyzývající ke kroužkování posledních kandidátů na kandidátce, „Vyměňte politiky.cz“ vyzývající k co největší účasti na volbách, i studentské volby, jež přibližují volební soustavu studentům, kteří ještě nemají volební právo.\n\nIniciativa „Defenestrace 2010“ s heslem „kroužkujte ty dole“ vyzývala, aby voliči dali preferenční hlasy posledním čtyřem kandidátům na zvolené kandidátce, protože u nich je prý „nejnižší pravděpodobnost, že už jsou zapojeni do korupční mašinerie“ a „jsou to obyčejní lidé jako my, a tedy naši nejpovolanější zástupci“. Vznikla na podnět fyzika a předsedy Nadace Charty 77 Františka Janoucha., s odkazem na fiktivní dopis Járy Cimrmana.\n\nIniciativa „Vyměňte politiky.cz“, nezávislá a apolitická, vyzývala k tomu, aby šlo volit co nejvíce lidí. Na podporu této myšlenky se pořádaly happeningy, koncerty, a jiné. Podporu jí vyslovily osobnosti jako je Dan Bárta, Aneta Langerová, Radek Banga, Viktor Preiss, David Koller a další. Videoklip na podporu iniciativy uvedli Nightwork. Iniciativa na Facebooku čítala více než 60 000 příznivců Facebook a své „ANO půjdu volit“ potvrdilo na webových stránkách projektu přes 40 000 návštěvníků.\n\nOd roku 2011 iniciativa podporuje politické hnutí ANO 2011 miliardáře Andreje Babiše.\n\n\n"}
{"id": "469735", "url": "https://cs.wikipedia.org/wiki?curid=469735", "title": "Rocky (filmová série)", "text": "Rocky (filmová série)\n\nRocky je série boxerských filmů, které z většiny režíroval a ve kterých hrál hlavní roli Sylvester Stallone. V prvních šesti filmech je hlavní postavou boxer Rocky Balboa, který zasvětil svůj život boxu, ale úspěšným se stal až v pozdní části své kariéry, kdy se opakovaně stal světovým šampiónem, který nikdy nepřišel o titul. V posledním filmu série Creed se postava Rockyho Balboy objevuje v roli trenéra začínajícího boxera Adonise Johnsona.\n\nRocky Balboa (Sylvester Stallone) je boxer žijící v chudé čtvrti Filadelfie. Boxuje v různých klubech, ale nikdy na žádný větší úspěch nedosáhl. Jeho trenér Mickey Goldmill (Burges Meredith) na něj v podstatě zanevřel. Pracuje jako vymahač dluhů a usiluje o přízeň Adriany (Talia Shire), která žije se svým bratrem Pauliem (Burt Young). Jednou si však úřadující šampión Apollo Creed (Carl Weathers) vybere Rockyho jako svého protivníka a ten vycítí svou životní příležitost.\n\nApollo Creed zůstává světovým šampiónem těžké váhy ale je obviňován, že zápas byl zmanipulovaný a pravým vítězem má být Rocky Balboa. Creed proto požaduje další zápas. Rocky si mezitím vzal Adrianu a postupně vyčerpal peníze vydělané reklamou. Chce dopřát své ženě více a chce více dokázat i sobě a proto výzvu přijímá.\n\nRocky je světovým šampiónem těžké váhy a vyhrává jeden zápas za druhým. Všechny utkání bedlivě sleduje James \"Clubber\" Lang (Mr. T) v jehož životě nic jiného než box neexistuje. Vyzývá Rockyho k vzájemnému zápasu. Rockyho manažer a trenér Mickey je proti tomu, protože Clubber je podstatně silnější soupeř, ale Rocky na tom trvá. Zápas šampión prohraje, ale navíc ztrácí svého přítele a trenéra, který po zápasu umírá. Balboa chce odvetu a na místo jeho trenéra nastupuje bývalý soupeř Apollo Creed.\n\nDo U.S.A přijíždí boxer Sovětského svazu Ivan Drago (Dolph Lundgren), aby se utkal s Creedem. Ačkoliv je zápas pouze exhibiční, Apollo Creed při něm umírá. Dragův tým žádá souboj se šampiónem a Rocky se spolu s Pauliem vydává do SSSR pro důkaz, že titul šampióna těžké váhy nepatří \"druhé straně\".\n\nRocky Balboa se vrací do U.S.A. jako hrdina, ale záhy zjišťuje, že díky podvodům jeho účetního přišel téměř o veškerý majetek. Stěhuje se s Adrianou a svým synem zpět do staré čtvrtě Filadelfie, kde začínal. Kvůli zranění z posledního zápasu s Dragem již nemůže nadále boxovat, ale stává se trenérem nového talenta Tommyho Gunna (hraje skutečný zápasník Tommy Morrison).\n\nJe to už 16 let od doby, co Rocky vybojoval poslední vítězství proti jeho svěřenci a od té doby neboxoval. Jeho syn mezitím vyrostl, Paulie se vrátil do práce a Adriana zemřela s čímž se Rocky stále nemůže vyrovnat. Má svou restauraci, kde návštěvníkům vypráví příběhy z ringů. Jednoho dne sleduje počítačovou simulaci zápasu mezi ním ve vrcholné formě a úřadujícím šampiónem Masonem Dixnem (Antonio Tarver). Pro zájem veřejnosti, pro Adrianu a také sám pro sebe Rocky usuzuje, že jeho boxerský duch ještě není mrtvý a naposledy navléká rukavice a vydává se do ringu.\n\nJe film zabývající se boxerskou kariérou začínajícího Adonise Johnsona, který je synem Apolla Creeda. Rocky Balboa vystupuje v roli jeho trenéra.\n\nJe pokračování příběhu Adonise Johnsona, který má v USA premiéru 25. Prosince 2018.\n\nRocky Balboa je italsko-americký boxer, který je svým trenérem přehlížen, protože si myslí, že promrhal svůj talent na box. Jeho americký sen se plní, když Apollo Creed jej náhodou vyzve k zápasu. V událostech filmu Rocky II se Balboovi daří porazit Creeda a stává se novým šampiónem. Následně čelí několika zápasům pro obhajobu titulu. Za zmínku stojí především soupeři James \"Clubber\" Lang, ale také boxer Sovětského svazu Ivan Drago.\n\nRocky je předurčen k boxu už jenom kvůli nízkému vzdělání. Nemůže tak vykonávat administrativní práci a když pracuje, tak na jatkách, jako výpomoc v tělocvičně nebo později, kdy vlastní svou restauraci Adriana, kterou pojmenoval po své ženě se kterou má syna Roberta Balboa jr.\n\nAdriana Pennino, později Adriana Balboa je velmi plachá dívka o jejíž srdce Rocky usiloval již ve filmu Rocky. Ve filmu Rocky II si vzala Rockyho a porodila mu syna Roberta Balboa jr. Dříve, než poznala Rockyho, žila se svým bratrem Pauliem, kterému vařila, prala a dělala všechny potřebné práce. Byl to ovšem Paulie, který chtěl, aby se dal Rocky s Adrianou dohromady, protože se nemohl dívat na to, jak jeho sestra promrhává život.\n\nAdriana má strach především o Rockyho zdraví a několikrát během celé série jej prosí, aby s boxem nadobro skončil. Zpravidla kvůli penězům Rockymu většinou nezbývá než znovu boxovat a Adrianu poslechne až po zápasu s Ivanem Drago. Adriana umírá na rakovinu 3 roky před událostmi filmu Rocky Balboa.\n\nPaulie byl Adrianin bratr a Rockyho švagr. Jelikož byl alkoholik a cholerik,tak se s Rockym sem tam pohádali, ale byl vždy pro něj dobrá opora a přítel. Povzbuzoval Rockyho při každém jeho zápasu.\n\nMickey byl Rockyho blízký přítel a trenér v prvních dvou dílech a na začátku třetího dílu. Ale pak dostal infarkt a zemřel. Rockyho se jeho ztráta hodně dotkla, byl pro něj jako jeho otec. Po jeho smrti se Rockyho ujal jeho bývalý soupeř Apollo.\n\nApollo Creed byl úřadujícím mistrem těžké váhy do doby, než jej porazil Rocky Balboa ve filmu Rocky II. Byl přezdívaný jako \"Mistr zkázy\", \"Král úderu\" nebo také \"Tančící ničitel\". Jeho box je kombinací síly, ale především vysoké rychlosti a práce nohou. Boxovat začínal v chudé čtvrti Los Angeles a každý zápas považuje za velký úspěch.\nVe filmu Rocky III se stal, po Mickeyho smrti, Rockyho trenérem a přítelem, aby mohl Balboa porazit Langa a získat zpět titul. Naučil Rockyho se rychle pohybovat po ringu a práci nohou. Stali se následně dobrými přáteli i když, jak sám uvedl, nikdy se nesrovnal s tím, že ho Rocky porazil. Zemřel při exhibičním utkání s Ivanem Drago, kdy nepřežil sérii silných úderů do hlavy. Creedův trenér Tony Duke následně pomáhal Rockymu se dostat do formy, aby mohl oplatit smrt Apolla.\n\nTony byl Apollův nejlepší přítel a trenér,Apollo byl jako jeho syn. Po jeho smrti začal trénovat i Rockyho a pomohl mu porazit Ivana Draga a pomstít tak Apollovu smrt.\n\nIvan Drago (\"rusky:\" Иван Драго) je postava boxera vyskytující se ve filmu Rocky IV. Jde o favorita Sovětského svazu, který disponuje extrémně silným úderem, vyšší postavou a velkou odolností. Sami sověti jej vydávají za nový typ boxera, který je uzpůsoben vydržet extrémní bolest i zátěž. K těmto vlastnostem mu však dopomáhá silné zázemí, které v Sovětském svazu má a především práce nejen trenérů, ale i doktorů a vědců, kteří na něm zkouší různé injekce. Díky této péči se jeho úder pohybuje v rozmezí 1850 - 2150 psi. Kromě boxu je také kapitánem rudé armády a nositelem vyznamenání Sovětského svazu.\n\nDrago zabil při exhibičním utkání Rockyho přítele Apollo Creeda. Další zápas, proti Rockymu, se odehrál v SSSR, kde byl poražen Rockym. Sám Drago moc nemluví. Toto za něj zastává jeho žena a manažerka v jednom - Ludmilla Drago. Během celého filmu promluvil pouze 4x anglicky:\n\nRusky promluvil dvakrát (nepočítaje krátké fráze jako \"Привет\" nebo \"Давай\"):\n\nJames „Clubber“ Lang je boxer objevující se ve filmu Rocky III, kde usiluje o titul mistra těžké váhy. Nemá žádného trenéra, ani manažera a celý svůj život zasvětil boxu. Opakovaně se snaží dostat do ringu s Rockym, ale jeho trenér Mickey tomu brání, protože ví, že Clubber je mnohem silnější, než ostatní Rockyho soupeři. Když se proti sobě postaví v ringu, odchází Clubber jako nový mistr těžké váhy a Rocky je poražen.\n\nClubber působí rozpolcenou osobností, kdy na jednu stranu dokáže v naprosté tichosti čekat a sledovat každý z Rockyho zápasů a na druhou stranu projevuje výbuchy vzteku a téměř není schopen udržet svůj hněv do začátku formálního zápasu.\n\nV dalším zápasu, který se odehrál v Madison Square Garden v New Yorku, Clubber podcení Rockyho rychlost a nově získanou obratnost, což zapříčíní, že se rychle unaví. Rockymu posléze nedělá potíže Clubbera poslat k zemi K.O.\n\nJelikož byla většina dílů filmové série Rocky natočena v 80 letech, tak tam hraje spoustu známých tehdejších rockových písniček.\nNapř Survivor-Eye Of The Tiger, Burning Heart nebo Robert Tepper-No Easy Way Out\n\n"}
{"id": "469736", "url": "https://cs.wikipedia.org/wiki?curid=469736", "title": "Ušpija", "text": "Ušpija\n\nUšpija (nebo Aušpija) – byl vládce asyrského města Aššúr na přelomu 22. a 21. století před naším letopočtem. Byl pravděpodobně syn a nástupce předchozího krále \"Azaracha\". Podle královského seznamu byl posledním ze 17 \"králů, již žili ve stanech,\" – tedy náčelníkem nomádských pastýřských kmenů. Jeho jméno je podle názorů asyrologů churritského původu. Ušpija je kromě Seznamu asyrských králů také zmiňován v textech Salmanassara I., ve kterých je mu přisuzována aktivní stavební činnost, zejména pak \"založení chrámu jeho boha \" (pravděpodobně chrám boha Aššura v Aššúru).\nPo Ušpijovi vládl jeho syn Apijašal.\n\n"}
{"id": "469738", "url": "https://cs.wikipedia.org/wiki?curid=469738", "title": "Betsson", "text": "Betsson\n\nBetsson Malta Ltd. Je online sázková společnost nabízející online poker, kasino, stírací losy, burzu kurzů a kurzové sázení. Sídlo společnosti se nachází na Maltě, je vlastněno skupinou Betsson AB, která je veřejně kótována na burze OMX.\n\nSpolečnost založili na začátku roku 2001 Fredrik Sidfalk, Henrik Bergquist a Anders Holmgren. V dubnu roku 2002 získala v Londýně oficiální licenci na poskytování internetového sázení. Firemní internetové stránky byly spuštěny v květnu roku 2002, a to v angličtině a švédštině. O měsíc později začal nabízet live sázení a také burzu kurzů. Následoval rychlý vzestup, se spuštěním finské a německé verze stránek bylo otevřeno také online kasino. V roce 2004 rozšířil stávající jazykové verze o norskou a českou. V červnu 2004 byl ve spolupráci s Ongame oficiálně spuštěn Betsson poker.\n\nV březnu 2005 dosáhl 100.000 registrovaných zákazníků. Své působení v Evropě rozšířil také o tureckou, islandskou a dánskou verzi stránek. V dubnu 2005 se stal vlastníkem dceřiné společnosti Cherry Företagen AB, kótované na švédské burze cenných papírů. Ve stejném roce spustil na svých stránkách kurzové sázky a možnost hraní pokeru přes mobilní telefony.\n\nV lednu 2006 dosáhl počtu 400.000 registrovaných zákazníků. Provedl také velkou změnu, když přesunul hlavní sídlo společnosti z Londýna na Maltu. Spustil nový produkt – stírací losy Trio a turecký poker. Magazínem Internetworld byl vyhodnocen jako nejlepší stránka poskytující online kurzové sázení.\nV březnu 2007 spustil na švédském trhu bingo a možnost live sázení na sportovní utkání. O několik měsíců později, v květnu 2007, otevřel své stránky ve francouzském, řeckém, italském a španělském jazyce. Pro své zákazníky spustil věrnostní program s tzv. „“Betsson body“, který získal později velkou oblibu.\nFinanční sázení s pohyblivými kurzy bylo spuštěno v říjnu 2007 pod souhrnným názvem Betsson Trader. V prosinci 2007 pak navázal Betsson na rozšiřování svých produktů, když otevřel sekci online her.\nV lednu roku 2008 vstoupil na jihoamerický trh, stalo se tak poté, co začal nabízet zákazníkům z Peru stránky v jejich jazyce. V tomto období byly otevřeny také jazykové verze stránek pro Srbsko a Nizozemsko. V průběhu roku 2008 dosáhl 1 milionu zákazníků.\n\nV květnu 2008 otevřel ve Stockholmu novou pobočku pro uzavírání sázek a udělal tak velký krok na švédském trhu v boji o prosazení mezi konkurenčními společnostmi.\n"}
{"id": "469739", "url": "https://cs.wikipedia.org/wiki?curid=469739", "title": "Balónová fotografie", "text": "Balónová fotografie\n\nBalónová fotografie nebo fotografie z balónů je fotografický žánr pořizování snímků fotoaparátem drženým v ruce nebo přimontovaným na letícím balónu. Balón může být bezpilotní nebo řízený člověkem. Bolónová fotografie je součástí takzvané fotografie ze vzduchu.\n\nPrvní fotografie z ptačího pohledu byly zhotoveny na fotocitlivé kolodiové desky, které byly vynalezeny v roce 1851. To bylo možné díky tomu, že létající stroje byly známy už mnohem dříve, a to nejméně od počátku osmnáctého století. V roce 1709 představil Bartholomeo de Gusmão v Lisabonu první létající model balónu na horký vzduch a v roce 1783 ve Versailles bratři Montgolfierovi postavili balón, který provedl první let s posádkou v podobě berana, kohouta a kachny. Poté co experiment dopadl úspěšně, se ještě v témže roce uskutečnily lety s lidskou posádkou.\n\nPrvní fotografie ze vzduchu pořídil po prvních pokusech ve Francii v roce 1858 vzduchoplavec a fotograf Nadar, který z balónu fotografoval letecké snímky Paříže. Tato událost byla zachována na karikatuře kreslířem Honoré Daumierem. Dva roky po něm snímal Boston z balónu americký fotograf James Wallace Black v letech 1860 - 1862. Jeho upoutaný balon se vznášel ve výšce 360 metrů nad zemí. Krátce nato byla fotografie z balónu využívána pro vojenské účely armádou Unie v americké občanské válce (1861-1865). Jednalo se o první známé použití leteckých snímků v armádě, tedy v oblasti, která od té doby s tímto žánrem fotografie velmi úzce souvisí. Stojí za zmínku, že snaha využít ptačí pohled při leteckém snímkování byla již v roce 1859 během francouzsko-rakouské války, Nadar však francouzské vojenské rozvědce poskytnout své schopnosti odmítl.\n\nSoučasně s tím začalo další důležité využití v oblasti letecké fotogrammetrie pro přípravu topografických map. Již v roce 1859 Aime Laussedat využíval k zaměření Paříže fotoaparát na upoutaném balonu a v této práci pokračoval až do roku 1866. Jeho snímky byly vystaveny na Světové výstavě v Paříži v roce 1867.\n\nDůležitým momentem pro usnadnění a rozvoj leteckého snímkování přišel v roce 1871, kdy Angličan Richard Leach Maddox nahradil těžké mokré kolodiové desky za suché želatinové, které nevyžadovaly mobilní temnou komoru. V roce 1884 si George Eastman nechal patentovat papírový fotografický film a v roce 1887 reverend Hannibal Goodwin vynalezl celuloidový svitkový film, který umožnil snížení hmotnosti kamery, která mohla být použita nejen pro fotografování z balónů s posádkou, ale dala se také připevnit k malému balónu, bezpilotnímu letounu, draku a dokonce i na poštovního holuba.\nNa sklonku osmdesátých let devatenáctého století (1880 - 1887) major H. Elsdale ve Velké Británii zdokonaloval bezpilotní balóny s automaticky spouštěnými fotoaparáty s několika navinutými filmovými svitky. Po dokončení série fotografií balón ztratil požadovanou teplotu plynu a usedl na zem. Balónová letka byla součástí První stíhací perutě britské Royal Air Force.\n\nV roce 1889 proběhl experiment na univerzitě v Petrohradě, při kterém šéf ruského balónového armádního sboru Alexandr Kovanko pořídil letecké snímky z balónu a poslal kolodiové filmové negativy na zem holubí poštou.\n\nV roce 1890 se na cestu z Evropy do Turkestánu ve stopách bývalé Hedvábné stezky vydal syn Nadara Paul Nadar a fotografoval navštívená místa. Po vzoru svého otce fotografoval z balónu, přičemž používal tehdy nový fotoaparát Kodak.\n\nOd roku 1906 začal pořizovat první barevné fotografie z balónu německý fotograf Adolf Miethe. Ty vydal v roce 1909 v knize \"Photographische Aufnahmen vom Ballon aus\".\n\nDalší fotografové:\n\n\n"}
{"id": "469741", "url": "https://cs.wikipedia.org/wiki?curid=469741", "title": "Prague Biennale Photo", "text": "Prague Biennale Photo\n\nPrague Biennale Photo je festival fotografie a fotografická součást výstavy Prague Biennale, která se koná v Praze. Buď v pražském Karlíně nebo v Modřanech.\n\nTermín konání (červen - září)\n\nTento ročník se nekonal v Karlínské hale, ale v bývalé administrativní budově Microna v pražských Modřanech a skládal se ze dvou částí. Hlavním projektem byla sekce Romantický konstrukt s pracemi 15 autorů z 5 zemí (vizuální obrazy romanticky pojaté krajiny nebo domova s nádechem sentimentu nebo dekadence). Doplňující sekce \"Inside-Outside\" byla věnovaná současné polské fotografické scéně.\n\nPrvní ročník se uskutečnil v roce 2009. Expozice se dělila na několik částí s různými kurátory.\n\nCelek \"Nový život, nový dokument\" obsahoval novou dokumentární fotografii ve střední Evropě. Kurátoři této části byli Tomáš Pospěch a Vladimír Birgus. Za Českou republiku se zúčastnili fotografky a fotografové Kateřina Držková a Barbora Kleinhamplová; Adam Holý; Hana Jakrlová; Jan Vaca. Z Polska vystavovali svá díla Mariusz Forecki; Grzegorz Klatka; Rafał Milach; Agnieszka Rayss a Urszula Tarasiewicz.\n\nZe Slovenska Martin Kollár a Jozef Ondzik. Z Maďarska Krisztina Erdei; Mátyás Misetics a Péter Szabó Pettendi.\n\nDalším celkem byla \"Nová Slovenská fotografia\", kterou zaštítili kurátoři Lucia L. Fišerová a Václav Macek. Svá díla vystavovali Andrej Balco; Petra Bošanská; Petra Cepková; Radovan Čerevka; Juraj Chlpík; The Dudas Brothers; Jana Ilková; Šymon Kliman; Martin Kollár; Dalibor Krupka; Marek Kvetan; Pavel Maria Smejkal a Viktor Szemzö.\n\nPředposledním celkem byl \"Real unreal\", kde kurátor Vladimír Birgus představil soubory autorů jako Barbora Bálková; Tereza Vlčková; Barbora Žůrková a Radim Žůrek.\n\nPoslední celek nesl název \"To nejnovější z New Yorku\" s podtitulem \"Young photographers from the Big Apple\". Ten zaštítili kurátoři Lina Bertucci a Michael Mckinney. Umělci: Michele Abeles; Thomas Bangsted; Alison Brady; Catherine Czacki; Elleser Galleta; Liz Magic Laser; Leigh Ledare; Ryan Pfluger; Paul Salveson; Allison Sexton.\n\n"}
{"id": "469754", "url": "https://cs.wikipedia.org/wiki?curid=469754", "title": "Vojtěch Ignác Ullmann", "text": "Vojtěch Ignác Ullmann\n\nVojtěch Ignác Ullmann nejčastěji jen Ignác Ullmann(23. dubna 1822 Praha – 17. září 1897 Příbram) byl český architekt období historismu.\n\nUllmann byl synem pražského jehláře Jakuba Ullmanna a jeho manželky Magdalény. Absolvoval pražskou polytechniku a studoval architekturu na Akademii výtvarných umění ve Vídni u profesorů Augusta von Siccardsburga a Eduarda van der Nülla. Po ukončení studií cestoval po Itálii a Německu. Od roku 1854 pracoval jako samostatný architekt v Praze.\n\nSpolupracoval s architekty Antonínem Baumem, svým synovcem Bedřichem Münzbergerem a Antonínem Viktorem Barvitiem. Se sestrou posledně jmenovaného, Terezií Barvitiovou (* 1826) se roku 1856 oženil. Do roku 1874 realizoval v Praze řadu staveb. Když ale neuspěl v architektonických soutěžích na výstavbu Národního divadla a Rudolfina, odešel do ústraní na venkov, nejprve do Dubence, kde mu v letech 1879–1889 patřil tamní zámek, a poté do Příbrami, kde v roce 1897 zemřel a je pohřben na zdejším hřbitově.\nByl typickým představitelem historismu. Jeho rané dílo bylo eklektické, mísí se v něm užívání středověkých slohových prvků novorománských a novogotických, například v úpravě plánů kostela Cyrila a Metoděje v Praze 8 – Karlíně) nebo v úpravě fasád Lannova domu v Praze. V další fázi své tvorby po roce 1860 byl významně ovlivněn novorenesancí Gottfrieda Sempera a z něj vycházející vídeňskou novorenesanční školou, jejíž koncepci rozšířil o inspiraci benátskými, francouzskými a domácími renesančními formami. Společně s Josefem Zítkem patřil k prvním českým vyznavačům italské novorenesance, nazývané \"palladianismus\" podle inspirace vzorníky Andrey Palladia. K cenným příkladům této etapy Ullmannovy tvorby patří projekt Lannovy vily v Praze - Bubenči z roku 1868. Pro Vojtěcha Lannu mladšího pracoval opakovaně v Praze a v Kladně.\n\n"}
{"id": "469757", "url": "https://cs.wikipedia.org/wiki?curid=469757", "title": "JZD Slušovice", "text": "JZD Slušovice\n\nJZD Slušovice, později přejmenované na Družstevní agrokombinát Slušovice a Zemědělské obchodní družstvo FORUM bylo jednotné zemědělské družstvo v někdejší střediskové obci, dnešním městě Slušovice, které svou úspěšností proslulo jako „socialistický zázrak“. Po roce 1989 se majetek družstva přelil do více než 101 společností, z nichž však většina zkrachovala. Samotné družstvo skončilo v likvidaci a následně v konkursu s dluhy ve výši 5,768 mld. Kč.\n\nVznik JZD Slušovice spadá do roku 1952. Již od roku 1963 stál v čele družstva František Čuba, který postupně družstvo dovedl k celonárodnímu věhlasu. Dle mnohých tehdejších i současných odborníků mělo zásadní vliv na úspěch podniku vedení Františka Čuby, který zavedl motivační faktory práce (např. existenční / strachu / seberealizace / radosti z práce). Čuba dle svých slov neměl od roku 1963 dovolenou a v tomtéž roce vyhlásil boj alkoholu mezi všemi družstevníky ve Slušovicích, který se ukázal jako funkční a účinný. Velmi dobře JZD AK Slušovice přestály i lokální ničivou bleskovou letní povodeň v červnu 1987, která velmi těžce zasáhla objekty AK Slušovice. Tržby družstva v roce 1989, kdy bylo na vrcholu, dosáhly 7 miliard korun, a bylo v zisku téměř 830 milionů. Expandovalo do SSSR, Vietnamu či Egypta a spolupracovalo i s firmami v Itálii či Západním Německu.\n\nVěhlasná byla slušovická zelenina pěstovaná na Valašském podhůří ve sklenících a na hydroponii, ve velkém se pěstovala kukuřice a choval skot. Zaváděly se moderní zemědělské postupy a počítačové technologie. Družstvo mělo široký přidružený výrobní program od biochemie (přípravky pro boj proti hmyzu, které se vyvážely např. do Asie, a další), přes jogurty, pneumatiky a počítače až po kravíny. Družstvo také dováželo zahraniční zboží tuzexového typu, které prodávalo ve vlastních prodejnách Kvatro. V osmdesátých letech byly pod JZD AK Slušovice začleňovány sousední JZD a aplikovány stejné agrární technologie, zejména pak nové plodiny a chemie pro dosažení vysoce nadstandardních výnosů oproti tehdejším standardům. Samotná obec Slušovice se v daném období výrazně rozrostla a zbohatla. Pořádaly se zde celorepublikově oblíbené koňské dostihy a tamější fotbalové družstvo se z okresního přeboru probojovalo až do II. ligy.\n\nV letech 1986–87 byl vybudován čtyřproudový silniční přípoj na I49, který v rámci Slušovic odklonil dopravu od staré zástavby a prostoru dostihové dráhy. JZD Slušovice postupně rozšiřovalo aktivity do mnoha oblastí, namátkou lze jmenovat vlastní leteckou společnost Air Moravia nebo vybudování testovacích tratí pro západoněmeckou automobilku Audi v Československu. Proslul taky efektivní systém péče nesoucí název Klub důchodců, který garantoval péči každému, kdo v podniku pracoval alespoň po dobu 10 let.\n\nObdobí po roce 1990 popisuje Čuba jako údajnou záměrnou likvidaci Slušovic ze strany nové státní moci, kdy výsledkem byla nedůvěra zákazníků, neochota bank půjčit peníze apod. Toto období popsal také v rozhovoru pro slovenský časopis Farmář nebo v únoru 2010 pro časopis Ekonom.\n\nOd počátku roku 1990 se Občanské fórum JZD DAK Slušovice zabývalo stížnostmi na údajnou trestnou činnost vedení družstva, která ovšem nebyla nikdy prokázána. Údajně se mělo jednat o možné machinace po 17. listopadu 1989 (tunelování prostřednictvím nově zakládaných akciových společností, maskování daňových i jiných podvodů atd.). František Čuba vysvětloval tato tvrzení jako nesmyslná a vzniklá mimo jiné z nepochopení vnitřního fungování družstva, stejně jako vysvětlil vznikání nových akciových společností jako legální na základě tehdejších předpisů o transformaci družstev. 18. února 1990 se zdejší OF obrátilo na předsedkyni Výboru lidové kontroly ČR. Údaje ze stížností nepostačovaly k zahájení trestního stíhání, ale správa vyšetřování VB navrhla provést revizní šetření z úrovně VLK a ministerstev zemědělství a financí. Následně koncem června 1990 mělo dojít, podle nepřímých důkazů, k likvidaci některých dokladů o hospodaření JZD a souběžně došlo k vyloupení trezoru akciové společnosti MORAGRO, odkud byly kromě peněz odcizeny doklady o založení a hospodaření této společnosti. Tato likvidace a krádež nebyly nikdy později objasněny, při vyšetřování byli k pohovorům zváni pouze oznamovatelé, nikoliv podezřelí.\n\nOd podzimu 1989 do letních měsíců roku 1991 bylo založeno 101 akciových společností, do nichž přecházela majetková podstata bývalého družstva. Sám Čuba připouští vznik 42 firem. První a. s., Ekotrans Moravia, byla proti vůli komunistického režimu založena na základě rakousko-uherského zákona o akciových společnostech již 29. června 1989 (zapsána do podnikového rejstříku 2. srpna). Jejími akcionáři bylo kromě Slušovic dalších 64 státních podniků včetně třineckých a vítkovických železáren či obuvnického Svitu, a cílem společnosti mělo být uskutečnění vodního koridoru Dunaj-Odra-Labe. Mezi největší a nejproblematičtější akciové společnosti patřila Moragro, založená 17. prosince 1989 (zapsaná 8. ledna 1990).\n\nDružstvo bylo v roce 1990 přejmenováno na Družstevní agrokombinát Slušovice, v roce 1993 pak na Zemědělské obchodní družstvo FORUM. V roce 1997 družstvo vstoupilo do likvidace, v roce 1999 byl na majetek družstva prohlášen konkurs. Věřitelé přihlásili pohledávky ve výši 5,768 mld. Kč, když největším věřitelem byl finanční úřad Zlín s 5,6 mld. Kč. Konkurz byl zrušen v roce 2011 po splnění rozvrhového usnesení, když věřitelé dosáhli uspokojení ve výši 0,018 %.\n\nPočítače řady TNS (zkratka pro „Ten Náš Systém“) vyrábělo JZD Slušovice v letech 1982 až 1989. Původně byl počítač TNS určen pro agrární obory, kde neexistovala žádná podobná československá alternativa. Později se plánovalo jeho použití pro výuku programování na školách, kde se měl používat počítač pro školy a domácnosti Ondra podniku Tesla. Počítači TNS bylo osazeno několik školních učeben programování, například na matematickém Gymnáziu Mikuláše Koperníka, k masivnějšímu nasazení již nedošlo. Počítač Ondra používalo několik Domů pionýrů a mládeže v rámci svých kroužků výpočetní techniky.\nPočítačové modely si můžeme rozdělit na dvě řady – 8bitové počítače řady TNS / Agrosystém a 16bitové počítače řady TNS HC-16 / XT / AT. Ty „pravé“ slušovické počítače jsou 8bitové (s procesorem U880D, klon Zilog Z80) a z 16bitových to byl pouze model HC-16.\nTNS ST (asi 1982) - Obsahoval dvě disketové mechaniky a klávesnicí v širším černém pouzdře zabudovaná ve stole od Zbrojovky Brno (stoly pro Consul 2713). V něm byl alfanumerický terminál s mozaikovou tiskárnou. Model ST používá modul pro připojení 1 až 2 osmipalcových jednostranných mechanik s jednoduchou hustotou záznamu.\n\nTNS SC (asi 1985) - První model, který byl umístěný v kazetě TNS SL-64. V ní je integrovaný napájecí zdroj, rozšiřující sběrnice, do které se připojují funkční karty. Paměť tohoto počítače je 64 KB RAM. Skládal se ze dvou velkých bílých kovových beden. Jedna z nich je větší a jsou v ní dvě 8″ disketové mechaniky, druhá bedna je užší, plná karet. Dále monitor (upravený Tesla Merkur) a klávesnice.\n\nTNS GC a TNS GC/W (1987) - Jednalo se o vylepšený model verze SC, který se dával do kazety TNS SL-256. Oproti modelu SC umožňoval barevný výstup na monitor a měl větší paměť 256 KB RAM. Model GC/W navíc obsahoval v kazetě s pružným diskem také Winchester (HDD).TNS MC a TNS MC/W (1989) - TNS MC/W byl posledním typem 8bitového počítače řady TNS. Operační paměť RAM byla až 960 KB a řadič pevných SCSI disku, postavený na obvodech MH3212. Umožňoval připojit až 12 rozšiřujících modulů. V přídavné skříni byly integrovány dvě 5,25″ disketové mechaniky a Winchester s kapacitou 20 nebo 40 MB. Použitý zdroj byl polské výroby.\n\nTNS HC (1988) – Počítače HC (Home Computer) se obecně řadily do kategorie pro profesionální použití a byly navrženy jako součást systému levných počítačů. Jednalo se o kompaktní počítač, který byl určený do škol. Součástí byla integrovaná kvalitní membránová klávesnice s počeštěnou klávesnici (příkaz „enter“ zněl „vezmi“). Řada HC je jednodeskový mikropočítač, který staví na procesoru Zilog Z80A, pracující na frekvenci 3 MHz s operační pamětí RAM 320 KB, z níž 32 KB zabírá videoram. Fungoval také jako terminál k počítačům SMEP či JSEP. Na počítači běžel operační systém TNS-DOS nebo CP/M. Jako napájení se využíval externí zdroj EA1605, který se k počítači připojoval více žilovým stíněným kabelem, zakončeným devíti-kolíkovým konektorem CANON.\n\nTNS HC-16 (1989) – Byl navržen hlavně pro použití ve školním a firemním prostředí. Vycházel vzhledově z konceptu počítače TNS HC, ale jedná o jednodeskovou variantu počítače kompatibilního s IBM-PC XT. Hlavní rozdíl byl v použitém procesoru. Místo 8bitového Z80 zde byl použit 16bitový procesor Intel 8088. Počítač je dále osazen operační pamětí 1 MB RAM a byl dodáván s grafickou kartou CGA (16 barev) umístěnou v jednom ze dvou slotů sběrnice ISA, tyto ISA sloty však neměli standardní zadní plech (bracket). Klávesnice je stejná jako u předchozího modelu, ale nebyla již počeštěná. V zadní části je vyveden LPT, RS232, LAN, paralel mouse (TESLA 3WN 166 07) a 34pin FDD. Jako napájení se využíval externí zdroj EA1605 HC, který vycházel z původního zdroje EA1605, ale byl umístěný v jiné skříni a měl jiný výstupní konektor. Deska počítače HC-16 byla navržena, aby šla RAM rozšířit o dalších 256 kB (z obvodů Intel P21256), které šly využít pouze se zvláštním ovladačem. Na desce se také neosazoval obvod reálného času (RTC) MM58167 i když dekodéry I/O adres pro tento obvod byli osazeny. Není však známo, zda RTC podporoval instalovaný BIOS.\n\nNejsou to už „pravé“ slušovické počítače, jako ty výše popsané. Družstvo dováželo ze zahraniční embargované součástky pro šestnáctibitové počítače, které zde smontovalo, nalepilo na bednu značku TNS a následně draze prodávalo v tuzemsku. Obdobně i dnes zde najdeme celou řadu firem, které to dělají stejně jako tehdy ve Slušovicích – Comfor, Barbone a řada dalších. Pro počítače IBM XT/AT vyrábělo družstvo své karty, např. rozšiřující kartu pro připojení tiskárny přes paralelní port.\n\nTNS XT (asi 1988) - Srdcem byl procesor Intel 8088 s 540 kb operační paměti RAM. Grafická karta byla CGA. V počítačové skříni byl zdroj, pevný disk ve velikosti 20 MB, a 5¼“ disketovou mechanikou pro 360 kB diskety. Na počítači běžel MS DOS 3.0. V roce 1990 se počítač prodával za 98 000 Kč. Podstatnou část ceny tvořil dodávaný software.\n\nTNS-PC AT 286-12MHz (asi 1988) - Jednalo se o počítač, jehož srdcem byl procesor Intel 286, tepající na frekvenci 12 MHz. Počítač byl vybavený 4× 256 KB moduly operační paměti RAM a EGA grafickou kartou. Pevný disk byl ve velikosti 40 MB. Disketová mechanika byla stále 5¼“ a uměla číst 360 kB diskety. Dodával se s 14″ monitorem a s operačním systémem MS-DOS 3.0. Cena tohoto počítače se pohybovala mezi 200 000 až 300 000 Kčs.\n\nTNS-PC AT 386-16MHz (asi konec roku 1989) - jednalo o počítač s procesorem Intel 80386, tepající na frekvenci 16 MHz s 4× 1 MB moduly operační paměti RAM. Dodával se s 14″ EGA/VGA monitorem a s operačním systémem MS-DOS 4.1, diskovým správcem Norton Commander 4.0 a textovým editorem T602. Cena tohoto počítače se pohybovala okolo 60 000 Kč v roce 1989 a v roce 1992 se už údajně prodával za 35 000 Kčs.\n\nSlušovicemi byl inspirován film \"Hauři\" uvedený do kin v roce 1987 (režisér Július Matula, literární předloha od Stanislava Váchy, později publikovaná jako román \"Hauři\"). Podobně jako tehdejší politická scéna byl film nejednoznačný, nové metody fiktivního moderního družstva obdivoval, ale zároveň je kritizoval jako vzdání se tradic a odlidštěný technokratismus.\n\nV roce 1988 novinář Stanislav Vácha vydal populárně naučnou publikaci \"Jak řídí Slušovice\" (168 stran). Autor na základě svých stáží v JZD Slušovice rozebírá organizaci a vnitřní strukturu tohoto podniku a mechanismus jeho činnosti.\n\nV roce 1999 natočil režisér Robert Sedláček dokument \"František Čuba: Slušovický zázrak\", který zpětně popisuje a vysvětluje hlavní faktory slušovického podniku i jeho porevoluční nucený rozpad.\n\nÚspěch Slušovic se otiskl i do české populární kultury, písničkářská dvojice Miroslav Paleček a Michael Janík o Slušovicích složila písničku nazvanou \"Slušovice\" (vyšla na jejich CD \"Kukátko a něco navíc\"). Píseň zazněla i ve velkém revuálním pořadu Československé televize z roku 1988, který se jmenoval \"Jedeme dál ze Slušovic\" a natáčel se u slušovického Parkhotelu. O Slušovicích se rovněž hovoří ve filmu Zdeňka Trošky \"Slunce, seno a pár facek\" z roku 1989.\n\n\n"}
{"id": "469759", "url": "https://cs.wikipedia.org/wiki?curid=469759", "title": "Chaoyangsauridae", "text": "Chaoyangsauridae\n\nChaoyangsauridae je čeleď vyhynulých ceratopsianních (rohatých) dinosaurů, žijících na konci jurského období (asi před 160 až 148 miliony let) na území dnešní Číny. Byli vůbec prvními známými marginocefaly, kteří se objevili na této planetě. Společným znakem byl ostrý zobák k „odstřihávání“ vegetace a velmi malý krční límec. Není dosud jisté, ke které vývojové skupině marginocefalů měli blíže, zda k pachycefalosaurům, ceratopsianům nebo jiné skupině. Čeleď byla stanovena v roce 1999 spolu s formálním popisem rodu \"Chaoyangsaurus\".\n\nDnes řadíme do této čeledi celkem čtyři rody, a to samotný rod \"Chaoyangsaurus\", dále \"Xuanhuaceratops\", \"Yinlong\" a \"Hualianceratops\". Všechny rody jsou vývojově primitivnější než geologicky mladší raný ceratops (primitivní rohatý dinosaurus) \"Psittacosaurus\".\n\n"}
{"id": "469760", "url": "https://cs.wikipedia.org/wiki?curid=469760", "title": "Třída Duke of Edinburgh", "text": "Třída Duke of Edinburgh\n\nTřída Duke of Edinburgh byla třídou pancéřových křižníků Britského královského námořnictva. Skládala se z šesti jednotek – \"Duke of Edinburgh\", \"Black Prince\", \"Warrior\", \"Cochrane\", \"Achilles\" a \"Natal\", které byly postaveny byly v letech 1903—1907. První dvě jednotky byly postaveny podle původního projektu, u ostatních čtyř byla konstrukce lodí modifikována podle poznatků z rusko-japonské války, což se odrazilo především v zesílení jejich výzbroje. Druhá skupina lodí bývá často pojímána jako samostatná třída. Autorem projektu těchto lodí byl Philip Watts.\n\nU této třídy nahradila původní 190mm děla silnější ráže 234 mm a došlo tak k výraznému zesílení jejich palebné síly. Těchto děl lodě nesly šest kusů, umístěných v jednohlavňových věžích. dvě věže byly na přídi a zádi v ose lodě a zbylá čtveřice v rozích po stranách komínů. Sekundární ráži tvořilo deset 152mm kanonů v bočních kasematech. Kasematy ovšem byly nízko nad hladinou, což ztěžovalo použití děl při zhoršeném počasí. Doplňovalo je dvacet dva 47mm děl sloužících k obraně proti torpédovým člunům a jiným lehkým plavidlům. \"Warriorem\" počínaje pak byly všechny 152mm kanóny nahrazeny čtyřmi 190mm kanóny v jednohlavňových věžích. Všechna hlavní děla tak byla na jedné palubě umístěné vysoko nad hladinou, což umožnilo jejich použití i při neklidném moři. Boky lodí kryl až 152mm silný pancéřový pás, přičemž pancíř kryl i barbety věží, kasematy a velitelskou věž.\n\n\"Bllack Prince\" a \"Warrior\" se účastnily pronásledování křižníků Goeben a Breslau. \"Natal\" se v prosinci 1915 potopil po vnitřní explozi. \"Warrior\", \"Duke of Edinburgh\", \"Black Prince\" a \"Cochrane\" byly nasazeny v bitvě u Jutska. \"Black Prince\" a \"Warrior\" byly v bitvě potopeny. \"Cochrane\" ztroskotal v listopadu 1918 v ústí řeky Mersey a byl sešrotován. Zbylé lodě byly sešrotovány na počátku 20. let.\n\n\n"}
{"id": "469764", "url": "https://cs.wikipedia.org/wiki?curid=469764", "title": "Slušovice", "text": "Slušovice\n\nSlušovice ( \"Sluschowitz\") jsou město v okrese Zlín ve Zlínskem kraji, 10 km severovýchodně od Zlína na říčce Dřevnice. Žije zde obyvatel.\n\nPrvní zmínka o Slušovicích se objevuje v roce 1261. Roku 1446 získaly Slušovice městská práva.\n\nNejvětší rozmach nastal po druhé světové válce, kdy došlo k prudkému nárůstu počtu obyvatel a rozvoji místního zemědělského družstva, které se stalo jakousi výkladní skříní socialistického Československa. Za tímto úspěchem stál především František Čuba, který se tak nezapomenutelně zapsal do historie této obce.\n\nDne 30. května 1996 získaly Slušovice opět status města.\n\n\n\n"}
{"id": "469767", "url": "https://cs.wikipedia.org/wiki?curid=469767", "title": "Šicí stroj", "text": "Šicí stroj\n\nŠicí stroj je textilní stroj určený ke spojování látek nebo jiných materiálů pomocí nití. Šicí stroje byly vynalezeny za první průmyslové revoluce, aby se snížil podíl ručního šití v textilních manufakturách. Od svého zavedení v polovině 19. století zvýšil šicí stroj dramaticky efektivnost a produktivitu oděvního průmyslu.\n\nPotřeba mechanizace šití vznikla zejména v souvislosti se vznikem masových armád počátkem 19. století, pro něž se musely šít tisíce uniforem. První návrh šicího stroje si dal patentovat Angličan Thomas Saint roku 1790, jeho návrh však nebyl nikdy realizován. Roku 1814 představil první fungující model stroje s řetízkovým stehem a jedinou nití rakouský vynálezce Josef Madersperger. Ani zdokonalený stroj z roku 1839 však neměl úspěch. Roku 1830 postavil fungující stroj s řetízkovým stehem francouzský krejčí Barthélémy Thimmonier, který vybudoval manufakturu s 80 stroji, jež však řemeslníci nakonec zničili, protože se obávali o práci.\n\nŠití vázaným stehem s dvojí nití, strojní jehlou (s očkem blízko hrotu) a člunkem vynalezl Walter Hunt roku 1833. Použitelný stroj na stejném principu zkonstruoval roku 1845 Američan Elias Howe, který jehlu opatřil drážkou. Inženýr Isaac Merritt Singer člunkový stroj zjednodušil, opatřil patkou, napínáním niti a pedálem. Zároveň zavedl leasingový prodej strojů a měl s nimi velký úspěch, i když prohrál proces s Howem a musel mu zaplatit velké odškodné. Značka Singer pak po celém světě znamenala totéž co šicí stroj. Wilson a Wheeler vynalezli rotační člunek a podavač látky s vratným pohybem. Roku 1856 se čtyři největší americké firmy dohodly na patentech a všichni další výrobci jim museli platit licenční poplatky. Roku 1877 patentoval Joseph Merrow první obšívací stroj (overlock) a roku 1889 uvedl Singer na trh stroj s elektrickým pohonem.\n\nDo konce 20. století byl šicí stroj výbavou každé domácnosti a byl i kusem nábytku, kdežto elektrický šicí stroj lze přenášet v kufříku. Domácí šicí stroje v Česku vyráběly firmy Lada v Soběslavi, Minerva v Boskovicích a Zeta v Brně. V současné době se v ČR vyrábějí pouze šicí stroje pro profesionální a průmyslové použití. Z klasických šicích strojů krejčovských se odvinuly šicí stroje obuvnické a brašnářské s trojhrannými jehlami na kůži.\n\nRuční způsob šití s provlékáním jehly a celé délky niti látkou při každé stehu se zřejmě nedá mechanizovat. Vynálezci tedy museli složitě hledat jiný princip šití. Už Maderspergerův a Thimmonierův stroj užíval „obrácenou“ jehlu s očkem u hrotu. Jehla propíchla látku a při návratu jehly vytvořila nit očko, které zachytil háček vespod. Podržel je do příštího vpichu, kdy se tímto očkem nit opět provlékla. Tak vznikl řetízkový steh, který se dodnes používá u hračkových šicích strojů.\nŘetízkový steh je ale málo pevný a snadno se páře, takže pozdější stroje užívají Huntův a Howeův vynález vázaného stehu s dvojí nití. Jeho princip ukazuje sousední animace. Jehla provlékne svrchní nit (žlutá) látkou a při zpětném pohybu se vytvoří očko, které zachytí rotační chapač (šedý) a přehodí přes cívku se spodní nití (zelená). Napínací páka, kterou prochází svrchní nit, utáhne steh tak, aby křížení obou nití bylo zhruba uprostřed tloušťky látky. Místo rotačního chapače užívaly starší stroje podlouhlý člunek, který se očkem prohazoval se strany na stranu, případně kývavý chapač, který funguje podobně, má však méně klidný chod.\n\nJehlová tyč, na níž je upevněna jehla, vykonává střídavý pohyb nahoru a dolů, od něhož se odvozuje i pohyb napínací páky. Pokud je jehlová tyč uložena ve výkyvné vidlici, vzniká klikatý steh, který je pružný a lépe se hodí na šití pletených látek, trikotu a pod. Klikatým stehem lze obšívat okraje látky, knoflíkové dírky a další, rozsah výkyvu (šířku stehu) lze řídit. U moderních strojů lze zvolit i složitější tvary stehu.\n\nDůležitou částí stroje je podavač látky, umístěný pod šicí deskou. Vykonává střídavý pohyb dopředu a dozadu, při němž je podavač potopen pod deskou. Horní hřídel, od něhož se odvozuje pohyb jehlové tyče, a spodní hřídel, který pohání chapač (člunek) a podavač, jsou mechanicky spojeny ozubenými převody nebo ozubeným řemenem, aby se oba pohybovaly souběžně. Pohon šicího stroje byl nejprve ruční kličkou, později šlapacím pedálem a řemenem, konečně elektromotorem.\n\n\n"}
{"id": "469774", "url": "https://cs.wikipedia.org/wiki?curid=469774", "title": "Císařský pramen", "text": "Císařský pramen\n\nCísařský pramen je přístupný minerální pramen na území národní přírodní rezervace Soos ve Vonšově, části města Skalná v okrese Cheb v Karlovarském kraji. Je nejznámější a nejvydatnější pramen v národní přírodní rezervaci.\n\nPramen vyvěrá v malé téměř bezodtoké kotlině tzv. sooské pánvičce v centrální části Chebské pánve. Nepatrnou část území odvodňuje na severu potok Sázek a na jihu Vonšovský potok.\n\nPodmínkou existence fenoménu Soosu je vnitřní dynamika, zejména odplyňování plastického zemského pláště a napětí v křehké zemské kůře, vedoucí k tříštění a tektonickým pohybům ker. Pod lokalitou Soos se z podloží Chebské pánve zvedá krystalinický hřbet tvořený svory a žulami. Hřbet má charakter hrástě a vznikl tektonickými pohyby a na povrchu je rozbrázděn zlomy. Vrtem H-9 se prokázalo, že strop hrástě sahá až 41 m pod zemský povrch. Horniny hrástě jsou překryty dvěma tenkými soubory vrstev. Spodní soubor je mocný kolem 25–50 m a je tvořen jílovými horninami cyprisového souvrství miocénního stáří (kolem 17 miliónů let). Vytvářejí jílový nepropustný strop, kterým mohou pronikat tlakové vody a plyny jen po zlomech. Svrchní soubor vrstev pliocénního stáří kolem 4 miliónů let tvoří písky a jílovité písky vildštejnského souvrství. Mocnost souvrství je asi 15 m a má nesouvislé rozšíření s volnou hladinou podzemních vod. Je dotováno atmosférickými srážkami, zčásti i minerálními vodami.\nV holocénu, během posledních 10 tisíc let, se nad povrchem sooského hřbetu vytvořila mělká sníženina, tzv. sooská pánvička, kterou vyplňují písčito-jílové sedimenty, humolity (statiny a rašeliny). Souběžně se sedimentací probíhaly a probíhají po trhlinách a zlomech procesy vývěrů plynů a kyselek. Celkem zde bylo napočítáno přes 200 vývěrů. Kromě výskytu mofet (plynných exhalací suchého oxidu uhličitého) vyvěrají na území Soosu tři základní typy kyselek, které se v závislosti na hloubce jejich tvoření odlišují teplotou a obsahem minerálních látek. Hranice mezi mofetou a kyselkou se může měnit podle počasí a hladiny podzemní vody. Některé kyselky patří do skupiny prostých minerálních vod s nízkou mineralizací, jiné do typu silně mineralizovaných kyselek.\nVšechny silné vývěry kyselek a plynů jsou situovány nad zlomy v centrální části sooské pánvičky, na křemelinovém štítu nebo v jeho blízkosti. Hlavní výstupní stvol minerálních vod a plynů se předpokládá pod Císařským pramenem.\nMineralizace pramenů na území Soosu se pohybuje v širokém rozpětí od 100 mg/l až do 6 300 mg/l. Prameny východně od centrálních vývěrů jsou slaběji mineralizované a jejich složení je více ovlivňováno větvením výstupního stvolu. Zároveň klesá jejich teplota a převažují ionty původem z cyprisového souvrství.\n\nPramen byl využíván ve zdejší solivárně již před rokem 1843 a z jeho vody získávána Glauberova sůl a zelená skalice. Z této doby pochází pravděpodobně i zachycení Císařského pramene. V roce 1876 byl výsostným místodržitelským nařízením prohlášen za veřejný léčivý pramen a v roce 1877 povoleno používat název Císařský pramen pro odbyt vody. \nPramen lahodné chuti byl poprvé navrtán roku 1874, v roce 1908 zachycen 4 metry hlubokou studní. Z jeho vody se v solivaru získávala průmyslovým způsobem koupelová sůl, v okolí se těžila rašelina již od 19. století pro otop, později pro léčebné lázeňské účely. Historii těžby slatiny, křemeliny a jímání minerálních vod na Soosu za účelem extrakce solí rozšířil Mattoni, který koupil rozsáhlé území v Soosu a vybudoval zde roku 1868 solivar. Továrnu prodali Mattoniové roku 1904 městu Karlovy Vary. Těžená křemelina sloužila k výrobě žáruvzdorných cihel, izolačních obkladů a leštících prášků. Luhování minerální soli z křemeliny probíhalo až do roku 1936. Po vyhlášení národní přírodní rezervace v roce 1964 byla veškerá průmyslová činnost ukončena. Po vyhlášení chráněného území došlo po roce 1980 k přestrojení studny, prohloubení vrtu na asi 10 metrů a jeho vystrojení trubkou s perforací ve spodní části. Pramenná váza s odtokem do malé vany je na místě původní studny a břehy vany jsou osazeny keramikou. Ve vaně je zřetelně vidět bouřlivé probublávání oxidu uhličitého ze dna.\n\nCísařský pramen spolu s pramenem Věra, vzdálené od sebe asi 300 m, jsou jedinými zachycenými vývěry minerálních vod na území Soosu.\n\nTeplota pramene v průběhu roku mírně kolísá a dosahuje až 18 °C a Císařský pramen je tak nejteplejším přírodní vývěrem v Chebské pánvi. Celková mineralizace činí přibližně 5 600 mg/litr. Obsah oxidu uhličitého je vysoký, dosahuje 2 800 mg/litr, což dodává minerálce vysokou perlivost a příjemnou chuť. Minerální voda má zvýšený obsah sodíku v hodnotě 1 575 mg/litr a železa v hodnotě 40 mg/litr. Hodnota pH je 6. \nVýznamnou složkou je síran železnatý a Glauberova sůl. Císařský pramen a některé divoce vyvěrající kyselky na území rezervace mají podobné chemické složení jako minerální vody v blízkých Františkových Lázních.\n\nMinerální pramen je zakreslený v turistických mapách. Je součástí naučné stezky Soos a přístup k němu je proto v provozních hodinách zpoplatněn. Nedaleko od pokladny u začátku naučné stezky se nachází poměrně velké parkoviště pro automobily.\n\n"}
{"id": "469776", "url": "https://cs.wikipedia.org/wiki?curid=469776", "title": "Nízká oběžná dráha Země", "text": "Nízká oběžná dráha Země\n\nNízká oběžná dráha Země (často se nahrazuje zkratkou LEO z anglického \"Low Earth Orbit\") je druh oběžné dráhy planety Země. Jako nízká je označována taková dráha, jejíž apogeum se nachází ve výšce mezi 160 až 2000 kilometrů nad povrchem Země. \n\nV menších výškách, přibližně kolem 200 kilometrů nad povrchem, se vyskytují zbytky atmosféry, které způsobují pokles dráhy těles. Tento jev je však pozorovatelný i ve větších výškách, například na ISS, jejíž orbita musí být pravidelně zvyšována. \n\nZ pohledu lidské činnosti je nízká orbita naším hlavním působištěm. Kromě několika misí k Měsíci směřovaly všechny kosmické lety s lidskou posádkou právě na nízkou orbitu, přičemž většina směřovala na její dolní okraj (do 400 km). Z pohledu letů s posádkou je nízká orbita důležitá i z důvodu samotného přežití delší dobu ve vesmíru, objekty na LEO jsou totiž stále v dost silném geomagnetickém poli a jsou tak chráněny před účinky kosmického záření.\n\nRychlosti objektů na LEO se liší podle excentricity a výšky dráhy, ale obecně platí, že rychlost objektů vzhledem k povrchu Země je přibližně 7800 m/s. Ta samá hodnota platí i pro dosažení nízké orbity ze Země, delta-v (rozdíl rychlostí) mezi povrchem Země a LEO je tedy také přibližně 7,8 km/s. Na nízké orbitě se vyskytuje také velké množství kosmického odpadu, jehož stále narůstající objem nezřídka způsobuje potíže při misích.\n\n\n\n"}
{"id": "469778", "url": "https://cs.wikipedia.org/wiki?curid=469778", "title": "Dagmar Lastovecká", "text": "Dagmar Lastovecká\n\nDagmar Lastovecká (* 24. června 1951 Brno) je česká právnička, v letech 2003–2013 soudkyně Ústavního soudu ČR, bývalá politička za Občanskou demokratickou stranu, po sametové revoluci československá poslankyně Sněmovny národů Federálního shromáždění, v 90. letech primátorka Brna a senátorka.\n\nJe dcerou právníka a bývalého předsedy Ústavního soudu Zdeňka Kesslera. Na Univerzitě Jana Evangelisty Purkyně v Brně (dnešní Masarykova univerzita) v roce 1971 vystudovala Právnickou fakultu a v roce 1981 zde získala i titul doktorky práv. Do roku 1981 pracovala v Státní bance československé, později v družstevním podniku \"Drutis Brno\" a v 90. letech 20. století v brněnské pobočce \"Agrobanky\".\n\nPo sametové revoluci se angažovala ve veřejném a politickém životě. V letech 1991–1994 byla předsedkyní Okresní privatizační komise v Brně. Ve volbách roku 1992 byla zvolena za ODS, respektive za koalici ODS-KDS, do české části Sněmovny národů (volební obvod Jihomoravský kraj). Ve Federálním shromáždění setrvala do zániku Československa v prosinci 1992. Byla členkou Ústavně-právního výboru a Mandátového a imunitního výboru.\n\nV komunálních volbách roku 1994 byla zvolena zastupitelkou Brna za ODS. V letech 1994–1998 byla primátorkou města Brna.\n\nV senátních volbách roku 1998 byla zvolena členkou horní komory českého parlamentu za senátní obvod č. 58 – Brno-město, coby kandidátka ODS. V 1. kole získala 33 % hlasů a v druhém kole porazila se ziskem 50,68 % hlasů sociálního demokrata Václava Božka. Post senátorky zastávala do roku 2003, kdy byla prezidentem České republiky dne 29. srpna 2003 jmenována soudkyní Ústavního soudu. V souvislosti se svým jmenováním ukončila i své členství v ODS, v níž byla od roku 1991.\n\n"}
{"id": "469786", "url": "https://cs.wikipedia.org/wiki?curid=469786", "title": "Třída Minotaur", "text": "Třída Minotaur\n\nTřída Minotaur byla poslední postavenou třídou pancéřových křižníků Britského královského námořnictva. Skládala se z jednotek – \"Minotaur\", \"Shannon\" a \"Defence\", postavených v letech 1905—1909. Autorem projektu těchto lodí byl opět Philip Watts. Byly to poslední postavené britské lodě této kategorie, které nahradily bitevní křižníky.\n\nOproti předchozím třídám nesly křižníky třídy \"Minotaur\" výrazně silnější výzbroj. Poprvé u nich byly použity dvoudělové věže s kanóny ráže 234 mm, kterých lodě nesly celkem čtyři kusy. Sekundární ráži tvořilo deset 190mm kanonů nesených v jednohlavňových věžích (pět na každém boku). Doplňovalo je čtrnáct 76mm děl sloužících k obraně proti torpédovým člunům a jiným lehkým plavidlům (většina z nich stála na střechách 190mm dělových věží). Boky lodí kryl až 152mm silný pancéřový pás, přičemž pancíř kryl i barbety věží, kasematy a velitelskou věž.\n\n\"Defence\" se účastnil pronásledování křižníků Goeben a Breslau. \"Minotaur \" dne 6. srpna 1914 ostřeloval německou radiostanici na ostrově Yap. Všechny tři jednotky byly nasazeny v bitvě u Jutska, přičemž \"Defence\" byl v bitvě potopen. Zbylé lodě byly sešrotovány na počátku 20. let.\n\n\n"}
{"id": "469800", "url": "https://cs.wikipedia.org/wiki?curid=469800", "title": "Uplifting trance", "text": "Uplifting trance\n\nUplifting trance, také známý jako “anthem trance“ nebo „epic trance“ je výraz pro jeden ze stylů trance hudby vyznačující se silným důrazem na melodii a přerušováním hlavního tempa během celé délky písně (tracku). Tento styl se zrodil kolem roku 1996 v Německu a jeho základem byl progressive trance. Díky své melodii a tempu často posluchačům navozuje tzv. „epické až pohlcující stavy“. To byl také jeden z důvodů, proč se tento styl nazývá jako „uplifting“ – povznášející. V současné době je uplifting trance velmi populární na celosvětové úrovni a jeho prvky se prolínají do současné taneční hudby. Zástupci toho stylu jsou např. Aly & Fila, Ahmed Romel, Simon O'Shine, Arctic Moon, tranzLift a James Dymond.\n\nObecně je „uplifting trance“ styl mnohem jemnější než ostatní trance styly jako např. Goa, která má výrazně “temnější” podání tónů použitých v tracku. Namísto již zmíněného Goa trance používá uplifting trance podobný akordový základ jako progressive trance, ale s odlišným průběhem. Základem upliftu je hlavní durový kvintakord a v pozadí další podružné akordové tóniny tvořící „epickou“ melodii. Tímto střídáním akordů a tónin je možné dosáhnout buď pozitivního pocitu tracku „happy“ nebo naopak negativního „sad“. Velmi výrazným znakem tohoto stylu jsou tzv. „breakdowny“ – zlomy a zpomalení, kdy je hlavní svižná část tempa často dosahujícího nejčastěji kolem 140 BPM nahrazena pouze melodií. Existuje velmi úzký vztah mezi uplifting trance a uplifting house, ale obecně cokoliv dosahující tempa nad 136 BPM se dá považovat za trance.\n\nTento termín se začal používat pro popis toho, co většina lidí ve Velké Británii nazývá jako „epic trance“. Celkově se tyto termíny velmi prolínají a tak na anglické trancové scéně docházelo k různým zmatkům v terminologii. Proto byl pro popis nekomerční tvorby na této bázi zaveden termín „uplifting“, nebo také „uplifting house“ (pouze ve VB). Termín je také často používán na Goa/psytrance scéně. I když skladba této hudby příliš nezní jako klasický uplift, někteří ji pro navození povznášejících(uplifting) pocitů takto nazývají.\n\nNejvětší popularitě se těšil uplifting trance v pozdních 90. letech a začátkem roku 2000. DJové hrající tento styl neměli v uplynulých letech přílišnou klubovou podporu a proto se stal uplifting trance spíše undergroundovou záležitostí. Tento trend se však od roku 2006 začal měnit a pořadatelé velkých halových akcí jako Sensation White nebo Transmission začali na své show umělce hrající především tento styl opět zvát. Velké popularitě se uplifting vždy těšil a těší v Polsku a ostatních východoevropských zemích. Celkově je polská uplifting scéna velmi aktivní a tvorbu producentů jako např. Nitrous Oxide, Simon O'Shine, Sergey Nevone, atd. Nucvise zařazují na svůj list i takové hvězdy jako Armin van Buuren, Above & Beyond, Aly & Fila, Ronny K a Eddie Sender. Polská Viva a 4Fun TV dokonce stále vysílá starší uplifting trancové hity a pozadu za ní nezůstávají ani MTV Dance nebo Rapture TV. Za dobu své existence se trance scéna rozdrobila na mnoho různých stylů a žánrů. Namátkou můžeme jmenovat křížence mezi Goa trance a uplifting trance, který se jmenuje „Nitzhonot“. Až na začátku roku 2006 se setkala uplifting scéna s opětovnou vlnou zájmu ať už starších nebo mladších trance fanoušků, a tento vzestup pokračoval i po roce 2009. Tento styl se tak opětovně zařadil na pevné místo na poli taneční a klubové hudby.\n\nI když někteří posluchači považují současný uplifting trance jen jako matný stín svého dřívějšího předchůdce, mnoho dalších ho považuje za celkově vyspělejší a více kreativní oproti minulosti. Velkou měrou k tomu i přispělo míšení různých hudebních stylů jako progressive, techno, electro s tímto druhem trancu. Vlajkovou lodí uplifting trance je v současnosti egyptské vydavatelství Future Sound Of Egypt producentské dvojky Aly & Fila a také české vydavatelství Beyond The Stars Recordings českých producentů tranzLift.\n\nV České republice uplifting trance preferují djs jako Sandeagle, BluEye, Thomas Coastline, LayDeeJane, tranzLift (Behind These Walls podcast) a mnozí další, díky nimž se uplifting dostává do povědomí lidí. Především díky rozvíjející se české rádiové komunitě a moderátorům, kteří prošli rádii, jako dnes již zaniklá Zlatá Praha z dob 90. let - později Fajn Radio, Dance Radio (v dobách jeho čistě internetového vysílání), obnovené rádio Zlatá Praha, či Rádio Zlatka, se podařilo upliftingu prorazit i u zdejších přízniců elektronické taneční hudby a tyto řady příznivců trance hudby od 90. let řádně rozšířit. Moderátoskou ikonou propagující tento hudební žánr u nás je již dlouhou dobu Luboš Novák, populární s pořadem 2HOT (dříve známým jako Předhitparádový servis), který každý rok dodnes vystupuje na oblíbených hudebních akcích na parníku na Vltavě.\n"}
{"id": "469803", "url": "https://cs.wikipedia.org/wiki?curid=469803", "title": "Přechodová dráha ke geostacionární dráze", "text": "Přechodová dráha ke geostacionární dráze\n\nPřechodová dráha ke geostacionární dráze nebo přechodová dráha ke geosynchronní dráze (zkratka GTO z anglického \"Geostationary Transfer Orbit\") je speciální druh přechodové oběžné dráhy, po které se pohybují kosmická tělesa na cestě ke geostacionární dráze. \n\nJedná se o silně eliptickou geocentrickou dráhu, jejíž apogeum se nachází ve výšce 35 700  kilometrů. Perigeum může být umístěno v libovolné výšce, avšak musí být nad hranicí atmosféry. Sklon dráhy při letu po GTO je určen zeměpisnou šířkou a startovním azimutem. Po dosažení apogea je nutné vyrovnat excentricitu dráhy a zároveň srovnat sklon dráhy s rovníkem. Nejvýhodnější je tedy startovat přímo z nulové zeměpisné šířky, což v současné době umožňuje prakticky jen Sea Launch. Při startech z kosmodromů s velkou inklinací je mnohdy nezbytné provádět několik manévrů a projít i několika různými drahami, než se podaří vysoký sklon dráhy srazit na nulu. Toto je problém především ruských kosmodromů, které jsou všechny relativně daleko na severu. Naproti tomu kosmodrom Kourou ve Francouzské Guyaně leží pouhých 5° severně od rovníku.\n\n\n"}
{"id": "469804", "url": "https://cs.wikipedia.org/wiki?curid=469804", "title": "Húrin", "text": "Húrin\n\nHúrin zvaný Thalion (\"Stálý\") je válečník ze Středozemě, který se objevuje v knihách \"Silmarillion\", \"Nedokončené příběhy\" a \"Húrinovy děti\" od J. R. R. Tolkiena. \n\nHúrin se narodil v r. 441 Prvního věku jako syn Galdora, pána Dor-lóminu a Hareth z Halethina lidu. Spolu se svým mladším bratrem Huorem se v mládí ztratili v pustině, odkud je zachránili orli a odnesli je do Skrytého města Gondolinu elfího krále Turgona. Podle Turgonova zákona nesměl město nikdo opustit, aby nebylo zrazeno Temnému pánu Morgothovi, avšak po roce pobytu Húrin s Huorem Turgona přesvědčili a zavázali se přísahou, že Gondolin nikdy neprozradí. \n\nO jejich tajemném dobrodružství se ovšem dozvěděli špehové Temného pána, a Morgoth proto velmi usiloval o dopadení alespoň jednoho z bratrů, aby zjistil polohu Gondolinu. \n\nNěkolik let po Bitvě náhlého plamene Galdor padl a Húrin se ujal vlády nad svým lidem, ač mu bylo teprve 21 let.\n\nOženil se s Morwen Edhelwen z Bëorova rodu, která byla považována za nejkrásnější smrtelnou ženu ve Středozemi. Měl s ní syna Túrina a dceru Urwen, která zahynula již v dětském věku na mor Temného pána. Po její smrti se tak Húrinovo nepřátelství vůči Morgothovi ještě zvýšilo, a tak když elfí král Fingon sháněl spojence pro Maedhrosovu unii ve válce proti Morgothovi, Húrin se k nim se svými muži připojil. Když viděl mocná elfí vojska, nevěřil, že by mohla být poražena. Když odešel do bitvy, Morwen byla těhotná a po Húrinově odchodu porodila dceru Nienor. \n\nV bitvě Nespočetných slz byla elfí vojska poražena kvůli Morgothovým drakům, vedeným Glaurungem, a také zradou některých mužů. Húrin a Huor se svým vojskem však bojovali statečně a do posledního muže kryli ústup gondolinského krále Turgona, který se do bitvy rovněž zapojil. Huor padl, zastřelen skřetím šípem, a Húrin nakonec bojoval sám. Dokázal pobít sedmdesát skřetů, než jej přemohl Gothmog, Pán balrogů, spoutal jej a odvedl do Morgothovi pevnosti.\n\nTemný pán se mnohým mučením snažil od Húrina zjistit polohu Gondolinu, Húrin se však nedal zlomit a Morgothovi se vysmíval. Morgoth se nakonec rozzuřil a rozhodl se pomstít na Húrinově rodině a proklel celý jeho rod. Samotného Húrina spoutal kouzlem a posadil jej na vrchol hory, odkud mohl Morgothovou mocí vidět a slyšet, co se děje s jeho blízkými - do vidin však byly přimíchány Morgothovy lži.\n\nTak mohl Húrin vidět, jak jeho syna Túrina i přes hrdinské činy stále stíhá neštěstí. Túrin zabil svého nejlepšího přítele Belega Lučištníka, způsobil zkázu opevněného města Nargothrondu a do své říše Dor-lóminu přinesl jen neštěstí. Nakonec se vlivem kouzel draka Glaurunga oženil s vlastní sestrou a když zjistil svůj omyl, on i Nienor spáchali sebevraždu. \n\nPoté, po 28 letech věznění, Morgoth Húrina propustil - avšak se zlým záměrem, protože jej nechal tajně špehovat. Z Húrina se stal stařec, s dlouhými bílými vlasy a vousy. Cítil se znaven světem, a proto zatoužil dožít svůj život v Gondolinu. Nedokázal však najít cestu, ale přesto Morgothovým špehům nedopatřením ukázal přibližnou polohu Skrytého města. \n\nPak se vypravil k hrobu svých dětí na břehu řeky Taeglin, kde se naposledy setkal s Morwen. Z této kdysi krásné ženy se vlivem útrap stala stařena na konci sil. Se západem slunce zemřela a Húrin vytesal její jméno na náhrobek ke jménům svých dětí. Říká se, že tento náhrobek nebyl zaplaven mořem ani poté, co byl svět změněn, a nachází se v moři jako osamocený útes.\n\nPotom doputoval do trosek Nargothrondu, dosud čpícího výpary draka Glaurnuga, jehož zabil Húrinův syn Túrin. Našel tam opuštěný dračí poklad, protože se k městu jen málokdo odvážil přiblížit. Ve zlatě se však přehraboval starý trpaslík Mîm, který kdysi Túrina zradil. Proto nad ním Húrin neměl slitování a Mîma zavraždil. Mîm však před smrtí proklel celý nargothrondský poklad. Húrin si z pokladu vzal pouze jedinou věc, Nauglamír, trpasličí náhrdelník nedozírné ceny. \n\nHúrin se vypravil do Doriathu, kde vyslovil svůj hněv králi Thingolovi - Thingol byl vychovatelem Túrina v jeho mládí a Túrin poté opustil Doriath ve zlém. Húrin se vinou Morgothových lží domníval, že hlavní podíl nese právě Thingol. Teprve v Doriathu pochopil, že byl Morgothem oklamán, omluvou věnoval králi Nauglamír a odešel. \n\nJeho konec není znám, ale soudí se, že došel až na okraj moře a jako zlomený muž se vrhl do hlubin. Tak skončil Húrin, který byl považován za největšího lidského válečníka. \n"}
{"id": "469808", "url": "https://cs.wikipedia.org/wiki?curid=469808", "title": "Cimbálová muzika", "text": "Cimbálová muzika\n\nCimbálová muzika (lidově \"cimbálka\", zkráceně \"CM\") je seskupení muzikantů hrajících na „lidové“ hudební nástroje včetně cimbálu, v jejímž repertoáru se vyskytují převážně lidové písně, ale často se objevují i úpravy vážné hudby, případně populárních skladeb. V Česku se cimbálové muziky vyskytují z větší části na Moravě, hlavně podél hranic se Slovenskem.\n\nMezi nejčastěji používané hudební nástroje v cimbálové muzice patří především housle, viola, klarinet, kontrabas a samozřejmě cimbál. Někdy se můžeme setkat i s jinými nástroji navíc, či naopak s neúplným nástrojovým obsazením, kdy některé nástroje úplně chybí.\n\nObvykle se zde vyskytují následující muzikantské posty:\n"}
{"id": "469816", "url": "https://cs.wikipedia.org/wiki?curid=469816", "title": "Eerste Divisie", "text": "Eerste Divisie\n\nEerste divisie (česky: \"První liga\") je druhou nejvyšší profesionální nizozemskou fotbalovou ligovou soutěží, která se hraje od roku 1954. Oficiálně se jmenuje Jupiler League podle piva Jupiler.\n\nZdroj:\n"}
{"id": "469818", "url": "https://cs.wikipedia.org/wiki?curid=469818", "title": "GTO", "text": "GTO\n\nGTO je zkratka používaná pro různé významy. GTO může znamenat:\n\n"}
{"id": "469822", "url": "https://cs.wikipedia.org/wiki?curid=469822", "title": "André Dominé", "text": "André Dominé\n\nAndré Dominé (* 1946 Hamburg) je německý novinář a specialista na víno. V současnosti žije ve vinařské obci na úpatí Pyrenejí ve Francii.\n\nDominé začal přispívat do novin a časopisů ve věku 14 let. V roce 1981 se odstěhoval do Francie a získal zde praktické zkušenosti s vínem. Je autorem a editorem řady knih o víně a gastronomii.\n\n"}
{"id": "469829", "url": "https://cs.wikipedia.org/wiki?curid=469829", "title": "Mistrovství světa v basketbalu žen 2010", "text": "Mistrovství světa v basketbalu žen 2010\n\n16. mistrovství světa v basketbalu žen probíhalo v období od 23. září do 3. října 2010 v České republice.\n\nTurnaj se hrál ve třech českých městech. Zápasy v základních a osmifinálových skupinách se konaly v Brně a Ostravě, závěrečná kola (zápasy o umístění a play-off) v Karlových Varech.\n\n16 týmů bylo rozlosováno do čtyř skupin. V každé skupině hrály 4 celky jednokolově systémem každý s každým. Do osmifinálových skupin postoupily vždy tři nejlepší celky ze základních skupin. Poslední týmy z každé skupiny dále odehrály vzájemné zápasy o umístění na 13.–16. místě.\n\n\nDvě osmifinálové skupiny byly tvořeny vždy šesti týmy. Tyto celky si do osmifinále přenesly výsledky zápasů ze základních skupin s týmy, které do osmifinálových skupin rovněž postoupily. V osmifinále poté odehrály další tři utkání s reprezentacemi z druhé základní skupiny, se kterými dosud nehrály. Vždy první čtyři celky v obou skupinách postoupily do vyřazovacích bojů o medaile, poslední dva týmy se utkaly mezi sebou o umístění na 9.–12. místě.\n\nTýmy, které vypadly ve čtvrtfinále, hrály mezi sebou zápasy o umístění na 5.–8. místě.\n\n\n"}
{"id": "469847", "url": "https://cs.wikipedia.org/wiki?curid=469847", "title": "Lingam", "text": "Lingam\n\nLingam (v sanskrtu लिङ्गं, \"liṅgaṃ\") je symbol, jehož prostřednictvím je uctíván hinduistický bůh Šiva. Používání tohoto symbolu pro uctívání sahá hluboko do indického starověku, avšak původní symbolika lingamu zůstává dodnes předmětem různých dohadů. Může představovat např. falus, axis mundi či slabiku óm. \n\nBrahmasamhitá (řazená mezi Paňčarátry) popisuje projev lingamu během stvoření mnohovesmíru:\n\n\"[Popis druhotného procesu styku s Májou.] Ramádeví (Lakšmí), duchovní [čit] energie (šakti), milovaná společnice Nejvyššího Pána, je vládkyní všech bytostí. Božská úplná část Kršny (Mahávišnu) tvoří hmotný svět. Během stvoření se objeví božská záře, která má povahu Jeho vlastní subjektivní části [svámša]. Tato záře je božský Šambhu (Šiva), maskulinní symbol či projevený emblém (linga) Nejvyššího Pána. Tato záře je matným odrazem svrchované věčné záře (brahmadžjóti). Tento maskulinní symbol je subjektivní částí božstva, které jedná jako stvořitel hmotného světa podléhajícího svrchované vládkyni [niyati]. Plodící energie se vztahem k hmotnému stvoření se projevuje ze svrchované vládkyně. Jedná se o Máju (Durgá)), omezenou, neabsolutní [apará] energii, symbol hmotné ženské plodnosti. Styk těchto dvou vytváří schopnost nedokonalého vnímání, odrazu semene tvořivé touhy Nejvyššího Pána.\"\n\n"}
{"id": "469848", "url": "https://cs.wikipedia.org/wiki?curid=469848", "title": "Závlek", "text": "Závlek\n\nZávlek \n\n"}
{"id": "469850", "url": "https://cs.wikipedia.org/wiki?curid=469850", "title": "Úvrať", "text": "Úvrať\n\nÚvrať je ve strojní technice název pro místo, kde nějaké těleso pohybující se po pevně vymezené dráze mění směr svého pohybu (bod obratu). Například píst u pístového stroje s vratným pohybem pístu se ve válci pohybuje mezi horní a dolní úvratí. \n\nV železniční dopravě se jako úvrať označuje místo na trati, v němž musí vlak změnit směr jízdy, aby mohl dále pokračovat v jízdě požadovaným směrem. Úvraťové nádraží je typ hlavové stanice, do níž ústí víc než jedna trať (v Česku jsou to např. stanice Praha Masarykovo nádraží, Opava východ, Tachov, Liteň, Zásmuky). Úvrať vlaku ale může nastat i v průjezdné stanici, pakliže to vyžaduje trasa spoje (např. rychlíky Brno-Plzeň mají úvratě v Jihlavě a Českých Budějovicích).\n\nV zemědělství je úvrať část pole, která je zoraná kolmo k převládajícímu směru orby. \n\n"}
{"id": "469853", "url": "https://cs.wikipedia.org/wiki?curid=469853", "title": "Pietro Pomponazzi", "text": "Pietro Pomponazzi\n\nPietro Pomponazzi (16. září 1462 Mantova – 18. května 1525 Bologna) někdy znám spíše pod italským jménem Petrus Pomponatius, byl Italský filosof, který se řadí mezi stoupence italského aristotelismu a žáky severoitalské (boloňské a padovské) školy. V celé Evropě byl proslulý jako významný představitel tehdejších aristoteliků a těšil se trvalé přízni benátského senátu a boloňských městských vládců. Jeho dlouholetá učitelská činnost, jeho přednášky, traktáty a knihy určily tradici padovské svobodomyslnosti, prostupující celým 16. stoletím.\n\nNarodil se v zámožné patricijské rodině v Mantově, roku 1487 dokončil studium na padovské univerzitě. V roce 1488 byl poté na stejné univerzitě zvolen jako profesor filosofie. Mezi lety 1495 a 1509 zde působil jako profesor přírodní filosofie až do uzavření padovské školy, poté přijal místo ve Ferraře, kde vyučoval Aristotelovu nauku o duši. V roce 1512 byl pozván do Boloně, kde přednášel, sepsal zde všechna svá důležitá díla. V roce 1516 vydal své dílo možná nejvýznamnější dílo \"De immortalitate animae\" (O nesmrtelnosti duše), které rozpoutalo značné protesty ze stran tomistů podporovaných katolickou církví, Averroistů a také Alexandristů. Toto pojednání bylo v Benátkách na rozkaz spáleno a Pomponazzimu šlo o život a musel se nějakou dobu skrývat před katolickou církví. Následovaly spisy \"Apologia\" a \"Defensorium adversus Augustinum Niphum\", kterými chtěl Pomponazzi vysvětlit oba své přístupy, tedy pohled katolíka a materialisty zároveň. Jeho poslední dvě pojednání, \"De incantationibus\" a \"De fato\" byly vydány až po autorově smrti. Pomponazzi umírá roku 1525 v Bologni.\n\nPomponazziho myšlenky byly předzvěstí renesance. Narodil se v přechodné době, kdy scholastická tradice pomalu začínala ztrácet svůj vliv. Pomponazziho filozofická kultura byla sice po vnější stránce zcela středověká, jeho díla, nemluvě o přednáškách, byla spjata s programem univerzitní výuky ustáleným na západoevropských univerzitách. V traktátech se přísně přidržoval žánru scholastických kvestií. Přesto není na Pomponazzim nic anachronického. Byl přímým účastníkem vývoje renesančního filozofického myšlení.\n\nVycházel z materiálu daného tradicí a univerzitními stanovami, tj. z Aristotelových textů a z textů jeho komentátorů. Neznal řecký jazyk a neosvojil si rafinovanosti humanistické vzdělanosti, ale přesto byl otevřený novým proudům filozofického myšlení. Znal objevená díla antického filozofického myšlení, mezi nimiž zaujímala zvláštní místo díla Aristotelova pozdně antického vykladače Alexandra z Afrodisiady. Znal i díla svých současníků, humanistů a novoplatoniků, bral je v úvahu a stavěl se k nim kriticky.\n\nPietro Pomponazzi nepatřil ke scholastikům, kteří odtrženi od života a fanaticky, byli do posledního písmene oddáni Aristotelovi. Byla mu cizí scholastická strnulost myšlení, i když byl omezen rámci tradice. Jsou-li Aristotelova slova v rozporu s rozumovými důvody a se zkušenostními údaji, má Pomponazzi dostatek odvahy je odmítnout.\n\nDoposud bylo církví uznáváno dogma založené na Akvinského interpretaci Aristotela a to do té míry, že jakékoli napadení nebo pochyby nad Aristotelem, nebo třeba jen pokus znovuotevřít diskuzi na toto téma, byly jako velice nebezpečné striktně považovány za kacířství. Pomponazzi sám pro sebe požadoval právo na studium Aristotela a zcela se oddal studiu \"De anima\". Problém nesmrtelnosti duše, který rozebírá ve svém slavném díle \"De immortalitate animae\" považoval za fundamentální rozpor mezi aristotelskou naukou a křesťanstvím. Aristotelovo přesvědčení, že duše je až na nepatrné rysy nesmrtelnosti veskrze zcela smrtelná, je v zásadním rozporu s Akvinského křesťanským pojetím duše. Pomponazzi však není prvním, kdo na tento rozpor upozorňuje a ukazuje se tak, že je zřejmě do značné míry ovlivněn řeckým komentátorem Aristotela, Alexandrem z Afrodisiady.\n\nPomponazziho taktika spočívá v tom, že následuje rozum, kam až je to jen možné, v konečné otázce se však podrobí víře. V tomto duchu také tvrdí, že intelekt je na těle zcela závislý, od těla je neoddělitelný. Proto duše musí být smrtelná. Neexistují prý a nikdy nebudou moci existovat rozumové důvody, které by dokázaly nesmrtelnost duše, protože nesmrtelnost duše je otázkou víry, nikoli rozumu.\n\nKromě toho, že Pomponazzi pojednává o nesmrtelnosti duše v závislosti na teorii poznání a chápání podstaty lidského rozumu, analyzuje také etické důsledky, které vyplývají ze smrtelnosti nebo nesmrtelnosti duše; jaký dopad může mít ať už smrtelnost či nesmrtelnost duše na naše mravní myšlení? Traktát \"De immortalitate animae\", jak jsme již řekli, nejen dokazuje nemožnost racionálního, filozofického důkazu nesmrtelnosti duše, ale zároveň vyvrací představu o neslučitelnosti smrtelnosti duše s mravností, která byla obecně rozšířena ve středověkém teologickém a filozofickém myšlení.\n\nProtože dodržování morálních pravidel je v křesťanství podmiňováno posmrtnou odplatou, mohlo by se zdát, že odstranění posmrtné odměny a trestu je krajně nebezpečné a směřuje ke zhroucení všech mravních hodnot. Pomponazzi se však snaží zdůvodnit převahu mravnosti smrtelného člověka nad etickou soustavou, která se opírá o strach z posmrtných muk a o očekávání odměny na nebesích.\n\nTvrzení o smrtelnosti duše podle něj nutí k tomu, aby se jiným způsobem, než právě trestem a odměnou, řešila otázka cíle lidské existence i otázka možnosti dosažení lidského štěstí v pozemském životě. Ze smrtelnosti duše vůbec nevyplývá, že se zříkáme mravnosti. Právě ti, kdo uznávají posmrtnou odplatu, podrývají společenskou mravnost, neboť zajišťují zachovávání mravního zákona výlučně nadějí na budoucí odměnu a strachem před posmrtnými mukami. Ctnosti však musíme dávat přednost pro ni samu, neboť odměna spočívá v ní samé, podobně jako nejstrašnějším trestem za hříchy a zločiny je sama neřest.\n\nCílem života je tak podle Pomponazziho morální činnost, která je dosažitelná v průběhu tohoto života a člověk nemusí na budoucí odměnu celý život až do své smrti čekat, odměna je totiž na dosah už teď.\n\nPoté, co takto vyhlásil všeobecnou determinovanost ve světě podřízeném vládě přírodní nutnosti, musel Pietro Pomponazzi nevyhnutelně narazit na okruh problémů spojených se vztahem světa a člověka, světa a boha. Otázkám nutnosti a náhody, svobody vůle, božského předurčení a teodiceje věnoval Pomponazzi traktáty \"De Libri quinque de fato\" a \"De libero arbitrio et de praedestinatione\". Obsahově velmi významné traktáty, nabyly určeny pro tisk a objevily se až více než čtyřicet let po autorově smrti.\n\nOsud pokládá Pomponazzi za ztělesnění všeobecné a nezrušitelné příčinně následné souvislosti, která vládne ve světě. Odmítá existenci náhodných událostí, přičemž má na mysli události, jež vznikají bez příčiny a nelze je převést na objektivní příčiny, zákonitosti a vztahy. Náhodná událost nevypadává z tohoto řetězce příčin. Její nahodilost se projevuje jen tím, že se nám jeví jako nesouvisející s danou příčinou, kterou známe, nebo s okruhem příčin. Avšak každý náhodný následek má určitou příčinu. Je ji pouze třeba hledat na jiné, vyšší nebo obecnější úrovni. To, co ve vztahu k jednotlivým příčinám probíhá náhodně, je ve vztahu k všeobecným příčinám, jakými jsou nebesa a inteligence, nutné. Tato obecná podmíněnost všeho univerzálními příčinami je osud.\n\nV souladu s tímto učením o všeobecné determinovanosti jevů řeší Pomponazzi i otázku svobody vůle. Lidské chování zahrnuje do obecného souhrnu příčinně následných souvislostí. Přitom neodmítá volbu, svémocnost lidského jednání. Je však třeba vysvětlit, čím je sama volba podmíněna. Mnoho věcí konáme podle své vůle, jestliže neexistují překážky z naší strany nebo zvnějšku. Vůle je určována jak vnějším objektem, tak přirozeností člověka, což pokládá Pomponazzi za hlavní. Člověk, který je součástí systému přírodních vztahů a je objasňován na základě přírody, v níž vládne nutnost, nemůže uniknout za její hranice. Jeho chování je podmíněno jeho přirozenými vlastnostmi. Jak usilování o nejvyšší dobro, tak náchylnost ke zlu je člověku vlastní od přírody.\n\nBůh v podstatě nejen, že obdařil člověka slabou přirozeností, náchylnou k hříchu, ale rozestřel přímo před jeho očima rozmanitá pokušení svádějící k hříchu. Vždyť právě bůh dal člověku duši náchylnou k hříchu a zkalený rozum spojil s vášněmi. Jak se ale smířit s tímto činem, který Bůh člověku zlomyslně provedl? Pomponazzi hledá východisko ve zcela jiném chápání boha, a tedy i jeho vztahu ke světu a člověku.\n\nTímto východiskem je odmítnutí antropomorfních představ o Bohu. Svět, v němž vládne osud, je neslučitelný s bohem životodárcem křesťanského a každého jiného náboženství. Bůh je ve filozofickém systému Pietra Pomponazziho ztotožněn s osudem, s přírodou a jeho prozřetelnost je ztotožněna s přírodní nutností. Bůh ztělesňuje neosobní, přírodní příčinně následnou závislost. Je principem bytí a zdrojem pohybu, není však v jeho moci měnit jej. Ve filozofii Pietra Pomponazziho nezbývá místo pro stvoření světa. Svět existuje věčně, protože věčně působící příčina může mít pouze věčný následek. Bůh působí v souladu s přírodní nutností, proto přijmeme-li boha, musíme přijmout i věčnost světa.\n\n\"De maximo et minimo\"\n\n\"De immortalitate animae\"\n\n\"Apologia\"\n\n\"Defensorium adversus Augustinum Niphum\"\n\n\"De nutritione\"\n\n\"De incantationibus\"\n\n\"De fato\"\n\n\"De naturalium effectuum causis sive de incantationibus\"\n\n\"Libri quinque de fato, de libero arbitrio et de praedestinatione\"\n\n\"De partibus animalium\"\n\nP. Pomponazzi, \"O nesmrtelnosti duše\", úvodní studie T. Nejeschleba, překlad M. Petříček, Praha: Oikúmené, 2012. ISBN 978-80-7298-259-2.\n\nPaul Oskar Kristeller, Osm filosofů italské renesance, Praha 2007\n\nhttp://plato.stanford.edu/entries/pomponazzi/http://plato.stanford.edu/entries/pomponazzi/\n\nhttp://en.wikipedia.org/wiki/Pietro_Pomponazzi\n\nhttp://www.ateismus.com/na/page4_24.html\n"}
{"id": "469862", "url": "https://cs.wikipedia.org/wiki?curid=469862", "title": "Blednaja", "text": "Blednaja\n\nBlednaja ( ) je řeka v Archangelské oblasti v Rusku. Je dlouhá 150 km. Povodí řeky je 1390 km².\n\nPramení uprostřed mokřadů v centrální části Timanského krjaže. Na svém toku překonává nevelké peřeje. Ústí zleva do Pjozy (povodí Mezeně).\n\nZdrojem vody jsou sněhové a dešťové srážky.\n"}
{"id": "469864", "url": "https://cs.wikipedia.org/wiki?curid=469864", "title": "Athelas", "text": "Athelas\n\nAthelas (v Obecné řeči králův lístek, quenijsky asëa aranion) je fiktivní bylina s léčivými účinky, která se objevuje v románu Pán prstenů J. R. R. Tolkiena.\n\nRostlina pocházela původně z ostrova Númenoru. Je možné, že ještě předtím rostla v Beleriandu, který na konci Prvního věku zaplavilo moře. V době Války o Prsten na konci Třetího věku na severu Středozemě už byly její účinky známy jen lidem putujícím v divočině. Také na jihu v Gondoru byla rostlina už téměř zapomenuta, avšak její lidový název králův lístek vyjadřoval víru, že v rukou krále má léčebné účinky. Protože však poslední král opustil Gondor před téměř tisíci lety, athelas byl připomínán jen v polozapomenutých říkankách.\n\nAragorn několikrát použil athelas, aby pomohl svým přátelům, pokud utrpěli těžká zranění:\n\nJe zajímavé, že athelas se při každém použití projevoval poněkud odlišně, zejména odlišnou vůní.\n\nV knize není rostlina nijak detailně popsána, nicméně má podlouhlé listy a charakteristickou nasládlou vůni, podle níž ji může najít ten, kdo ji zná. Listy zřejmě voní poměrně výrazně, protože Aragorn rostlinu pod Větrovem nalezl téměř potmě. Pokud se listy rozmačkají, jejich sladká či spíše „zdravá“ vůně se ještě zintenzivní. Ve filmovém zpracování jde o menší rostlinu s temně zelenými listy. Inspirací pro Tolkiena byla možná bazalka, jíž jsou přisuzovány léčebné účinky a její název (z řec. \"basilikos\", královský) tomu rovněž nasvědčuje.\n"}
{"id": "469870", "url": "https://cs.wikipedia.org/wiki?curid=469870", "title": "Tvrzeňovité", "text": "Tvrzeňovité\n\nTvrzeňovité (\"Hypoxidaceae\") je čeleď jednoděložných rostlin z řádu chřestotvaré (\"Asparagales\"). Některé starší taxonomické systémy zástupce řadí do amarylkovitých (\"Amaryllidaceae\") či liliovitých v širším pojetí (\"Liliaceae\" s.l.).\n\nJedná se vytrvalé byliny s oddenky či hlízami. Listy jsou jednoduché, střídavé, většinou trojřadě uspořádané, často shloučené do bazální růžice, přisedlé nebo řapíkaté, na bázi s listovými pochvami. Čepele jsou čárkovité až kopinaté, celokrajné, žilnatina je souběžná nebo zpeřená. Květy jsou oboupohlavné, jednotlivé nebo uspořádané v květenstvích, v klasech, hroznech, hlávkách až okolících. Okvětí se skládá ze 4 nebo 6 okvětních lístků, které jsou volné či srostlé v okvětní trubku, většinou bílé až žluté, vzácněji červené barvy. Tyčinek je 6, vzácněji 3 až 4, někdy srůstají s čnělkou a vytváří se gynostemium, např. u rodu \"Pauridia\". Gyneceum je srostlé ze 3 plodolistů, je synkarpní, semeník je spodní. Plodem je tobolka nebo bobule\n\nJe známo 7–9 rodů a 100–220 druhů, jsou rozšířeny ve velké části světa, nejvíce v tropech a v jižní Africe, naopak chybí v Evropě a severnější Asii. Jsou zde apomiktické druhy, proto tak velké rozpětí okolo počtu druhů.\n\n\n\"Curculigo\",\n\"Empodium\",\n\"Hypoxidia\",\n\"Hypoxis\",\n\"Molineria\",\n\"Pauridia\",\n\"Rhodohypoxis\",\n\"Saniella\",\n\"Spiloxene\"\n\n"}
{"id": "469874", "url": "https://cs.wikipedia.org/wiki?curid=469874", "title": "Bitva u Vídně (rozcestník)", "text": "Bitva u Vídně (rozcestník)\n\nBitva u Vídně může být:\n\n"}
{"id": "469875", "url": "https://cs.wikipedia.org/wiki?curid=469875", "title": "Renaud Lavillenie", "text": "Renaud Lavillenie\n\nRenaud Lavillenie (* 18. září 1986, Barbezieux-Saint-Hilaire, Poitou-Charentes) je francouzský atlet, olympijský vítěz, halový mistr světa, světový rekordman, trojnásobný mistr Evropy a čtyřnásobný halový mistr Evropy ve skoku o tyči.\n\nV roce 2007 skončil na mistrovství Evropy do 23 let v maďarském Debrecínu ve finále na desátém místě. O rok později skončil druhý na Evropském halovém poháru v atletice v Moskvě a neprošel sítem kvalifikace na halovém MS 2008 ve Valencii.\n\nV roce 2009 se stal v italském Turíně halovým mistrem Evropy, když ve finále jako jediný překonal 581 cm. Druhý Pavel Gerasimov z Ruska a třetí Němec Alexander Straub skočili 576 cm.\n\n21. června 2009 na mistrovství Evropy družstev v portugalském městě Leiria pokořil jako první Francouz v historii šestimetrovou hranici pod otevřeným nebem, když překonal laťku ve výšce 601 cm. Stal se novým držitelem národního rekordu. Ten držel hodnotou 598 cm od roku 1999 olympijský vítěz z Atlanty Jean Galfione.\n\nNa světovém šampionátu 2009 v Berlíně vybojoval výkonem 580 cm bronzovou medaili. Stříbro získal jeho krajan Romain Mesnil, který skočil o pět centimetrů výš a zlato Australan Steven Hooker, který překonal 590 cm.\n\nV roce 2010 neprošel sítem kvalifikace na halovém MS v katarském Dauhá, když nepřekonal 560 cm. V témže roce získal zlatou medaili na evropském šampionátu v Barceloně, kde ve finále jako jediný skočil 585 cm.\n\nV roce 2011 obhájil na halovém ME v Paříži zlatou medaili z předchozího šampionátu v Turíně. Ve finále navíc vytvořil výkonem 603 cm nový rekord šampionátu. Na MS v atletice 2011 v jihokorejském Tegu bral bronz (585 cm).\n\nV roce 2012 získal zlato na olympijských hrách v Londýně. Ve stejném roce vyhrál halové MS v tureckém Istanbulu a Mistrovství Evropy v atletice 2012 ve finských Helsinkách.\n\nV roce 2013 znovu obhájil zlato na halovém ME v Göteborgu. Na MS v atletice 2013 v Moskvě získal stříbrnou medaili.\n\nV letech 2010, 2011, 2012 a 2013 se stal vítězem Diamantové ligy.\n\nDne 15. února 2014 překonal v Doněcku světový halový rekord výkonem 616 cm.\n\nNa světových šampionátech v letech 2015 i 2017 získal v soutěži tyčkařů vždy bronzovou medaili. V olympijském závodu ve skoku o tyči v roce 2016 obsadil druhé místo.\n\nV roce 2018 získal na ME v Berlíně bronzovou medaili výkonem 595 cm.\n\nJe jedním ze šesti tyčkařů, který překonali šestimetrovou hranici v hale i pod širým nebem. Totéž dokázali v celé historii jen Sergej Bubka, Radion Gataullin, Maxim Tarasov, Jeff Hartwig a Steven Hooker.\n\n\n"}
{"id": "469898", "url": "https://cs.wikipedia.org/wiki?curid=469898", "title": "Liaoceratops", "text": "Liaoceratops\n\nLiaoceratops (\"Rohatá tvář z Liao-ningu\") byl rod bazálního neoceratopsidního marginocefalního dinosaura, žijícího v období spodní křídy (asi před 130 miliony let) na území dnešní Číny (provincie Liao-ning). Šlo o malého dvounohého býložravce s relativně velkou hlavou a malým krčním límcem.\n\nTento malý býložravec byl v podobě dvou téměř kompletních lebek objeven na stejné lokalitě jako troodontid \"Sinovenator\" a různí zástupci hmyzu, savců a starobylých kvetoucích rostlin. Později byla objevena i část postkraniální kostry, která upřesnila naše poznatky o tomto vývojově primitivním rohatém dinosaurovi. Je významným článkem v otázce vzniku a vývoje ceratopsianů, jak ukázal i výzkum přeměny jeho dentice. Ten umožnil lépe pochopit vývoj \"zubních baterií\" u pozdějších ceratopsidů. \"Liaoceratops\" dosahoval délky pouze kolem 0,5 metru a hmotnosti asi 2 kg.\n\nSpolu s rodem \"Archaeoceratops\" byl primitivním rohatým dinosaurem, patřícím do čeledi Archaeoceratopsidae.\n\n\n"}
{"id": "469908", "url": "https://cs.wikipedia.org/wiki?curid=469908", "title": "DNA polymeráza ε", "text": "DNA polymeráza ε\n\nDNA polymeráza ε (Pol ε čili epsilon) je málo prozkoumaná, ale zřejmě velice významná eukaryotická DNA polymeráza. Hraje roli v replikaci, ale i v opravě DNA, crossing-overu a v kontrole buněčného cyklu. Je příbuzná DNA polymeráze δ, ale skládá se ze čtyř podjednotek.\n\nV některých studiích se ukázalo, že k replikaci eukaryotické DNA postačuje DNA polymeráza α a DNA polymeráza δ, čímž se epsilon dostala do vedlejší pozice. Na druhou stranu se však ukázalo, že když se poškodí geny pro jednu z podjednotek DNA polymerázy ε, snižuje se přesnost replikace (přibývá mutací). Rovněž pokusy s žabím vajíčkem naznačují, že je polymeráza epsilon pro replikaci nezbytná. Někteří se domnívají, že DNA polymeráza ε replikuje vedoucí řetězec, zatímco DNA polymeráza δ řetězec opožďující se.\n"}
{"id": "469918", "url": "https://cs.wikipedia.org/wiki?curid=469918", "title": "1968 Tunnel Rats", "text": "1968 Tunnel Rats\n\n1968 Tunnel Rats (původním názvem Tunnel Rats) je válečný film režírovaný Uwe Bollem. Tento film je založen na statečnosti skutečných tunelových krys (specializovaných vojenských sil pěchoty) během Války ve Vietnamu. Na rozdíl od většiny jeho filmů tento snímek není založen na nějaké počítačové hře, naopak byla podle filmu jedna hra vytvořena.\n\nV dokumentu k tomuto filmu Boll přiznal, že film neměl žádný pevný scénář, ale byl čirou improvizací samotných herců.\n\nSkupina amerických vojáků přijíždí na vojenskou základnu ve vietnamské džungli a první den tráví seznamováním se mezi sebou. Následující ráno začíná průzkum podzemních tunelů Vietkongu, kam se vojáci vydávají ozbrojení pouze ruční pistolí a baterkou. V tunelech narážejí na nastražené pasti a také vojáky Vietkongu. Mezitím se na povrchu ocitá celá základna pod palbou a útoku severo-vietnamských vojáků. Boj tak zuří jak nad, tak i pod povrchem.\nUwe Boll zároveň s premiérou filmu oznámil, že se připravuje počítačová hra, kterou vytvořilo vývojářské studio Replay Studios. Hra se ovšem nesetkala s kladnými ohlasy a většina recenzentů z celého světa ji odsoudila.\n"}
{"id": "469919", "url": "https://cs.wikipedia.org/wiki?curid=469919", "title": "Nové Těchanovice", "text": "Nové Těchanovice\n\nNové Těchanovice (dříve též Nové Čechovice, německy \"Neu Zechsdorf\", resp. \"Neuzechsdorf\") jsou vesnice, místní část města Vítkov v okrese Opava. Nacházejí se ve Vítkovské vrchovině zhruba 4,5 km severozápadně od Vítkova, v nadmořské výšce 490 až 508 m.\n\nPoprvé jsou Nově Těchanovice písemně zmíněny roku 1414. Od roku 1431, kdy Mnišek z Těchanovic prodal Staré i Nové Těchanovice Dětochovi z Šumvaldu, sdílela ves osudy Svatoňovic, resp. vikštejnského panství. V roce 1516 držel Staré a Nové Těchanovice Václav z Fulštejna zástavou od Bernarda Bírky z Násile. Při dělení panství v roce 1671 připadly Nové Těchanovice Heleně Kateřině Oderské a koncem 17. století náležely opět vikštejnskému panství. V roce 1708 byly intabulovány dceři Heleny Kateřiny – Marii Františce von Reich spolu s panstvím Čermná. Od poloviny 18. století patřily ke statku Melč.\n\nJednalo se o malou zemědělskou, podhorskou obec s tradiční těžbou břidlice. V roce 1900 činila celková rozloha hospodářské půdy 632 ha, z toho pole zabírala 340 ha, lesy 159 ha, louky 100 ha, pastviny 25 ha, zahrady 8 ha, bylo zde 49 koní, 345 kusů skotu a 148 kusů bravu. Roku 1856 se těžbě břidlice věnovalo 100 zaměstnanců, v roce 1900 zde existovaly 3 břidlicové lomy. Nové Těchanovice byly téměř čistě německou obcí. Roku 1880 zde bylo 88 domů a žilo zde 447 osob, hlásících se k německé národnosti. Podle sčítání lidu v roce 1921 zde bylo 92 domů, ze 408 obyvatel obce se hlásilo k české národnosti jen 7 osob, 400 k národnosti německé. V roce 1889 byl v obci založen hasičský spolek, o rok později zemědělský spolek. Nacházel se zde kostel sv. Mikuláše z 18. století, od roku 1785 zde byla fara. Budova jednotřídní obecné školy zde byla postavena mezi léty 1840–1855.\n\nV meziválečném období zde byla nejsilnější politickou stranou Deutsche Nationalpartei (DNP), značný počet voličů získala rovněž DCV, v roce 1935 vyhrála volby SdP. Obec byla osvobozena 5. května 1945. Původní obyvatelstvo bylo odsunuto a obec nově osídlena. Ve volbách v roce 1946 odevzdalo z celkového počtu 68 voličů 28 hlas KSČ, 17 ČSL, 16 ČSD a 7 ČNS. V roce 1950 zde stálo 77 domů a žilo zde 265 obyvatel. Podle sčítání lidu z 1. prosince 1970 zde bylo 31 domů a 142 obyvatel, k 1. lednu 2000 zde žilo 112 osob.\n\nOd roku 1850, kdy se Nové Těchanovice staly samostatnou obcí, k nim náležela osada Zálužné, do roku 1867 i Lhotka.\n\n"}
{"id": "469923", "url": "https://cs.wikipedia.org/wiki?curid=469923", "title": "Pruské vévodství", "text": "Pruské vévodství\n\nPruské vévodství (; ) či Prusy vévodské nebo knížecí () bylo vévodství, které existovalo ve východním Prusku mezi lety 1525–1701, přičemž od roku 1618 až do roku 1701 bylo v personální a později reálné unii s Braniborskem, kterýžto útvar nesl označení Braniborsko-Prusko. Do roku 1657, resp. 1660 bylo vévodství lénem Polské koruny. Po celou jeho existenci mu vládli Hohenzollernové.\n\nDnes je území tohoto zaniklého státu rozděleno mezi Polsko, Rusko (exkláva Kaliningradská oblast) a Litvu.\n\nKoncem roku 1510 byl mladý Albrecht Braniborský zvolen velmistrem řádu německých rytířů v Prusku. O dva roky později byl slavnostně uveden do Královce (Königsbergu). Důvodem jeho volby byly příbuzenské vazby na polského krále Zikmunda I. Starého, jeho strýce. Mezi křižáky a krakovským dvorem tehdy panovaly od uzavření druhého toruňského míru v roce 1466 velmi napjaté vztahy a představitelé řádu se domnívali, že by tak mohli přispět k jejich vylepšení. To se však ukázalo být velkým omylem, neboť ani vztahy mezi Hohenzollerny a jejich polskými příbuznými nebyly dobré.\n\nAlbrecht se jako velmistr bezúspěšně snažil o mírové narovnání mezi řádem a polským králem. A válka, která probíhala v letech 1519–1521, nedopadla pro řád dobře. Proto Albrecht vyřešil kritickou situaci svérázným způsobem: roku 1525 přijal luteránskou reformaci, sekularizoval majetek řádu a stal se světským knížetem. V této funkci složil za sebe i své nástupce lenní hold polskému králi. (Lenní závislost vyjadřoval i znak vévodství, na kterém korunované písmeno „S“ odkazovalo na jméno polského krále Sigismunda/Zikmunda.)\n\nV roce 1553 se narodil jeho syn a nástupce Albrecht Fridrich, který se po jeho smrti v roce 1568 stal pruským vévodou. Ten však v roce 1577 onemocněl a tak se stal regentem Jiří Fridrich Braniborský z Braniborska-Ansbachu (a Braniborska-Kulmachu), který byl posledním mužským členem nejstarších větví dynastie.\n\nJelikož pruský vévoda Albrecht Fridrich neměl mužské dědice, zdědil po jeho smrti v roce 1618 vévodství braniborský kurfiřt Jan Zikmund, který si již před jeho smrtí vzal za ženu jeho dceru Annu Pruskou. Následující rok však zemřel, vévodství tedy zdědil jejich syn Jiří Vilém.\n\nPotom co se pruskými vévody v roce 1618 stali braniborští kurfiřti, byla vytvořena personální unie mezi Braniborskem a Pruskem, jež se později přeměnila v unii reálnou, tento celek nesl označení Braniborsko-Prusko. Od té doby již byla politika pruského vévodství omezena na duplicitní s tou braniborskou. \n\nBěhem vlády Jiřího Viléma (1619–1640) opakovaně procházela za třicetileté války hohenzollernskými zeměmi řada armád. „Velký kurfiřt“ Fridrich Vilém (1640–1688) pak využil obtížné situace Polska vůči Švédsku v Severní válce a svého spojenectví s Ruskem během série rusko-polských válek a vymohl si zrušení svých pruských vazalských závazků. 19. září 1657 dosáhl Velavskou smlouvou zrušení lenního poměru k Polsku, což bylo uznáno 3. května 1660 Olivským mírem i ostatními mocnostmi. Ovšem v případě vymření Hohenzollernů však mohla Polská koruna nadále využít svých starých práv.\n\n18. ledna 1701 se pak v Královci jeho syn braniborský kurfiřt Fridrich III. prohlásil se svolením polského krále a římskoněmeckého císaře „králem v Prusku“ a vládl dále pod jménem Fridrich I. Všechny vazby na Polsko tak byly definitivně odstraněny (Fridrich byl mj. posledním pruským vládcem, jež hovořil plynně polsky). \n\nVe vzniku Pruského království sice území pruského vévodství sehrálo klíčovou roli, nicméně samo se stalo jen vedlejší zemí, propříště nazývanou Staré Prusko (\"Altpreußen\"), resp. po roce 1773 Východní Prusko (\"Ostpreußen\"; \"Prussia Orientalis\"), jelikož za pruské království byly nyní označovány souhrnně všechny državy braniborských Hohenzollernů. O čemž svědčí i to, že hlavním městem nového království se stal Berlín ležící v Braniborsku – Hohenzollernové vlastně Pruska využili, aby získali královskou hodnost, která pro ně jako braniborská markrabata v rámci Říše byla téměř nedosažitelná.\n\n\"Hohenzollernové – větev braniborsko-ansbašská\"\n\n\"Hohenzollernové – braniborští kurfiřti\"\n"}
{"id": "469929", "url": "https://cs.wikipedia.org/wiki?curid=469929", "title": "Hodiny (rozcestník)", "text": "Hodiny (rozcestník)\n\nSlovo hodiny má více významů:\n\n\n\n\n"}
{"id": "469930", "url": "https://cs.wikipedia.org/wiki?curid=469930", "title": "Golem (román)", "text": "Golem (román)\n\nGolem je román, který napsal německy píšící pražský autor Gustav Meyrink. Knižně byl poprvé vydán roku 1915, předtím, v letech 1913 a 1914, vycházel v novinách \"Die weißen Blätter\". Román byl ilustrován grafikami Hugo Steinera.\n\nV úvodu knihy je líčeno, jak vypravěč těžce usíná a zabývá se filozofickými myšlenkami. Bez souvislostí se dále objeví na dvoře v Hampejské ulici a stává se úplně někým jiným. Následující příběh o rytci Pernathovi je pouze vypravěčovým snem, který byl spuštěn zcela náhodnou výměnou klobouků v místní restauraci. Tato skutečnost se však projeví až na samém konci knihy.\n\nPernath se objeví v ghettu a na vlastní kůži zjišťuje, že obyvatelé této části města jsou lidé divných a zkažených mravů. V ghettu potkává mnoho dalších postav, například chudého studenta medicíny Charouska, od kterého se dovídá o špatných činech místního vetešníka Wassertruma, jehož Charousek tak z duše nenávidí a nikdo neví proč. Potkává také rudovlasou prostitutku Rosinu a své přátele Prokopa, Vrieslandera a Cvacha. Zjišťuje, že i ghetto má svou světlou stránku – archiváře Šemaju Hillela a jeho dceru Mirjam, do které se zamiluje. Jednoho dne dostane na opravu knihu Ibbur, ale neví, od koho ji dostal, ale později zjišťuje, že ten, kdo knihu přinesl je mu velmi podobný. Následně se od Charouska dovídá o tom, že vetešník zavraždil svého syna. Dále Pernath ocitá se svými přáteli v hospodě, kteří mu povídají legendu o Golemovi. Tajnou cestou, která vede z pokoje domu se dostane do domu, ve kterém prý sídlil samotný Golem. Z důvodu podezření z loupežné vraždy je zatčen a v nelidských podmínkách vězení držen téměř rok. Ve vězení se dovídá, že byl udán vetešníkem, který byl během jeho věznění krutě zavražděn. Když byl zproštěn obvinění vrátil se domů, ale zjišťuje, že je celé židovské ghetto přestavováno a dům, v němž žil on a jeho opora Hillel s Mirjam, je zpola stržen. Bydlí tedy v domě, kde sídlil Golem, ale zanedlouho při fantastických představách a slyšinách v domě náhle vypukne požár. Pernath se spouští po laně dolů a uvidí v okně o patro níž Hillela a Mirjam. V tu chvíli se s ním lano utrhne a skutečný vypravěč se probouzí ze spánku, v němž prožívá život tohoto člověka. Vypravěč se ihned vydává do ghetta a zjišťuje, že věci ve snu jsou skutečné, potkává postavy ze svého snu a dovídá se i to, že rytec skutečně žil před třiceti lety. Vydá se do Zlaté uličky, vrátí sluhovi vyměněný klobouk a na okamžik spatří Pernatha s Mirjam, jenž je jeho dvojníkem.\n"}
{"id": "469931", "url": "https://cs.wikipedia.org/wiki?curid=469931", "title": "Datchet", "text": "Datchet\n\nDatchet je vesnice v hrabství Berkshire v Anglii, ležící na břehu Temže. Patří do unitary authority Windsor and Maidenhead.\n\nJméno Datchet je pravděpodobně keltského původu, kde poslední část slova -chet byla původně ve tvaru -cet (cet znamená v keltštině dřevo). V Domesday Book je tato vesnice zaznamenána jako \"Daceta\".\n"}
{"id": "469932", "url": "https://cs.wikipedia.org/wiki?curid=469932", "title": "Deset nectnostných činů", "text": "Deset nectnostných činů\n\nDeset nectností nebo nectnostných činů (Skt. daśākuśala) v Buddhismu je:\n\n"}
{"id": "469933", "url": "https://cs.wikipedia.org/wiki?curid=469933", "title": "Minbar", "text": "Minbar\n\nMinbar je zvýšený prostor v mešitě z něhož vede imám páteční modlitbu. V tomto ohledu je dobré se vyhnout slovu kazatelna, které neodpovídá islámskému pojetí slova minbar, ačkoli tak bývá překládáno. Minbar má čistě praktickou funkci a jeho účelem je jen dobrá viditelnost a slyšitelnost chatíba (tj. kazatele), jímž je nejčastěji právě imám.\n\nVlevo od minbaru se nachází mihráb, což je výklenek ve středu stěny mešity orientovaný směrem k Mekce.\n"}
{"id": "469934", "url": "https://cs.wikipedia.org/wiki?curid=469934", "title": "Herschel (kráter na Mimasu)", "text": "Herschel (kráter na Mimasu)\n\nKráter Herschel na měsíci Mimas je impaktní kráter o průměru 130 km, který zabírá téměř třetinu měsíční polokoule. Název dostal po objeviteli měsíce Mimas, anglickém astronomovi německého původu Williamu Herschelovi. \n\nValy kráteru dosahují výšky přibližně 5 km, kráter je hluboký 10 km. V centrální části se nachází vyvýšeniny s vrcholy 6 km nade dnem kráteru. Protože průměr měsíce je 390 km, náraz tělesa, které tento kráter způsobilo, narušil jeho stavbu. Na opačné polokouli došlo vlivem šokových vln k popraskání měsíční kůry. \n\nI když bývá naznačována podobnost mezi vzhledem Hvězdou smrti ze Star Wars a vzhledem měsíce Mimas s kráterem Herschel, vznikl film několik let dříve, než byl kráter Herschel objeven.\n"}
{"id": "469935", "url": "https://cs.wikipedia.org/wiki?curid=469935", "title": "Karbonizace textilií", "text": "Karbonizace textilií\n\nKarbonizace textilií je proces, s jehož pomocí se odstraňují z vlny nečistoty rostlinného původu.\n\n\nKarbonizace rozpouštědly:\n\nMateriál se napouští tetrachlorethenem formula_3, následuje impregnace zředěnou kyselinou sírovou a karbonizace. Neutralizace se nemusí provádět, protože materiál má obsahovat jen minimální zbytek kyseliny.\n\nMéně používaný způsob karbonizace párou chlorovodíku z kyseliny chlorovodíkové formula_4 při teplotě do 95°C. Karbonizuje se v rotujícím bubnu, ve kterém pára prochází textilií. \n\nV dřívějších letech se karbonizovala (za sucha) většina jemnovlákenných a zčásti i hrubších vln ve vločce, česance a trhaná vlna. U těchto materiálů se však od karbonizace stále více upouští, takže koncem minulého století se chemicky čistilo méně než 10 % vln před spřádáním (odhad: ročně 100 000 tun). \n\nU tkanin se karbonizace provádí nejčastěji v plné šíři, možné je však i zpracování v provazci. Strojní zařízení odpovídající (shora popsanému) technologickému postupu bývá obvykle seřazeno do kontinuální linky. (Podle některých odborníků se v posledních letech osvědčil postup s přerušeným zpracováním mezi předsoušením a vlastní karbonizací).\n\nKarbonizace se zpravidla zařazuje jako předúprava k barvení nebo valchování tkanin, známé je však i karbonizování obarvených textilií.\n\nKarbonizací ztrácí textilní materiál určitou část pevnosti a i drobné odchylky od předepsaného postupu práce způsobují chyby ve vybarvení a jiné vady ve zboží.\n\n"}
{"id": "469936", "url": "https://cs.wikipedia.org/wiki?curid=469936", "title": "Třída Magdeburg", "text": "Třída Magdeburg\n\nTřída Magdeburg byla třída lehkých křižníků Kaiserliche Marine. Skládala se z jednotek – \"Breslau\", \"Magdeburg\", \"Strassburg\" a \"Stralsund\", postavených v letech 1910–1912. Lodě třídy \"Magdeburg\" měly čtyřkomínovou siluetu a lze je považovat za první opravdu moderní lehké křižníky Kaiserliche Marine. Dvě z lodí byly potopeny v první světové válce a zbylé předány Francii a Itálii.\n\nVýzbroj lodí tvořilo dvanáct kusů kanónů, pro německé lehké křižníky té doby obvyklé, ráže 105 mm. Boky lodí kryl až 100mm silný pancéřový pás, stejnou sílu měl i pancíř kryjící velitelskou věž a pancéřová paluba měla sílu 50 mm. \"Stralsund\", \"Strassburg\" a \"Breslau\" byly během první světové války přezbrojeny kanóny ráže 150 mm. Standardně nesly pak sedm 150mm kanónů, dva 88mm protiletadlové kanóny a dva 500mm torpédomety.\n\n\"Magdeburg\" uvízl dne 26. srpna 1914 při operaci ve Finském zálivu na mělčině a nepodařilo se ho vyprostit. Část posádky převzal torpédoborec \"V 26\". Loď posléze ostřelovaly ruské křižníky \"Bogatyr\" a \"Pallada\", pokus o vyhození do povětří skončil zničením přídě. Dohoda po kapitulaci lodi ukořistila kódové knihy a šifrovací klíče, což britské námořní zpravodajské službě umožnilo prolomení německých šifer.\n\n\"Breslau\" se podařilo společně s bitevním křižníkem \"Goeben\" proniknout Středozemním mořem do osmanského Istanbulu a obě lodi byly formálně zařazeny do služby Osmanského námořnictva (sloužily ovšem pod německým velením a s německou posádkou). Připlutí německých lodí hrálo důležitou roli v rozhodnutí Turecka vstoupit do války na straně Centrálních mocností. Křižník pak operoval zejména v Černém moři a to pod jménem \"Midilli\". Dne 20. ledna 1918 se \"Breslau\" při výpadu do Egejského moře, který podnikl společně s bitevním křižníkem \"Goeben\", dostal do minového pole a postupně inicioval pět min. Potopil se v 9:07. Zahynuly dvě třetiny posádky včetně velitele lodi námořního kapitána Georga von Hippela.\n\n\"Strassburg\" a \"Stralsund\" se dne 28. srpna 1914 účastnily první bitvy u Helgolandské zátoky. \"Strassburg\" v ní byl poškozen.\n\n\"Strassburg\" a \"Stralsund\" válku přečkaly a byly předány vítězným mocnostem. \"Strassburg\" získala Itálie (byl přejmenován na \"Taranto\" a potopen při náletu v roce 1944). \"Stralsund\" získala Francie, která ho nechala v roce 1933 sešrotovat.\n\n\n"}
{"id": "469938", "url": "https://cs.wikipedia.org/wiki?curid=469938", "title": "Molekulární hodiny", "text": "Molekulární hodiny\n\nMolekulární hodiny je metoda využívaná v molekulární biologii a evolučních vědách, která je založena na předpokladu, že míra mutací v DNA či v proteinu je za určitý čas přibližně konstantní. Díky tomu je možné odhadnout evoluční vzdálenost, zpravidla mezi dvěma druhy. Mutace v kódující DNA se odráží v odlišné stavbě aminokyselin, situace je však zkomplikována tím, že ne všechny mutace se projeví na stavbě proteinu (tzv. tiché mutace). Kromě toho tato metoda naráží na fakt, že mutační rychlost je zřejmě velice proměnlivá a závislá na okolnostech. Výsledky tak mohou být systematicky odchýleny.\n\nTvrzení, že mutační rychlost (počet substitucí za časovou jednotku) je konstantní, je nutné brát s rezervou. Obvykle se uvádí, že daná aminokyselina v proteinu se za časové období rok změní s pravděpodobností 10. U různých proteinů se však toto liší: zatímco u fibrinopeptidů zřejmě došlo za milion let k 90 substitucím, u histonu 4 (H4) je toto číslo za stejné období pouhých 0,04. Liší se tedy mutační rychlost u jednotlivých genů. Mimo to však byly vypozorovány rozdíly i v mutační rychlosti genomů jednotlivých organizmů: u octomilky je asi 5-10× vyšší, než u obratlovců. Mezi savci je vysoká mutační rychlost u hlodavců, nižší u kopytníků a nejnižší např. u primátů. Míra mutací se může dočasně zvýšit, je-li gen nový či v nedávné době zduplikovaný.\n\nPřestože většina mutací vzniká při replikaci DNA, není míra mutací závislá na generační době. Je tomu tak proto, že čím kratší generační dobu druh má, tím lépe se fixuje v populaci.\n\nNapříklad slon má mnohem delší generační dobu, než myš, proto se přizpůsobuje na rozmanitější podmínky (prostředí kolem něj se rychleji mění). Díky tomu se v populaci slonů snadněji fixují výhodné mutace (alely). Tím se rychleji tvoří reprodukční bariéry a ve fosilním záznamu tak vidíme slona se přeměňovat rychleji v poměru s generační dobou. Metoda molekulárních hodin je však stále aplikovatelná.\n\nDíky kalibraci molekulárních hodin (např. pomocí fosilií) bylo odhadnuto, že eukaryotická buňka vznikla před 2 miliardami let a že rozdělení vývojové větve rostlin a živočichů proběhlo před přibližně 1 miliardou let. Tyto údaje je nutné brát s rezervou.\n"}
{"id": "469939", "url": "https://cs.wikipedia.org/wiki?curid=469939", "title": "Evangelické církevní noviny", "text": "Evangelické církevní noviny\n\nEvangelické církevní noviny byly nejstarším slovanským evangelickým časopisem vycházejícím v Uhrách. Časopis vycházel v češtině.\n\nPrvní číslo vyšlo roku 1860. Zodpovědným redaktorem byl Jozef Podhradský. Vedle Podhradského se na přípravě časopisu nejvíce podílel Ján Michael Szeberíni. Časopis přestal vycházet roku 1862.\n"}
{"id": "469945", "url": "https://cs.wikipedia.org/wiki?curid=469945", "title": "Lyonesse", "text": "Lyonesse\n\nLyonesse je pověstná ztracená země, která údajně kdysi spojovala Land's End (nejzápadnější cíp Cornwallu, \"Konec Světa\") a St. Michael's Mount s ostrovy Scilly ve Velké Británii.\n\nNejranější písemnou zprávu o ztracené zemi u pobřeží Cornwallu je itinerář Williama z Worcesteru z 15. století. Zmiňuje se v něm o \"\"lesích a polích a 140 farních kostelích, jež jsou všechny nyní potopeny mezi Mountem a ostrovy Scilly\"\". Autor ale utonulé zemi neudává žádné jméno. Kromě toho leží na půli cesty mezi Koncem světa a ostrovy Scilly skupina skal zvaná Sedm kamenů. Ta ohraničuje oblast známou v cornwallštině jako \"Tregva\" (\"obydlí\"). Rybáři hlásili, že tu vylovili kusy dveří a oken. Cornwallský historik William Borlase, píšící v roce 1753, poukázal jako na náznak ztracené země na řady kamenů, které vybíhají na pobřeží v Samson Flats na ostrovech Scilly. Protože vypadají jako zídky mezi poli, byly považovány za dílo lidských rukou a ve dvacátých letech se objevila teorie, že to byly skutečně starodávné hranice polí postavené v době bronzové. Oceánografové však dnes říkají, že aby moře zaplavilo to, co bylo kdysi obdělávanou půdou, musela by za poslední 3 tisíce let stoupnout hladina oceánu o více než 3,7 metru. Přijatelnější teorie je že \"zdi\" byly pastmi na ryby, jež se vždy za nejvyššího přílivu zavíraly. \n\nCornwallský starožitník Richard Carew byl asi prvním, kdo ztotožnil tuto ztracenou zemi s Lyonesse z artušovské legendy. Jeho zpráva o tom se objevila v díle Williama Camdela Britannia a později v jeho vlastním Přehledu Cornwallu (1602). Napsal: \"\"A celé vetřelecké moře ukořistilo celou zemi Lyonesse spolu s rozličnými jinými kusy nemalého rozsahu; a že taková Lyonesse tu vskutku byla, o tom zůstaly dosud důkazy. Prostor mezi Koncem světa a ostrovy Scilly, jehož jest asi 30 mil, podržel do dnešního dne ono jméno v cornwallském jazyce -Lethosow- a má nepřetržitou hloubku 40-60 sáhů, což je ve vlastním panství moře věc nikoli obvyklá.\"\" Příběh o Lethosowu vyprávěný v Carewově době zněl tak, že když se přihnalo moře a zatopilo kraj, unikl muž jménem Trevilian, který cválal na bílém koni těsně před vlnami. To bylo všeobecně považováno za původ erbu Trevelyanů - koně vystupujícího z moře. V artušovské romanci je Lyonesse jméno domova hrdiny Tristana, synovce krále Marka a milence Markovy ženy Iseult (Izoldy). Protože Mark byl krále Cornwallu , usoudil Carew nebo jiný autor, že cornwallská \"ztracená země\" a Lyonesse jsou jedno a totéž. Jakmile byly tyto země ztotožněny, začaly se vyhřívat na výsluní artušovské legendy. Lord Tennyson tam umístil Artušův dvůr Kamelot.\n\nPříběh Lethosowu/Lyonesse má svůj protějšek v Bretani, kde leží pod zálivem Douarnenez potopeno veliké město Ker-Is. Potopě unikl jen král Gradlon, který stejně jako Tristan cválal na bílém koni před záplavou. Oba příběhy jsou spojeny s hrdiny ze 6. století a oba patří ke keltské oblasti oné doby, mohlo jít docela dobře o lokální pohromu způsobenou výjimečně vysokým příbojem.\n\n"}
{"id": "469946", "url": "https://cs.wikipedia.org/wiki?curid=469946", "title": "Třída Karlsruhe", "text": "Třída Karlsruhe\n\nTřída Karlsruhe byla třída lehkých křižníků Kaiserliche Marine. Skládala se z jednotek – \"Karlsruhe\" a \"Rostock\", postavených v letech 1911–1914. Obě lodi byly za první světové války ztraceny.\n\nKonstrukčně tato třída navazovala na předchozí třídu \"Magdeburg\". Měla však mírně větší výtlak. Výzbroj lodí tvořilo dvanáct kusů kanónů, pro německé lehké křižníky té doby obvyklé, ráže 105 mm. Boky lodí kryl až 100mm silný pancéřový pás, stejnou sílu měl i pancíř kryjící velitelskou věž a pancéřová paluba měla sílu 50 mm.\n\n\"Karlsruhe\" se potopil uprostřed úspěšné korzárské plavby v oblasti Malých Antil. Stalo se tak 4. listopadu 1914 po nečekaném výbuchu v 18:30, který zcela zničil příď lodi.\n\n\"Rostock\" se účastnil dne 24. ledna 1915 bitvy u Dogger Banku. Potopen byl v bitvě u Jutska. Protivníkem byl nejprve těžce poškozen a 1. června 1916 v 5:25 záměrně potopen vlastní posádkou.\n\n\n"}
{"id": "469949", "url": "https://cs.wikipedia.org/wiki?curid=469949", "title": "Parker Pen Company", "text": "Parker Pen Company\n\nParker Pen Company je americký výrobce psacích potřeb, založený roku 1891 americkým učitelem Georgem Saffordem Parkerem v Janesville ve Wisconsinu ve Spojených státech amerických.\n\nGeorge Safford Parker, zakladatel společnosti Parker Pen Company, byl chudým venkovským učitelem ve městečku Janesville a smluvním prodejcem firmy John Holland Gold Pen Company, jejíž pera musel prodávat, aby vylepšil svoji bídnou sociální situaci. S pery značky, kterou prodával, však nebyl spokojen a dal se do vymýšlení vlastního typu plnícího pera. První patent na plnicí pero obdržel již roku 1889. V roce 1894 obdržel patent na svůj výrobek s názvem „Lucky Curve“ – plničku, která zabraňovala rozlití inkoustu z pera, což byl do té doby velký problém.\n\nPera Parker byla používána mnoha významnými osobnostmi. Například Giacomo Puccini s ním napsal operu \"La Bohème\", A. C. Doyle jej používal při psaní povídek o Sherlocku Holmesovi. Pery Parker 51, která patřila generálu Dwightu D. Eisenhowerovi, byla 7. května 1945 podepsána konečná kapitulace Německa. V roce 1962 byla také firma Parker Pen vybrána jako výhradní dodavatel per a inkoustů do britské královské rodiny.\n\nNejdůležitějšími modely v historii firmy jsou:\n\nProdejci per Parker svým zákazníkům při předvádění per Parker psali následující vzorec:\n\nMnoho lidí se pídilo po významu tajemného vzorce a i matematici a jiní vědci nebyly schopni hádanku rozluštit. Dnes se vykládá jako vzorec na dobrý koktejl Martini – 3,5 dílu ginu, půl dílu vermutu se 4 kostkami ledu a vše promíchané třikrát o 360 stupňů.\n\n"}
{"id": "469950", "url": "https://cs.wikipedia.org/wiki?curid=469950", "title": "George Safford Parker", "text": "George Safford Parker\n\nGeorge Safford Parker (1. listopadu 1863 v Shullsburgu, Wisconsin – 19. července 1937 v Chicagu, Illinois) byl americký učitel, vynálezce a průmyslník.\n\nParker byl chudým venkovským učitelem a instruktorem tehdy módního telegrafování ve městečku Janesville ve Wisconsinu a přivydělával si jako prodejce per a jiných psacích potřeb. Když viděl, jak jsou tehdejší pera značně nepraktická, například unikáním inkoustu, začal přemýšlet, jak tyto problémy odstranit. V roce 1888 založil společnost Parker Pen Company. O rok později již obdržel svůj první patent na první plnicí pero. Kolem roku 1908 patřila jeho továrna v Janesville mezi největší producenty psacích potřeb na světě. V současné době je značka Parker známa po celém světě a patří mezi nejslavnější výrobce psacích potřeb na světě.\n"}
{"id": "469953", "url": "https://cs.wikipedia.org/wiki?curid=469953", "title": "Thursday October Christian II.", "text": "Thursday October Christian II.\n\nThursday October Christian II. (říjen 1820 – 27. května 1911) vůdce kolonie na Pitcairnových ostrovech a starosta v letech 1844, 1851, 1864, 1867, 1873, 1876, 1880 a 1882.\n\nThursday October Christian II. byl syn Thursdaye Octobera Christiana, jenž byl synem vůdce vzpoury na HMS Bounty Fletchera Christiana a Teraury, která na Pitcairn přišla s Fletcherem Christianem z Tahiti. Thursday October Christian II. byl nejmladší ze sedmi dětí; krví byl ze tří čtvrtin Polynésan a z jedné Angličan (matka Tahiťanka a otec míšenec).\n\nV roce 1831 odešli Pitcairňané na Tahiti, ale chyběla jim imunita proti místním nemocem na které jich mnoho zemřelo, včetně Thursdaye Octobera Christiana staršího, který představoval respektovaného vůdce komunity, a jeho dvou synů a dcery. Na podzim 1831 se zdecimovaní Pitcairňané vrátili na Pitcairnův ostrov a s nimi i mladý Thursday October Christian II. V roce 1838 přijali Pitcairňané svoji ústavu a začali každoročně volit svého starostu. Thursday October Christian II. byl do úřadu zvolen na rok 1842 a později i roku 1851.\n\nV roce 1856 se Pitcairňané vystěhovali znovu, tentokrát na Norfolk. Část lidí se na přelomu let 1857–1858 vrátila zpět na Pitcairn a roku 1864 se vrátilo dalších 24 lidí, včetně Thursdaye Octobera Christiana a jeho devíti dětí. Thursday October Christian II. tak představuje společného předka všech dnešních obyvatel ostrova s příjmením \"Christian\". Další rodinné větve zůstaly a žijí na Norfolku.\n\nKomunita po návratu na Pitcairn čelila hospodářským potížím, vzniklých v důsledku poklesu amerického velrybářského průmyslu, kolonie se tak musela ekonomicky omezit svou produkci na svou vlastní spotřebu. Osadníci zrevidovali svoji ústavu z roku 1838 a v roce 1864 byl Thursday October Christian znovu zvolen starostou, s dalšími dvěma radními Mosesem Youngem a Mayhewem Youngem. Úřad starosty pak zastával ještě v letech 1867, 1873, 1876, 1880 a 1882. Pitcairnská komunita Thursdaye Octobera Christiana II. přezdívala „Duddie“. Zemřel 27. května 1911.\n\nOženil se 24. března 1839 s Mary Youngovou, vnučkou vzbouřence z \"Bounty\", kadeta Neda Younga. Měli spolu celkem 17 dětí, z nichž žádné nebylo pojmenováno po měsíci v roce či dnu v týdnu; většina jich zemřela již v dětském věku, na druhou stranu tři z nich se dožily věku staršího 73 let a žily až do 30. let 20. století:\n\n"}
{"id": "469959", "url": "https://cs.wikipedia.org/wiki?curid=469959", "title": "Herschel (planetka)", "text": "Herschel (planetka)\n\n(2000) Herschel je planetka objevená 29. července 1960 Joachimem Schubartem. Je pojmenována po anglickém astronomovi německého původu Williamu Herschelovi, který objevil planetu Uran.\n\n\n"}
{"id": "469960", "url": "https://cs.wikipedia.org/wiki?curid=469960", "title": "Sazaníkovité", "text": "Sazaníkovité\n\nSazaníkovité (\"Calycanthaceae\") je čeleď nižších dvouděložných rostlin z řádu vavřínotvaré (\"Laurales\"). Jsou to opadavé nebo stálezelené keře, rozšířené ve východní Asii, Severní Americe a Austrálii. Některé druhy se pěstují jako okrasné dřeviny, zejména sazaník květnatý a zimnokvět časný.\n\nSazaníkovité jsou opadavé nebo stálezelené keře se vstřícnými listy bez palistů. Listy jsou jednoduché, celistvé, řapíkaté, téměř či zcela celokrajné, se zpeřenou nebo síťnatou žilnatinou. Větévky jsou dichotomicky větvené. Květy jsou oboupohlavné, vrcholové nebo úžlabní, většinou jednotlivé. Okvětí je nerozlišené na kalich a korunu nebo gradující od kališních ke korunním lístkům. Lístky okvětí jsou ve spirále, v počtu 15-30. Gyneceum je ukryto v lahvicovité češuli, a je složeno až z 20 volných nesrostlých pestíčků. V každém pestíku jsou 2 vajíčka, většinou se však vyvíjí pouze jedno. Tyčinky vyrůstají na horním okraji češule, v počtu od 5 po velmi mnoho. Plodem je složený plod (pseudokarp) s nažkami uloženými v duté češuli. Plod je zprvu dužnatý, později vysychá nebo i dřevnatí.\n\nČeleď sazaníkovité zahrnuje 11 druhů ve 3 rodech. Rod zimokvět (\"Chimonanthus\") má 6 druhů, rozšířených v Číně. Tři druhy rodu sazaník (\"Calycanthus\") se vyskytují v Severní Americe, 1 druh v Číně. Druh \"Idiospermum australiense\" pochází z Queenslandu v severovýchodní Austrálii.\n\nSazaníky obsahují jedovatý alkaloid kalykantin příbuzný strychninu, a jsou jedovaté pro člověka i pro zvířata.\n\nSazaníkovité se z ostatních čeledí řádu vavřínotvaré (\"Laurales\") vymykají převážně subtropickým rozšířením a velkými květy.\n\nDo čeledi byl v systému APG vřazen australský rod \"Idiospermum\", řazený dříve některými taxonomy (Cronquist, Tachtadžjan) do samostatné čeledi \"Idiospermaceae\". Čínský druh sazaníku \"Calycanthus chinensis\" byl v minulosti oddělován do samostatného rodu \"Sinocalycanthus\".\n\n\nNěkteré druhy se pěstují v České republice jako okrasné keře, zejména sazaník květnatý (\"Calycanthus floridus\"), sazaník čínský (\"C. chinensis\") a zimnokvět časný (\"Chimonanthus praecox\"). Existují i zahradní kultivary a rovněž kříženec sazaníku květnatého se sazaníkem čínským, známý pod názvem \"Calycanthus\" x \"raulstonii\" (případně jako mezirodový kříženec ×\"Sinocalycalycanthus raulstonii\").\n\n\"Calycanthus\" (včetně \"Sinocalycanthus\"), \"Chimonanthus\", \"Idiospermum\"\n\n"}
{"id": "469962", "url": "https://cs.wikipedia.org/wiki?curid=469962", "title": "Stará Rasovna", "text": "Stará Rasovna\n\nStará Rasovna (též Zbořisko) je povodňový ponor potoka Bílá voda. Jedná se o původní propadání a jeho stěny tvoří částečnou závěru poloslepého Holštejnského údolí, které se v těchto místech zvedá a přechází do Hrádského žlebu. Při povodních, kdy nestačí Nová Rasovna pojmout velké množství vody, dochází k odtoku vody Starou Rasovnou.\n\nVýzkum Rasovny začal roku 1833, kdy se do jejich útrob snažili proniknout na příkaz hraběte Huga Salma jeho horníci. Roku 1852 se snažil odhalit tajemství podzemí Jindřich Wankel. Proniknout se jim zde podařilo až roku 1856, kdy bylo abnormálně suché léto a potok Bílá voda vyschnul. Výzkumy pokračovaly i v 2. polovině 19. století a neustávaly ani ve století dvacátém. Bylo zjištěno, že Starou Rasovnu tvoří systém chodeb a jeskyněk. Některé prostory se podařilo překonat až po vyčerpání vodních sifonů.\n\nStará rasovna se skládá z těchto chodeb:\n"}
{"id": "469974", "url": "https://cs.wikipedia.org/wiki?curid=469974", "title": "Stránov", "text": "Stránov\n\nStránov je novorenesanční zámek v obci Jizerní Vtelno u Mladé Boleslavi, přestavěný z původního středověkého hradu podle návrhu architekta Josefa Schulze.\n\nNa místě dnešního zámku stála původně dřevěná tvrz, na které se připomíná v roce 1429 pan Bohuněk ze Stránova. Na jejím místě nechal postavit Jaroš ze Sovojovic v letech 1463–1468 pevný gotický hrad, který dostal jméno Nový Stránov.\n\nV letech 1545–1589 byl hrad v majetku známého rodu Berků z Dubé.\n\nRoku 1589 se stal majitelem hradu Karel z Biberštejna, císařský rada a nejvyšší mincmistr království Českého. Později hrad získal sňatkem Michal Slavata z Chlumu. Rodem Biberštejnů nebo Slavatů byl hrad přestavěn na renesanční zámek.\n\nNěkdy kolem roku 1642 získal zámek Jan z Lisau (příslušník braniborské šlechty – do panského stavu byl povýšen za statečnost v bitvě u Nordlingenu, později c. k. nejvyšší velitel v Chebu). Jeho potomci se po třech generacích hlásili k české národnosti a psali se jako páni z Lisova.\n\nPoté sídlil na zámku Janův syn, Rudolf Adam z Lisova, s manželkou Alžbětou Lidmilou (pravnučkou astronoma Tychona Brahe), která na zdejším zámku prožila značnou část svého života.\n\nRoku 1746 sňatkem přistoupil na panství Jan Václav Příchovský z Příchovic. Tento barokní kavalír z předního aristokratického rodu zanechal v okolí zámku dodnes viditelné stopy – Stránov byl barokně upraven, byla založena zámecká zahrada (ta zcela zanikla), vystavěna barokní pískovcová kašna v zámeckém areálu a roku 1767 kostel sv. Václava v předzámčí (autorem je významný pražský architekt Filip Heger).\n\nOd roku 1794 byl majitelem svobodný pán Jan z Herites, ač na zámku spíše pobýval jeho strýc, svatovítský probošt a kanovník kapituly u Všech Svatých na pražském hradě baron Václav Vojtěch z Herites (stránovským lidem zvaný Herodes). Po smrti probošta Václava Vojtěcha 1822 o panství pečoval a na něm pobýval synovec Jan Herites, správce dejvického statku u Prahy (majitel rozsáhlé sbírky českých knih – dle pastora z nedalekého Kovánce čítala přes 1000ks), v posledních čtyřech letech pak panství převzal Janův syn, setník Thadaeus baron von Herites, který ho roku 1834 prodal rytíři Bedřichu Neubauerovi.\n\nSvůj dnešní romantický vzhled získal zámek při novorenesanční přestavbě na konci 19. století, kterou provedl v letech 1890–1894 podle projektu Josefa Schulze stavitel J. Mráz na zakázku Marie z Valdštejna a Vartemberka.\n\nZámek v roce 1917 koupil prezident Škodových závodů a senátor parlamentu Josef Šimonek, který byl za zásluhy o rozvoj průmyslu povýšen do baronského stavu. Jeho syn František Šimonek s rodinou žil na Stránově až do znárodnění v roce 1950.\n\nPo znárodnění byl zámek využíván jako dětský domov (v předzámčí sídlilo JZD), čemuž odpovídaly i veškeré necitlivé úpravy (toalety a umývárny byly vestavěny i do chodeb a hlavních reprezentačních prostor apod.).\n\nOd roku 2003 je Stránov opět v rukou rodu Šimonků, zdědila a spravuje jej ing. Zuzana Pavlíková-Šimonková. Zámek byl roku 2004 poprvé ve své historii zpřístupněn veřejnosti, postupně probíhají částečné rekonstrukce interiérů i exteriérů zámku.\n\nV letní sezóně se na zámku konají společenské i kulturní akce.\n\n\n"}
{"id": "469979", "url": "https://cs.wikipedia.org/wiki?curid=469979", "title": "Alfa Herculis", "text": "Alfa Herculis\n\nRas Algethi (Alfa Herculis, α Her, α Herculis, Rasalgethi) není navzdory svému označení alfa nejjasnější hvězda v souhvězdí Herkula, tou je Beta Her. Flamsteed ji označuje 64 Herculis.\n\nPojmenování pochází z arabského رأس الجاثي ra's al-jaθiyy, což znamená \"hlava klečícího\". V zobrazeních souhvězdí Herkula bývá tato postava znázorňována v klečící poloze s hlavou směřující na jih. Její latinský název \"Caput ingeniculi\", který byl dříve používán, má stejný význam.\n\nα Her je nepravidelně proměnný červený veleobr, jehož průměr je asi 800 milionů kilometrů (600krát větší než průměr Slunce, i když existují dohady že je to „pouze“ 400krát). Jedná se o jednu z největších hvězd, které známe, kdybychom ji umístili do sluneční soustavy místo Slunce, pohltila by všechny planety až po Jupitera (včetně něj). Hvězda má, stejně jako jiní červení veleobři, velmi nízkou průměrnou hustotu – 1 gram na m. Povrchová teplota je také velmi nízká – 2 500 K. Její jasnost kolísá od 3,0 do 4,0 mag. s periodou kolem 90 až 100 dní. Do svého okolí vyvrhuje oblaka plynů, které se rozpínají rychlostí až 10 km/s.\n\nV malém dalekohledu je možné spatřit ve vzdálenosti 4,3\" žlutého obra, se kterým Ras Algethi tvoří vizuální dvojhvězdu. Žlutý obr má jasnost 5,39 mag., v porovnání s červeným veleobrem se však jeví nazelenalý nebo namodralý, zahalený do plynů z hlavní hvězdy. Spektroskopicky lze rozlišit, že se jedná o spektroskopickou dvojhvězdu s periodou 52 let.\n\nVzdálenost této trojhvězdy není přesně určená, odhady se pohybují mezi 282 a 430 ly, někde dokonce 700 ly.\n"}
{"id": "469981", "url": "https://cs.wikipedia.org/wiki?curid=469981", "title": "Ostrovský žleb", "text": "Ostrovský žleb\n\nOstrovský žleb je krasové údolí, které se táhne od Hrádského žlebu až k jeskyni Balcarka. V tomto údolí se nacházejí závrty a po jeho stranách množství jeskyní a podzemních chodeb.\n\nSeverní část údolí navazuje na Hrádský žleb na silniční křižovatce \"U kaštanu.\" Do žlebu z levé stráně stékají podzemí vody, které se propadají v propadání \"V Jedlích\" a \"U Domínky.\" Na jedelské propadání navazuje jeskyně Dagmar. Asi po 1 km silnice stáčí údolí a silnice v ní vedoucí prudce doprava a po levé straně se nachází v ostrohu Císařská jeskyně. Údolí vstupuje pod skálu, na němž stojí ostrovský dvůr, stáčí se nejprve doleva a poté doprava, kde začíná městys Ostrov u Macochy. Po městysem se nachází množství menších jeskyní a propadání. Ostrovem též protéká potok Lopač, který se u Balcarky propadá do podzemí. Ostrovský žleb končí za jeskyní Balcarkou, kde se spojuje s Krasovským údolím a pod Vintockou ostrožnou obě údolí přecházejí v Suchý žleb.\n\nKarel Absolon, Moravský kras\n"}
{"id": "469982", "url": "https://cs.wikipedia.org/wiki?curid=469982", "title": "Mitsubishi Fuso Truck and Bus Corporation", "text": "Mitsubishi Fuso Truck and Bus Corporation\n\nMitsubishi Fuso Truck and Bus Corporation (: 三菱ふそうトラック・バス株式会社 ) je německo-japonská společnost na výrobu nákladních vozidel a autobusů. Ústředí firmy je ve městě Kawasaki, Japonsko. Společnost je vlastněná firmou Daimler AG z Německa. Daimler vlastní cca 85% společnosti Mitsubishi Fuso a společnost Mitsubishi Fuso je součástí divize Nákladní vozidla Daimler AG (Daimler Truck) .\n\n\n\n\n\nMimo Japonsko, jsou automobily vyráběné firmou Mitsubishi Fuso Truck and Bus Corporation prodávány v zemích:\n\n"}
{"id": "469983", "url": "https://cs.wikipedia.org/wiki?curid=469983", "title": "Tuileries (stanice metra v Paříži)", "text": "Tuileries (stanice metra v Paříži)\n\nTuileries je nepřestupní stanice pařížského metra na lince 1 v 1. obvodu v Paříži. Nachází se pod ulicí Rue de Rivoli.\n\nStanice byla otevřena 19. července 1900 jako součást vůbec prvního zprovozněného úseku pařížského metra.\n\nV rámci přestavby linky 1 na automatizovaný provoz, byla zdejší nástupiště upravena během víkendu 18. a 19. října 2008.\n\nJméno stanice je odvozeno od názvu veřejného parku – bývalých královských zahrad, které nechala v roce 1564 vysadit Kateřina Medicejská při výstavbě dnes již neexistujího Tuilerijského paláce.\n\nStanice má pouze jeden vstup, odkud vedou dvoje schody na \"Rue de Rivoli\" na úrovni domů č. 206 a 210. Schody se nacházejí na severní straně Tuilerijských zahrad přímo u jednoho ze vchodů do parku.\n\n\n"}
{"id": "469986", "url": "https://cs.wikipedia.org/wiki?curid=469986", "title": "Letiště Adolfa Suáreze", "text": "Letiště Adolfa Suáreze\n\nMezinárodní letiště Adolfa Suáreze, Madrid – Barajas (IATA: MAD, ICAO: LEMD, španělsky \"aeropuerto internacional Adolfo Suárez, Madrid - Barajas\") je největší letiště ve Španělsku, 6. nejrušnější v Evropě a 24. nejrušnější na světě. Nachází se 13 km severovýchodně od centra španělské metropole Madridu, v jeho části Barajas. Na letišti mají své základny společnosti Iberia a Iberia Express.\n\nV roce 2018 letiště odbavilo 57,9 milionů cestujících.\nLetiště bylo otevřeno v roce 1927. Byl postaven malý terminál s několika hangáry. První let proběhl do Barcelony.\n\nV roce 1940 začaly z letiště Barajas létat spoje do Latinské Ameriky a na Filipíny, v roce 1950 se odsud začalo létat i do New Yorku.\n\nV roce 1954 začala výstavba nového terminálu, o rok později byla budova slavnostně otevřena.\n\nV roce 1970, kdy se letecká doprava ještě více zkvalitnila a kdy byl vyroben Boeing 747, prošlo madridským letištěm před 4 miliony cestujících a začala výstavba nového mezinárodního terminálu. V roce 1974 zavedly aerolinie Iberia pravidelnou, kyvadlovou dopravu z Madridu do Barcelony.\n\nMistrovství světa ve fotbale 1982 významně přispěl k dalšímu rozvoji letiště – značně rozšířeny a upraveny byly dva terminály.\n\nV roce 1990 bylo letiště opět rozšířeno. Byl postaven první cargo terminál a zmodernizována byla kontrolní věž. V roce 1998 byla zahájena stavba nové kontrolní věže, vysoké 71 metrů, pak v roce 1999 byl opraven mezinárodní terminál.\n\nV listopadu 1998 byla vybudována nová dráha 18R/36L. V roce 2002 začala stavba nového terminálu T4, podle návrhů architektů Antonia Lamela a Richarda Rogerse a dvou nových drah. Stavby byly dokončeny v roce 2004. Dva roky po dokončení, 30. 12. 2006, odpálili teroristé z baskické organizace ETA bombu v automobile umístěném v parkovacím domě. Atentátníci zabili 2 lidi a 52 zranili.\n\nV březnu 2014 bylo do po smrti španělského politika Adolfa Suáreze do názvu letiště vloženo jeho jméno a oficiální název letiště byl změněn na Mezinárodní letiště Adolfo Suárez, Madrid – Barajas.\n\nNa letiště vede linka 8 madridského metra, která zastavuje ve stanicích Aeropuerto T1-T2-T3 a Aeropuerto T4. Kromě ní na Terminál 4 vede také linka příměstské železnice Cercanías C-1. Krom toho je možné dostat se do centra města nepřetržitě provozovanou autobusovou linkou či pomocí taxi.\n\n\n"}
{"id": "469998", "url": "https://cs.wikipedia.org/wiki?curid=469998", "title": "Emma Georgeová", "text": "Emma Georgeová\n\nEmma Georgeová (* 1. listopadu 1974 Beechworth, Victoria) je bývalá australská atletka, tyčkařka, někdejší držitelka světových rekordů a halová vicemistryně světa z roku 1997.\n\nV letech 1995 – 1999 postupně vytvořila dvanáct světových rekordů ve skoku o tyči. Nejvýše skočila 20. února 1999 v Sydney, kde překonala 460 cm. Později ji o rekord připravila americká tyčkařka Stacy Dragilaová. V roce 1997 vybojovala na halovém MS v Paříži, kde se konala ženská tyčka poprvé v historii šampionátu výkonem 435 cm stříbrnou medaili.\n\nV témže roce získala zlatou medaili na světové letní univerziádě v Sicílii. Zlato vybojovala také na hrách Commonwealthu 1998 v Kuala Lumpuru. V roce 1999 skončila šestá na halovém MS v japonském Maebaši, kde ji o bronzovou medaili připravil jen horší technický zápis na výšce 435 cm. Na mistrovství světa v Seville obsadila výkonem 415 cm 14. místo. Na letních olympijských hrách 2000 v Sydney, kde měla ženská tyčka premiéru skončila v kvalifikaci, když překonala 425 cm.\n\n\n"}
{"id": "469999", "url": "https://cs.wikipedia.org/wiki?curid=469999", "title": "Smart (automobil)", "text": "Smart (automobil)\n\nSmart, původně Smart GmbH (původně MCC Smart GmbH), je automobilová značka společnosti Daimler AG. Daimler / Smart je výrobce micro a mini automobilů se sídlem v Böblingenu, Německo. Výrobní závod je umístěn v Hambachu ve Francii.\n\n"}
{"id": "470001", "url": "https://cs.wikipedia.org/wiki?curid=470001", "title": "Monimiaceae", "text": "Monimiaceae\n\nMonimiaceae je čeleď nižších dvouděložných rostlin z řádu vavřínotvaré (\"Laurales\"). Jsou to stálezelené dřeviny se vstřícnými, kožovitými a většinou zubatými listy, rozšířené v tropech téměř celého světa. Pro některé zástupce jsou význačná nápadná souplodí nažek uzavřených v dužnatém a nepravidelně pukajícím květním lůžku. Nejznámějším zástupcem je boldovník vonný, rostlina používaná v lékařství.\n\nZástupci čeledi \"Monimiaceae\" jsou stálezelené stromy a keře se vstřícnými kožovitými listy bez palistů. Výjimečně jsou listy uspořádány v přeslenech po třech. Čepel listů je celokrajná nebo na okraji zubatá. Rostliny jsou lysé nebo se odění skládá z jednoduchých či hvězdovitých chlupů. Květenství jsou vrcholová nebo úžlabní, někdy vyrůstají i na kmenech (kauliflorie), nejčastěji vrcholíky nebo svazečky. Květy jsou jednopohlavné, dosti velké, většinou pravidelné nebo řidčeji dvoustranně souměrné, obvykle s dobře vyvinutým receptákulem. Okvětí je tvořeno 3 až mnoha okvětními lístky, které mohou být podobné kališním lístkům nebo nápadně zbarvené a nahrazující korunu. Samčí květy obsahují několik až mnoho tyčinek. V samičích květech je 1 až mnoho volných pestíčků (apokarpní gyneceum), které jsou u některých zástupců srostlé se stěnou receptákula. V každém pestíčku je jediné vajíčko. Plodem jsou nažky nebo peckovice, u některých zástupců uzavřené v masitém a často nápadně zbarveném receptákulu.<ref name=\"mam-10/2\"></ref>\n\nČeleď zahrnuje (v současném pojetí) asi 134 až 200 druhů v 17 až 25 rodech. Je rozšířena v tropech téměř celého světa, některé druhy přesahují do subtropů a výjimečně i do mírného pásu. Rozšíření zástupců \"Monimiaceae\" v tropech je nerovnoměrné. Centrum druhové diverzity je na Nové Guineji, kde roste celkem 75 druhů v 10 rodech. V Austrálii roste 26 druhů, na Nové Kaledonii 10 druhů ve 2 rodech, na Madagaskaru a Maskarénech 63 druhů ve 4 rodech, ve Střední a Jižní Americe 30 druhů v 5 rodech. V Africe roste jediný druh rodu \"Xymalos\".\n\nVětšina druhů čeledi \"Monimiaceae\" jsou keře nebo nízké stromy rostoucí v podrostu tropických deštných lesů od nížin až po horní hranici lesa. Řidčeji jsou to liány pnoucí se do korun stromů. Výjimečně rostou jako keře na písčitých půdách mořského pobřeží (\"Kibara rigidifolia\") nebo nad horní hranicí lesa (\"Kibara oligocarpella\"). V tropické Asii roste největší počet druhů v nižších horských lesích.\n\nPodle kladogramů Angiosperm Phylogeny Group jsou nejblíže příbuznými skupinami čeledi \"Lauraceae\" a \"Hernandiaceae\", s nimiž tvoří čeleď \"Monimiaceae\" monofyletickou skupinu. V minulosti byly součástí čeledi i rody řazené dnes do čeledí \"Siparunaceae\" a \"Atherospermataceae\".\n\nPojetí rodů je v této čeledi dosti neustálené, podobně jako udávaný počet druhů.\n\nKořenitá vůně při rozemnutí a jednoduché vstřícné listy odlišují \"Monimiaceae\" i v nekvetoucím stavu od většiny ostatních čeledí s výjimkou \"Siparunaceae\" a \"Atherospermataceae\".\nNěkteré nemnohé vavřínovité (\"Lauraceae\") mají rovněž vstřícné listy, jsou však vždy celokrajné, kdežto většina zástupců \"Monimiaceae\" má listy na okraji víceméně oddáleně zubaté. \"Chloranthaceae\" mají charakteristické ztlustlé nody.\n\n\nVyužití \"Monimiaceae\" není velké. Boldovník vonný (\"Peumus boldus\") je používán v lékařství i v domorodé medicíně Latinské Ameriky. V Chile je také používán jako koření.\n\n\"Austromatthaea\", \"Decarydendron\", \"Ephippiandra\", \"Grazielanthus\", \"Hedycarya\" (včetně \"Carnegieodoxa\"), \"Hemmantia\", \"Hennecartia\", \"Hortonia\", \"Kairoa\" (vč. \"Faika\"), \"Kibara\", \"Kibaropsis\", \"Lauterbachia\", \"Levieria\", \"Macropeplus\", \"Macrotorus\", \"Matthaea\", \"Mollinedia\", \"Monimia\", \"Palmeria\", \"Parakibara\", \"Peumus\", \"Steganthera\", \"Tambourissa\", \"Wilkiea\", \"Xymalos\"\n\n\n"}
{"id": "470004", "url": "https://cs.wikipedia.org/wiki?curid=470004", "title": "Hráčské statistiky Margarety Courtové", "text": "Hráčské statistiky Margarety Courtové\n\nMargaret Courtová vyhrála ve dvouhře 11 grandslamových turnajů v rámci otevřené éry a dalších 13 před otevřenou érou. Rovněž vyhrála 92 turnajů WTA, což ji řadí na 4. místo historického pořadí. Vyhrát alespoň 100 zápasů ve dvouhře na okruhu WTA Tour se jí povedlo v sezonách 1970 (113-6) a 1973 (100-5).\n\n\"Poznámka: Dvě finálová utkání Courtové ze smíšené čtyřhry na Australian Championships/Open v letech 1965 a 1969 nejsou tradičně do statistik mezi grandslamové tituly započítávány, protože se pro nepřízeň počasí neodehrála.\"\n\nCelkový poměr výher-proher je 51-9 (85%) ve 12 ročnících, do kterých nastoupila (1961-1966, 1968-1971, 1973, 1975). Hráčky, které ji porazily v devíti zápasech jsou Evonne Goolagong 1975 a 1971, Chris Evertová 1973, Ann Haydonová Jonesová 1969, Judy Tegartová Daltonová 1968, Billie Jean Kingová 1966 a 1962, Maria Buenová 1964 a Christine Trumanová Janesová 1961.\n\nPoměr ve finále je 3–2 , v semifinále 5–4 a ve čtvrtfinále 9–2 . Do čtvrtfinále nepostoupila jen jednou v roce 1962 ve druhém startu na Wimbledonu, když prohrála s nenasazenou Billie Jean Kingovou.\n\nPoměr výher-proher ve třísetových zápasech je 5–6, 46-3 ve dvousetových zápasech.\n\nNasazená byla pokaždé ve 12 ročnících turnaje, do roku 1976 bylo nasazováno jen 8 hráček, nikoli 32 jako v současnosti. \n\nPoměr výher-proher proti nasazeným hráčkám je 10-8, vážený průměr 0,556. Poměr proti nenasazeným hráčkám je 41-1, jediný prohraný zápas je ve 2. kole 1962 s Billie Jean Kingovou.\n\n\"Zápasy proti nasazeným hráčkám:\"\n\nPoměr výher-proher proti největším soupeřkám je 3–2 versus Billie Jean King, 2–1 versus Christine Truman Janes, 1–0 versus Martina Navrátilová, 1–0 versus Darlene Hardová, 1–0 versus Karen Susmanová, 1–0 versus Nancy Richeyová, 1–0 versus Rosemary Casals, 1–1 versus Maria Bueno, 0–1 versus Ann Haydon Jones, 0–1 versus Chris Evert a 0–2 versus Evonne Goolagong Cawley.\n\nCelkový poměr výher-proher je 51-6 (89,5%) v 11 ročnících, které hrála (1961-1965, 1968-1970, 1972-1973, 1975). Jediných šest porážek je od těchto hráček Martina Navrátilová 1975, Billie Jean Kingová 1972, Maria Buenová 1968 a 1963, Karen Susmanová 1964 a Darlene Hardová 1961.\n\nPoměr výher-proher je 5–1 ve finále, 6–2 v semifinále a 8–2 ve čtvrtfinále. Jen jedinkrát nepostoupila alespoň do čtvrtfinále v roce 1964, když prohrála s Karen Hantzeovou Susmanovou ve 4. kole (osmifinále).\n\nPoměr výher-proher je 9–3 ve třísetových zápasech, 42-3 ve dvousetových zápasech.\n\n\"Nasazená byla ve všech 11 účastích na turnaji\":\n\nPoměr výher-proher proti nasazeným hráčkám je 13-6. Poměr proti nenasazeným hráčkám je 38-0.\n\n\"Zápasy proti nasazeným hráčkám:\"\n\nPoměr výher-proher proti největším soupeřkám je 3–0 versus Nancy Richey, 2–0 versus Virginia Wade, 2–0 versus Rosemary Casals, 2–0 versus Françoise Durr, 2–0 versus Christine Truman Janes, 1–0 versus Chris Evert, 1–0 versus Evonne Goolagong Cawley, 1–1 versus Darlene Hard, 1–1 versus Billie Jean King, 1–2 versus Maria Bueno, 0–1 versus Martina Navrátilová a 0–1 versus Karen Hantze Susman.\n\nCelkový poměr výher-proher je 47-5 (90,3%) v 10 ročnících, které hrála (1961-1966, 1969-1971, 1973). Jediných pět porážek je od těchto hráček: Gail Chanfreau 1971, Nancy Richeyová 1966, Lesley Turnerová Bowreyová 1965, Věra Suková 1963 a Ann Haydonová Jonesová 1961.\n\nPoměr výher-proher je 5–1 ve finále, 6–1 v semifinále a 7–2 ve čtvrtfinále. Jen jedinkrát nepostoupila alespoň do čtvrtfinále v roce 1971, když prohrála s Gail Chanfreau ve 3. kole.\n\nPoměr výher-proher je 8–0 ve třísetových zápasech, 39-5 ve dvousetových zápasech.\n\n\"Nasazená byla ve všech 10 ročnících:\"\n\nPoměr výher-proher proti nasazeným hráčkám je 15-4, vážený průměr 0,789. Poměr proti nenasazeným hráčkám je 32-1, jediný takto prohraný zápas je ve 3. kole 1971 proti Gail Chanfreau.\n\n\"Zápasy proti nasazeným hráčkám:\"\n\nPoměr výher-proher proti největším soupeřkám je 2–1 versus Nancy Richey, 1–0 versus Chris Evert, 1–0 versus Evonne Goolagong Cawley, 1–0 versus Maria Bueno, 1–0 versus Rosemary Casals, 1–1 versus Ann Haydon Jones, 1–1 versus Lesley Turner Bowrey a 1–1 versus Věra Pužejová Suková.\n\nCelkový poměr výher-proher je 61-3 (95,3%) ve 14 ročnících, které hrála (1959-1966, 1968-1971, 1973, 1975). Jediné tři porážky jsou od těchto hráček: Martina Navrátilová 1975, Billie Jean Kingová 1968 a Mary Carterová Reitanová i1959.\n\nPoměr výher-proher je 11–1 ve finále, 12–0 v semifinále a 12–1 ve čtvrtfinále. Jen jedinkrát nepostoupila alespoň do čtvrtfinále v roce 1959, když prohrála při své první účasti se 4. nasazenou Mary Carterovou Reitanovou ve 2. kole.\n\nPoměr výher-proher je 6–0 ve třísetových zápasech, 51-3 ve dvousetových zápasech.\n\n\"Nasazená byla ve 13 ze 14 ročníků, kterých se zúčastnila:\"\n\nPoměr výher-proher proti nasazeným hráčkám je 26-3, vážený průměr 0,897. Poměr proti nenasazeným hráčkám je 35-0.\n\n\"Zápasy proti nasazeným hráčkám:\"\n\nPoměr výher-proher proti největším soupeřkám je Against 5–0 versus Jan Lehane O'Neill, 4–0 versus Evonne Goolagong Cawley, 3–0 versus Kerry Melville Reid, 2–0 versus Maria Bueno, 2–0 versus Rosemary Casals, 2–0 versus Lesley Turner Bowrey, 2–1 versus Billie Jean King, 1–0 versus Judy Tegart Dalton, 1–0 versus Françoise Durr, 1–0 versus Nancy Richey a 0–1 versus Martina Navrátilová.\n"}
{"id": "470005", "url": "https://cs.wikipedia.org/wiki?curid=470005", "title": "Évariste Régis Huc", "text": "Évariste Régis Huc\n\nÉvariste Régis Huc (1. srpna 1813, Caylus (Francie) – 26. března 1860, Paříž) byl francouzský misionář známý především díky svým cestám do Tibetu, Číny a Tatarska. Huc společně se svým druhem Josephem Gabetem byli prvními Evropany, kteří navštívili Lhasu od dob Thomase Manninga (ten ve Lhase pobýval v letech (1811–1812)). Huc o svých cestách napsal cestopis, který několikrát vyšel i v českém jazyce.\n\nHuc se narodil v malé vesnici Caylus ve francouzském departementu Tarn-et-Garonne. Ve věku čtyřiadvaceti let vstoupil mezi pařížské lazaristy. Krátce po své ordinaci v roce 1839 byl vyslán do Číny, aby tam vykonával práci misionáře. Zhruba 18 měsíců však ještě strávil v Macau, kde se intenzivně připravoval na misionářskou práci, což zahrnovalo především studium čínského jazyka. Po této přípravě začal se samotnou křesťanskou misií, a to nejdříve v jižních oblastech Číny. Za nějaký čas poté se přesunul do severněji ležícího Pekingu, kde získal hlubší znalosti čínštiny. Poté se vydal dále na sever (okolo 480 kilometrů severně od Pekingu) až na samotnou hranici Číny s Mongolskem, kde se věnoval studiu dialektů a zvyků Tatarů, pro jejichž potřeby přeložil i několik náboženských textů.\n\nHuc měl v úmyslu cestovat z Číny dále do tibetské Lhasy, odkud zamýšlel putovat do Indie. V roce 1844 se s dalším lazaristou Josephem Gabetem a mladým Dahurem, který konvertoval ke křesťanství, vydali z Duolunu do Lhasy. Jelikož byl tehdy vstup do Lhasy cizincům zakázán, malá skupina cestovala v převleku za tibetské lámy. Po překročení Žluté řeky muži museli přejít rozsáhlé oblasti pouště Ordos ve Vnitřním Mongolsku. Po těžkých útrapách se jim podařilo dosáhnout Kan-su a jít dále, až se jim v lednu 1845 podařilo dojít na čínskou hranici, kde strávili nějaký čas studiem tibetského jazyka, buddhistické literatury a pobytem v klášteře Kumbum.\n\nPoté se vydali na další cestu. Po překročení pouštních oblastí Čching-chaje došli k jezeru Kukunor s ostrovem s meditujícími lámy. Po namáhavé a vyčerpávající cestě skrz sněhem pokryté hory se jim podařilo 29. ledna 1846 dosáhnout Lhasy. Ve Lhase byli přijati tibetským regentem a bylo jim dovoleno zřídit ve Lhase malou kapli. Než však mohli začít se samotnou misií mezi lhasskými obyvateli, byli 26. února ze Lhasy za doprovodu stráží vyhoštění. Vyhostit je nechal čínský amban Čchi-šan v důsledku politických bojů během první opiové války. Huc, Gabet a mladý láma se tak vydali na zpáteční cestu, Kantonu dosáhli v září 1846. O měsíc později zakončili svou cestu v Macau.\n\nV roce 1852 se Huc vrátil zpět do Evropy a již následujícího roku vystoupil z řádu lazaristů. Již dva roky před jeho návratem však ve Francii vyšla jeho cestopisná kniha pod názvem \"Souvenirs d'un voyage dans la Tartarie, le Thibet, et la Chine pendant les années 1844, 1845 et 1846\". Roku 1951 se objevila anglická verze spisu, roku 1855 vyšla kniha v Lipsku německy. Následovaly holandské, španělské, italské, švédské a ruské překlady. V českém jazyce tento spis vyšel poprvé roku 1887 pod názvem \"Cesty missionářské, které Mongolskem, Tibetem a říší Čínskou vykonali Huc a Gabet, kněží kongregace sv. Lazara v Paříži\". Dílo pak vyšlo v českém překladu ještě několikrát, naposledy v roce 2002 pod názvem \"Putování Tibetem l.p. 1845–1846\" v překladu Václava Durycha. Tento cestopis patřil mezi nejmilejší knihy (a byl také zdrojem inspirace) mladého Jaroslava Haška.\n\n\n\n\n"}
{"id": "470006", "url": "https://cs.wikipedia.org/wiki?curid=470006", "title": "Clark Adám tér", "text": "Clark Adám tér\n\nClark Adám tér je náměstí v Budapešťské čtvrti Viziváros v I. městském obvodě. Leží pod Hradním vrchem (Várhegy) na pravostranném předmostí Széchényiho mostu. Náměstí má kruhový tvar, v podzemí ho podchází tramvajová trať. Západním směrem na náměstí navazuje tunel pod Hradním vrchem (Alagút). Na náměstí je umístěn nultý kilometrovník. Z náměstí vede pozemní lanovka (Budavári Sikló) na Budínský hrad.\n\nPojmenováno je po skotském inženýru Adamu Clarkovi.\n"}
{"id": "470012", "url": "https://cs.wikipedia.org/wiki?curid=470012", "title": "Dragiša Cvetković", "text": "Dragiša Cvetković\n\nDragiša Cvetković (srbskou cyrilicí Драгиша Цветковић, 15. ledna 1893 Niš - 18. února 1969 Paříž) byl jugoslávským premiérem srbského původu v letech 1939 až 1941.\n\nJako student, který poznal zahraniční školy (Lausanne), pracoval Cvetković později v nišském deníku \"Napredak\". Později se stal zastupitelem města a nakonec jeho starostou. V kampani vystupoval jako radikál.\n\nV meziválečném období přispěl k rozvoji Niše tak, aby se ze zaostalého místa stalo moderním jugoslávským městem. V kariéře pokračoval dále; byl zvolen do skupštiny v Bělehradě, zastával funkci ministra v různých vládách na rozličných rezortech - například zdravotnictví, sociální politiky, ale i vnitra. Diktatura z 6. ledna 1929 Cvetkovićovu kariéru do značné míry pozastavila, do veřejných funkcí se vrátil až v roce 1935.\n\nCvetković se stal premiérem v únoru 1939, jeho vláda vystřídala předchozí kabinet Milana Stojadinoviće (ve kterém zastával funkci ministra). Cvetkovićovo vládnutí bylo poznamenáno nelehkou domácí i zahraniční politickou situací. Nejvýznamnějším aktem, ke kterému Cvetković přispěl, bylo podepsání dohody s Chorvaty, tedy uzavření smlouvy známé pod názvem Maček-Cvetković, která zajistila chorvatskému národu autonomii v rámci Jugoslávie. Chorvatská otázka, jak se celému problému říkalo, byla vyřešena spojením několika bánovin v tzv. autonomní Chorvatskou bánovinu, která se nacházela v místech s většinou chorvatského obyvatelstva.\n\nCvetković spolu s tehdejší politickou reprezentací Jugoslávie také v roce 1941 podepsal dohodu, na základě které se země měla připojit k silám Osy (spojenci fašistů Jugoslávii během konce 30. let zcela obklopili a Malá Dohoda přestala v téže době fakticky existovat). Cvetković na prvním setkání s německými zástupci odmítl tento pakt podepsat, nakonec však dohoda podepsána byla.\n\nPodepsání spojenecké smlouvy s fašistickým Německem vyvolalo v Jugoslávii rychle vlnu nespokojenosti, která vedla k převratu. Ten znamenal sesazení Cvetkoviće a uvěznění ministrů jeho vlády. Nová reprezentace se přihlásila ke spojenectví se západními zeměmi, což znamenalo okamžitou německou invazi. Během války se Cvetković postavil na stranu fašistů, což z něj udělalo po konci války národního nepřítele komunistického režimu, vnímán byl takto i mezi veřejností. Souzen však nebyl. Cvetković dožil zbytek života v exilu v Paříži.\n"}
{"id": "470016", "url": "https://cs.wikipedia.org/wiki?curid=470016", "title": "Rudolf Mrva", "text": "Rudolf Mrva\n\nRudolf Mrva (29. březen 1873, Praha - 23. prosinec 1893, Praha) byl hlavní svědek v procesu s hnutím Omladiny. I když hnutí jako takové neexistovalo, na základě Mrvova mnohdy smyšleného svědectví proces v únoru 1894 proběhl a 68 obžalovaných bylo odsouzeno. Mrva sám se však procesu nedožil, krátce před procesem byl brutálně zavražděn.\n\nNarodil se na Malé Straně č. p. 104 (dnes ulice U Lužického semináře). Pokřtěn byl jako Rudolf Leopold Franz. Otec Rudolfa Mrvy, František Mrva (1809-1886) pocházel z Vrbky u Libochovic a byl na Malé Straně rukavičkářem. Po smrti první manželky se František Mrva v roce 1869 znovu oženil s Johannou Schüsselbauerovou (1836-1890).\n\nRudolfovi rodiče nežili pohromadě, vychovávala ho teta Anna Keroušová; matka se vrátila po jeho smrti a ujala se živnosti. Po smrti matky převzal otcovu živnost Rudolf a od listopadu 1893 žil se svou tetou a pěstounkou Annou Kerauschovou (1838-??) v Lázeňské ulici č. 276/3 (dnes Saská).\n\nPodle dobových zpráv byl hrbatý, známý pod přezdívkou Rigoletto z Toscany. Již v březnu 1893 byl souzen za účast ve spolku \"Podzemní Praha\", všichni obžalovaní byli osvobozeni. Byl vyloučen z dalších spolků \"Žižkovan\" a \"Malostranští mládenci\". Za spolupracovníka policie ho (na základě důvodného podezření) označil poslanec Říšské rady JUDr. Josef Herold.\n\n23. prosince 1893 navštívili Rudolfa Mrvu jeho přátelé, osmnáctiletý strojník ze Žižkova Otakar Doležal a sedmnáctiletý František Dragoun, dělník ze Žižkova, a společně ho zavraždili. Oba byli vyšetřování v procesu s Omladinou, kde mezi obžalované patřil i Rudolf Mrva. Důvodem vraždy bylo podezření, že Mrva spolupracuje s policií. Oba se k vraždě doznali.\n\n\nTeta a pěstounka Anna Kerauschová, v jejímž bytě byl Mrva zavražděn, byla též jeho kmotrou.\n\n"}
{"id": "470019", "url": "https://cs.wikipedia.org/wiki?curid=470019", "title": "Technická a přírodovědecká univerzita krále Abdalláha", "text": "Technická a přírodovědecká univerzita krále Abdalláha\n\nTechnická a přírodovědecká univerzita krále Abdalláha (arabsky: جامعة الملك عبد الله للعلوم و التقنية, anglicky: King Abdullah University of Science and Technology (KAUST) je moderní vysoká škola slavnostně otevřená 23. září 2009 v Saúdské Arábii asi 80 kilometrů od Džiddy na pobřeží Rudého moře.\n\nV době otevření školy bylo ke studiu zapsáno 817 studentů z 61 zemí. Podle plánů by však do 10 let měla univerzita mít cca dva tisíce studentů. Saúdská Arábie do vzniku univerzity investovala 1,5 miliardy dolarů. Během tří let byl vybudován univerzitní komplex o ploše 36 kilometrů čtverečních.\n\n"}
{"id": "470025", "url": "https://cs.wikipedia.org/wiki?curid=470025", "title": "Rocky Balboa", "text": "Rocky Balboa\n\nRobert \"Rocky\" Balboa přezdívaný jako \"Italský hřebec\" je fiktivní postava boxera z filmové série Rocky, kterou ztvárnil Sylvester Stallone. Postava se také vyskytuje v počítačové hře \"Rocky Balboa\" pro PlayStation 2.\n\nV průběhu série se Rocky oženil s Adrianou a spolu měli syna Roberta Balboa jr. Stal se dvakrát šampiónem těžké váhy v boxu a později i trénoval vlastního svěřence.\n\nRocky Balboa se narodil 7. července 1948 . Pocházel z římsko-katolické rodiny, školu opustil po ukončení devátého stupně a začal boxovat ve věku patnácti let, protože jak jeho otec řekl, neměl toho příliš v hlavě, tak by mohl používat alespoň tělo. Od poloviny sedmdesátých let žil ve Philadelphii v Pensylvánii, pracoval jako vymahač pro místního lichváře a boxoval v klubových zápasech. Do té doby měl Rocky 64 zápasů, 44 výher (38 knockoutů) a 20 porážek. Jeho poslední zápas skončil knockoutem ve druhém kole proti místnímu boxerovi Spideru Rico. Chloubou Rockyho bylo, že v 64 zápasech nikdy neměl zlomený nos.\nByl blízkým přítelem Paulieho Pennino (Burt Young) jehož sestru, Adrian Pennino (Talia Shire), si nakonec vzal. V listopadu 1975, byl Rocky požádán aby byl vyzyvatelem o \"Titul mistra světa Těžké váhy\" proti neporaženému panujícímu šampionovi Apollo Creedovi (Carl Weathers), poté, co naplánovaný vyzyvatel Mac Lee Green si poranil ruku během tréninku. Boj byl naplánován na 1. leden 1976. Apollo vzal boj jako žert a novinku. Rocky dostal šanci \"jedna k milionu\", že vyhraje pás a \"jedna k pěti\", že vydrží víc než tři kola s Creedem. Rocky však \"ušel kus cesty\" při trénigu a na konci zápasu stále stál na nohou. Ačkoliv Rocky zápas prohrál na body, nemělo to pro něj význam. Vše co chtěl bylo, aby dokázal, že nebyl jen další flákač ze čtvrti.\nPo zápase a nějakém čase, tráveném v nemocnici si Rocky vzal Paulieho sestru Adrian. Nedlouho potom byla Adrian v jiném stavu. Rocky pak nechal boxu a sháněl si kancelářskou práci a zkoušel hrát v reklamách. Nicméně na to neměl schopnosti a tak skončil v továrně na maso Shamrock Mezte, kde jeho švagr dříve pracoval, ale později byl také propuštěn.\nApollo Creed hledal záminku jak ho donutit k odvetnému utkání aby prokázal, že první zápas byl jen šťastná náhoda. I když mu hrozilo úplné oslepnutí, díky zranění z prvního zápasu s Apollem, přijal Rocky odvetu, která se konala v listopadu roku 1976. V té době bylo Rockymu 30 let. Odvetu však přijal navzdory přání jeho ženy Adrian, ale bez její podpory postrádal motivaci k tréninku. Adrian předčasně porodila poté, co na ní její bratr Paulie křičel, že nepodporuje Rockyho. Porodila syna Roberta \"Rocky\" Balboa, Jr., ale upadla do kómatu díky komplikacím při porodu. Rocky zůstal u jejího lůžka do té doby, než se probudila. Když se probrala, řekl jí, že nebude bojovat s Creedem jestli ona nechce, ale na to mu odpověděla jedinou věc : “Vyhraj!”. Motivovaný narozením syna a tím, že se Adrian zotavuje, vyhrál zápas doslova v poslední sekundě, když se zvedl ve chvíli, kdy rozhodčí počítal 10, když oba, Rocky i Apollo leželi na zemi v 15. kole zápasu po Rockyho zničující kombinaci na bradu Apolla. Rocky vyhrál zápas KO a stal se “Mistrem světa v Těžké váze”.\nRocky po tomto vítězství ještě desetkrát obhájil titul a svedl exhibiční boj s Mistrem světa ve Wrestlingu, nazývající se Velká tlama (Thunderlips - ve filmu ztvárněn známým wrestlerem Hulkem Hoganem), se kterým Rocky remízoval. Postupující a přicházející vyzyvatel, Clubber Lang (Mr. T), opětovně napadal a vyzýval Rockyho na zápas, když se Rocky chystal jít na odpočinek. Poté, co se dozvěděl, že jeho dřívější soupeři byly vybráni tak aby bylo zajištěno, že je schopen je porazit, Rocky už si nadále nemohl věřit. Pak prohrál zápas a ztratil titul proti jedinému možnému vyzyvateli Clubberu Langovi. Stalo se to v ten samý večer kdy jeho dlouhodobý manažer Mickey Goldmill (Burgess Meredith) zemřel. Apollo pak za ním přišel s nabídkou, že ho bude trénovat pro odvetné utkání s Clubberem. V rychlém odvetném utkání Rocky vítězí a stává se ještě jednou Mistrem světa v Těžké váze.\nApollo a Rocky zůstávají přáteli a s Rockyho pomocí Apollo trénuje na exhibiční utkání proti sovětskému světovému amatérskému šampionovi a olympijskému vítězi, Ivanu Drago (Dolph Lungren). Během zápasu jsou Apollovi schopnosti viditelně neúčinné a je divoce zbit mladým Olympionikem. Rocky má příležitost hodit ručník do ringu, přiznat porážku a zastavit zápas, ale drží se Apollova přání a nechá zápas pokračovat. V tomto zápase Apollo umírá po několika přímých úderech na hlavu. Rocky se cítí vinen a zodpovědný za Apollovu smrt a rozhodne se k zápasu s Ivanem Drago v Rusku o vánocích v roce 1985. Zápas, ale nebude schválen a Rocky se musí vzdát titulu světového šampiona aby mohl zápasit. Adrian opět nechce aby zápasil, věří, že je to sebevražda. Řekne mu, že nemůže vyhrát a nedoprovází ho do Ruska trénovat. Pak ale změní názor a rozhodne se ho podporovat s tím, že s ním bude, ať se děje cokoliv. S její podporou Rockyho trénink a soustředěnost nabírá na intenzitě. Rocky vítězí v brutálním zápase, když knockoutuje Draga v 15. kole a vítězí dokonce i nad sovětským davem, který mu postupem času začíná fandit. Po návratu ze Sovětského svazu se Balboa dozvěděl, že jeho účetní ukradl všechny jeho peníze, když mu Paulie podepsal nevědomky plnou moc. Rocky je navíc přinucen odejít na odpočinek, protože mu lékaři potvrdí že léta strávená v ringu mu způsobily poškození mozku.\nBalboa znovu otevřel Mickovu tělocvičnu a začal trénovat nové boxery. Jeden z jeho boxerů, Tommy \"The Machine\" Gunn (Tommy Morrison), se ukázal jako nadějný borec v těžké váze a Rocky v něm viděl svůj možný trenérský úspěch. Nakonec se Gunn rozešel s Balboou ve zlém a upsal se kontroverznímu promotérovi George Washington Dukeovi (Richard Gant), který slíbil Gunnovi zápas o titul. Gunn dostal svůj slíbený zápas a vyhrál titul Mistra světa v Těžké váze porážkou úřadujícího mistra, Union Canea. Po Gunnově vítězství ho však mnohá média napadala, že nemá srdce jako Balboa. S pocitem, že to musí skončit, vyhledal Gunn Balbou a přinutil ho k pouličnímu boji, který Balboa vyhrál.\nV roce 1995 Balboa otevřel ve Filadelfii restauraci, kterou pojmenoval po Adrian. Ozdobil jí mementy z jeho boxerských dnů a často bohatě zasypával zákazníky historkami z časů, kdy boxoval.\nU Adrian Balboa se později rozvinula rakovina vaječníků na kterou 11. ledna roku 2002 zemřela. Balboa později požádal a byla mu udělena boxerská licence aby mohl odboxovat několik zápasů menšího významu. Nicméně se tyto boje nikdy neuskutečnily. Kvůli ohromné popularitě virtuálního zápasu vytvořeném počítačovou grafikou mezi Rockym Balboou a úřadujícím Mistrem světa v Těžké váze Masonem \"The Line\" Dixonem (kterého Rocky snadno porazí), spolu s Dixonovou potřebou dokázat si a celému světu, že je skutečný šampion, promotéři dohodnou skutečnou dobročinnou exhibici na 10 kol v Las Vegas mezi těmito dvěma boxery (který oba pojmou, jako by jejich život a titul byly totéž).\nRocky trénoval se zbytkem svého starého týmu i s bývalým Apollovým trenérem Tony Dukem (Tony Burton), který ho vyzýval že “necítí bolest” a znovu vstoupil do ringu, aby porazil Dixona v Las Vegas v Nevadě. Rocky byl pomalejší než Dixon, ale neuvěřitelně silný a svalnatý. Tito dva muži boxovali impozantní zápas ve kterém byly oba mnohokrát na zemi a během zápasu byly značně pohmoždění a zkrvavení. V posledních sekundách posledního kola byl Rocky inspirovaný myšlenkami na Adrian, Mickeyho a také motivační řečí, kterou pronesl ke svému synovi několik týdnů před zápasem, a sebral se. Zasadil velmi pevný úder na Dixonovu čelist a vyřadil ho v okamžiku, kdy zazvonil finální gong. Dixon nakonec vyhrál zápas na body, ale také projevil úctu k Balboovi. Všichni diváci Balboovi tleskali, když naposledy opouštěl arénu.\nBalboův profesionální záznam je 57-23-1 (ze šesti dílů) s 51 KO.\n\n\"Začátkem mojí herecké kariery, jsem si uvědomil, že jediná cesta jak se zviditelnit je vytvořit svou vlastní roli v mém vlastním scénáři. O mých 29. narozeninách jsem měl v bance 106 dolarů. Můj nejlepší dárek k narozeninám bylo náhlé zjištění, že musím napsat takový druh scénáře, abych z něj měl sám radost. Oblíbil jsem si historky o hrdinství, velké lásce, důstojnosti a kuráži, drama lidí, kteří se snaží vyšplhat nad svoje možnosti, drží život pod krkem a nepustí, dokud nejsou úspěšní. Ale já měl v hlavě tolik myšlenek, že jsem se na žádnou nemohl soustředit. Abych se vzpružil, vzal jsem své poslední peníze, co jsem šetřil na zábavu a šel jsem se podívat na zápas Muhammad Ali vs. Chuck Wepner na uzavřeném TV kanále. Chuck Wepner, bojující, zraněný klubový rváč, který nikdy neměl moc dobrou úroveň měl svůj den. Nikdo to nepovažoval za skutečný zápas. Ale jak boj postupoval, vyvinul se z toho zázrak. Bylo to nerozhodné. Lidi absolutně šíleli. Wepner byl knockoutován v 15. a posledním kole, které trvalo věčnost. Byli jsme svědky neuvěřitelného triumfu lidského ducha a zamilovali jsme si to.\nV tento den se zrodil Rocky Balboa. Vykašlal se na střední školu, lidi se na něho dívali jako na ryze Americkou tragédii, muže bez jakéhokoliv intelektu a sociálních hodnot. Avšak on měl hluboký cit a duchovno a také byl dobrý vlastenec. A také měl dobré srdce, ačkoliv k němu příroda nebyla příliš shovívavá. Viděl jsem ho vždycky jako gladiátora 20. století v páru tenisek. Tak jako mnozí z nás, on prostě nešel s dobou. Do toho všeho já vložil porci svých vlastních zkušeností z osobního života, má zklamání, která se nestávají každý den.\n\nAčkoliv byl Balboa pravák, boxoval jako levák. Rocky byl hybridní boxer, měl kvalitní vlastnosti z obojího postavení, dobrý rohovník, rváč a v nečekanou dobu zasypal soupeře tvrdými ranami. Ve všech jeho významných utkáních, s výjimkou odvety proti Clubberu Langovi, kde bojoval jako outsider (stejná technika, kterou používal Apollo Creed), vždy postupoval rychle proti svému protivníkovi a po neúspěšných pokusech zasadit svůj levý hák (a po inaksování mnoha soupeřových úderů), vžene soupeře do provazů a zničujícím útokem pošle soupeře během kola k zemi.\nBalboa zřídka používal krátký úder v jeho zápasech, dostatečně ho ušetřil pro odvetu s Langem a první dvě kola v odvetě s Creedem, kde boxoval jako pravák.\nV ringu byl enormně tvrdohlavý, opakovaně vyrážel proti svým protivníkům dokonce i po těžkém poškození obličeje nebo těla. Bylo to zvláštní a skutečnost, že se Rocky zdál po každém útoku mít ještě větší impuls v jeho odhodlání, zapříčinil Stu Nahan (v jeho prvním zápase s Creedem), který o Rockym prohlásil, že je jako “býk v Čínském obchodě” (orig. \"bull in the China shop\" pozn. Autora)(poté, co knockdownoval Creeda). Stejně jako s mnoha boxery ze “svého světa” (šetřil se možná jen pro Apollo Creeda), zdá se, že Rocky Balboa, s výjimkou jeho odvety proti Clubberu Langovi, postrádal jakoukoliv schopnost obrany. Běžně utrpěl mnoho ran do hlavy a stále zvládal dál bojovat, což je skutečnost, která ho dovedla k vítězství nad Ivanem Dragem a také k jeho poškození mozku, které utrpěl z bojů.\nBalboa, jak uvedl Jim Lampley, během zápasu proti Emmy McKennovi, nakonec proslul díky jeho “litinové hubě”, zuřivým útokům na tělo a železné vůli, díky kterým léta vyhrával proti fyzicky zdatnějším soupeřům.\nBojové scény v posledním filmu, Rocky Balboa, jsou považovány za jedny z nejrealističtějších jaké jsou vidět v boxerských filmech, mnoho boxerských expertů považuje Stalloneho výkon v ringu za nejlepší, který udělal.\n\n\n\n"}
{"id": "470031", "url": "https://cs.wikipedia.org/wiki?curid=470031", "title": "Trachom", "text": "Trachom\n\nTrachom (z starořeckého \"hrubé oko\") je infekční onemocnění oka a nejčastější světová příčina infekčního oslepnutí. Celosvětově trpí 84 milionů lidí aktivní infekcí a přibližně 8 milionů má v důsledku tohoto onemocnění poškozený zrak.\n\nTrachom je způsobován bakterií \"Chlamydia trachomatis\" a přenáší se přímým kontaktem se sekrety oka, nosu a krku postižených osob nebo kontaminovanými předměty, například ručníky nebo žínkami, které přišly do kontaktu s těmito sekrety. Nemoc mohou mechanicky přenášet také mouchy. Neléčené, opakované infekce trachomem vedou k entropiu (vychlípení víček) – bolestivé formě trvalé slepoty, kdy jsou víčka otočena dovnitř, takže řasy škrábou rohovku. Děti jsou k této infekci náchylnější, protože mají tendenci se snadno zašpinit, nicméně oslepnutí nebo vážnější příznaky se obvykle před dospělostí neobjevují.\n\nOslepující endemický trachom se vyskytuje v oblastech se špatnou úrovní osobní a rodinné hygieny. S rozšířením trachomu je nepřímo spjato mnoho faktorů, například nedostatek vody, absence toalet nebo latrín, obecná chudoba, mouchy, těsná blízkost dobytka, shromažďování lidí atd.. Ovšem konečnou běžnou cestou přenosu jsou špinavé obličeje u dětí, které napomáhají častému přenosu oční infekce z jednoho dítěte na jiné. Nejčastěji dochází k přenosu v rámci rodiny.\n\n\n"}
{"id": "470032", "url": "https://cs.wikipedia.org/wiki?curid=470032", "title": "Jumarování", "text": "Jumarování\n\nJumarování je z lingvistického i odborného hlediska nesprávný výraz pro metodou výstupu po laně, která se používá v horolezectví, speleologii, stromolezení a při výškových pracích.\n\nSpočívá v používání dvou blokantů (jumarů či jümarů) – mechanických pomůcek (svírek), které se posunují po laně pouze jedním směrem (tedy vzhůru) a lezec mezi nimi střídavě přenáší váhu.\nExistuje několik uspořádání a druhů blokantů, které se používají v různých situacích. Mezi nejvýznamnější výrobce těchto pomůcek patří firmy \"Petzl\" a \"Kong\", v České republice \"Singing Rock\".\n\nV rychlostním výstupu po laně se také pořádají závody, které mají zejména mezi jeskyňáři již dlouholetou tradici. V Českém krasu je nejznámější soutěž \"Chlumochod\", pořádaná Speleologickým klubem Praha, na stránkách závodů se evidují rekordy.\nMistrovství v průmyslovém lezení \"Sambar steel\" pořádá na Kladně firma Sambar ve spolupráci s výrobcem Singing Rock, mimo jumaorvání zde závodí také jednotlivci v průmyslovém lezení a týmy v záchraně zraněného.\nMezi podobné závody patří Mistrovství ČR ve stromolezení a mezinárodní závody v průmyslovém lezení v Německu.\n\nZávodí se na 33 m a 80 m. Nejlepší časy se pohybují okolo 40 s (33 m) a 4 min (80 m).\nSoučasný rekord, který činí 34,48 s, drží Richard Matouš.\nS každým rokem se ale nejlepší časy snižují, protože se závodní podobě této metody výstupu věnuje stále více lidí a závody dostávají vyšší úroveň.\nZároveň je ale potřeba zmínit, že tito závodníci se zaměřují pouze na jednorázový rychlostní výstup, nikoliv na komplexní zvládnutí jednolanové techniky.\n\n\n"}
{"id": "470036", "url": "https://cs.wikipedia.org/wiki?curid=470036", "title": "Siparunaceae", "text": "Siparunaceae\n\nSiparunaceae je čeleď nižších dvouděložných rostlin z řádu vavřínotvaré (\"Laurales\"). Jsou to stálezelené dřeviny se vstřícnými či přeslenitými jednoduchými listy a neobvyklými plody. Čeleď zahrnuje asi 60 druhů ve 2 rodech a je rozšířená v tropické Americe a Africe.\n\nZástupci čeledi \"Siparunaceae\" jsou stálezelené, jednodomé nebo dvoudomé keře a stromy s jednoduchými vstřícnými nebo přeslenitými listy bez palistů. Listy jsou celokrajné nebo zoubkaté. Květy jsou jednopohlavné, převážně v úžlabních květenstvích. Okvětí je v počtu 4-6, více nebo méně srostlé, v 1-2 kruzích. Tyčinky jsou volné, v počtu 1 až mnoho. Gyneceum je složené ze 3 až 30 plodolistů, apokarpní nebo synkarpní. V každém plodolistu je jediné vajíčko. Plodem jsou jednosemenné peckovičky uzavřené ve zdužnatělém receptákulu.\n\nRod \"Siparuna\" zahrnuje asi 60 druhů a je rozšířen v tropické Střední a Jižní Americe od Mexika po Bolívii a Paraguay. Největší diverzity dosahuje ve vlhkých lesích středních poloh And v Peru, Kolumbii a Ekvádoru. Několik druhů roste v poříčních galeriových lesích v oblastech savan. Rod \"Glossocalyx\" je monotypický, zahrnuje jediný druh, \"Glossocalyx longicuspis\", který se vyskytuje v tropické západní Africe.\n\nKvěty \"Siparuna\" jsou opylovány bejlomorkovití|bejlomorkami, kladoucími vajíčka do dužnatých květů. Larvy se posléze v květech vyvíjejí. Peckovičky jsou opatřeny míškem a po puknutí dužnatého květního lůžka, v němž jsou uzavřeny, jsou vyhledávány ptáky. Někteří ptáci se na tuto potravu specializují, např. tyrančík okrovobřichý (\"Mionectes oleagineus\") z čeledi tyranovití. Z dalších ptáků je konzumuje květomil modrý (\"Cyanerpes cyaneus\"), biskoupek tmavomodrý (\"Cyanocompsa cyanoides\") a pipulka červenohlavá (\"Pipra mentalis\"), Masivní květní lůžka některých druhů jsou konzumována opicemi a netopýry.\n\nČeleď \"Siparunaceae\" byla v minulosti součástí čeledi \"Monimiaceae\". Podle výsledků molekulárních studií jsou nejblíže příbuznými větvemi čeledi \"Gomortegaceae\" a \"Atherospermataceae\".\nBývalý rod \"Bracteanthus\", vyskytující se v tropické Americe, byl vřazen do rodu \"Siparuna\".\n\nExtrakt z listů i plodů rostlin rodu \"Siparuna\" je používán domorodci jako léčivo na celou řadu neduhů. V Jižní Americe je používán druh \"Siparuna guianensis\" na léčení malárie a jiných horečnatých onemocnění. Antimalarické účinky byly prokázány farmakologickými výzkumy.\n\n\"Glossocalyx\", \"Siparuna\"\n\n\n"}
{"id": "470045", "url": "https://cs.wikipedia.org/wiki?curid=470045", "title": "Saturnin Heller", "text": "Saturnin Heller\n\nSaturnin Ondřej Heller (29. listopadu 1840 Vlašim – 18. září 1884 Praha) byl český architekt.\n\nJiž od dětství měl velké výtvarné nadání, rád kreslil a maloval. Vystudoval pražskou polytechniku u profesora Josefa Zítka; jako student opakovaně vyhrával významná ocenění (např. zemskou cenu) za nejlepší výkresy. Praxi získával u architektů Fr. Havla a Antonína Barvitia, pracoval také pro společnost Buštěhradské dráhy. V roce 1875 si v Praze otevřel vlastní architektonickou kancelář.\n\nByl představitelem novorenesance. K jeho nejvýznamnějším stavbám patří občanská záložna ve Vysokém Mýtě, palác purkmistra Houdka v Chocni a radnice v Lounech (dostavěl Rudolf Koukola). Za projekt občanské záložny a měšťanských škol v rodné Vlašimi dostal čestné občanství. Projektoval také Národní dům v Praze, jeho vybudování se ale nedočkal. Řada jeho návrhů byla oceněna, ale nezrealizována.\n\nMéně známé je, že byl i virtuosem na klavír a zabýval se také kartografií. Psal rovněž články o architektuře do časopisů.\n\n\n\n"}
{"id": "470048", "url": "https://cs.wikipedia.org/wiki?curid=470048", "title": "Vavřínovité", "text": "Vavřínovité\n\nVavřínovité (\"Lauraceae\") je velká čeleď nižších dvouděložných rostlin z řádu vavřínotvaré (\"Laurales\"). Jsou to aromatické dřeviny převážně se střídavými, jednoduchými a celokrajnými listy a drobnými trojčetnými květy s nerozlišeným okvětím. Čeleď zahrnuje téměř 3000 druhů v asi 50 rodech a je rozšířena zejména v tropech celého světa. Některé druhy rostou i v mírném pásu, v Evropě je to vavřín vznešený ve Středomoří. Ekonomický význam má zejména avokádo, plody hruškovce přelahodného, skořice ze skořicovníku a bobkový list z vavřínu vznešeného. Mnohé druhy jsou vyhledávány pro kvalitní dřevo.\nZástupci vavřínovitých jsou převážně stálezelené stromy, řidčeji keře. Některé druhy z chladnějších oblastí jsou opadavé. Stromy jsou často mohutné, s hladkou borkou. Někdy mají u paty kmene nevelké kořenové náběhy. Borka při naseknutí často intenzivně voní či páchne. Rod kaňatec (\"Cassytha\") se čeledi zcela vymyká, neboť se jedná o nezelenou parazitickou liánu. Listy jsou jednoduché, celokrajné, řapíkaté, obvykle střídavé, řidčeji vstřícné (např. u skořicovníku) nebo přeslenité, při rozemnutí aromatické, bez palistů, se zpeřenou až síťnatou žilnatinou. Čepel listů je celistvá, pouze výjimečně laločnatá (kašťa, lindera). Častý je obsah silic produkovaných buňkami parenchymu, čepele listů jsou na ploše často drobně žláznatě tečkované.\n\nRostliny jsou jednodomé nebo dvoudomé. Květy jsou drobné, pravidelné, jednopohlavné nebo oboupohlavné, převážně v bohatých složených úžlabních květenstvích, řidčeji jednotlivé nebo v chudých květenstvích. Květy mívají dobře vyvinutou, dužnatou, miskovitou češuli. Okvětí je většinou trojčetné, složené ze 6 vzhledově podobných lístků ve dvou kruzích. Tyčinky jsou obecně ve 4 kruzích, nejčastěji je přítomno jen 9 fertilních tyčinek a poslední kruh je tvořen sterilními patyčinkami. Semeník je svrchní (někdy částečně zanořený do receptákula), tvořený jediným plodolistem s jednou komůrkou obsahující jediné obrácené vajíčko. Plodem je peckovice s jedním velkým semenem. U některých zástupců je plod částečně nebo zcela obalený zdužnatělým receptákulem.\n\nVavřínovité jsou velká čeleď, zahrnující kolem 50 rodů a 2500-3000 druhů. Je to největší čeleď řádu vavřínotvaré a na druhy nejbohatší čeleď nižších dvouděložných rostlin. Převážná většina (asi 80 %) druhů je soustředěno v rodech čítajících více než 100 druhů. Největší rody jsou litsea (\"Litsea\", asi 400 druhů), obaleň (\"Ocotea\", 350), paořechovec (\"Cryptocarya\", 250), hruškovec (\"Persea\", 200), \"Beischmiedia\" (150), \"Nectandra\" (120), \"Phoebe\" (100) a lindera (\"Lindera\", 100 druhů). Nemalý je také naopak podíl rodů zahrnujících jen 1 nebo několik druhů.\n\nČeleď je rozšířena v tropech celého světa, v některých oblastech přesahuje do subtropů a několik druhů roste i v mírném pásu. Centra druhové diverzity jsou v severních oblastech Jižní Ameriky, v jihovýchodní Asii a na Madagaskaru. Do mírného pásu zasahují v jižní Evropě, na východě Severní Ameriky, Japonsku, Novém Zélandu a Chile.\n\nV Evropě jsou vavřínovité zastoupeny 2 druhy. V celém Středomoří je rozšířen vavřín vznešený (\"Laurus nobilis\"), na Azorských ostrovech vavřín azorský (\"Laurus azorica\"). V Severní Americe je zastoupeno celkem 8 rodů: kašťa bělavá (\"Sassafras albidum\"), 3 druhy lindery (\"Lindera\"), \"Litsea aestivalis\", \"Umbellularia californica\", 3 druhy hruškovce (\"Persea\"), pouze na Floridě i \"Licaria triandra\", \"Nectandra coriacea\" a \"Cassytha filiformis\".\n\nSamoopylení bývá u jednodomých zástupců zabráněno protogynií. Některé druhy mají vonné květy, jiné nevonné. Navštěvuje je různý hmyz, zejména včely, vosy, mouchy a můry.\nVavřínovité jsou důležitou složkou ekosystémů nížinných i montánních deštných lesů v tropech Starého i Nového světa. Plody jsou častou složkou potravy ptáků, opic a netopýrů aj. savců. V tropické Americe tvoří např. významný zdroj potravy gvačara jeskynního (\"Steatornis caripensis\").\n\nU některých zástupců, např. z rodu skořicovník, jsou v paždí žilek na spodu listů přítomna domatia, v nichž žijí symbiotičtí roztoči.\n\nČeleď \"Lauraceae\" je členěna na 2 podčeledi, \"Cassythoideae\" a \"Lauroideae\", \"Lauroideae\" jsou dále členěny zejména na základě skladby květenství do 3 tribů. Toto členění je však pravděpodobně parafyletické. Vymezení rodů je v čeledi \"Lauraceae\" problematické. K determinaci jednotlivých rodů a druhů je často zapotřebí kvetoucí i plodící materiál.\n\nRod \"Cassytha\", zahrnující nezelené parazitické liány, byl v minulosti řazen do samostatné čeledi \"Cassythaceae\".\n\nFosilní pozůstatky zástupců čeledi vavřínovité jsou rozsáhlé. Nejstarší nálezy se datují do svrchní křídy (†\"Crassidenticulum\").\n\n\nMezi ekonomicky významné zástupce náleží hruškovec přelahodný (\"Persea americana\"), poskytující ovoce známé jako avokádo, dále skořicovníky, zejména skořicovník pravý (\"C. verum\") a skořicovník čínský (\"C. cassia\"), z jejichž kůra se získává skořice, a vavřín vznešený (\"Laurus nobilis\"), jehož sušené listy se používají jako koření pod názvem bobkový list. Z kafrovníku lékařského (\"Cinnamomum camphora\") se získává kafr. Mnohé druhy např. z rodů \"Ocotea\", \"Beilschmiedia\" a \"Litsea\" jsou vyhledávány pro kvalitní, aromatické dřevo s jemnou strukturou. Z brazilského růžového dřeva (\"Aniba roseodora\") se získávala silice používaná v parfumerii. Z obřích kmenů jihoamerických obalení (\"Ocotea\") vyrábějí domorodci kánoe. Plody \"Litsea cubeba\" z východní Asie se používají v parfumerii a jsou komerčním zdrojem citralu.\n\nNěkteré druhy mírného pásu jsou pěstovány jako sbírkové dřeviny v českých botanických zahradách a arboretech. Je to zejména lindera tupolistá (\"Lindera obtusiloba\"), lindera vonná (\"Lindera benzoin\") a kašťa bělavá (\"Sassafras albidum\"). Ve sklenících botanických zahrad lze nalézt některé skořicovníky i hruškovec přelahodný. Vavřín vznešený je pěstován i jako mobilní zeleň.\n\n\"Actinodaphne\",\n\"Aiouea\",\n\"Alseodaphne\",\n\"Aniba\",\n\"Apollonias\",\n\"Aspidostemon\",\n\"Beilschmiedia\",\n\"Camphora\",\n\"Caryodaphnopsis\",\n\"Cassytha\",\n\"Cinnadenia\",\n\"Cinnamomum\",\n\"Cryptocarya\",\n\"Dehaasia\",\n\"Dicypellium\",\n\"Dodecadenia\",\n\"Chlorocardium\",\n\"Endiandra\",\n\"Endlicheria\",\n\"Eusideroxylon\",\n\"Gamanthera\",\n\"Hufelandia\",\n\"Hypodaphnis\",\n\"Iteadaphne\",\n\"Kubitzkia\",\n\"Laurus\",\n\"Licaria\",\n\"Lindera\",\n\"Litsea\",\n\"Machilus\",\n\"Malapoenna\",\n\"Mespilodaphne\",\n\"Mezilaurus\",\n\"Misanteca\",\n\"Mocinnodaphne\",\n\"Mutisiopersea\",\n\"Nectandra\",\n\"Neocinnamomum\",\n\"Neolitsea\",\n\"Notaphoebe\",\n\"Nothaphoebe\",\n\"Ocotea\",\n\"Oreodaphne\",\n\"Paraia\",\n\"Parasassafras\",\n\"Parthenoxylon\",\n\"Persea\",\n\"Phoebe\",\n\"Phyllostemonodaphne\",\n\"Pleurothyrium\",\n\"Polyadenia\",\n\"Potameia\",\n\"Potoxylon\",\n\"Povedadaphne\",\n\"Ravensara\",\n\"Rhodostemonodaphne\",\n\"Sassafras\",\n\"Schauera\",\n\"Sextonia\",\n\"Sinopora\",\n\"Sinosassafras\",\n\"Syndiclis\",\n\"Systemonodaphne\",\n\"Tetranthera\",\n\"Umbellularia\",\n\"Urbanodendron\",\n\"Williamodendron\",\n\"Yasunia\"\n\n\n"}
{"id": "470049", "url": "https://cs.wikipedia.org/wiki?curid=470049", "title": "Vavřínotvaré", "text": "Vavřínotvaré\n\nVavřínotvaré (\"Laurales\") řád nižších dvouděložných rostlin, zahrnující celkem 7 čeledí.\n\nDřeviny s jednoduchými a převážně vstřícnými listy (střídavé listy má čeleď \"Hernandiaceae\" a většina vavřínovitých (\"Lauraceae\"). Oproti řádu šácholanotvaré (\"Magnoliales\") mají unilakulární nody, převážně drobnější a již cyklické květy v bohatších květenstvích. Květní lůžko se spíše propadá dovnitř a tvoří miskovitou až lahvicovitou češuli - receptákulum.\n\n\n"}
{"id": "470051", "url": "https://cs.wikipedia.org/wiki?curid=470051", "title": "Fogaskerekű vasút", "text": "Fogaskerekű vasút\n\nFogaskerekű vasút je ozubnicová dráha v Budapešti. Je provozována budapešťským dopravním podnikem BKV.\n\nDráha byla otevřena v roce 1874. Vede ze stanice Városmajor na vrch Széchenyi hegy v Budínských vrších. Původně byla provozována jako parní, od roku 1929 je elektrifikovaná stejnosměrným proudem o napětí 550 V, od rekonstrukce v roce 1973 zvýšeným na 1500 V.\nJe plánováno její prodloužení o tři stanice do stanice Normafa.\n\nVe stanici Széchenyi-hegy lze přestoupit na dětskou želenici procházející dále Budínskými vrchy.\n\n"}
{"id": "470056", "url": "https://cs.wikipedia.org/wiki?curid=470056", "title": "Pedro Fernandes de Queirós", "text": "Pedro Fernandes de Queirós\n\nPedro Fernandes de Queirós, také Pedro Fernández de Quirós (1563 Évora, Portugalsko – 1614 Ciudad de Panamá) byl portugalský mořeplavec. Ve španělských službách se podílel na průzkumech Tichého oceánu. V letech 1595–1596 se účastnil výpravy Álvara de Mendaña de Neiry. Později v letech 1605–1606 vedl vlastní expedici do Tichého oceánu, aby se pokusil najít Terru Australis. Expedice objevila a pojmenovala množství ostrovů, například dva z dnešních Pitcairnových ostrovů, avšak proklamovaného cíle objevit jižní kontinent dosaženo nebylo. Bouře nakonec flotilu rozdělila a tak se musel vrátit do Mexika, zatímco druhý velitel Luis Váez de Torres doplul na Filipíny. Ve Španělsku byla expedice pokládána za velký neúspěch a tak musel léta naléhat na krále Filipa III., aby ho pověřil velením další expedice. Po létech tak král sice učinil a on odcestoval do Střední Ameriky, kde však roku 1614 v Panamě zemřel. Jeho výprava posléze posloužila k teorii, že Španělé objevili australský kontinent ještě dříve, než Britové a Holanďané.\n\nNarodil se roku 1563 v portugalské Évoře. Jako mladý muž vstoupil do služeb Španělska a stal se zkušeným námořníkem a mořeplavcem. V dubnu 1595 se připojil v postavení kormidelníka k expedici Alvara de Mendaña de Neiry, která měla za cíl kolonizovat Šalamounovy ostrovy. Po Mendañově smrti v říjnu 1595 převzal velení a zachránil poslední loď, která z expedice zůstala, se kterou se mu podařilo v únoru 1596 dostat na Filipíny, které patřily Španělům.\n\nV roce 1598 se vrátil do Španělska a žádal krále Filipa III., aby podpořil další výpravu do Tichého oceánu; rovněž roku 1600 navštívil Řím, kde získal na svou stranu papeže Klementa VIII. Udělal velký dojem na španělského vyslance v Římě, vévodu ze Sasy, který jej popsal jako \"muže dobrého úsudku, zkušeného ve svém oboru, pilného, klidného a nezaujatého.\" Zatímco v Římě poprvé sepsal své \"Pojednání o mořeplavbě\", které dopisem poslal španělskému králi, čímž ještě posílil svojí námořnickou prestiž. V březnu 1603 získal povolení vrátit se do Místokrálovství Peru a zorganizovat expedici, která by nalezla Terru Australis, tajemný veliký jižní kontinent, a zabrat jej pro Španělsko a církev. Jeho expedice se 160 muži na třech lodích, stopadesátitunové \"San Pedro y San Pablo\", stodvacetitunového \"San Pedro\" a zásobovací lodi \"Los Tres Reyes\", opustila 21. prosince 1605 Callao, přístav hlavního města peruánského místokrálovství Limy.\n\nV květnu 1606 výprava dosáhla ostrovů, později pojmenovaných Nové Hebridy a v současnosti nezávislý stát Vanuatu. Vylodil se na velký ostrov, který pokládal za součást jižního kontinentu \"La Austrialia del Espiritu Santo\", Rakouská země svatého ducha, na počest krále Filipa III., který jakožto Habsburk byl rakouského původu. Ostrov dodnes nese jméno Espiritu Santo. Pedro Fernandes de Queirós zamýšlel na ostrově vybudovat kolonii Nový Jeruzalém.\n\nJeho náboženský zápal našel vyjádření i v založení rytířského řádu, Rytířů svatého Ducha. Posláním řádu bylo chránit novou kolonii. Nicméně během několika týdnů byla myšlenka založení kolonie opuštěna kvůli nepřátelským projevům domorodců i nespokojenosti posádky. Po šesti týdnech jeho lodě vypluly na moře objevit pobřeží. V noci 11. června špatné počasí oddělilo jeho velitelskou loď \"San Pedro y San Pablo\" od zbytku flotily a znemožnilo její návrat do bezpečného kotviště na Espiritu Santo. Poté doplul v listopadu 1606 až do mexického Acapulca. O dva týdny později jeho zástupce Luis Váez de Torres, poté co s ostatními loděmi marně hledali \"San Pedro y San Pablo\", nabyl přesvědčení, že velitelská loď ztroskotala a opustili Espiritu Santo. Torres v květnu 1607 šťastně dosáhl filipínské Manily. Po cestě zmapoval jižní pobřeží Nové Guiney, proplul úžinou, která dnes nese jeho jméno Torresův průliv.\n\nV roce 1607 se vrátil do Madridu, jako neúspěšný. Následujících sedm let strávil psaním různých prací o své cestě a prošením krále Filipa III. o peníze na další expedici. Nakonec byl přece vyslán do Peru s podpůrným dopisem, avšak král neměl žádný skutečný zájem na zorganizování nové výpravy. Zemřel na cestě do Limy v Panamě roku 1615. Byl ženatý s Donou Anou Chacon, jíž si vzal roku 1589 a s níž měl jednoho syna a dceru.\n\nExistuje množství dodnes zachovalých soudobých dokumentů popisujících jeho a samostatnou Torresovu plavbu. Nejvýznamnější jsou:\n\n\nVětšina dokumentů o objevech Luise Váeze de Torres nebyla publikována, nýbrž ze španělských archivů odstraněna, včetně Pradova obsáhlého komentáře k nim a doprovodných map. Někdy v letech 1762 – 1765 psané pojednání o Torresové cestě poprvé spatřil hydrograf britské Admirality Alexander Dalrymple. Ten tak mohl vypracovat podrobnou mapu pro britského přírodovědce Josepha Bankse, který informace dále předal Jamesi Cookovi.\n\nV 19. století došli někteří katolíci v Austrálii, kde byla dominantní církví anglikánská církev, k názoru, že Austrálii ve skutečnosti jako první objevil právě katolík Pedro Fernandes de Queirós, zatímco protestanti Abel Tasman a James Cook až po něm. Sydneyjský arcibiskup v letech 1884–1911 Patrick Francis Moran zastával tento názor, který mnoho let prosazoval i na katolických školách v Austrálii. Tvrdil, že skutečná lokalita Queirósova Nového Jeruzaléma se nacházela poblíž dnešní Gladstone v Queenslandu.\n\nNa základě katolické tradice napsal roku 1964 australský básník (1917 – 1976) epickou báseň \"Captain Quiros\", kde vykreslil Quiróse jako mučedníka katolické křesťanské civilizace, ačkoliv neopakuje názor, že objevil Austrálii. Silný politický podtext básně způsobil, že byla přijata chladně v době svého vydání, v době, kdy se australská politika potýkala se vzájemnou nevraživostí katolíků a protestantů.\n"}
{"id": "470057", "url": "https://cs.wikipedia.org/wiki?curid=470057", "title": "Kanelovité", "text": "Kanelovité\n\nKanelovité (\"Canellaceae\") je čeleď nižších dvouděložných rostlin z řádu kanelotvaré (\"Canellales\"). Jsou to dřeviny s jednoduchými střídavými listy, rozšířené v tropické Americe a Africe. Kanela bílá slouží jako náhražka skořice.\n\nZástupci čeledi kanelovité jsou aromatické stromy, méně často keře. Listy jsou jednoduché, celokrajné, střídavé, často tuhé a kožovité, se zpeřenou žilnatinou, bez palistů. Na čepeli jsou často průsvitné tečky, tvořené siličnými žlázkami. Dřevo je homoxylické, bez cév. Květy jsou oboupohlavné, pravidelné, uspořádané v koncových nebo úžlabních vrcholících či hroznech, řidčeji jednotlivé v úžlabí listů. Okvětí je rozlišené na kalich a korunu. Kališní lístky jsou obvykle 3. Korunních lístků je nejčastěji 5 až 12, v 1 nebo 2 řadách, volné nebo na bázi srostlé. Tyčinek je 6 až 12 nebo mnoho, nitky jsou srostlé do trubičky. Semeník je svrchní, srostlý ze 2-6 plodolistů, s jedinou komůrkou. Obsahuje 2 až mnoho vajíček. Plodem je dvou až mnohasemenná bobule.\n\nČeleď kanelovité zahrnuje celkem asi 20 druhů v 5 rodech. Je rozšířena ve východní polovině subsaharské Afriky a na Madagaskaru, v tropické Střední a Jižní Americe a na Floridě.\nZástupci čeledi rostou nejčastěji v tropických poloopadavých až stálezelených lesích nižších poloh. Některé druhy dosahují korunního patra.\n\nV Africe se vyskytují 3 druhy rodu \"Warburgia\", na Madagaskaru rod \"Cinnamosma\". Zbylé rody jsou americké. Na Floridu zasahuje kanela bílá (\"Canella winterana\"), rozšířená rovněž v Karibiku a na severovýchodě Jižní Ameriky. Rod \"Pleodendron\" je svým výskytem omezen pouze na Karibskou oblast, \"Cinnamodendron\" se vyskytuje v Karibiku a roztroušeně i v různých částech Jižní Ameriky.\n\n\nKanela bílá (\"Canella winterana\") slouží jako náhražka skořice. Aromatické listy a kůra některých druhů mají význam v místní medicíně nebo slouží k přípravě čaje.\n\n\"Canella\", \"Cinnamodendron\", \"Cinnamosma\", \"Pleodendron\", \"Warburgia\"\n\n\n"}
{"id": "470062", "url": "https://cs.wikipedia.org/wiki?curid=470062", "title": "Operace Day", "text": "Operace Day\n\nOperace Day byl krycí název výsadku do prostoru Slovenského národního povstání v roce 1944. Výsadek byl zorganizován a vyslán americkou Office of Strategic Services (OSS).\n\nVelitelem desantu byl kpt. Edward V. Baranski, seržant Lane H. Miller, seržant Kenneth V. Donlevy, radista Daniel Pavletich, Antonín Facuna ( krycím jménem Anton Novak) a Emil Tomeš. Úkolem skupiny bylo rozvinout zpravodajskou činnost na jihu Slovenska.\n\nDesant byl vysazen 7. října 1944 na povstalci ovládaném letišti Tri Duby, odkud se přesunul do Banské Bystrice. Zde Facuna provedl školení slovenských důstojníků v používání dodaných amerických zbraní (např. reaktivních M-1 Bazook). 10. října se přesunula celá skupina do 20 km vzdálené Zvolenské Slatiny. Odtud navázal Pavletich spojení se základnou OSS v Bari, kam předával informace o pohybu německých vojsk. Informace skupina získávala i od partyzánského oddílu mjr. Alexandra Kordy působícího v prostoru Hronského Sv. Kříže. Další informace byly získány při Facunově přechodu frontové linie; nejdříve u Kozárovců a poté u Zvolena.\n\n20. října pod německým tlakem byla skupina nucena ustoupit na kopec Poľana. Facuna byl znovu vyslán se zpravodajským úkolem, tentokrát zpět do Zvolenské Slatiny. Zde ho zastihl německý útok a Facuna ztratil spojení se skupinou. To se mu podařilo navázat až později. S ostatními se sešel až v Piešti u Detvy, kam se Baranski a Pavletich přesunuli po německém útoku. Při tomto útoku skupina navíc ztratila větší část spojovacího materiálu a ošacení. Navíc se ztratil i Tomeš (ten přešel do Protektorátu Čechy a Morava, dostal se až do Prahy, kde padl během Pražského povstání).\n\nPo potlačení SNP se členové výsadku skrývali ve Zvolenské Slatině. Rodina Zvarů, která jim poskytla úkryt byla však zatčena a při výslechu prozradila úkryt Američanů. Baranski a Pavletich byli 9. prosince 1944 zatčeni, Facunovi se díky varování podařilo uprchnout a dožil se konce války. Miller s Donlevym se zúčastnili náročného pochodu větší skupiny složené z amerických a britských příslušníků několika výsadků a pilotů sestřelených nad Slovenskem. Od 25. října se tato skupina přesouvala přes Donovaly po hřebenech Nízkých Tater směrem na východ vstříc Rudé armádě. Po náročné cestě, při níž příslušníci skupiny trpěli zimou a hladem byli poblíž Mýta na Ďumbierom 25. prosince přepadeni protipartyzánskou jednotkou SS - Edelweiss. Společně s ostatními byl zajat i Miller a přes Banskou Bystrici převezen do koncentračního tábora v Mauthausenu (kde se sešel s Baranskim a Pavletichem) a od 7. ledna 1945 byl vyslýchán a kde byli společně s ostatními britskými a americkými zajatci 24. ledna 1945 na rozkaz vedoucího RSHA E. Kaltenbrunnera zastřeleni.\n\nDonlevymu se podařilo díky náhodě uniknout (v době přepadu udržoval na hřebenech oheň, kterým měla být naváděna letadla přivážející materiál). Společně s dalšími čtyřmi Brity a Američany se 1. ledna 1945 vydali na cestu směrem k frontě. 23. ledna se dostali k rumunským pozicím. Odtud se Donlevy přesunul do Rimavské Soboty, kde byl s dalším příslušníkem OSS, seržantem Catlosem zajištěn sovětskými zpravodajskými orgány. Po řadě výslechů byli převezeni do Oděsy. Poté, co se jim podařilo kontaktovat americké orgány, byli začátkem března 1945 propuštěni a vrátili se do Bari.\n\n"}
{"id": "470064", "url": "https://cs.wikipedia.org/wiki?curid=470064", "title": "The Spencer Davis Group", "text": "The Spencer Davis Group\n\nThe Spencer Davis Group je britská beatová skupina z Birminghamu z poloviny 60. let. Kapelníkem byl Spencer Davis (kytara),\nčlenové skupiny byli bratři Steve Winwood (sólový zpěv, varhany, piano, kytara), Muff Winwood (baskytara) a Pete York (bicí). Jejich producentem byl Jimmy Miller.\n\n\n\n\n"}
{"id": "470066", "url": "https://cs.wikipedia.org/wiki?curid=470066", "title": "Star Trek: Klasické příběhy 01/2", "text": "Star Trek: Klasické příběhy 01/2\n\nStar Trek: Klasické příběhy 01/2 je kniha poprvé vydaná v USA roku 1991 pod názvem Star Trek: The Classic Episodes: Volume 1. \n\nV roce 1991, v Česku o osm let později, byly knižně zpracovány přepisy všech epizod televizního seriálu Star Trek, vysílaného v USA v letech 1966-1969. Přepisy byly rozděleny do šesti knih s pojmenováním Star Trek, lišících se vzájemně podtitulem:\n\nPublikace s českým podtitulem Klasické příběhy 01, kniha druhá obsahuje na rozdíl od knihy předchozí (první knihy) pouze příběhy, bez úvodních slov či doslovu. Výjimkou je příběh Zvěřinec, který má samostatný úvod i doslov. To proto, že je s hlavními postavami vymykajícími se zčásti příběhům ostatním (kapitán Christopher Pike místo Kirka), byl opuštěnou variantou příběhů ze světa Star Treku. Jeho první část je napsaná natolik dobře, že získala prestižní cenu Hugo. \n\nKnihu sestavil James Blish a jeho žena J.A.Lawrencová.\n\nDo této knihy je zařazeno 15 příběhů, zpracovaných podle epizod z prvního amerického televizního seriálu Star Trek. Jejich názvy od televizních episod se trochu liší.\n\nV originále Court Martial,scénář napsali D.Monklewitz a S.Carabatsos.\n\nPo úmrtí člena posádky Finneyeho byl kapitán Kirk postaven před soud s obviněním, že za jeho smrt špatným rozhodnutím odpovídá. V průběhu procesu je zjištěno, že smrt byla fingovaná jako pomsta Kirkovi za předchozí nepříznivý posudek.\n\nV originále byl TV díl dvojdílný - The Menagerie I a II, česky Zvěřinec I a II, scénář Gene Roddenberry\n\nKapitán Pike s výsadkovým týmem z Enterprise se dostává na planetu Talos IV, kde nachází skupinu venkovanů s krásnou dívkou jménem Vina. Brzy však zjistí, že jde o přeludy, je podroben zkoumání mimozemskou mocnou bytostí Soudcem. Vina je ve skutečnosti seschlá stařena původem ze Země a Pike je nakonec propuštěn.\n\nV originále Shore Leave, scénář od Theodore Sturgeona\n\nVýsadek unavené posádky Enterprise se dostane na neobydlenou planetu v soustavě Omikron Delta, s nádhernou přírodou, kde lze relaxovat a prožít dovolenou. Jsou podrobeni halucinacím i fyzickým střetům s postavami, to vše je produkt Správce planety, který je chce pobavit. Když se vše vyjasní, dovolenou zde posádka opravdu stráví.\n\nV originále The Squire of Gothos, scénář napsal Paul Schneider\n\nPoblíž náhodně objevené planety jsou někteří členové posádky odneseni z Enterprise na její povrch. Ocitnou se v imaginárním sídle postavy, zjevující se jako generál ze Země, zeman z Gothosu. Je schopný vytvářet představy - historické postavy, působit bolest, chce si posádku nechat pro svou zábavu a pozorování. V závěru se objevují hlasy rodičů bytostí neznámé civilizace, které se za rozmary svého \"dítěte\" Kirkovi omluví a pustí je. \n\nV originále Arena, scénář napsal Gene Coon na námět od Fredricka Browna \n\nEnterprise je přivolána úskokem na pozemskou základnu Cesta III, personál 512 lidí nachází mrtvý a stanici zničenou. Útoku ničitelů se však Kirk a spol ubrání a vydají se je sledovat. Pak jsou náhle obě lodě třetí silou zastaveny, Kirk i velitel ničitelů ze svých lodí odneseni na blízkou pustou planetu a na pokyn oné třetí síly se pustí do souboje mezi sebou. Kirk zvítězil, nepřátelského kapitána odmítl dobít, načež jsou obě lodě propuštěny s nadějí, že se všichni časem doberou k spolupráci místo válčení.\n\nV originále The Alternative Factor, scénář napsal Don Ingalls.\n\nEnterprise je podrobena útoku neznámé síly, která mění i fyzikální vlastnosti vesmíru. Na blízké planetě pak nachází osobu\njménem Lazar, která chce zničit svého protivníka, údajného ničitele vesmíru. Nakonec se zjistí, že obě postavy jsou protivníci paralelních vesmírů schopné používat antihmotu, jednu ze sil se podaří zlikvidovat a vesmír vč.Země a Enterprise zachránit. \n\nV originále Tomorrow Is Yesterday. scénář od D.Fontana.\n\nDíky působení černé díry se změní čas a na loď se dostává pilot letadla Christopher z roku 1970. Seznamuje se s lodí a posádkou, ovšem je třeba jej vrátit zpět do jeho doby, aby nedošlo k časovým paradoxům ve vývoji Země. Přitom musí na vše viděné zapomenout. Což se zdaří s pomocí mj. vysoké nadsvětelné rychlosti\n\nV originále The Return of the Archons, scénář napsal B.Solebman.\n\nVýsadek z Enterprise na planetu je napaden příznivci tajemné bytosti Landru. Ta ovládla již předtím téměř všechny obyvatele planety a udělala z nich zmanipulované, božstvu zaslíbené osoby. Kirk s posádkou nakonec zjistí, že Landru je počítačem vytvořený přelud, planeta je výkonnému a přece nedokonalému počítači podřízena tisíce let. Počítač hypnoticky ovládne i několik členů Enterprise, pak se jej podaří vhodnými příkazy zničit, obyvatelstvo se může dál vyvíjet svobodně. \n\nOriginální název je A Taste of Armageddon, scénář napsali R.Hammer a Gene Coon.\n\nVe snaze získat partnery pro Hvězdnou federaci se výsadek vedený Kirkem a Spockem přenese na zdánlivě prospívající planetu Emintar VII. Nejsou vítáni a jsou svědky zvláštní bitvy vedení planety s jinou ve stejné hvězdné soustavě, který se odehrává jen na počítačích. Podle výsledku bitvy se příslušný počet (miliony ročně) obyvatel dobrovolně nechá utratit. Kirk tuto válku dlouhou 500 roků zarazí zničením válečných počítačů a iniciováním dohody o míru mezi oběma planetami.\n\nV originále Space seed, scénář napsali Gene Coon a Carey Wilbur\n\nEnterprise potká ve vesmíru starou pozemskou kosmickou loď s hibernovanou posádkou. Jsou to potomci ambiciozních vědců, které vede Kahn, kteří chtěli ovládnout Zemi a když se jim to ani válkou na konci 20.století nezdařilo, odletěli si tito \"arijští nadlidé\" hledat si jinou planetu. Podaří se jim po oživení na chvíli ovládnout Enterprise (byli velmi schopní), pak byli přemoženi a vysazeni na prázdnou planetu. Kirk s Enterprise odlétá, ovšem v obavě z budoucnosti při vědomí schopností Kahna a spol.\n\nV originále This Side of Paradise, scénář napsali N.Butler a D.Fontana.\n\nEnterprise nachází osadníky ze Země na planetě Omicron Ceti III, kteří měli být dávno mrtví. Lidé zde nalezení však překypují zdravím, věnují se zemědělství. Kirk zjišťuje napadení osadníků a později i své posádky účinky jedné z rostlin. Pod jejím vlivem posádka lodě odchází na planetu štěstí. Až poslední Kirk přijde na způsob, jak se účinků drogy zbavit, svou posádku i osadníky pak z planety odveze.\n\nV originále The Devill in the Dark, scénář je od Gene Coona\n\nPlanetu Janus používá mnoho let Země jako zdroj vzácných surovin. Ovšem náhle v dolech hynou lidé, je ničena technika. Přivolaní Kirk s posádkou zjišťují, že v podzemí existuje tvor na bázi silikonu a že jsou zde jeho vejce ničená neúmyslně horníky, proto útočí. Podaří se jim kontakt, ukončení střetů a dokonce jej získat pro opatrnou těžbu nerostů.\n\nPo vítězném souboji s Klingtonskou lodí Enterprise přistává na planetě Organie, aby přesvědčila vedení planety ke spolupráci proti nepřátelským Klingonům. Vzápětí poté Klingoni planetu obsazují, ovšem planeta disponuje možností eliminovat veškeré válečné prostředky obou znepřátelených stran (při použití na Zemi i poblíž planety se rozžhaví). Klingoni i Pozemšťané pak odlétají bez bitvy a s perspektivou uzavření míru a bez jednostranného spojence na Organii.\n\nOriginální název The City on the Edge of Forever, autorem scénáře je H.Ellison.\n\nKirk se Spockem pronásledují nemocného doktora McCoye přes časovou bránu (Strážce věčnosti) na Zem, do roku 1935. Zbaveni techniky nachází útočiště u Edith Keelerové, pracují za malou mzdu, aby sestrojili v utajení počítač. Zjišťují, že v jedné alternativě žena jim poskytující asyl a kterou si Kirk stačil zamilovat, musí zemřít, protože jinak by byla budoucnost jiné, nacisté by vyhráli válku. Najdou McCoye a smutně sledují, jak Edith umírá při autonehodě a tím zachrání existenci Enterprise.\nOriginální název Operation - Anihilate!, scénář je od S.Carabatsose.\n\nKolonisté postupně na řadě planet zešíleli a navzájem se povraždili. Síla působící takovou destrukcí napadne i posádku Enterprise. Nakonec zjišťují, že nákaza je roznášena parazitními buňkami z planety u Orionu, kterou musí totálně zlikvidovat.\nV roce 1998 knihu vydalo nakladatelství Netopejr (Karel Petřík) jako svou 25 publikaci. Následně byl proveden dotisk obou dílů (knih) (1200 výtisků). Brožovaná kniha má 384 stran a je opatřena barevnou obálkou (téměř stejná pro všech šest knih, liší se jen barva), stála 169 Kč. Překlady do češtiny udělali Kateřina Hámová, Zuzana Hanešková, Věra Ježková, Jan Pavlík, Hana Vlčínská. \n\n\n"}
{"id": "470069", "url": "https://cs.wikipedia.org/wiki?curid=470069", "title": "Heliocentrická dráha", "text": "Heliocentrická dráha\n\nHeliocentrická dráha (neboli cirkumsolární dráha) je oběžná dráha kolem barycentra sluneční soustavy, které se obvykle nachází uvnitř Slunce. V naší sluneční soustavě mají heliocentrickou dráhu všechny planety, planetky, komety a některé umělé družice. Naproti tomu Měsíc nemá heliocentrickou oběžnou dráhu, protože obíhá kolem Země. Vnitřní heliocentrická dráha je oběžná dráha uvnitř oběžné dráhy Země, takovou má například Venuše. Vnější heliocentrická dráha je oběžná dráha vně oběžné dráhy Země, takovou má například Mars.\n\nPředpona \"helio-\" je odvozena z řeckého slova \"helios\" znamenající \"Slunce\", též Helios jako zosobnění Slunce v řecké mytologii.\n\n"}
{"id": "470071", "url": "https://cs.wikipedia.org/wiki?curid=470071", "title": "Startovací okno", "text": "Startovací okno\n\nStartovací okno je v kosmonautice omezený, většinou poměrně krátký časový úsek, v němž může odstartovat kosmické těleso a dostat se na potřebnou oběžnou dráhu bez použití neúnosně velkého množství paliva.\n\nPojem startovací okno je používán nejčastěji v souvislosti s dosažením nějakého cílového tělesa, ať už jde o těleso na oběžné dráze Země (např. vesmírná stanice, Měsíc), nebo na oběžné dráze Slunce (planeta, kometa, planetka, atd..). Okno je dáno zvolenou technikou letu, vzájemným postavením startu a cíle, nároky na příletovou a odletovou rychlost (což souvisí s požadavkem, aby těleso kolem cíle pouze proletělo, nebo aby bylo navedeno na jeho oběžnou dráhu), atd. Nutnost odstartovat nosnou raketu s nákladem uvnitř startovacího okna nastala proto, že po oddělení nosné rakety obvykle po několika desítkách minut letu již většinou není možné dělat velké korekce dráhy. Čím větší jsou manévrovací schopnosti a množství paliva kosmické lodi nebo sondy, tím jsou nároky na startovací okno menší.\n\nPři cestách k jiným planetám sluneční soustavy je nutné brát ohled i na vlastní oběh planety kolem Slunce. Dráha proto musí být zvolena tak, aby se sonda a cílová planeta setkaly v jednom bodě. Při meziplanetárních letech existuje optimální datum, kdy je vzájemné postavení Země a cíle nejvýhodnější z hlediska množství paliva nebo příletového času k němu. Startovací okno však trvá i jistý čas před a po optimálním datu. Mimo startovací okno není možné dosáhnout cíle danými prostředky.\n\n"}
{"id": "470072", "url": "https://cs.wikipedia.org/wiki?curid=470072", "title": "Suborbitální kosmický let", "text": "Suborbitální kosmický let\n\nSuborbitální kosmický let nebo jen suborbitální let je let, který nedosáhl oběžné dráhy, ale překonal nebo se přiblížil hranici vesmíru. Pilotované i nepilotované suborbitální lety posloužily jako testy kosmických lodí a nosných raket pro budoucí orbitální lety, ale některá dopravní zařízení byla exkluzivně navržena pro suborbitální lety. Například pilotované X-15 a SpaceShipOne, nepilotované mezikontinentální balistické rakety a různé typy sondážních raket. Při vynášení družic se po suborbitální dráze pohybují nižší stupně raket. Často bývá i poslední stupeň nosné rakety uveden na dráhu těsně suborbitální, sám zanikne v atmosféře a teprve malý manévr motorky samotné družice ji uvede na stabilní oběžnou dráhu (např. raketoplán).\n\nSuborbitální lety se nesmí zaměňovat s částečnými orbitálními lety na nízké oběžné dráze Země s opuštěním oběžné dráhy před dokončením jednoho celého obletu, jako například při Fractional Orbital bombardment System, což je koncept orbitálního jaderného bombardování.\n\n"}
{"id": "470076", "url": "https://cs.wikipedia.org/wiki?curid=470076", "title": "Hejduk", "text": "Hejduk\n\nPříjmení Hejduk nosí více různých osobností:\n\n\n"}
{"id": "470077", "url": "https://cs.wikipedia.org/wiki?curid=470077", "title": "Zmocňovací zákon", "text": "Zmocňovací zákon\n\nZmocňovací zákon může být:\n"}
{"id": "470079", "url": "https://cs.wikipedia.org/wiki?curid=470079", "title": "Pekárek", "text": "Pekárek\n\nExistuje více nositelů příjmení Pekárek:\n\n\n"}
{"id": "470083", "url": "https://cs.wikipedia.org/wiki?curid=470083", "title": "Nain Singh", "text": "Nain Singh\n\nNain Singh Rávat (नैन सिंह रावत) (1826 – 1882) byl jeden z prvních panditů – objevitelů, kteří ve službách Britského impéria probádávali himálajské oblasti. Jeho zásluhou byla zmapována cesta z Tibetu do Nepálu a rozsáhlé oblasti toku největší tibetské řeky Cangpo, jako vůbec první zaměřil zeměpisnou polohu a nadmořskou výšku Lhasy. Jeho bratrem byl Kišen Singh.\n\nV roce 1865 se vydal se svým bratrancem Mani Singhem z Déhrádúnu, severoindického sídla Great Trigonometric Survey v dnešním Sikkimu, do Nepálu. Z Nepálu se Mani začal vracet zpět do Indie přes západní Tibet, zatímco Nain pokračoval do Tašilhünpa v Žikace, kde se setkal s pančhenlamou, a dále do Lhasy, kde se setkal se samotným dalajlámou. Během pobytu ve Lhase byla jeho pravá identita odhalena dvěma muslimskými kupci z Kašmíru, kteří nejenže Nain Singha nenahlásili tibetským úřadům, ale dokonce mu půjčili menší sumu peněz; jako záruka vrácení jim sloužily Singhovy hodinky. Nain Singh se poté vrátil do Indie cestou kolem jezera Manasarovar v západním Tibetu.\n\nJiž v době, kdy vyšel ze svého sikkimského stanoviště, Singh počítal své kroky tak, aby později mohl určit relativně přesnou délku svého pochodu. Ve Lhase pak mimo potřebná měření sháněl informace o tibetské kultuře, složení a počtu vojska, politice apod., které si zapamatoval a po návratu do Sikkimu předal Britům. Singh tehdy sesbíral o Tibetu více informací než všichni Evropané dohromady.\n\nRoku 1867 se vydal na další cestu do západního Tibetu, kde navštívil legendární zlaté doly Thok Džalung. Nain Singh poznamenal, že tamější pracovníci kopou zlato pouze těsně pod povrchem, protože věří, že kopání hlouběji by byl zločin vůči Zemi a mohla by se tak snížit její úrodnost.\n\nV letech 1873–75 cestoval z ladackého Léhu do Lhasy cestou podél řeky Cangpo, která byla severnější než ta, kterou se ubíral na své první cestě. Nain Singh se na svých cestách zasloužil o zmapování rozsáhlých oblastí střední Asie, za což byl Brity několikrát oceněn. 27. června 2004 byla na Singhovu počest vydána v Indii známka s jeho fotografií.\n\n"}
{"id": "470087", "url": "https://cs.wikipedia.org/wiki?curid=470087", "title": "Sinovenator", "text": "Sinovenator\n\nSinovenator (\"čínský lovec\") byl rod troodontidního teropodního dinosaura, žijícího na území dnešní Číny v období spodní křídy (asi před 128 miliony let). Typový a jediný dosud známý druh \"S. changii\" byl popsán týmem čínských a amerických paleontologů v roce 2002. Dva jedinci, tvoření nekompletním kraniálním i postkraniálním materiálem (\"IVPP 12615\" a \"IVPP 12583\") jsou ve sbírkch pekingského institutu obratlovčí paleontologie a paleoantropologie. \n\nRozměry tohoto dinosaura jsou odhadovány na 1 až 1,2 metru délky a 2,5 kg hmotnosti. \"Sinovenator\" byl tedy velmi malým dinosaurem, měl zhruba velikost kuřete.\n\n\"Sinovenator\" byl vývojově primitivním troodontidem, dnes nejbazálnějším popsaným zástupcem této čeledi malých dravců (ještě starší je dosud nepopsaný \"WDC DML 001\" ze svrchní jury USA). \"Sinovenator\" sdílí společné odvozené znaky s dromeosauridy a avialany, se kterými tvoří troodontidi klad Paraves. Blízkým příbuzným v rámci podčeledi Sinovenatorinae byl například další čínský rod \"Sinusonasus\".\n\n"}
{"id": "470088", "url": "https://cs.wikipedia.org/wiki?curid=470088", "title": "Farní sbor Českobratrské církve evangelické v Růžďce", "text": "Farní sbor Českobratrské církve evangelické v Růžďce\n\nFarní sbor sdružuje evangelíky ve valašských obcích Růžďka, Bystřička a v části Malé Bystřice. Sbor vzniká hned po tolerančním patentu v roce 1781. Patří do Východomoravského seniorátu Českobratrské církve evangelické.\n\nKořeny růždeckých evangelíků sahají až do 16. století, kdy na Valašsko proniká reformační hnutí. Převahy zřejmě nabývá luterství. Ještě v roce 1634 je zmíněn (luterský) kazatel (predikant) Rafael. V místě ale pravděpodobně působila také Jednota bratrská. (Růžďku nalezneme na Komenského mapě Moravy z roku 1633 jako kostelní ves.)\n\nV době pronásledování evangelíků v 16. a 17. století se také v Růžďce konají tajná shromáždění po lesích (zachovala se místa setkání: na Zbořisku, v Bučníku, Kolibě, na Klenově). Jsou známa jména tajných pracovníků a kazatelů (Pavel Hořanský, Jan Bartoň, Ondra Holý, Martin Vaněk, Jiří Urban). Zdá se, že naprostá většina vesnice zůstala evangelickému vyznání věrná po celou dobu. Jistou roli v tom sehrály i kontakty s blízkým evangelickým Slezskem a Slovenskem, což se projevovalo v zásobování literaturou a v návštěvách evangelických kazatelů.\n\nJeště před vydáním tolerančního patentu se v roce 1777 odehrává nejvýznamnější událost, která je spojena s vydáním tzv. falešného tolerančního patentu. Tím chtěli jezuitští misionáři zjistit skutečné počty lidí hlásících se k evangelictví na Valašsku. Po jeho vyhlášení se na Vsetínsku ke své původnímu vyznání začaly překvapivě hlásit tisíce lidí - celé vesnice, městské a obecní rady. Následovalo zatýkání, vyslýchání, věznění.\n\nZ Růžďky byl k výslechu předvolán tajný kazatel Pavel Hořanský. Nedostavil se, a tak pro něj byla ze Vsetína vyslána eskorta úředníků převlečených za vojáky. (8./9. června) Když byl zatýkán, seběhla se na jeho obranu značná část vesnice (dle soudobých vyprávění celá) a v nastalé potyčce byli čtyři lidé zabiti. (Tuto událost připomíná pomníček v horní části obce). Pavel Hořanský byl zatčen a poslán do vyhnanství v Sedmihradsku, kde zemřel.\n\nHned po založení sboru na přelomu roku 1781/2 přichází první kazatel Ondrej Sloboda ze Slovenska – luterán. Sboru je ovšem bližší vyznání reformované (kalvínské), a tak se s kazatelem nepohodnou a ten v r. 1786 odchází.\n\nZpočátku se shromáždění konají po stodolách, ale již v r. 1783 je postaven první dřevěný kostel, v roce 1810 druhý.\n\nSoučasný zděný kostel byl postaven v letech 1863–1872 za faráře Josefa Odstrčila. Za jeho působení byla postavena též fara a tzv. konfirmační sál („domek“, dnešní zdravotní středisko). Sbor získává pozemky a zhruba 39 ha lesa.\n\nHned od počátku do sboru přichází také evangelický učitel. Po dlouhém úsilí byla povolena a postavena vlastní škola (1842).\n\nV roce 1918 dochází v Českých zemích ke spojení dvou evangelických proudů – kalvínského a luterského a vzniká „Českobratrská církev evangelická“, k níž tento sbor patří.\n\nV roce 1925 přichází farář Viktor Hájek, za jehož působení je v roce 1927 vybudován pomníček událostí z r. 1777 a začínají se zde pravidelně konat vzpomínkové slavnosti.\n\nPo válce mnoho lidí odchází do pohraničí a sbor se zmenšuje. Úbytek pokračuje s obecně rozšířeným vylidňováním venkova. Také období komunistické diktatury vedlo k protříbení členstva. Jak dokládají zápisy z církevních matrik, mnoho lidí církev opustilo, aby mohlo studovat nebo se věnovat svému zaměstnání. Mnozí evangelíci i tak zastávali v obci významné funkce.\n\n\n\n\n"}
{"id": "470096", "url": "https://cs.wikipedia.org/wiki?curid=470096", "title": "Winterovité", "text": "Winterovité\n\nWinterovité (\"Winteraceae\") je čeleď nižších dvouděložných rostlin z řádu kanelotvaré (\"Canellales\"). Jsou to dřeviny s velkými, tuhými, střídavými listy a drobnějšími květy. Květy mají některé znaky které jsou považovány za starobylé, ve dřevě chybějí pravé cévy. Čeleď zahrnuje asi 100 druhů v 5 rodech a je roztroušeně rozšířena zejména v horských oblastech tropů.\n\nZástupci čeledi \"Winteraceae\" jsou stálezelené dřeviny s velkými střídavými kožovitými listy bez palistů. Listy jsou celokrajné, spirálovitě uspořádané, se zpeřenou žilnatinou, na ploše čepele průsvitně tečkované siličnými žlázkami, aromatické. Průduchy jsou překryté voskem, což je u tropických rostlin neobvyklý jev. Rostliny jsou většinou lysé. Ve stoncích jsou trilakunární nody. Dřevo je homoxylické, t.j. bez cév, pouze s protáhlými, úzkými cévicemi. Květy jsou velké, téměř spirální, oboupohlavné, s krátkým receptákulem, uspořádané v koncových nebo úžlabních vrcholičnatých květenstvích, řidčeji redukovaných na jediný květ. Kalich je složen ze 2 až 4 volných či srostlých lístků. korunních lístků je obvykle 5 až mnoho, řidčeji méně, a jsou volné. Tyčinek je 15 až mnoho, jsou volné, s plochou nitkou s 1 centrální žilkou. Gyneceum je apokarpní, svrchní, složené z 1 až mnoha volných plodolistů. Plodolisty jsou na okraji již srostlé, blizna sbíhá po okraji plodolistu nebo je téměř hlavatá. V každém pestíku je 1 až několik vajíček, placentace je laterální. Plodem je souplodí měchýřků či bobulí, které u některých zástupců druhotně srůstají.\n\nČeleď winterovité zahrnuje asi 100 druhů v 5 rodech. Je roztroušeně rozšířena ve Střední a Jižní Americe, v Australasii od východní části jihovýchodní Asie po Austrálii, Nový Zéland, Novou Kaledonii a na Madagaskaru. Chybí v kontinentální Africe a Asii. Zástupci čeledi rostou zejména v horských oblastech tropů, v některých oblastech (např. v Jižní Americe) zasahují i do vlhkých oblastí mírného pásu. Nejčastěji rostou v podrostu vlhkých horských lesů, v chladných horských lesích nebo na bažinatých místech.\n\nKvěty jsou opylovány řadou drobnějšího hmyzu, zejména brouky, třásněnkami, můrami a mouchami. Nektar se tvoří pouze u některých zástupců, květy navštěvuje spíše hmyz hledající pyl. Některé druhy rodu \"Tasmannia\" jsou opylovány větrem. Semena druhů s dužnatými plody jsou šířena různými obratlovci.\n\n\"Winteraceae\" jsou předkládány jako čeleď, mající ze všech žijících čeledí krytosemenných rostlin nejvíce starobylých znaků. Soudobá taxonomie se však k této interpretaci nestaví tak jednoznačně. Starobylé znaky se týkají zejména plochých tyčinek primitivního typu, u nichž je prašníková část málo diferenciovaná od nitky, a dřeva postrádajícího pravé cévy.\n\nRod \"Tasmannia\" je některými autory vřazován jako sekce do rodu \"Drimys\".\n\n\nPlody druhu \"Drimys lanceolata\" zvaného tasmánský pepřovník, jsou používány jako náhrada pepře nebo nového koření.\nRostlina pochází z Austrálie a Tasmánie.\n\nZ českých botanických zahrad je uváděn jediný druh této čeledi, rozpylec lékařský (\"Drimys winteri\") z Pražské botanické zahrady v Tróji.\n\n\"Drimys\",\n\"Pseudowintera\",\n\"Takhtajania\",\n\"Tasmannia\",\n\"Zygogynum\"\n\n\n"}
{"id": "470097", "url": "https://cs.wikipedia.org/wiki?curid=470097", "title": "Kanelotvaré", "text": "Kanelotvaré\n\nKanelotvaré (\"Canellales\") je řád nižších dvouděložných rostlin, zahrnující 2 čeledi.\n\nStálezelené dřeviny s velkými kožovitými listy bez palistů a s mnohočetnými květy.\nŘád se vyznačuje některými velmi archaickými znaky. Všichni zástupci mají homoxylické dřevo bez pravých cév.\nU čeledi \"Winteraceae\" nalezneme nejprimitivnější typ tyčinek.\n\n\n"}
{"id": "470099", "url": "https://cs.wikipedia.org/wiki?curid=470099", "title": "Gallium3D", "text": "Gallium3D\n\nGallium3D je v informatice softwarová knihovna pro využití hardwarově akcelerované 3D grafiky v unixových systémech (zejména v Linuxu) jako podpora pro grafické uživatelské rozhraní (zejména X.Org). Knihovnu vyvinula firma Tungsten Graphics, která má s vývojem open source zkušenosti. Slouží jako rozhraní (API) mezi grafickou kartou a operačním systémem, přičemž jejím hlavním úkolem je zjednodušit vývoj ovladačů tak, že kód duplikovaný v mnoha ovladačích soustřeďuje na jediné místo. Svého cíle dosahuje lepším rozvržením jednotlivých funkcí (například správa paměti je řešena výhradně ovladačem DRM v jádře operačního systému).\n\nGallium3D poskytuje jednotné API pro všechny 3D funkce, takže OpenGL všech verzí, OpenVG, GPGPU, po určitou dobu také Direct3D (implementované ve vrstvě kompatibility projektu Wine) do jediné implementace nazývané \"state tracker\". Současné řešení pomocí Mesa 3D vyžaduje oddělené implementace pro všechny podporované hardwarové platformy a několik API vrstev zajišťujících vzájemnou kompatibilitu (překlad z jednoho rozhraní do funkcí druhého).\nJako doplněk k modulární struktuře Gallium3D je připravována podpora LLVM kompilátoru a vytvoření modulu, který bude schopen optimalizovat kód shaderu za běhu.\n\nPrvní implementace s částečně funkčními ovladači byly pro Cell SPU a Intel GPU. Pro ATI Radeon byla k dispozici kostra ovladače. Od 13. července 2008 je veškerý vývoj Nouveau veden exkluzivně pro Gallium framework. Starý DRI ovladač byl z Master branche Mesy na Freedesktop.org odstraněn. Nouveau team přesunul vývoj na Gallium3D včetně řešení pro starší fixní funkce pro nVidia karty, které nemají programovatelné shadery. Ovladač ATI Radeon R600 získal XvMC akceleraci v roce 2010.\n\nGallium3D je platformě nezávislý. Od února 2009 je funkční nejen s jádrem Linuxu, ale i jádrem FreeBSD.\n\nV únoru 2009 byl gallium-0.2 branch vložen do Master branche pro Mesa. Mesa3D byla s Gallium3D vydána ve verzi 7.5 dne 17. července 2009.\n\nDne 1. května 2009 přidal Zack Rusin z Tungsten Graphics do Mesy 3D OpenVG state tracker, což umožní používat hardwarovou akceleraci Scalable Vector Graphics kterýmkoliv Gallium3D-based ovladačem.\n\n"}
{"id": "470102", "url": "https://cs.wikipedia.org/wiki?curid=470102", "title": "Růžkatec", "text": "Růžkatec\n\nRůžkatec (\"Ceratophyllum\") je jediný rod čeledi růžkatcovité (\"Ceratophyllaceae\") a řádu růžkatcotvaré (\"Ceratophyllales\") nižších dvouděložných rostlin. Růžkatce jsou vodní bezkořenné byliny s přeslenitými, vidličnatě větvenými listy a drobnými nenápadnými květy. Vyskytují se v počtu asi 6 druhů téměř po celém světě. V České republice rostou 2 druhy: růžkatec bradavčitý a růžkatec ostnitý.\n\nRůžkatce jsou vytrvalé, bezkořenné, lysé, jednodomé sladkovodní byliny. Rostliny jsou často ukotveny pomocí specializovaných, postranních, bezbarvých větévek, nahrazujících kořeny. Cévní systém je nedokonalý, s jedinou cévou a několika sítkovicemi floému ve středním válci. Listy jsou přeslenité, 1× až 4× vidličnatě větvené, s celokrajným nebo pilovitým okrajem, bez palistů. Na povrchu listů nejsou průduchy ani kutikula. Květy jsou jednopohlavné, velmi nenápadné, jednotlivé v paždí listů. Samčí a samičí květy se obvykle střídají po přeslenech. Okvětí je drobné, na bázi srostlé, zelené, s neustáleným počtem lístků (5–10), bez nektárií. Někdy jsou též květy interpretovány jako bezobalné a podepřené listeny. V samčích květech je 10 nebo více volných tyčinek, uzavřených v okvětí. Tyčinky mají málo odlišené prašníky od nitky. Pylová zrna jsou bez apertury, Gyneceum v samičích květech je svrchní, tvořené jediným plodolistem s jedním vajíčkem s apikální placentací. Čnělka je šídlovitá, s postranní bliznou. Vajíčka jsou jednoobalná. Plodem je jednosemenná kožovitá nažka. Na povrchu mají plody často několik dlouhých výrůstků a vytrvalou čnělku. Semena mají velké embryo s dužnatými dělohami a nemají endosperm ani perisperm.\n\nRod růžkatec zahrnuje 6 druhů a je rozšířen po celém světě s výjimkou polárních oblastí.\nNa území ČR se vyskytují 2 druhy: růžkatec bradavčitý a růžkatec ostnitý. Růžkatec ostnitý má kosmopolitní rozšíření od tropů až za polární kruh, chybí pouze v rozsáhlejších aridních oblastech.\n\nŽádný druh růžkatce není z globálního pohledu považován za ohrožený. V rámci květeny ČR je růžkatec bradavčitý řazen do kategorie zranitelné druhy (C3). Je rozšířen pouze v nejteplejších oblastech termofytika, zejména ve středním Polabí a na jižní Moravě.\n\nRod růžkatec (\"Ceratophyllum\") byl v minulosti považován na základě některých velmi primitivních znaků za nejstarší žijící krytosemennou rostlinu. Ukázalo se však, že jednoduchost např. ve stavbě cévních svazků je druhotného původu pod vlivem přizpůsobení životu ve vodním prostředí. Čeleď růžkatcovité byla většinou taxonomů řazena do řádu leknínotvaré – \"Nymphaeales\" (Cronquist, Dahlgren) nebo do jeho blízkosti (Tachtadžjan). V systému APG je řazena do samostatného řádu růžkatcotvaré (\"Ceratophyllales\"). Pozice tohoto řádu není dosud zcela vyjasněna, zprvu byl řazen mezi bazální řády nižších dvouděložných (APG I), v systému APG III z roku 2009 je považován za sesterskou větev pravých dvouděložných (\"Eudicots\").\n\nRod \"Ceratophyllum\" je rozdělován do 3 sekcí, z nichž každá obsahuje 2 druhy.\nJednotlivé druhy růžkatců jsou velmi variabilní a náležejí mezi taxonomicky obtížné skupiny. Někteří autoři uznávají pouze 2 druhy, jiní až 30. Většina zdrojů uvádí 6 druhů.\n\nNenápadné květy růžkatců se otevírají pod vodou a pyl je šířen pohybem vody. V některých případech opadávají celé prašníky ještě před vytroušením pylu a vyplouvají k hladině. Semena se šíří vodou a prostřednictvím vodního ptactva. Plody se pomocí různě tvarovaných výrůstků zachycují na vodní vegetaci, kamenech a podobně.\n\nRostliny přečkávají nepříznivá období v podobě spících pupenů, tzv. turionů (podobně jako např. bublinatky). Rozmnožují se též vegetativně úlomky lodyh, v některých případech je to převládající způsob rozmnožování. V průběhu vegetační sezóny rostlina na jednom konci přirůstá a na opačném odumírá.\n\nFosílie rostlin příbuzných růžkatcům jsou známy ze střední křídy (\"Donlesia dakotensis\") a ze svrchní křídy (\"Ceratostratiotes cretaceus\"). Otisky růžkatců jsou dosti hojně nalézány na severní polokouli ve vrstvách raného až pozdního kenozoika.\n\nRůžkatce jsou významné ve vodním hospodářství, neboť poskytují úkryt rybímu potěru před predátory. Slouží také za potravu migrujícím vodním ptákům. V některých oblastech jsou růžkatce invazivní rostliny, zarůstající masově vodní cesty. V porostech růžkatců prosperuje vodní hmyz včetně komárů přenášejících malárii. Jako akvarijní rostliny nejsou růžkatce až na výjimky (některé tropické druhy) vhodné, neboť jsou v akváriu vytáhlé, rychle ztrácejí atraktivní vzhled a v průběhu léta většinou odumírají.\n\nListy růžkatců jsou používány v čínské medicíně při nechutenství, žloutence, na štíří bodnutí a kožní problémy a vyrábí se z nich hojivá mast. Růžkatec ostnitý (\"Ceratophyllum demersum\") je v Indii používán jako purgativum a antibakteriální prostředek.\n\n\n"}
{"id": "470111", "url": "https://cs.wikipedia.org/wiki?curid=470111", "title": "Zemědělský svaz České republiky", "text": "Zemědělský svaz České republiky\n\nZemědělský svaz České republiky je organizací zaměstnavatelů – podnikatelů v zemědělství. Je dobrovolným, nezávislým, nevládním a nepolitickým sdružením právnických a fyzických osob – zemědělských obchodních společností, zemědělských družstev, odbytových družstev a společností, zemědělců a dalších podnikatelů, jejichž podnikání je především zaměřeno na zemědělství, pěstitelství, chovatelství a služby. Jako jedno ze tří zemědělských společenstev je začleněn do Agrární komory České republiky; vedle něj do této kategorie patří ještě Českomoravský svaz zemědělských podnikatelů\na Agrární unie ČR.\n\nPředmětem činnosti Svazu je obhajovat a prosazovat zájmy svých členů v oblasti produkce, odbytu a zhodnocování zemědělské produkce, usilovat o rozvoj zemědělství a venkova, pomáhat svým členům v rozvoji jejich podnikatelských aktivit a za tím účelem jim poskytovat služby, poradenský servis a vzdělávání v oblasti hospodářské, ekonomické, podnikatelské, obchodní, právní a sociální.\n\nZemědělský svaz je největší zaměstnavatelskou organizací na českém venkově. Byl ustaven v r. 2001 a je nástupnickou organizací Svazu družstevních rolníků. Členové svazu obhospodařují v ČR cca 34 % zemědělské půdy. Svaz hájí především zájmy velkých firem, vzniklých z bývalých JZD.\n"}
{"id": "470113", "url": "https://cs.wikipedia.org/wiki?curid=470113", "title": "Autumn Leaves", "text": "Autumn Leaves\n\n„Autumn Leaves“ je velmi známá populární píseň. Původem je to francouzská píseň „Les feuilles mortes“ („The Dead Leaves“) s hudbou Josepha Kosmy a textem Jacquese Préverta. Kosma použil melodii, kterou původně složil pro balet \"„Le Rendez-vous“\" Rolanda Petita v roce 1945. Jako refrén použil motiv ze skladby \"„Poème d'octobre“\" Julese Masseneta \nz roku 1876. Píseň byla původně určena pro film \"„Les Portes de la nuit“\". Píseň získala popularitu poté, co byla samostatně vydána na gramofonové desce v podání Yvese Montanda.\n\nAnglický text napsal americký skladatel Johnny Mercer. První, kdo tuto verzi nazpíval, byla zpěvačka Jo Stafford. Autumn Leaves se stala popovým i jazzovým standardem jak v instrumentální, tak zpívané podobě.\n\nAutumn Leaves nabízí snadnou cestu pro začínající jazzové muzikanty seznámit se s klasickou jazzovou harmonií. Například v H-mol jsou na začátku písně akordy Cm7 (II) - F7 (V) - Bbmaj7 (I), velmi to typické pro jazz.\n\nČeskou coververzi nazpívala a v roce 2018 vydala Jitka Zelenková pod názvem „Podzimní“ s textem Jiřího Dědečka na albu \"„Intimity“\".\n\nNa oficiálních doprovodných textech k písní \"„Co mi dáš“\" (Jitka Molavcová (1972) a Hana Hegerová (1973)) s textem Pavla Žáka je mylně uvedeno, že se jedná o coververzi písně \"„Les feuilles mortes“\". Ve skutečnosti je to coververze písně \"„La Maritza“\", kterou v roce 1968 natočila Sylvie Vartan.\n"}
{"id": "470120", "url": "https://cs.wikipedia.org/wiki?curid=470120", "title": "Podražcovité", "text": "Podražcovité\n\nPodražcovité (\"Aristolochiaceae\") je čeleď nižších dvouděložných rostlin z řádu pepřotvaré (\"Piperales\").\n\nDřevité nebo bylinné liány, keře a vytrvalé byliny s jednoduchými střídavými listy často s dlanitou žilnatinou. Květy v úžlabních květenstvích (hroznech nebo vrcholících), oboupohlavné, pravidelné nebo souměrné. Korunní lístky až na výjimky chybějí, kališní v počtu 3 spolu srůstají často do bizarních a nápadně zbarvených tvarů. Tyčinky v jednom kruhu v počtu 5–6, volné nebo srůstající s čnělkami v gynostemium. Gyneceum synkarpní, polospodní až spodní, z 5–6 plodolistů s mnoha vajíčky. Plodem je mnohasemenná tobolka. Květy zástupců podčeledi \"Aristolochioideae\" bývají opylovány mouchami.\n\nCelkem čeleď zahrnuje asi 600 druhů v 5-9 rodech (podle pojetí) a má pantropické rozšíření s přesahy do mírného pásu.\n\nKlasickou obsahovou látkou je jedovatá kyselina aristolochová. Listy tropických druhů bývají pojídány housenkami otakárkovitých motýlů, které mají k aristolochové kyselině toleranci a její akumulace v těle je činí jedovatými pro predátory.\n\nČeleď je tradičně rozdělována na dvě dobře vyhraněné podčeledi - \"Asaroideae\" a \"Aristolochioideae\".\nNěkdy je vřazována monotypická čeleď \"Lactoridaceae\".\n\n\n\n\n"}
{"id": "470122", "url": "https://cs.wikipedia.org/wiki?curid=470122", "title": "Objemově-kapacitní hydraulické parametry hornin", "text": "Objemově-kapacitní hydraulické parametry hornin\n\nObjemově – kapacitní (někdy se používá i výraz akumulačně – evakuační) hydraulické parametry hornin vyjadřují schopnost hornin a horninových těles pojmout anebo uvolnit určitý objem tekutiny. Představují kvantitativní vyjádření zásobnosti, resp. storativity.\n\nNěkdy se také používá termínů koeficient storativity, součinitel zásobnosti nebo součinitel storativity. Je mírou zásobnosti zvodněného kolektoru. Definuje se jako poměr objemu vody uvolněné při jednotkovém snížení piezometrického napětí ze zásoby vody v hranolu zvodněného kolektoru o výšce rovné mocnosti zvodněného kolektoru a o jednotkové základně k objemu tohoto hranolu\n\nformula_1\nS - koeficient zásobnosti\nA - plocha (m)\ns - jednotkové snížení hladiny ( o 1 m\nNeboli součinitel volné zásobnosti je mírou zásobnosti zvodněného kolektoru (týká se zvodní s volnou hladinou) definovanou jako poměr objemu vody uvolněné ze zásoby v hranolu zvodněného kolektoru o výšce rovné mocnosti zvodněného kolektoru a o jednotkové základně gravitačním vyprázdněním pórů k objemu tohoto hranolu. Představuje tedy poměr objemu vody, který může hornina uvolnit při gravitačním odvodnění, k celkovému objemu horniny při jednotkovém poklesu volné hladiny.\n\nformula_2\nS - koeficient zásobnosti volné hladiny\nA - plocha (m )\ns - jednotkové snížení hladiny ( o 1 m)\nPrezentuje objem vody V, který vyteče z jednotkové plochy nenapjatého zvodněnce A při jednotkovém poklesu volné hladiny s z prostoru poklesu hladiny a přilehlé kapilární zóny, tj.\n\nformula_3\nS - koeficient zásobnosti volné hladiny\nA - plocha (m)\ns - jednotkové snížení hladiny ( o 1 m)\n\nNa rozdíl od koeficientu volné zásobnosti je zde zahrnuto navíc ještě odvodnění přilehlé kapilární třásně.\nJe mírou zásobnosti zvodněného kolektoru definovanou jako poměr objemu vody uvolněné ze zásoby v hranolu zvodněného kolektoru o výšce rovné mocnosti zvodněného kolektoru a o jednotkové základně v důsledku pružné stlačitelnosti zvodněného kolektoru při jednotkovém poklesu piezometriekého napětí k objemu tohoto hranolu. Je určen vztahem:\n\nformula_4\nS - součinitel pružné zásobnosti\nγ - měrná tíha vody\nM - mocnost zvodněného kolektoru\nβ* - součinitel měrné pružné kapacity zvodněného kolektoru\nTýká se zvodní s napjatou hladinou.\n\nJe mírou pružné zásobnosti zvodněného pórového prostředí, která je definována jako objem vody uvolněný při jednotkovém snížení piezometrického napětí z pružné zásoby v objemové jednotce zvodněného pórovitého prostředí. Koeficient měrné pružné zásobnosti S se rovná součinu měrné váhy vody γ a koeficientu měrné pružné kapacity c, tedy:\n\nformula_5\nMá rozměr reciproké délky (1/m). Při mocnosti zvodněného kolektoru m představuje koeficient měrné pružné zásobnosti podíl koeficientu pružné zásobnosti S a mocnosti m, čili:\n\nformula_6\n\nJe to poměr objemu vody uvolněné do určitého časového okamžiku V od snížení volné hladiny z pórů v jednotkové ploše nenapjatého zvodněného kolektoru a příslušného snížení volné hladiny s, čili:\nformula_7\n\nV - uvolněný objem vody do určitého časového okamžiku t\n\nA - plocha\ns - snížení volné hladiny.\n\nJe to bezrozměrná veličina závislá na čase. Pro dostatečně velký čas představuje rozdíl mezi výslednou hodnotou koeficientu zásobnosti S a hodnotou koeficientu zásobnosti S, která se projevila okamžitě po snížení hladiny, tedy v čase t = 0.\nJe mírou celkové pružné stlačitelnosti zvodněného kolektoru vyjádřené jako objem vody, který se uvolní v důsledku pružné stlačitelnosti vody a horniny z jednotkového objemu zvodněného kolektoru při jednotkovém snížení kolektorového tlaku\nKoeficient měrné pružné kapacity je určen vztahem:\nformula_8\nm - otevřená pórovitost\nc - objemová stlačitelnost kapaliny\nc - objemová stlačitelnost horninového skeletu.\nV jednotkách SI se vyjadřuje v 1/Pa = m/N\nJe to relativní objem pórů, který může být vyplněný ropou, jinou tekutino nebo plynem. Je daná vztahem:\nformula_9\nm - otevřená pórovitost\nV - objem zbytkové (vázané) vody v celkovém objemu horniny V\n\nNa rozdíl od dynamické užitečné kapacity zahrnuje statická užitečná kapacita i objem ropy nebo jiné tekutiny, která je v daných podmínkách nepohyblivý (nevytěsnitelný).\nPředstavuje relativní objem pórů, kterými probíhá anebo může probíhat filtrace ropy či jiné kapaliny nebo plynu v termodynamických podmínkách existujících v kolektoru. Je to proměnná veličina (jedna z kategorií efektivní pórovitosti), závislá na konkrétních metodách těžby ložiska a fyzikálně-chemických vlastnostech kolektorové tekutiny. Porovnej s pojmem statická užitečná kapacita.\n\nExistuje pouze jeden parametr, koeficient pórovitosti, který se liší v závislosti na druhu pórovitosti s kterým počítáme.\nJe mírou píra pórovitosti. Vyjadřuje se jako poměr objemu pórů V a objemu horniny V (i s póry):\nformula_10\nPodle druhu pórů, které bereme v úvahu při výpočtu se rozlišují koeficienty jednotlivých druhů (kategorií) pórovitosti (např. koeficient puklinové pórovitosti).\n"}
{"id": "470126", "url": "https://cs.wikipedia.org/wiki?curid=470126", "title": "Pepřotvaré", "text": "Pepřotvaré\n\nPepřotvaré (\"Piperales\") je řád nižších dvouděložných rostlin zahrnující celkem 5 čeledí. Jsou to byliny i dřeviny, rozšířené především v tropech.\n\nPepřotvaré jsou byliny nebo dřeviny s měkkým dřevem, s jednoduchými listy s primárně dlanitou žilnatinou. V pokožce jsou anomocytické průduchy (se sousedními buňkami identickými s ostatními buňkami epidermis). Mezi hlavní synapomorfie tohoto řádu náležejí dvouřadě uspořádané listy, pochva na bázi listu a nukleární endosperm. Charakteristické jsou také zbytnělé nody, cévy s jednoduchými perforacemi a jednotlivé cévní svazky, často vytvářející dřevo se širokými paprsky.\n\nŘád vykazuje některé znaky jednoděložných, zejména trojčetné květy a plastidy sítkovic shodného typu (jako u jednoděložných).\n\nVětšina zástupců řádu pepřotvaré roste v tropech. V evropské květeně je podobně jako v ČR zastoupena pouze čeleď podražcovité (\"Aristolochiaceae\"), a to rody podražec (\"Aristolochia\") a kopytník (\"Asarum\").\n\n\nV Cronquistově i Dahlgrenově systému byly podražcotvaré (\"Aristolochiales\") a pepřotvaré (\"Piperales\") rozlišovány jako samostatné řády.\n\nŘád pepřotvaré je řazen do skupiny vývojových větví nižších dvouděložných rostlin nazývané 'Magnoliids'. Podle kladogramů APG je sesterskou větví pepřotvarých řád \"Canellales\". Pozice čeledi \"Hydnoraceae\" v rámci řádu je prozatím nejednoznačná. Monotypická čeleď \"Lactoridaceae\" je někdy vřazována do čeledi podražcovité (\"Aristolochiaceae\").\n\nPodle posledních fylogenetických studií z roku 2013 se čeleď podražcovité (\"Aristolochiaceae\") ukázala jako nepřirozená skupina a její 2 podčeledi (\"Aristolochioideae\" a \"Asaroideae\") tvoří samostatné vývojové větve. Zatím není jasné, zda sesterskou skupinou k \"Aristolochioideae\" jsou \"Lactoridaceae\" či \"Hydnoraceae\". Vzájemné příbuzenské vztahy se dají zobrazit následujícím fylogenetickým stromem:\n\nPepřovník černý je zdrojem známého koření, černého pepře. Některé druhy, zejména z čeledí podražcovité (\"Aristolochiaceae\") a ještěrkovcovité (\"Saururaceae\"), se pěstují jako okrasné rostliny.\n\n"}
{"id": "470130", "url": "https://cs.wikipedia.org/wiki?curid=470130", "title": "Aperitiv", "text": "Aperitiv\n\nAperitiv (z franc. \"apéritif\" nebo ital. \"aperitivo\" – \"otvírající\") je alkoholický nápoj, který se podává 15–20 minut před začátkem jídla. Zpříjemňuje čekání na pokrm a vyvolává či probouzí větší chuť na jídlo. Mělo by ho být skutečně jen malé množství a jde také o společenskou záležitost. Protějškem aperitivu je digestiv, který se podává na závěr.\n\nPodává se nejčastěji 1 decilitr ve skleničkách nebo miskách s tenkým plátkem citronu. Zde platí: jiný alkohol, jiný způsob podávání. Už ve starém Římě se pil aperitiv, aby se připravil trávicí trakt na požitky z nadcházející hostiny. Časem se z aperitivu stala velmi sofistikovaná záležitost. Velkou zásluhu na tom mají Italové, právě v Itálii se zrodily aperitivy, jako je Campari, Martini nebo Cinzano.\n\nAperitiv může být lehký – sekt, šampaňské, suché bílé nebo červené víno, nebo sladký – cinzano, becherovka, portské víno, martini, sherry. Řadí se sem také lihoviny – vodka, hořké nebo hořkosladké likéry – Fernet Stock, Becherovka. Lihoviny se podávají dobře vychlazené 0,05 l bez přidané vody.\n\n\n"}
{"id": "470143", "url": "https://cs.wikipedia.org/wiki?curid=470143", "title": "Řád islandského sokola", "text": "Řád islandského sokola\n\nŘád islandského sokola (: \"Hin íslenska fálkaorða\") je islandský národní řád a vyznamenání, založený v roce 1921 dánským a islandským králem Kristiánem X..\n\nŘád může být udělen jak Islanďanům, tak i cizincům, a to za zásluhy o Island i mezinárodní. Velmistrem řádu je prezident, kterému radí a činí návrhy na nominace pětičlenný výbor členů řádu.\n\nŘád má pět tříd:\n\nŘádový řetěz se skládá z 50 článků, střídavě 25 medailí se státním znakem a 25 článků se stříbrným sokolem v modrém poli.\n\nOdznakem řádu je postříbřený latinský kříž s modře emailovým centrálním diskem, na kterém se nachází na aversu stříbrný sokol, na reversu s nápisem \"Seytiandi juni 1944\" (17. červen 1944 - datum založení Islandské republiky). Závěsem je stylizovaná lilie. Řádová stuha je modrá s bílo-červenými okraji.\n\n\n\n"}
{"id": "470150", "url": "https://cs.wikipedia.org/wiki?curid=470150", "title": "Svatební zvyky", "text": "Svatební zvyky\n\nSvatební zvyky je název pro zvyky nebo tradice, které se dodržují o svatebním dni či jsou spjaté se samotnou svatbou. Tyto zvyky se liší v každé zemi a často i kraj od kraje.\n\nNedílnou součástí každé svatby jsou svatební koláčky, které si obvykle hosté odnesou jako tzv. výslužku ze svatby. Původně však byly doručovány již s pozvánkou na svatbu. Svatební koláčky by si nevěsta neměla péct sama, aby neměla uplakané děti nebo nouzi v manželství. Žena, která sní koláček upečený v rohu plechu, se do roka a do dne vdá.\n\nTradicím podléhá také oblečení nevěsty, jehož součástí má být něco nového (symbolizuje nový začátek), něco starého (znamená zachování rodinné tradice), půjčená věc (symbolizuje to, že budeme dbát na rady druhých) a něco modrého (modrá je barva věrnosti). Typické jsou pro české svatby také voničky (vývazek), které dostane každý host do klopy. Před samotným obřadem se občas dělá i tzv. falešná nevěsta. Někdo z přítomných svatebčanů mužského pohlaví se převlékne za nevěstu a snaží se přebrat nevěstě ženicha před svatbou. \n\nPo odchodu z obřadní síně tradičně zasypávají svatebčané nevěstu a ženicha rýží, čímž jim chtějí přivolat bohatství a plodnost. Místo rýže se dřív zasypávalo oříšky, semínky a květinami, což byl pohanský zvyk, který byl časem pozměněn, účel ale zůstal stejný. \n\nK poobřadním zvykům pak patří chomout, který dostane ženich na krk jako symbol svázání manželstvím. Dále se také rozbíjí talíř, jehož střepy nevěsta s ženichem zametou. Traduje se, že podle toho, jak se k úkolu postaví, bude jasné, jak jim bude klapat společná domácnost. Střepy navíc nosí štěstí a hluk má zahnat zlé duchy. Novomanželům se doporučuje si jeden střep schovat.\n\nTo, jak asi budou v domácnosti novomanželé spolupracovat, má ukazovat i další tradiční zvyk, jedení polévky z jednoho talíře. Při něm jsou nevěsta s ženichem svázáni bílým ubrusem a navzájem se krmí jednou lžící. Podobným zvykem je i nakrojení svatební dortu, o které se postarají opět oba novomanželé najednou s pomocí jednoho nože. Nikdo ze svatebčanů nesmí dort odmítnout! Stejně jako svatební koláčky, ani dort by nevěsta neměla péci.\n\nPostupující den pak přináší další tradice, mezi ně patří i první manželský tanec, který je věnován pouze ženichovi a nevěstě. Kolem novomanželů svatebčané obvykle vytvoří kruh a oni v něm tančí. K častým zvykům patří i únos nevěsty, kterou v průběhu oslav mohou unést mladí přátele ženicha a nevěsty. Nevěstou odnesou do nějaké hospody a dokud je ženich nenajde, pijí na jeho útratu. \n\nTypickým českým zvykem je také házení kytice. Tato tradice je oblíbená i v anglosaských zemích. Spočívá v tom, že si nevěsta stoupne zády k neprovdaným dívkám, které se svatby účastní, a hodí kytici za sebe. Dívka, která kytici chytí, se do roka bude vdávat!\n\nV Polsku je zvykem, že se vdavek chtivý pár před svatbou vydá osobně za všemi, které chce na svatbu pozvat. Slušností pak je na každé návštěvě posedět, popovídat a předat pozvánku. Není žádnou výjimkou, že takové návštěvy zaberou i několik víkendů. \n\nV Polsku neexistuje, že by byl někdo pozvaný jen na obřad, ale na hostinu ne. Svatba se obvykle koná v rodišti nevěsty a obřad začíná v pozdějších hodinách, okolo čtvrté odpoledne. První teplé jídlo se podává až v deset večer a druhé o půlnoci. Svatba v Polsku trvá až do rána. \n\nI v Německu znají zvyk s rozbíjením talíře. Děje se to však již v předvečer svatby, kdy také ženich pověsí nevěstě řetízek na krk. Na rozdíl od Čech se však nerozbijí jen jeden talíř, ale celý servis. Střepy se také občas posypou hrachem nebo čočkou. Právě to má páru zajistit plodnost a hojnost. Pár pak střepy společně uklidí. \n\nPodle další německé tradice má dívka již od mládí šetřit na svatební střevíce a má je platit pouze mincemi. Oblíbeným zvykem je též snaha přátel novomanželů zpříjemnit jim jejich první novomanželskou noc různými překvapeními. Často jim například naplní ložnici naplní nafukovacími balónky. \n\nRuským zvykem je tzv. vykupování nevěsty. Při tomto zvyku jde ženich do domu rodičů, přičemž při jeho cestě tam mu kamarádi nevěsty kladou do cesty různé překážky, musí řešit hádanky nebo úkoly. V domě nevěsty je jeho úkolem nakonec vykoupit od rodičů nevěstu květinami, penězi nebo sladkostmi. \n\nPo obřadu se v Rusku chodí podle tradice na procházku, kde se novomanželé fotí na významných místech svého města.\n\nŠvédsko je specifické v tom, že si pár vyměňuje prstýnky již při zásnubách a při svatebním obřadu dostává nevěsta prsten s kamenem. \n\nŠvédsko má ještě další specifickou tradici. Během svatby má každý z přítomných pánů nárok na polibek od nevěsty. Jakmile se však nevěsta vzdálí od ženicha a jde na toaletu, ženy mají zas nárok na polibek od ženicha. \n\nPro Turecko je typické loučení nevěsty, které se koná několik dní před samotným obřadem. S nevěstou se v tomto dni sejdou kamarádky a příbuzné, tančí a dávají ji do rukou henu, která ji na nějaký čas obarví dlaně. Hena je v Turecku vnímána jako symbol krásy. Poté nevěsta dostane černý závoj přes obličej, který ji ženich sundá a ona se tím stane připravenou k svatbě. \n\nDalší tradicí je, že kamarádky nevěsty napíšou před obřadem svá jména dovnitř jejích bot. Jméno, které bude po obřadu rozmazané, je jméno ženy, která se vdá jako další.\n\nV Mauritánii si potrpí na baculaté nevěsty. Nevěsty tedy neomezují jídlo, aby byly do svatebních šatů jako proutek, ale právě naopak. Tento zvyk jde dokonce až tak daleko, že muži své vyvolené posílají do tzv. „tukových farem“. Právě tam získávají ty nejlepší možné míry.\n\nKeňa je typická způsobem, kterým se tam žehná nevěstě. Před tím, než žena se svým manželem opustí rodnou vesnici, její otce ji na rozloučenou poplive hlavu i prsa. \n\nExotickou tradici mají ve Skotsku, kde je nevěsta připoutána ke stromu. Zde pak po ní lidé házejí odpadky a zkažená vajíčka. Nevěsta tím má rodině ženicha dokázat, že je na manželství připravena.\n\n"}
{"id": "470154", "url": "https://cs.wikipedia.org/wiki?curid=470154", "title": "Aškenazy", "text": "Aškenazy\n\nAškenazy, také Aškenazi nebo Aschkenazy je židovské příjmení:\n\n\n"}
{"id": "470156", "url": "https://cs.wikipedia.org/wiki?curid=470156", "title": "Svatební hostina", "text": "Svatební hostina\n\nSvatební hostina je příležitost k oslavě spojení dvou lidí svazkem manželským. Na svatební hostině probíhají například tyto svatební zvyky: společná polévka ženicha a nevěsty, krájení dortu, po hostině i první manželský tanec nebo stahování podvazku.\n\nVelmi důležitý je na svatbě zasedací pořádek. Ten se odvíjí v první řadě od toho, jaká tvar stolů zvolíme. Nejčastěji využívané je uspořádání do písmene U, T, I, dále obdélníkové nebo kruhové uspořádání. Časté bývá také rozmístění několika menších kruhových stolů po celém sále.\nNevěsta (novomanželka) s ženichem (novomanželem) vždy mají mít nejčestnější místa, nevěsta po novomanželově pravici. Vedle nevěsty sedí ženichův otec a dále ženichova matka. Vedle ženicha sedí nevěstina matka a dále nevěstin otec. Vedle ženichovy matky sedí svědkové. Svědkyně sedí zleva od nevěstina otce. Svědek napravo od matky ženicha. Pokud jsou svědci s partnery, sedí jejich partneři vedle nich. Na čestných místech poblíž novomanželů sedí také prarodiče, sourozenci, dále pak přátelé, další příbuzní a ostatní hosté. Obvyklé je usazovat střídavě muže a ženy, partnery naproti sobě. Vhodné je označit předem místa jmenovkami.\n\n"}
{"id": "470167", "url": "https://cs.wikipedia.org/wiki?curid=470167", "title": "Snubní prsten", "text": "Snubní prsten\n\nSnubní prsteny si vyměňují při svatebním obřadu ženich s nevěstou jako symbol slibu lásky, věrnosti a spojení.\n\nSnubní prsten by měl být z kvalitního materiálu, aby vydržel více let bez významných změn. K jeho výrobě se používá nejčastěji bílé nebo žluté zlato, ale také stříbro nebo chirurgická ocel, případně růžové zlato nebo kombinace různých kovů. Obvyklé je podobné provedení obou prstenů. Nevěsta může mít prsten ozdobený kamínky. Výběr je široký – od levných zirkonů až po brilianty, tj. diamanty kulatého brusu. Na vnitřní stranu prstenu je možné vyrýt krátký text. Bývá to nejčastěji datum svatby nebo jména novomanželů.\n\nPři výběru snubních prstenů je třeba dát pozor na jejich správnou velikost u obou partnerů. Tu pomohou určit v téměř jakémkoli zlatnictví či klenotnictví pomocí tzv. měřicího trnu (pokud je k dispozici jiný prsten, který snoubenci nosí na daném prstu) nebo měřicích kroužků. V České republice se nejčastěji používají tzv. EU velikosti, které odpovídají vnitřnímu obvodu prstenu. V USA, v Číně, ale i v některých evropských zemích, např. v Německu, se používá jiný systém označování velikostí.\n\nExistují i možnosti, jak změřit velikost prstenu doma svépomocí – např. lze pravítkem změřit vnitřní průměr jiného padnoucího prstenu, případně pomocí nepružného materiálu (nejčastěji se používá proužek papíru nebo zubní nit) změřit přímo obvod prstu. Tyto metody s sebou ale nesou riziko, protože každý prsten padne trochu jinak, u širších prstenů bývá často potřeba zvolit o číslo větší velikost. Navíc se obvod prstu mění během dne a podle teploty. Na rozdíl od koupě zásnubního prstenu, kdy muž většinou chce partnerku překvapit, a tak se snaží velikost zjistit tajně, se při koupi snubních prstenů jednoznačně doporučuje nechat si velikost změřit přímo u profesionálů. Některá klenotnictví navíc nabízejí výrobu snubních prstenů na zkoušku a případnou úpravu velikosti zdarma.\n\nV dnešní době většina párů nosí své snubní prsteny na prsteníčku levé ruky. Ženy někdy nosí snubní prsten na prsteníčku pravé ruky a na levé ruce si nechávají zásnubní prsten. V minulosti bylo běžné nošení snubního prstenu na jiných prstech – např. asi do začátku 17. století byl jako zásnubní nebo snubní šperk užíván jakýkoli prsten nošený na pravé ruce, v druhé polovině 17. století a ve století 18. se zase rozšířila móda nošení snubního prstenu na palci. Na prsteníčku levé ruky se poprvé začal nosit zřejmě okolo roku 1614 na základě víry, že jde o přímou cestu k srdci. Levá ruka je praktičtější i z hlediska ochránění prstenu před mechanických poškozením.\n\nSnubní prsteny (a prsteny obecně) symbolizují především závazek, spojení, věrnost, nerozlučnost. Tvar kruhu připomíná nekonečno. Důvody, proč lidé snubní prsteny nosí, ale mohou být různé: od tradice, symboliky a spojení s milovanou osobou i na dálku až po veřejné přiznání se k druhému člověku a vyjádření signálu pro okolí („jsem zadaný/á“, „patříme k sobě“ nebo i jako prostředek k odhánění druhých).\n\nZásnubní prsten má dát na vědomí všem, že osoba, která jej nosí, je zasnoubena a bude se vdávat. V západních kulturách nosí zásnubní prsten zpravidla ženy a takový prsten je ozdobený diamantem nebo jiným kamenem. V některých kulturách nosí muž a žena stejný zásnubní prsten, v dalších kulturách jsou zásnubní prsteny používány také jako svatební prsteny. Zásnubní prsten obvykle předává muž jako dárek ve chvíli, když žádá ženu o ruku. Tím dává najevo svůj zájem o budoucí sňatek. Zásnubní prsten se obvykle nosí na prsteníčku levé ruky. Některé páry si kupují „předzásnubní prsten“, který lze nazvat „prstenem slibu“.\n\nPrvní snubní prsteny se objevily již ve starověkém Egyptě kolem roku 3000 před n. l. Kruh, který neměl začátek ani konec, symbolizoval pro Egypťany věčnost. Materiál prstenu bylo však rákosí spletené do kroužků. Z té samé doby pochází také první vysvětlení umístění prstenu na prsteníček. Do prsteníčku vede žíla přímo ze srdce, symbolu lásky.\n\nV antice je nošení spojeno s mýtem o Prométheovi, v němž se prsten, tj. kroužek, objevuje jako symbol lásky k lidem a kámen v prstenu symbolizuje nezdolnost. Současná tradice snubního prstenu je pak nejpravděpodobněji odvozena právě z antiky, přesněji z římské tradice. Židé, Řekové ani Germáni tento symbol budoucího manželství neznali. Ve starém Římě muži posílali železný prstýnek svým vyvoleným. Prsten sloužil jako poznávací znamení, symbol věrné lásky i prostředek, jímž opuštěné ženy označovaly tatínka svých dětí. Občas byl prsten chápán jako symbol převahy muže nad ženou.\n\nŘímané dávali prsten spolu s malým klíčkem, který měl ochránit obdarovaného. Římské nevěsty dostávaly dva snubní prsteny, jeden zlatý, který nosily na veřejnosti, druhý vyrobený z kamene, ten používaly během vykonávání domácích prací. Ne vždy znamenalo nošení prstenu podobného snubnímu manželství. Někdy takový prsten znamenal nedotčenost nositele, nebo takový prsten byl symbolem čistého přátelství.\n\nZ této doby pochází také další odůvodnění nošení prstenu na prsteníčku. Stojí za ním římský soudce a spisovatel Aulus Gellius, který žil ve 2. století v Římě. Ten odůvodňuje nošení prstenu na prsteníčku tak, že čtvrtý prst levé ruky je údajně spojen tenkým nervem se srdcem. Jestliže pak na tento prst prstenem zatlačíme, snoubenčina láska bude jistá.\n\nTeprve spolu s křesťanstvím se ve světě prosazuje jako materiál prstenu zlato, které je nadřazené všem ostatním kovům a představuje manželskou lásku. Ve středověku byl prsten také symbolem panenství, a byl tak spojený se sexualitou.\n\nRozdíl mezi snubním a zásnubním prstenem neexistoval až do 15. století. Ke změně došlo v roce 1563 po Tridentském koncilu, kdy ztratily zásnuby svůj význam, a zásnubní prstýnek se stal nepovinný. Tehdy se začal prsten předávat během svatebního obřadu a dostávala ho pouze žena. Muži v tehdejší Evropě prsten zpravidla ještě nenosili. Až v následujícím století poprvé dochází k tomu, že si v kostele při obřadu muž a žena navzájem vyměňují prsteny. Rozšíření tohoto zvyku však trvá ještě delší dobu.\n\nPrst, na kterém se nosí prsten, získal své jméno \"prsteníček\" až v 7. století, kdy ho tak pojmenoval křesťanský encyklopedista Isidor ze Sevilly. Také on, stejně jako Egypťané, se domníval, že tento prste je spojený žilkou přímo se srdcem, proto ten název, který se dochoval až do dnes.\n\n"}
{"id": "470179", "url": "https://cs.wikipedia.org/wiki?curid=470179", "title": "Strašák", "text": "Strašák\n\nStrašák je umělá postava tradičně lidské velikosti oblečená ve starém oblečení, která slouží k plašení ptáků v místech, kde se živí zrny zemědělských plodin. Strašáci mají též funkci odrazování černé zvěře v pustošení polí žírem či lidí ve vnikání do vinic.\n"}
{"id": "470181", "url": "https://cs.wikipedia.org/wiki?curid=470181", "title": "Církevní sňatek", "text": "Církevní sňatek\n\nCírkevní sňatek je forma sňatku, která probíhá zpravidla v místě obvyklém pro náboženské obřady (například kostel), oddávajícím je kněz či jiná pověřená osoba a obřad se odehrává podle předpisů a zvyklostí příslušné církve či náboženské společnosti. Církevní sňatek je v České republice úředně platným sňatkem od novelizace zákona o rodině v roce 1992.\n\nPro církevní sňatek platí stejné základní podmínky, jako pro občanskou svatbu. Snoubenci musí nejprve oddávajícímu zástupci církve předložit potvrzení matričního úřadu, v jehož správním obvodu má být manželství uzavřeno, že tyto podmínky splňují. Od vydání tohoto osvědčení do sňatečného obřadu nesmí uplynout více než šest měsíců. Pokud byl uzavřen církevní sňatek, musí oddávající do tří pracovních dnů od uzavření manželství doručit příslušnému matričnímu úřadu protokol o uzavření manželství. Pokud snoubenci uzavřeli nejdříve občanský sňatek, nemá jejich následný církevní obřad právní následky. Pokud nejdříve uzavřeli církevní sňatek, nemohou již uzavřít sňatek občanský.\n\nDalší podmínky, za jakých se může uskutečnit církevní sňatek, si určuje každá církev, resp. náboženská společnost, která má oprávnění uzavírat manželství, sama. Také podmínky či vůbec možnost rozvodu se v různých církvích liší.\n\nPři extrémní situaci ohrožení života jednoho, popřípadě obou snoubenců (in articulo mortis), lze vykonat i církevní sňatek bez předložení jakýchkoli dokladů, podmínkou však zůstává to, že sňatek musí vykonat pověřená osoba registrované církve či náboženské společnosti.\n\nAby mohl pár uzavřít křesťanský církevní sňatek, musí být obvykle alespoň jeden z páru pokřtěn.\n\nNěkteré církve a náboženské společnosti umožňují církevní sňatky homosexuálních párů. Příkladem v České republice je Náboženská společnost českých unitářů, v zahraničí pak příkladů lze nalézt dnes již mnoho, ať již mezi tradičně křesťanskými církvemi, kupříkladu u Švédské luteránské církve anebo v tomto ohledu dobře známé Unitarian Universalist Association.\n\n\n"}
{"id": "470191", "url": "https://cs.wikipedia.org/wiki?curid=470191", "title": "Vláda Stanislava Rázla", "text": "Vláda Stanislava Rázla\n\nJedná se o první vládu v rámci nově vzniklé České národní rady. ČNR vznikla v roce 1968 a ústavně začala platit 1. ledna 1969. Vláda České socialistické republiky Stanislava Rázla vládla od 8. ledna 1969 do 29. září 1969. Po této vládě následovala vláda Josefa Kempného a Josefa Korčáka.\n\n\n"}
{"id": "470206", "url": "https://cs.wikipedia.org/wiki?curid=470206", "title": "Ústav teoretické fyziky a astrofyziky Přírodovědecké fakulty Masarykovy univerzity", "text": "Ústav teoretické fyziky a astrofyziky Přírodovědecké fakulty Masarykovy univerzity\n\nÚstav teoretické fyziky a astrofyziky je pracoviště Přírodovědecké fakulty Masarykovy univerzity. Člení se na \"Oddělení teoretické fyziky\", \"Oddělení astrofyziky\" a \"Oddělení fyzikálního vzdělávání\". Ředitelem ústavu je Rikard von Unge.\n\nOddělení astrofyziky zabezpečuje bakalářský studijní program Aplikovaná fyzika – astrofyzika, úplný kurs základů astronomie, astrofyziky a kosmologie pro všechny studenty fyzikálních oborů a specializované přednášky podle odborného zaměření pracovníku oddělení:\n\n\nVýzkum v Oddělení astrofyziky je zaměřen na studium fyziky horkých hvězd a hvězdných systémů s horkými složkami. Oddělení astrofyziky zabezpečuje pozorování na observatoři Masarykovy univerzity na Kraví hoře v Brně, která je vybavena 0,6m reflektorem opatřeným CCD kamerou.\n\n"}
{"id": "470207", "url": "https://cs.wikipedia.org/wiki?curid=470207", "title": "Kodaňská aglomerace", "text": "Kodaňská aglomerace\n\nKodaňská aglomerace je název oblasti hlavního města Dánska, Kodaně, a jeho okolí. Rozkládá se na ostrovech Sjæland, Fyn, a několika okolních menších ostrovech a z malé části i na pevnině Jutského poloostrova. Nejmenší část kodaňské aglomerace leží v jižním Švédsku. Celá aglomerace má rozlohu 11 012 km² a asi 4 miliony obyvatel (což je 60% obyvatel Dánska). V Dánsku jsou všechny obce aglomerace samostatnými celky, ve Švédsku jde o jeden okres.\n\nDalšími velkými městy v aglomeraci kromě Kodaně jsou Køge, Naestved, Odense, Slagelse či Hillerød v Dánsku a Malmö ve Švédsku.\n"}
{"id": "470209", "url": "https://cs.wikipedia.org/wiki?curid=470209", "title": "Christine Adamsová (atletka)", "text": "Christine Adamsová (atletka)\n\nChristine Adamsová (* 28. února 1974) je bývalá německá atletka, jejíž specializace byla skok o tyči.\n\nV roce 1996 vybojovala stříbrnou medaili na halovém ME ve Stockholmu, kde se ženská tyčka konala vůbec poprvé v historii šampionátu. O stříbrnou medaili se podělila na halovém ME 2000 v belgickém Gentu společně s Ruskou Jelenou Beljakovovou, když obě překonaly 435 cm. V roce 2002 skončila na halovém ME ve Vídni pátá.\n\n"}
{"id": "470211", "url": "https://cs.wikipedia.org/wiki?curid=470211", "title": "Seznam ideologií pojmenovaných podle lidí", "text": "Seznam ideologií pojmenovaných podle lidí\n\nTento seznam obsahuje názvy ideologií, hnutí a trendů podle lidí. Kmen slova dané ideologie může být pojmenován buď podle skutečného jména nebo přezdívky. Některá z eponym jsou pojmenována podle lidí držící se dané ideologie, ostatní lidmi stojící mimo.\n\n\n\n\n\n\n"}
{"id": "470226", "url": "https://cs.wikipedia.org/wiki?curid=470226", "title": "Náhodná matice", "text": "Náhodná matice\n\nNáhodná matice je matice, jejíž prvky jsou náhodné veličiny případně pseudonáhodná čísla. Tato čísla mohou pocházet z libovolného rozdělení, v praxi se však nejčastěji vyskytují matice s normálním (Gaussovým) rozdělením. Náhodné matice nacházejí široké uplatnění v matematickém modelování procesů jako je např. chování plynů, radioaktivní rozpad, ale také v dopravních modelech (modelování tvorby kolon).\n\nDále se zaměříme pouze na matice, jejichž prvky jsou gaussovsky rozděleny a matice jsou hermitovské, resp. symetrické\n\nJedná se o množinu čtvercových reálných symetrických matic řádu N, jejichž prvky jsou statisticky nezávislé gaussovsky rozdělené náhodné veličiny. Pro prvek a tedy platí\n\nDalší vlastností těchto matic je, že po transformaci UAU, kde U představuje ortogonální matici řádu N, získáme náhodnou matici patřící do množiny GOE(N).\n\nMnožina GUE(N) představuje náhodné čtvercové hermitovské matice řádu N. Prvky těchto matic mají opět normální rozdělení. Pro reálnou část prvku platí stejná definice jako v případě matic z množiny GOE(N), imaginární část je náhodná veličina s rozdělením N(μ,σ), avšak diagonální prvky mají imaginární část nulovou, aby matice byla hermitovská.\n\nPo transformaci UAU, kde U představuje unitární matici řádu N, získáme opět náhodnou matici patřící do množiny GUE(N).\n\nMnožina GSE(N) je tvořena čtvercovými kvaternionovými hermitovskými maticemi řádu 2N. Prvky těchto matic mají opět normální rozdělení. Pro reálnou část prvku platí stejná definice jako v případě matic z množiny GOE(N), imaginární části jsou náhodné veličiny s rozdělením N(μ,σ), avšak diagonální prvky mají imaginární část nulovou, aby matice byla hermitovská.\n\nPo transformaci UAU, kde U představuje symplektickou matici řádu 2N, získáme opět náhodnou matici patřící do množiny GSE(2N).\n\nJedná se o množinu reálných symetrických náhodných čtvercových matic řádu N, pro jejichž prvky platí\nkde b představuje tzv. poloviční šířku pásu. Pro ostatní prvky platí stejná definice jako pro matice z množiny GOE(N).\nV případě, že zvolíme b = 1 získáme diagonální náhodnou matici, pro volbu b = N dostaneme matici z množiny GOE(N).\n\nUkázka pásové matice (pro N = 4, b = 2):\n\nformula_1\n\nPro všechny matice typu GOE, GUE či GSE musí platit, že diagonální prvky a všechny části naddiagonálních prvků jsou statisticky nezávislé veličiny. Prvky pod diagonálou jsou s prvky nad diagonálou nutně zkorelovány, díky symetrii či hermiticitě matice. Stejný požadavek je také kladen na prvky matic třídy BRME, zde se samozřejmě neuvažují prvky ležící nad nenulovým pásem, neboť ty již nejsou náhodnými veličinami.\n\n\n"}
{"id": "470229", "url": "https://cs.wikipedia.org/wiki?curid=470229", "title": "Harold Lloyd", "text": "Harold Lloyd\n\nHarold Lloyd (20. dubna 1893, Burchard, Nebraska, USA - 8. března 1971 Beverly Hills, Los Angeles, Kalifornie, USA) byl americký filmový herec-komik a producent, vedle Charlie Chaplina jedna z velkých amerických filmových hvězd éry němých grotesek. Během svého života mezi léty 1913 až 1947 natočil přibližně 200 němých i zvukových grotesek a komedií. Ve své době byl i velice komerčně úspěšný. Jeho filmová image nešikovného muže s brejličkami ve slamáku je od roku 1918 dobře známa dodnes.\n\nDivadlu se věnoval už od dětství, v němých filmech hrál už od roku 1913, kdy se přistěhoval do Kalifornie. Spřátelil se s producentem Halem Roachem, u kterého natáčel své první úspěšné filmy a stal se největší hvězdou jeho filmové společnosti.\nJeho filmy se vyznačovaly mnoha honičkami, krkolomnými a nebezpečně odvážnými scénami. Mezi jeho neslavnější a nejznámější snímek patří film \"O patro výš\", kde téměř celou dobu šplhá po stěně mrakodrapu, zde musel projevit značnou dávku gymnastických a akrobatických dovedností a dobré fyzické kondice.\n\nSvoje filmy většinou natáčel sám a bez dublerů, v roce 1919 při natáčení filmu přišel při výbuchu o dva prsty na pravé ruce, což musel později ve filmech maskovat speciální rukavicí.\n\nV roce 1923 se oženil s herečkou Mildred Davisovou, která byla i jeho filmovou partnerkou a měl s ní i dvě děti.\n\nV roce 1952 obdržel speciálního Oscara za svoji celoživotní činnost. Má hned dvě hvězdy na hollywoodském chodníku slávy.\n\nV roce 1962 vytvořil jeho stejnojmenný syn o svém otci film, který byl sestřihem jeho nejslavnějších filmových komedií. Film byl promítán s velkým úspěchem jak v Cannes, tak i u nás pod prostým názvem Harold Lloyd.\n"}
{"id": "470234", "url": "https://cs.wikipedia.org/wiki?curid=470234", "title": "Trần Hưng Đạo", "text": "Trần Hưng Đạo\n\nTrần Hưng Đạo (1228, Tức Mặc – 1300) byl vietnamský vojevůdce, který odrazil dva mongolské vpády, což je díky vojenské převaze Mongolů považováno za velký úspěch.\n\nTrần Hưng Đạo se narodil jako příslušník nové královské dynastie Trần pod jménem Trần Quốc Tuấn (陳國峻). Jeho otec byl synem Trần Liễu, což byl bratr císaře Trần Thái Tônga. V roce 1234 však došlo mezi bratry ke sporům ohledně následnictví a Trần Liễu se vzbouřil, ačkoli se nakonec s císařem usmířil, údajně syna před smrtí žádal, aby se vzbouřil a stal se císařem. Ačkoli to měl Trần Hưng Đạo slíbit, nikdy žádnou vzpouru neorganizoval, ani se jí neúčastnil.\n\nV roce 1249 nebo 1250 se oženil s princeznou Thiên Thành s níž měl čtyři syny a dceru. Jeho děti měly u dvora významné úřady, ale žádné z nich nebylo tak významné jako jeho otec. V dubnu 1288 rozdrtil mongolskou invazní armádu v bitvě na řece Bach Dang.\n\nPo porážce Mongolů obdržel titul Thái Sư Thượng Phụ Hưng Ðạo Ðại Vương, po smrti pak obdržel posmrtný titul, což umožnilo vznik řady svatyní s ním spojených.\n\nMimo vojenských úspěchů napsal knihu o válečné strategii, která se nedochovala, údajně v ní měly být shrnuty poznatky o válečnictví od doby mistra Sun.\n\nTrần Hưng Ðạo se proslavil již při prvním vpádu Mongolů v roce 1258, kdy měl za úkol obranu hranic, jeho úkolem nebylo ubránit hranice, ale zdržet Mongoly tak, aby umožnil vyklidit císařský dvůr.\n"}
{"id": "470239", "url": "https://cs.wikipedia.org/wiki?curid=470239", "title": "Řád sv. Jiří (Rusko)", "text": "Řád sv. Jiří (Rusko)\n\nVojenský řád svatého velkomučedníka a vítěze Jiřího (: ), zkráceně také Řád svatého Jiří (), byl původně ruský vojenský řád založený Kateřinou II. v roce 1769. Byl udělován důstojníkům a generálům za prokázanou osobní statečnost v boji a zásluhy v boji. V roce 1917 řád zaniknul spolu s monarchii v Rusku. Byl obnoven v roce 1992 jako nejvyšší vojenské vyznamenání Ruské federace.\n\nŘád byl založen carevnou Kateřinou II. 26. listopadu 1769. Řádový statut byl vydán hned 27. listopadu stejného roku a stanovoval nejen způsoby odměňování ale také další výhody držitelů řádu. Statut také stanovil, že řád je určen výhradně pro důstojníky a vojáky. V průběhu doby byl statut několikrát upraven. V roce 1833 car Mikuláš I. vydal nový statut, který spojoval všechny doposud provedené úpravy. Nový statut definoval řádový státek na 26. listopadu, upřesňoval způsoby nošení řádu podle jednotlivých tříd, počet tříd nebo řádový oděv. Dále statut stanovil pravidla k vlastnímu udělení řádu (I. a II. třída výhradně za \"„vojenskou chrabrost“\" podle uvážení panovníka, III. a IV. třída na základě rozhodnutí řádového sněmu). Kromě toho také organizoval hodnostní pořadí nositelů řádu ve vztahu k dalším vojenským hodnostem a tabulce hodností. Například nositelé řádu III. a IV. stupně měli u imperátorského dvora a při dalších veřejných událostech postavení rovnající se vojenské hodnosti plukovníka, a to i kdyby měli sami nižší vojenskou hodnost. Statut nakonec také definoval výši penze pro vyznamenané. V roce 1833 se jednalo o 700 rublů ročně u I. třídy, o 400 rublů ročně (v tehdejší měně), u II. třídy, 200 rublů ročně u III. třídy a 100 rublů ročně u IV. třídy.\n\nV roce 1855 byla potvrzena exkluzivnost řádu tím, že měl být udělován jenom za projevy zvláštní statečnosti.\n\nOd roku 1848 bylo stanoveno, že zároveň s obdržením řádu svatého Jiřího jakéhokoliv stupně bude jeho držiteli také uděleno dědičné šlechtictví.\n\nV roce 1807 se vedle řádu uděloval také zvláštní odznak Kříž svatého Jiří, který byl určen pro nižší vojenské hodnosti (poddůstojníky i vojáky). S udělením tohoto vyznamenání se pojily další výhody jako byla například určitá renta. Pravidla pro jeho nošení, způsoby odměňování a další okolnosti byly taktéž upraveny novým statutem vydaným Mikulášem I. v roce 1833.\n\nŘád sv. Jiří byl v průběhu historie udělován celkem ve čtyřech třídách.\n\nOdznak řádu je zlatý tlapatý kříž, který je proveden v bílém smaltu. Uprostřed kříže se nachází kulatý medailon. V jeho středu je vyobrazený sv. Jiří na koni bojující s drakem (tzv. moskevský erb) na červeném pozadí (u II. třídy). Na reversu je odznaku jsou iniciály S.G. v azbuce (Svjatyj Georgij), které jsou provedené ve zlaté barvě.\n\nHvězda řádu (udělovaná k I. třídě) byla zlatá se čtyřmi cípy. Uprostřed hvězdy je okrouhlý medailon s iniciálami S.G. na zlatém pozadí. Okolo medailonu se vině modrá páska s ruským nápisem \"За службу и храбрость\" (Za zásluhu a statečnost) s korunkou. Stuha byla v oranžové barvě se třemi černými pruhy.\n\nKříž sv. Jiří určený pro nižší důstojníky a vojsko byl nesmaltovaný tlapatý kříž ve stříbře. Uprostřed něj byl medailon s vyobrazením sv. Jiří na koni. Na zadní straně bylo uvedeno číslo vyznamenání. Barva stuhy byla stejná.\n\nZa celou dobu svojí existence byl Řád sv. Jiří I. třídy, tedy s velkostuhou a odznakem a hvězdou udělen celkem 25 osobnostem. Jako první ho obdržela sama zakladatelka řádu carevna Kateřina II. Veliká. K nositelům patřil také polní maršál Jan Radecký z Radče, kterému I. třídu řádu udělil car Mikuláš I. v roce 1848 za dobytí Milána. Dále ho obdrželi např. maršál Michail Kutuzov, generalissimus Alexandr Suvorov, maršál Ivan Paskevič, vévoda Wellington nebo generalissimus Karel Schwarzenberg. Naposledy byl Řád sv. Jiří I. třídy udělen v roce 1877.\n\nNositelem IV. stupně byl císař František Josef I., který řád obdržel v roce 1849 za projevenou osobní statečnost ve válce v Uhrách.\n\n\n"}
{"id": "470242", "url": "https://cs.wikipedia.org/wiki?curid=470242", "title": "Hermelín (kožešina)", "text": "Hermelín (kožešina)\n\nHermelín je nejušlechtilejší kožešina a pochází z lasice hranostaje, jejíž kožešina je v zimě bílá s černou špičkou ocásku. Kožešiny jednotlivých zvířat se sešijí tak, aby na bílém podkladu byly vidět černé špičky jejich ocásků. Přirozeného hermelínu užívá se jako podšívky plášťů erbovních, přikryvadel, beránků na čepicích atd. Vzhledem k tomu, že zimní kožešina hranostaje je velmi vzácná a značně drahá, byly oděvy ušité z hermelínu často výsadou těch nejbohatších a nejmocnějších osob – například králů a dalších vládců.\nStylizovaný hermelín (bílá plocha s naznačenými černými ocásky) je jedna z tinktur, které se používají v heraldice.\n"}
{"id": "470247", "url": "https://cs.wikipedia.org/wiki?curid=470247", "title": "Josef Dressler", "text": "Josef Dressler\n\nJosef Dressler (* 17. února 1971 Vlašim) je český cyklista, dvojnásobný mistr světa v biketrialu, pětinásobný vicemistr světa, mistr Evropy, vítěz světového poháru a dvacetinásobný mistr České republiky.\n\nPropagátor cyklistiky, nejzkušenější český učitel jízdy na kole, autor mnoha výukových článků v novinách, časopisech i na internetu, autor knih Škola kola (2013 a 2002) a EnCYKLOpedie (2003), autor výukového videa Golden Bike (2000), několik let moderátor cyklistických závodů a seriálu Junior Trophy na Kole pro život, moderátor televizních osvětových seriálů Cyklisté a chodci (2010) a Rozum nebo Extrém (2011), učitel jízdy na kole na mnoha cyklistických akcích a festivalech, pořadatel campů pro různé skupiny cyklistů, trenér juniorského Mistra světa a Evropy v biketrialu Laca Janošky a jedné z nejlepších českých xc závodnic JItky Čábelické.\nMimo jiné je také znám svými kaskadérsky laděnými exhibicemi kdy na svém trialovém kole vyskákal až na Petřínskou rozhlednu nebo na Žižkovský vysílač, s kolem také skočil do vody z desetimetrové věže.\nV současné době se věnuje hlavně výuce správné techniky jízdy na horském kole. Pořádá výukové campy, píše články a točí videa a připravuje pokračování knihy Škola kola. Vše pro širokou masu cyklistů. Od dětí až po dospělé. \n\n\n"}
{"id": "470251", "url": "https://cs.wikipedia.org/wiki?curid=470251", "title": "Letiště Lublaň", "text": "Letiště Lublaň\n\nMezinárodní letiště Jože Pučnika (IATA: LJU, ICAO: LJLJ, slovinsky: Letališče Jožeta Pučnika Ljubljana), někdy známé jako \"letiště Brnik\", se nachází na území vesnice Zgornji Brnik (občina Cerklje na Gorenjskem), 19 km severně od Lublaně, hlavního města Slovinska.\n\nLetiště bylo otevřeno 23. prosince 1963 a v roce 2007 dostalo název po slovinském politikovi Jože Pučnikovi. Letiště je základnou pro slovinské aerolinky Adria Airways. Letišti slouží i další letecké společnosti. Je to jedno z největších, nejdůležitějších a nejvytíženějších letišť v jihovýchodní Evropě.\n\nLetadla jsou z kontrolní věže naváděna na jednu vzletovou a přistávací dráhu. Všechny lety jsou situovány do jednoho moderně vybaveného terminálu. Mezinárodní terminál má dostatečný počet odbavovacích pultů, je zde restaurace, autopůjčovna, WC, VIP salonek, dětský koutek, obchody apod.\n\n"}
{"id": "470254", "url": "https://cs.wikipedia.org/wiki?curid=470254", "title": "Pepřovníkovité", "text": "Pepřovníkovité\n\nPepřovníkovité (\"Piperaceae\") je čeleď nižších dvouděložných rostlin z řádu pepřotvaré (\"Piperales\").\n\nByliny, bylinné i dřevité liány a keře nebo i stromy s měkkým a ne zcela dřevnatým dřevem. Cévní svazky jsou v několika kruzích, kambium má jen vnější kruh. Charakteristické jsou ztlustlé nody a sympodiální větvení stonku – hlavní stonek vytváří květentví a růst pokračuje postranní větví. Listy jsou jednoduché, střídavé nebo výjimečně vstřícné či přeslenité, celokrajné, s drobnými palisty srůstajícími s řapíkem nebo bez palistů. Květy jsou bezobalné, jedno nebo oboupohlavné, v hustých klasech nebo hroznech, často zanořené do osy květenství, někdy obklopené 1 listenem a 2 listenci, tvořícími cosi jako okvětí. Tyčinky jsou 2–6, gyneceum svrchní, z 1 až 4 synkarpních plodolistů. Plodem je jednosemenná bobule nebo peckovice.\n\nČeleď obsahuje až 2 000 druhů v 7–10 rodech. Rozšíření je pantropické.\n\n\nPodčeleď Verhuellioideae Samain & Wanke\nPodčeleď Zippelioideae Samain & Wanke\nPodčeleď Piperoideae Arnott\n\n\n"}
{"id": "470255", "url": "https://cs.wikipedia.org/wiki?curid=470255", "title": "Efrat", "text": "Efrat\n\nEfrat ( אפרת, alternativně též Efrata - אֶפְרָתָה, v oficiálním přepisu do angličtiny Efrata) je izraelská osada a místní rada (malé město) na Západním břehu Jordánu v distriktu Judea a Samaří.\n\nNachází se cca 15 kilometrů jihojihozápadně od historického jádra Jeruzaléma, cca 7 kilometrů jihojihozápadně od města Betlém a cca 15 kilometrů severně od Hebronu v nadmořské výšce 910 metrů, v Judských horách. Zastavěné území obce má výrazně podlouhlý tvar o délce téměř 5 kilometrů. Efrat tvoří východní hranici oblasti souvisle osídlené Izraelci zvané Guš Ecion, třebaže není formální součástí jurisdikce Oblastní rady Guš Ecion.\n\nEfrat byl založen v roce 1980, konkrétně v únoru 1980 skupinou nábožensky orientovaných sionistů okolo organizace Raishit Geula, jejímž předsedou byl rabín Shlomo Riskin z New Yorku, a pojmenován podle stejnojmenné biblické lokality, která se nacházela v prostoru nynějšího města Betlém.\n\nPodle údajů z roku 2009 tvořili naprostou většinu obyvatel Židé - cca 7 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 7 200 osob).\n\nJde o středně velkou obec městského typu s dlouhodobě rostoucí populací. K 31. prosinci 2017 zde žilo 9 100 lidí.\n\n\"* údaje (kromě let 2001, 2008 a 2009) zaokrouhleny na stovky\"\n\n"}
{"id": "470257", "url": "https://cs.wikipedia.org/wiki?curid=470257", "title": "ATI Radeon HD 5000", "text": "ATI Radeon HD 5000\n\n\"ATI\" Radeon HD 5000 je řada grafických karet postavená na čipu R800 firmy AMD, která byla představena 29. září 2009. To byly vydány karty založeny na jádru RV870 (HD 5850 a HD 5870). Nižší modely mají jádra RV840 a RV830. Umisťují se do slotu PCI-E 2.0 16x (je kompatibilní s verzí 1.1). Jádro podporuje DirectX 11, Shader model 5, OpenGL 4.1 a OpenCL 1.1. Jména pro grafické karty se volí podle vzoru \"Radeon HD 5xx0\", například HD 5750, HD 5850, HD 5870, atd.\n\nNa PCB najdeme GPU variantu R800, grafickou paměť DDR2 - GDDR5, napájecí obvody, výstupy (DVI, HDMI, …), sběrnici PCI-Express pro komunikaci se základní deskou a další součástky.\n\n\nČip UVD2 je impletován v GPU R800 a díky tomu je možnost akcelerace MPEG-2, H.264/MPEG-4 AVC and VC-1 s minimální zatížením CPU.\n\nPodporuje DirectX 11, Shader model 5 a OpenGL 3.0. Umisťuje se do slotu PCI-E 2.0 16x (je kompatibilní s verzí 1.1). Dále podporuje CrossFireX, který umožňuje zapojení až 4 čipů a teoreticky zvýšení výkonu až 4x, ale běžně to je zhruba do 2,5x.\n\n\nRadeon HD 5450 používá jádro RV810, vyrobené 40 nm procesem u TSMC a směřuje do nejnižší části trhu. Je určen pro kancelářské práce při dobrém poměru cena/výkon. Čip obsahuje 80 SP jednotek, neboli 16 5D superskalarních jednotek (shader jednotky). Paměťová sběrnice má šířku 64 bitů a jsou použity paměti typu GDDR3 na 1,6 GHz, velikost paměti je 0,5 nebo 1 GB. Nahrazuje staré modely HD 4350 a HD 4550. Chlazení bude jak aktivní, tak i pasivní, díky TDP do 20 W. Konkurence od NVIDIE je GeForce 9500 a 9400. Podporuje DirectX 11, Shader model 5 a OpenGL 4.0.\n\nRadeon HD 5570 a HD 5550 používá jádro RV830, vyrobené 40 nm procesem u TSMC a směřuje do nižší část trhu. Je určen pro hraní nenáročných her při dobrém poměru cena/výkon. Čip obsahuje 320 nebo 400 SP jednotek, neboli 64 nebo 80 5D superskalarních jednotek (shader jednotky). Paměťová sběrnice má šířku 128 bitů a jsou použity paměti typu DDR3 (1,6 GHz), GDDR3 (1,8 GHz) a GDDR5, velikost paměti je 0,5 nebo 1 GB. Nahrazuje starý modely HD 4650. Chlazení je aktivní, tak i pasivní, díky TDP 39 a 43 W. Konkurence od NVIDIE je GeForce 9500 a GT220. Podporuje DirectX 11, Shader model 5 a OpenGL 4.0.\n\nRadeon HD 5670 používá jádro RV830, vyrobené 40 nm procesem u TSMC a směřuje do střední/vyšší střední části trhu. Je určen pro hraní nenáročných her při dobrém poměru cena/výkon. Čip obsahuje 400 SP jednotek, neboli 80 5D superskalarních jednotek (shader jednotky). Paměťová sběrnice má šířku 128 bitů a jsou použity paměti typu GDDR5 na 4 GHz nebo GDDR3 na 1,8 GHz, velikost paměti je 0,5 nebo 1 GB. Nahrazuje staré modely HD 4650, HD 4670 a HD 4730. Chlazení bude jak aktivní, tak i pasivní, díky TDP do 75 W. Konkurence od NVIDIE je GeForce 9600, GT220, 9800GT a GT240. Podporuje DirectX 11, Shader model 5 a OpenGL 4.0.\n\nŘada HD 5700 používá jádro RV840, vyrobené 40 nm procesem u TSMC a směřuje do střední/vyšší střední části trhu. Je určen pro hraní náročnějších her při dobrém poměru cena/výkon. Čip obsahuje 740 nebo 800 SP jednotek, neboli 144 nebo 160 5D superskalarních jednotek (shader jednotky). Paměťová sběrnice má šířku 128 bitů a jsou použity paměti typu GDDR5 od 4,6 do 4,8 GHz, velikost paměti je 0,5 nebo 1 GB. Nahrazuje staré modely HD 4770, HD 4830, HD 4850 a HD 4870. Chlazení bude jak aktivní, tak nejspíše i pasivní, díky TDP do 110 W. Konkurence od NVIDIE je GeForce GTS 450 a GTX 460. Podporuje DirectX 11, Shader model 5 a OpenGL 4.0.\n\nŘada HD 5800 používá jádro RV870, vyrobené 40 nm procesem u TSMC a směřuje do vyšší části trhu. Je určen pro hraní nejnáročnějších PC her při vysokém výkonu. Čip obsahuje 1440 nebo 1600 SP jednotek, neboli 288 nebo 320 5D superskalarních jednotek (shader jednotky). Paměťová sběrnice má šířku 256 bitů a jsou použity paměti typu GDDR5 od 4 do 4,8 GHz, velikost paměti je 1 nebo 2 GB. Nahrazuje staré modely HD 4850 a HD 4870. Chlazení je aktivní, kvůli TDP do 190 W. Konkurence od NVIDIE je GeForce GTX 460, GTX 465, GTX 470 a GTX480. Podporuje DirectX 11, Shader model 5 a OpenGL 4.0.\n\nASUS uvedl jako jediný (prosinec 2010) grafickou kartu s 2x RV770 XT (2x HD 5870).\n\nŘada HD 5970 používá jádro RV870 (obecně označení R800), vyrobené 40 nm procesem u TSMC a směřuje do nejvyšší části trhu. Je určen pro hraní nejnáročnějších PC her při vysokém výkonu. Čip obsahuje 2x1600 SP jednotek, neboli 2x320 5D superskalarních jednotek (shader jednotky). Paměťová sběrnice má šířku 2x256 bitů a jsou použity paměti typu GDDR5 4 GHz, velikost paměti je 2 nebo 4 GB. Nahrazuje starý model HD 4870 X2. Chlazení je aktivní, kvůli TDP do 300 W. Konkurence od NVIDIE je GTX295. Podporuje DirectX 11, Shader model 5 a OpenGL 4.0.\n\nHD 5970 byla nejvýkonnější grafická karta do uvedení nové řady GPU Radeon R900 a GF110.\n\nAMD zapracovalo na přetaktování a díky tomu jde jádro přetaktovat až na hranici 1 GHz a paměti až na 5 GHZ(efektivní).\n\n"}
{"id": "470275", "url": "https://cs.wikipedia.org/wiki?curid=470275", "title": "Arcania: Gothic 4", "text": "Arcania: Gothic 4\n\nArcania: A Gothic Tale je čtvrtý díl RPG série Gothic, který vyšel v říjnu 2010 pro Microsoft Windows a Xbox 360. Jde o první hru ze série, která není vyvíjena Piranha Bytes, nýbrž hru vývíjí Spellbound.\n\nPříběh se odehrává 10 let po událostech Gothic 3. Bezejmenný hrdina se stal králem Myrthany a přijal jméno Rhobar III. Upevnil vztahy v Myrthaně, vyhnal zbytky skřetů ve vedení s Thorusem a upevnil vztahy s Nordmarskými náčelníky. Jeho armáda vedena generálem Leem o něco později vtrhla do Varantu, který se po smrti Zubena rozpadl na několik samostatných států. Během jednoho roku dobyl Rhobar III. celý Varant a prohlásil se vládcem Minlandu, tedy kontinentu. Dále se zaměřil na Jižní ostrovy, které byly pod Myrthanou, avšak nedávno v bitvě o ostrov zvítězil Ethorn IV. a jeho stoupenci (Páni ze Stewarku aj.) Porazil lorda Trontera a jeho paladiny, čímž byl ostrov osvobozen. Zanedlouho připluly bitevní lodě z Myrthany a ve velké námořní bitvě ztratily ostrovy bitevní vlajkovou loď „Slza ze Setariffu“. Při cestě se však Rhobarovi zatemní mysl a stane se pouze stínem někdejší slávy.\nGenerálové Lord Hagen a Lee jsou pověřeni dobytím ostrovů, zatímco sám Rhobar sedí na trůnu v Thorniaře. Lord Hagen postupuje na západ, na město Stewark a generál Lee vyráží k Setariffu.\n"}
{"id": "470280", "url": "https://cs.wikipedia.org/wiki?curid=470280", "title": "Péter Boross", "text": "Péter Boross\n\nDr. Péter Boross (* 27. srpna 1928, Nagybajom) je maďarský politik. V letech 1993–1994 byl druhým premiérem Maďarské republiky.\n\nPéter Boross se narodil dne 27. srpna 1928 v městečku Nagybajom v župě Somogy v tehdejším Maďarském království. Vysokoškolské vzdělání získal na Pázmány Péter Tudományegyetem, kde studoval právnickou fakultu.\n\nV letech 1951 až 1957 byl členem Městské rady hlavního města Budapešti. Během Maďarského povstání v roce 1956 byl členem Budapešťské revoluční komise. Na základě revoluční činnosti byl v roce 1957 zatčen a internován. Až do roku 1959 žil pod policejním dozorem. Od roku 1965 byl náměstkem ředitele pro zahraniční obchod v podniku Délpesti Vendéglátóipari Vállalathoz. V roce 1971 byl jmenován ředitelem, a tuto funkci si udržel až do svého odchodu roku 1989.\n\nOd roku 1989 se Boross aktivně podílel na státní politice a také byl ve vládě Józsefa Antalla. V roce 1992 vstoupil do Magyar Demokrata Fórum a o rok později byl zvolen do celostátního vedení strany. Po neočekávané smrti premiéra József Antalla byl dne 12. prosince 1993 Péter Boross zvolen premiérem Maďarské republiky. Ve volbách 1994 však jeho strana utrpěla drtivou porážku od levicové MSZP a novým premiérem se dne 15. července 1994 stal Gyula Horn (MSZP).\n\n\n\n"}
{"id": "470281", "url": "https://cs.wikipedia.org/wiki?curid=470281", "title": "Oranit", "text": "Oranit\n\nOranit ( אֳרָנִית, v oficiálním přepisu do angličtiny Oranit) je izraelská osada a místní rada (malé město) na Západním břehu Jordánu v distriktu Judea a Samaří.\n\nLeží v nadmořské výšce 140 metrů, cca 22 kilometrů severovýchodně od Tel Avivu a cca 7 kilometrů jižně od města Kalkílija na dotyku se Zelenou linií, která odděluje území Izraele v mezinárodně uznaných hranicích a okupovaná palestinská území, přičemž část území obce se nachází západně od Zelené linie.\n\nNachází se v mírně zvlněné krajině na pomezí mezi pobřežní Šaronskou planinou a hornatinou Samařska. Severně od města protéká vádí Nachal Kana. Na severovýchodní a východní straně je Oranit oddělen od okolních arabských vesnic Izraelskou bezpečnostní bariérou.\n\nOranit byl založen roku 1985 na základě rozhodnutí izraelské vlády z 19. května 1983. Vlastní výstavba osady ale byla prováděna soukromou společností Delta. První obyvatelé se sem nastěhovali roku 1985. Obec má charakter rezidenční předměstské čtvrti v zázemí aglomerace Tel Avivu. Převážnou část zástavby tvoří individuální domy. V roce 2008 izraelské ministerstvo vnitra navrhlo sloučit osady Ec Efrajim, Elkana, Ša'arej Tikva a Oranit do jednoho města, které by mělo téměř 15 000 obyvatel.\n\nPodle údajů z roku 2009 tvořili naprostou většinu obyvatel Židé - cca 5 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 5 900 osob). Obyvateli jsou převážně sekulární Židé.\n\nJde o středně velkou obec městského typu s dlouhodobě mírně rostoucí populací. K 31. prosinci 2017 zde žilo 8700 lidí.\n\n\"* údaje (kromě let 2008 a 2009) zaokrouhleny na stovky\"\n\n"}
{"id": "470283", "url": "https://cs.wikipedia.org/wiki?curid=470283", "title": "Index GRAU", "text": "Index GRAU\n\nIndex GRAU, plným názvem index Hlavní raketové a dělostřelecké správy, je název kódového označení sovětské a ruské vojenské a kosmické techniky používaný útvary ministerstva obrany Sovětského svazu, resp. Ruska při komunikaci s podniky zbrojního průmyslu.\n\nPoužívání indexu bylo zavedeno roku 1938 tehdejší Hlavní dělostřeleckou správou Rudé armády, jako řešení problému označovaní výzbroje a vybavení při komunikaci s podniky zbrojního průmyslu, tato korespondence totiž nepodléhala předpisům o utajení. Byl rozpracován a zaveden systém kódového označování zbrojní produkce, vzápětí převzatý i analogickými správami námořnictva (URAV VMF) a letectva (UV VVS).\n\nRoku 1956 byl systém tvoření indexů výrazně změněn, dosavadní se totiž vyčerpával a přestal vyhovovat po zavedení nových tříd výzbroje, zejména raketové techniky, a po vzniku tří dalších vojenských zákaznických útvarů – správ vyzbrojování Vojsk protivzdušné obrany (UV PVO), Raketových vojsk strategického určení (UV RVNCH) a Hlavní správy kosmických prostředků (UV GUKOS).\n\nExistují dva základní způsoby tvorby indexu, „starý“, používaný od třicátých do padesátých let, a „nový“, používaný od padesátých let.\n\nPodle „starého“ způsobu, měly indexy následující stavbu: 52-P-365 nebo 53-О-530А. První dvě číslice značily oddělení GAU, které přejímalo daný produkt. Známé jsou následující oddělení:\n\nJedno, nebo více písmen za číslem oddělení znamenalo typ zbraně, tak v oddělení 52 písmeno P označovalo děla, M minomety. \n\nNásledující trojčíslí označovalo konkrétní typ zbraně. Při tom s rostoucím trojčíslím rostl i kalibr zbraní, a stejná trojčíslí různých oddělení se vázala k souvisejícím výrobkům. Tak například 56-A-231 byla Simonovova samonabíjecí karabina (SKS) ráže 7,62 a 57-H-231 byl náboj do ní.\n\nPísmeno v závěru indexu vyznačovalo modifikaci výrobku, časté bylo M (modernizovaný), nebo konstrukční zvláštnost, například u tříštivých střel a min (53-O...) písmeno A značilo střelu/minu z nízkouhlíkaté litiny.\n\nOd poloviny padesátých let byl zaveden nový systém označování. Nyní měl index následující tvar: 2А42, nebo 3ОF25. V nových indexech byly první dvě číslice nahrazeny jednou (přesněji první číslice odpadla a zůstala jen druhá):\n\nRakety a jejich součásti zprvu dostávaly čísla oddílů 2, 3, 4, záhy však byly pro ně vytvořeny nové řady 8..., od konce roku 1958 přidělena nově vzniklým RVNCH, a 9... určená pro rakety pozemních vojsk. Správa vyzbrojování vojsk PVO užívala řadu 5... Později se z RVNCH vydělilo GUKOS, které zavedlo indexy 11...\n\nNásledně UV PVO zavedlo oddíl 6, ale psalo jej obráceně – tedy se šestkou na konci a číslem výrobku na začátku, například 48N6. Nelenila ani správa vyzbrojování raketových vojsk, zavedla indexy začínající 15. GUKOS rozšířil systém o skupiny 14 a 17. Existují i skupiny 13 a 16 používané pro prvky kapitálové výstavby, zásobování elektřinou a vodou pro objekty RVNCH a GUKOS.\n\nIndexy podobné „starému“ systému označování používají Správa raketové a dělostřelecké výzbroje vojenského námořnictva (URAV VMF) a Správa vyzbrojování vojenského letectva (UV VVS).\n\nPro dělostřeleckou munici námořnictva se používá stejný princip tvoření indexů, pouze na místě prvních dvou číslic stojí A3 nebo A4. S růstem posledního trojčíslí klesá kalibr zbraně. S objevením se raketové techniky ve výzbroji námořnictva byl zaveden pozměněný systém, podle kterého výrobky náležející k jednomu komplexu dostávaly stejná nebo blízká čísla. Například označení 4K-75 dostala ponorková raketa R-29, 4D-75 motor jejího prvního stupně a 4D-76 motor druhého stupně. Pro tuto skupinu indexů je typické počáteční číslo 4 a koncové dvoučíselné označení výrobku. Poté co došly možné kombinace, byla zavedena řada s počátečním číslem 3. \n\nSpráva vyzbrojování letectva používala do poloviny padesátých let systém analogický „starému“ systému GAU, pouze počáteční dvoučíslí nahrazovala jediná číslice, od 2 do 8, která značila typ zbraně. Například 7... a 8... byly letecké pumy. Později zavedlo letectvo nová označení, s první číslicí 9. Přičemž zbraňový komplex byl značen 9-A-(trojčíslí) a jeho prvky 9-(jiná písmena)-(stejné trojčíslí)\n\nIndexy „starého“ systému GAU a UV VVS byly přidělovány při přijetí do výzbroje. Nový index byl publikován v Dělostřeleckém žurnálu vědecko-technického výboru GAU. V případě záměny výrobku za nový, blízký charakteristikami, se označení neměnilo. Tak například při záměně trhavé letecké pumy FAB-250sv za novější model z roku 1943 FAB-250M43 zůstal stejný index 7-F-325. \n\n„Nové“ indexy se přiřazovaly ve fázi podpisu technického zadání na konstrukci příslušné zbraně. V řadě případů projektované výrobky nebyly zavedeny do výzbroje, nicméně indexy už byly přiděleny a dále se nevyužívaly. Současně v průběhu potvrzení technického zadání se výrobkům (ne však všem) přidělovalo kódové slovní označení.\n\n"}
{"id": "470288", "url": "https://cs.wikipedia.org/wiki?curid=470288", "title": "Cigánská jeskyně", "text": "Cigánská jeskyně\n\nCigánská jeskyně se nachází v Moravském krasu ve vintocké ostrožně na začátku Suchého žlebu. Jeskyně dostala pojmenování po kočovných Cigánech, kteří zde až do počátku 50. let 20. století tábořívali, přičemž využívali otvorů ve stropech, kterými procházel kouř z ohnišť. Jeskyně leží několik málo metrů od silnice z Ostrova na Macochu a je volně přístupná.\n\n"}
{"id": "470296", "url": "https://cs.wikipedia.org/wiki?curid=470296", "title": "Rakety rodiny R-7", "text": "Rakety rodiny R-7\n\nRakety rodiny R-7 jsou rodinou nosných raket odvozených od mezikontinentální balistické rakety R-7 (běžně nazývané semjorka (sedmička, ) cestou postupné výrazné modernizace.\n\nZdařilost a jako výsledek spolehlivost konstrukce, a také na mezikontinentální balistickou raketu vysoká nosnost dovolila využít R-7 jako nosnou raketu. Postupná modernizace motorů i přidání dalších stupňů vedla k růstu hmotnosti vynášeného užitečného zatížení, spolehlivosti a zvýšení spektra řešených úkolů.\n\nNosné rakety právě této rodiny otevřely lidem kosmickou éru, jimi byly, mimo jiné, vyvedeny na oběžnou dráhu první umělá družice Země Sputnik 1, první družice s živým tvorem na palubě i první pilotovaná kosmická loď Vostok 1. Dodnes jsou všechny ruské pilotované lodě vypouštěny raketami této rodiny.\n\nV souvislosti s tím, že nejpočetnějšími zástupci rodiny jsou varianty raket Sojuz, je tento název někdy používán pro označení celé rodiny raket.\n\nRakety rodiny jsou charakteristické konstrukčním schématem zděděným po R-7. Raketa R-7, první sovětská mezikontinentální balistická střela, byla dvoustupňová (přesněji jedenapůlstupňová) raketa, s paralelním uspořádáním stupňů. První stupeň tvořily čtyři boční kuželovité bloky označované jako bloky B, V, G, a D (podle druhého až pátého písmene azbuky), umístěné do kříže kolem druhého stupně, označovaného jako blok A. Ve všech blocích byly používány čtyřkomorové vysokotlaké kapalinové raketové motory s otevřeným cyklem, v prvním stupni motory RD-107 (výrobní typové označení 8D74), v druhém stupni motor RD-108 (8D75). Jako kapalné pohonné látky se používaly v obou stupních kerosin T-1 jako palivo a podchlazený kapalný kyslík jako okysličovadlo. Trup druhého stupně se nad bodem horního upevnění bloků prvního stupně mírně rozšiřoval. Paralelní uspořádání Koroljov zvolil z důvodu dosažení co nejmenší délky sestavené rakety, přičemž maximální průměr i délka jednotlivých bloků byly omezeny požadavky na možnost přepravy dílů železnicí z výrobního závodu na kosmodrom, eventuálně bojová stanoviště.\n\nV současnosti jsou využívány následující rakety rodiny:\n\n\nUživateli raket jsou Kosmická vojska Ruska a Roskosmos. Kromě toho existuje mezinárodní společnost Starsem (ze star = hvězda a sem - semjorka) zajišťující vypuštění užitečného zatížení nosnými raketami dané rodiny z kosmodromů Bajkonur a Kourou\n\nNosné rakety Sputnik byly fakticky mezikontinentální balistickou střelou R-7, pouze bojovou hlavici nahradila družice. Touto raketou byly vypuštěny první sovětské umělé družice Země.\n\nRaketa verze Luna se odlišovala od verze Sputnik přidáním třetího stupně - bloku E s motorem RD-0105 o tahu 49 kN. Tato raketa vynesla do vesmíru první tři sondy programu Luna. Také je označována jako Vostok L\n\nOdlišovala se od verze Luna modernizovaným motorem třetího stupně (RD-0109 o tahu 55 kN). Právě tato raketa byla použita v programu Vostok, prvním sovětském programu pilotovaných letů.\n\nV raketě Voschod byl použit nový třetí stupeň, nazvaný blok I, se znatelně výkonnějším motorem RD-0108 (tah 295 kN). Byla použita pro vynesení kosmických lodí řady Voschod, později pro družice Zenit.\n\nModifikace rakety Vostok, konstruovaná paralelně k verzi Voschod. Odlišovala se přítomností čtvrtého stupně, bloku L, a modernizovanými motory všech ostatních stupňů. Byla určena pro vynášení spojových družic řady Molnija na silně eliptické dráhy a pro vypouštění meziplanetárních sond.\n\nDalší modifikace rakety Voschod, s novým motorem třetího stupně - RD-0110. Umožnila vynášení nového typu pilotovaných kosmických lodí - lodí Sojuz.\n\nModernizovaná raketa Sojuz, s lepšími motory prvního a druhého stupně. Raketa byla zkonstruována jako náhrada všech dosavadních verzí raket rodiny R-7 s výjimkou Molniji, proto byla označena Sojuz-U jako unifikovaný ().\n\nRaketa je využívána od roku 1973 do současnosti a je se 755 starty do 1. srpna 2009 nejmasovější nosnou raketou vůbec.\n\nVarianta rakety Sojuz-U používající v motorech prvního a druhého stupně syntetický kerosin (sintin, ) místo obvyklého rafinovaného kerosinu T-1. Změna paliva umožnila zvýšit hmotnost nákladu o v průměru 200 kg. První start se uskutečnil v prosinci 1982, roku 1996 bylo rozhodnuto o ukončení produkce této verze v souvislosti se zastavením výroby sintinu, jeho vysokou cenou a problémy s motory rakety určené pro vypuštění lodi Sojuz TM-24.\n\nModernizovaná verze Sojuzu-U se zdokonalenými motory prvního a druhého stupně. Motory byly vybaveny novým systémem vstřikování paliva, což přineslo o 5% vyšší nosnost.\n\nOpětné zvýšení nosnosti řešilo problémy vzniklé vyřazením rakety Sojuz-U2, při použití raket Sojuz-U pro vypuštění lodí Sojuz TM se třemi kosmonauty bylo, vzhledem k její nižší nosnosti, nutno hlídat každý kilogram váhy posádky a vybavení.\n\nRaketa je používaná od roku 2001 do dnešních dnů.\n\nDalší modernizace Sojuzu-U, paralelní k Sojuzu-FG. Ve verzi Sojuz 2.1a jsou motory s tělesem rakety shodné s verzí Sojuz-FG. Hlavním prvkem modernizace je však nový řídící systém. Dosavadní dva analogové systémy řízení (jeden systém pro první dva stupně a druhý pro vyšší stupně) jsou nahrazeny jediným digitálním. Nová raketa tak má výrazně vyšší přesnost a manévrovatelnost za letu, možnost využívat kryty nákladu o větším průměru. Raketa má nižší náročnost na pozemní přípravu startu.\n\nVe verzi Sojuz 2.1b má raketa i nový motor třetího stupně – RD-0124, který přinesl zvýšení hmotnosti vynášeného nákladu o jednu tunu.\n\nPrvní start Sojuzu 2.1a proběhl 8. listopadu 2004, Sojuzu 2.1b 27. prosince 2006. Do 18. září 2009 se uskutečnilo sedm startů.\n\nVerze upravené pro potřeby startů z guyanského kosmodromu Kourou jsou značeny Sojuz-ST, přesněji Sojuz STA pro raketu odvozenou od Sojuzu 2.1a a Sojuz STB pro potomka Sojuzu 2.1ba.\n\nTaké označován Sojuz 1. Projektovaná jako lehká nosná raketa vzniklá ze Sojuzu 2.1b odebráním čtyř bloků prvního stupně a nahrazením motoru RD-108A centrálního stupně A motory NK-33-1 (pozůstalé po raketě N-1, v budoucnu se počítá s obnovením výroby).\n\nProjektovaná nosná raketa vzniklá ze Sojuzu 2.1b náhradou motoru RD-108A centrálního stupně za motor NK-33-1. Zvětší se průměr dolní části centrálního bloku, nosnost rakety je předpokládána 10 tun na nízkou dráhu z Bajkonuru, 10,7 tuny z Kourou.\n\n"}
{"id": "470304", "url": "https://cs.wikipedia.org/wiki?curid=470304", "title": "Hráčské statistiky Rogera Federera", "text": "Hráčské statistiky Rogera Federera\n\nHráčské statistiky Rogera Federera, švýcarského profesionálního tenisty, zahrnují výsledky jeho tenisové kariéry. Roger Federer na okruhu ATP Tour vyhrál sto tři turnajů ve dvouhře a padesát čtyřikrát odešel jako poražený finalista. Ve čtyřhře si připsal osm trofejí a šest finálových proher. Na challengerech ATP získal po jednom singlovém i deblovém titulu. \n\nNa letních olympijských hrách vybojoval dva olympijské kovy, když se na LOH 2008 v Pekingu po boku Wawrinky stal olympijským vítězem v mužské čtyřhře. Stříbrnou medaili přidal ve dvouhře na londýnské Letní olympiádě 2012 poté, co ve finále prohrál s Murraym. Jako první mužský švýcarský hráč zvítězil na Grand Slamu. \n\nS počtem dvaceti grandslamových titulů ve dvouhře představuje nejúspěšnějšího tenistu historie. Osmkrát vyhrál Wimbledon, pětkrát v řadě US Open a šesti vítězství dosáhl na Australian Open. V sérii Masters triumfoval na dvaceti osm událostech a ze závěrečné akce sezóny Turnaje mistrů si odvezl šest titulů. Drží řadu tenisových rekordů. \n\nV juniorské kariéře vyhrál pět singlových a dva deblové turnaje, včetně dvouhry a čtyřhry ve Wimbledonu 1998 a singlové soutěže na Orange Bowlu téhož roku.\n\nZ pozice držitele 103 singlových titulů ATP Tour figuruje na druhém místě statistik otevřené éry za 109 trofejemi Jimmyho Connorse. Stejně tak 157 finálových účastí znamená třetí příčku, opět za Lendlem a Connorsem. Během open éry dokázal zvítězit v nejvyšším počtu turnajů hraných na trávě (19), na tvrdém povrchu (71) i venku (77).\n\nV týmových soutěžích získal Davisův pohár 2014 a třikrát ovládl Hopmanův pohár, a to v letech 2001, 2018 a 2019.\n\nFederer vyhrál nejvíce titulů (20), objevil se v nejvyšším počtu finále (31), semifinále (46), a také čtvrtfinále (57). Představuje jednoho ze sedmi tenistů, kteří zkompletovali kariérní Grand Slam a jediného, který se probojoval na všech čtyřech majorech alespoň pětkrát do finále. \n\nFederer vyhrál nejvíce titulů (6) i nejvíce utkání (59). Objevil se také v nejvyšším počtu ročníků (17, z toho 14 v řadě), finále (10) i semifinále (16), čímž překonal rekordy Ivana Lendla. \n\nNa turnajích série Masters vyhrál Federer 28 turnajů ve dvouhře a na třetím místě zaostává za Nadalem a Djokovićem. Dosáhl nejvyššího počtu 22 titulů z událostí hraných na tvrdém povrchu. Spolu s Djokovićem a Nadalem jsou jedinými hráči, kteří se probojovali do finále všech devíti turnajů aktuální podoby kategorie.\n\nPřehled uvádí Federerův poměr vzájemných utkání dvouhry s hlavními soupeři na okruzích ATP a ITF od sezóny 1998, kdy se stal profesionálem. Podmínkou jsou alespoň dvě odehraná utkání s konkrétním soupeřem.\n\nPřehled uvádí Federerovy vyhrané zápasy ve dvouhře nad tenisty, kteří v době utkání figurovali do 10. místa žebříčku ATP. \n\nŠvýcar jako první tenista vyhrál více než 200 zápasů s hráči elitní světové desítky a v otevřené éře s nimi dosáhl nejvyššího počtu vítězných zápasů při poměru 224–123.\n\nPřehled uvádí zvraty v utkáních Federera, kdy v jejich průběhu vedl či prohrával příslušným poměrem setů.\nPřehled uvádí utkání Federera, která po odvrácení mečbolu dovedl do vítězného konce, nebo naopak po nevyužití vlastního mečbolu ztratil.\n\nPřehled uvádí dlouhé tiebreaky, které Federer odehrál: \n\n\n"}
{"id": "470306", "url": "https://cs.wikipedia.org/wiki?curid=470306", "title": "CAPM", "text": "CAPM\n\nModel oceňování kapitálových aktiv či model CAPM (angl. \"capital asset pricing model\", zkratka CAPM) je zvláštní případ Markowitzova modelu portfolia, při kterém právě jedno aktívum v portfoliu má nulovou rizikovost a zároveň kladný výnos.\n\nTeorie portfolia analyzuje poptávku investorů po aktivech za předpokladu znalosti výnosu daných aktiv. Zaobírá se vztahem rizika a výnosu a jak tyto ovlivňují poptávku a nabídku. Teorie portfolia se snaží vysvětlit, jakým způsobem může investor maximalizovat výnos a minimalizovat s tím spjaté riziko. Je nutné podotknout, že přestože za rozvoj a příspěvky k teorii portfolia dostalo několik ekonomů Nobelovu cenu, platí tato teorie jen za podmínky dodržení mnohých omezení a předpokladů a navíc portfolio vytvořené podle této teorie není odolné vůči následkům finančních krizí.\n\nModerní teorie portfolia představuje koncept diverzifikace rizika. Snahou je vytvořit takové portfolio, jehož celkové riziko je menší, než riziko jednotlivých aktiv v portfoliu. To je možné díky faktu, že existuje předpoklad normálního rozdělení rizik jednotlivých aktiv a tedy rizika jednotlivých aktiv se vzájemně \"vyruší\". Znamená to tedy, že moderní teorie portfolia přistupuje k výnosům aktiv jako k náhodným veličinám a modeluje porfolio jako váženou kombinaci výnosů jednotlivých aktiv. Riziko v tomto modelu je představované standardní odchylkou, resp. rozptylem.\n\nEfektivní hranice je množina portfólií, ze kterých každé je optimální pro danou výši rizika. Veličina známá jako Sharpův koeficient (Sharp ratio) představuje míru velikosti dodatečného výnosu oproti bezrizikovému portfóliu při dané úrovni rizika. Portfólio na efektivní hranici s nejvyšším Sharpovovým koeficientem je známé a tržní portfólium či tzv. tangentní (dotyčnicové) portfólium.\n\nKaždá kombinace aktiv může být zakreslená do prostoru rizik a výnosů (matematicky se jedná o zobrazení z množiny vzorů: riziko do množiny obrazů: výnosy), přičemž souhrn všech možných portfólií definuje oblast v tomto prostoru. Přímka v severozápadní oblasti tohoto prostoru se nazývá efektivní hranice (často též Markowitzova hranice). Kombinace na této přímce představují portfólia (s vyloučením bezrizikových alternativ), které mají při dané úrovni výnosu nejmenší úroveň rizika a pro danou úroveň rizika nejvyšší možný výnos. Matematicky představuje efektivní hranice průnik množiny portfólií s minimálním rozptylem a maximálním výnosem.\n\nJack Treynor (1961, 1962), William Sharpe (1964), John Lintner (1965a,b) a Jan Mossin (1966) publikovali nezávisle na sobě články o CAPM. Tyto články vycházely z předchozí práce Harryho Markowitze, která se zaobírala teorií portfolia a diverzifikací rizika. Sharpe, Markowitz a Merton Miller společně dostali Nobelovu cenu za ekonomii za přínos v oblasti finanční ekonomie.\n\nMatematický vztah pro model CAPM je následující:\n\nkde\n\nTento vztah se dá interpretovat následovně: výnosová míra investora je složená z bezrizikové výnosové míry a rizikové prémie, t.j. odměny investora za to, že na sebe vzal riziko. Přímka vzniklá vynesením příslušných veličin se nazývá \"security market line\" (SML) a dává do vztahu riziko a výnos.\n\nSML je grafické zobrazení výsledků z modelu CAPM. Riziko (zobrazované na ose x) je měřené pomocí formula_4 faktoru, zatímco na osu y se vynáší výnos. Sklon přímky CPM určuje riziková prémie. Místo, kde SML přetíná osu y představuje nulový formula_4 faktor a tedy určuje výšku bezrizikové míry výnosu.\n\nPřímka CML z teorie tržního portfólia je velmi často a nesprávně zaměňovaná za SML z modelu CAPM. Přímka CML vzniká, když je tržní portfólio zkombinované s bezrizikovým aktivem. Znamená to, že všechny body na CML mají vyšší profil riziko-výnos než jakékoliv portfólio na efektivní hranici.\n\nMatematický zápis pro CML je následující:\n\nkde\n\nPo vypočítání očekávané výnosové míry je možné diskontovat cenu daného aktiva a tedy vypočítat současnou hodnotu aktiva. Takto diskontovaná cena se porovná s aktuální cenou aktiva na trhu a v případě, že se velmi neliší, jde o správně oceněné aktivum (ve smyslu správné vnitřní hodnoty). Pokud je cena aktiva na trhu menší než vypočítaná současná hodnota, aktivum je podceněné a je možné ho výhodně koupit. Naopak, pokud je tržní cena vyšší než vypočítaná, aktivum je přeceněné a je možné ho výhodně prodat. formula_4 faktor (koeficient), který je větší než 1 znamená, že riziko daného aktiva je větší než je tržní průměr. Proto aktiva s větším formula_4 faktorem budou diskontovány větší procentuální mírou. Pro investora z toho vyplývá poznatek, že při držení rizikovějších aktiv by měl vyžadovat větší míru výnosu. formula_4 rovný 1 znamená, že aktivum má průměrné tržní riziko. Proto investor, kterému se podařilo poskládat velké a diverzifikované portfólio může dosáhnout stavu, kdy výkonnost jeho portfólia a trhu je přesně stejná.\n\nModel CAPM rozkládá riziko portfólia na dvě složky: systematické riziko (nediverzifikovatelné) a specifické riziko. Systematické riziko vyplývá již ze samotného faktu, že investor drží portfólio. Je to proto, že toto riziko vyplývá z celkového ekonomického vývoje a postihuje všechny zúčastněné subjekty. Specifické riziko je riziko, které nese se sebou konkrétně zvolené aktivum. Úzce souvisí s tou částí výnosu daného aktiva, která nekoreluje se všeobecným tržním výnosem. Model CAPM říká, že každý investor je odměňován za systematické riziko, které na sebe bere. Specifické riziko může být vhodnou volbou aktiv diverzifikované. Riziko daného portfólia je možné vhodnou diverzifikací zmenšit až na hodnotu systematického (tržního) rizika. Je důležité podotknout, že tato teorie byla vyvinutá pro rozvinuté trhy v USA a Velké Británii.\n\nModel CAPM platí jen za předpokladu dodržení určitých (často nereálných) podmínek:\n\nNěkteré z uvedených nedostatků jsou jednoduše nesplněné předpoklady vyjmenované v předcházejícím odstavci.\n\n"}
{"id": "470307", "url": "https://cs.wikipedia.org/wiki?curid=470307", "title": "Tramvajová doprava v Budapešti", "text": "Tramvajová doprava v Budapešti\n\nPrvní tramvají v Budapešti byla koňská tramvaj, která byla v provozu od 30. července 1866.\n\nPrvní elektrická tramvaj se v Budapešti objevila roku 1887 na Velkém okruhu a od té doby se rychle rozvíjela jak v centru tak do předměstí. Rozvoj v centru byl ukončen s výstavbou nových linek metra M2 a M3 a s rozvojem automobilismu.\n\nTramvajová síť v Budapešti je specifická tím, že v centru města netvoří jednotný, dopravně propojený systém. Síť je v centru tvořena jednotlivými linkami, mezi kterými jsou (např. oproti Praze) pouze manipulační spojky, které nejsou pojížděny soupravami s cestujícími. Typické je to např. pro tramvajovou trať pojížděnou linkami 4 a 6, která vede z velké části po Velkém okruhu.\nV současnosti je veškerá tramvajová síť provozována podnikem BKV. V minulosti byla tramvajová doprava provozována společnostmi:\n\n\nTramvajová síť v Budapešti byla v minulosti mnohem bohatší a rozvětvenější především v centru města.\nV průběhu let, s budováním sítě metra a obecného trendu náhrady kolejové dopravy dopravou trolejbusovou a především autobusovou byly zrušeny trati v následujících úsecích:\na další\nVozový park je v Budapešti velmi rozmanitý. Mezi nejstarší patří vozidla domácího výrobce Ganz. V současnosti jsou v provozu dva typy: Ganz csuklós (Ganz kloubový) a KCSV7. Velkou část parku tvoří tramvaje Tatra z ČKD Tatra Smíchov. Od roku 2002 jsou v provozu starší tramvaje z německého Hannoveru, typ TW 6000. Nejnovějším typem jsou tramvaje Siemens Combino Supra Budapest NF12B, provozované výhradně na linkách č. 4 a 6.\n\n\n"}
{"id": "470312", "url": "https://cs.wikipedia.org/wiki?curid=470312", "title": "Antonín Svoboda", "text": "Antonín Svoboda\n\nProf. Dr. Ing. Antonín Svoboda (14. října 1907 Praha – 18. května 1980 Portland, Oregon, USA) byl český vynálezce a počítačový vědec, konstruktér prvních československých samočinných počítačů SAPO a EPOS 1, profesor University of California, Los Angeles. V roce 1999 mu prezident Václav Havel udělil medaili Za zásluhy I. stupně in memoriam. \n\nNarodil se v Praze v rodině profesora češtiny. V letech 1925–1931 vystudoval elektrotechnické a strojní inženýrství na ČVUT, roku 1936 ukončil studium fyziky na Univerzitě Karlově a oženil se se spolužačkou a astronomkou M. Joanelli. Na podzim 1936 byl povolán do Československé armády a pověřen prací na protiletadlových zaměřovačích. Roku 1938 začal přednášet matematiku na ČVUT, ale po obsazení Československa nacisty byl spolu se svým spolupracovníkem V. Vandem vyslán Ministerstvem obrany do zahraničí, aby svůj zaměřovač uplatnili proti nacistům. Ve Francii pracoval na Ministerstvu obrany a v prosinci 1939 se manželům narodil syn Tomáš. Brzy nato museli opustit Paříž a po velmi dobrodružné cestě dojeli na kolech do Marseille, kde je měla čekat loď. Plán však nevyšel a z Francie se dostali každý jinak: Vand do Velké Británie, paní Svobodová do USA přes Lisabon a on sám po různých intervencích přes Casablanku až v roce 1941.\n\nPracoval na vývoji protiletadlových zaměřovačů. Nejprve ve firmě ABAX Corporation, ta ale pro podezření ze spolupráce s Němci nakonec nedostala státní zakázky. Roku 1943 byl pozván ke spolupráci na vývoji samočinného počítače do Radiation Laboratory při MIT. Zde pracoval s později slavnými zakladatelskými osobnostmi, jako byl Vannevar Bush a Howard Aiken. Podle jeho návrhu byl realizován mechanický analogový počítač, tvořící součást protiletadlového zaměřovacího systému MARK 56, používaného na amerických válečných lodích od poloviny války po dalších 50 let. Těsně po válce sepsal ještě knihu o kloubových mechanických počítačích.\n\nV dubnu 1946 se vrátil do Prahy a do souborné edice vědeckých a technických výsledků válečného vývoje napsal knihu o mechanických počítacích zařízeních, která vyšla v USA roku 1948. Téhož roku byl v USA vyznamenán Naval Ordance Development Award, což mu v komunistickém Československu silně přitížilo.\n\nBěhem pobytu v USA se spřátelil s hudebním skladatelem Bohuslavem Martinů.\n\nPracoval v továrně Aritma Praha, kde se vyráběly děrnoštítkové stroje a zkonstruoval zde svůj kalkulační děrovač s jistými výpočetními možnostmi. Habilitaci ani místo na ČVUT sice nedostal, roku 1950 však mohl založit Oddělení matematických strojů (později Laboratoř) při Ústředním matematickém ústavu. Od roku 1951 se zde začal vyvíjet první československý samočinný počítač SAPO (akronym: SAmočinný POčítač). Na ČVUT měl také dvousemestrální přednášku o počítačích, která vzbudila velký zájem a získala mu nadšené spolupracovníky. Na konferenci o výpočetní technice, která se konala roku 1952 v Liblicích už pod hlavičkou Akademie věd seznámil účastníky z různých ústavů s možnostmi samočinného počítače a vyzval je ke spolupráci. Roku 1955 byl založen samostatný Výzkumný ústav matematických strojů pod jeho vedením a v domě na Loretánském náměstí 3 se usilovně pracovalo na dokončení počítače. Základní součástkou SAPO byla elektromagnetická relé, která pracovala pomalu, měla velkou spotřebu elektrické energie a nebyla příliš spolehlivá. Pro zajištění spolehlivých výsledků opatřil počítač třemi procesory, jejichž výsledky se vzájemně porovnávaly.\n\nKdyž byl počítač SAPO roku 1958 slavnostně spuštěn, byl už morálně zastaralý a roku 1960 vyhořel. Svoboda už ale pracoval na novém návrhu počítače EPOS (akronym: Elektronkový POčítač Stroj). To byl elektronkový počítač, pracující v desítkové soustavě, kde uplatnil řadu svých nápadů: počítač měl například hardwarové sdílení času až pro pět paralelně běžících programů. Počítač s 40 tisíci slov paměti a asi 35 tisíci operací za sekundu byl spuštěn v roce 1960, upravená tranzistorová verze EPOS 2 v roce 1962. Ta se později vyráběla s označením ZPA 600 a 601, také v mobilní verzi. Roku 1958 byl ústav převeden z Akademie pod Ministerstvo strojírenství a Svoboda přestal být jeho ředitelem. Roku 1964 znovu emigroval do USA, kde se stal profesorem na University of California, Los Angeles, na níž působil do roku 1977. Zemřel při pozorování výbuchu sopky Mount St. Helens roku 1980.\n\n\n"}
{"id": "470315", "url": "https://cs.wikipedia.org/wiki?curid=470315", "title": "Fotogrammetrická kamera", "text": "Fotogrammetrická kamera\n\nFotogrammetrická kamera (též měřická kamera) je fotoaparát určený pro pořízení měřických snímků pro fotogrammetrické zpracování.\n\nJedná se o speciálně vyrobenou nebo upravenou fotografickou kameru, kde je použit objektiv s minimálním zkreslením. Dále jsou přesně určeny prvky vnitřní orientace kamery, to jest ohnisková vzdálenost a přesná poloha hlavního bodu snímku. Ohnisková vzdálenost je určena pro každou kameru samostatně kalibrací. Protože se zaostřováním objektivu ohnisková vzdálenost mění, je u fotogrammetrických kamer používán buď fix-fokus objektiv nebo zaostřování po krocích, kdy pro jednotlivé kroky zaostření je přesně změřen přírůstek ohniskové vzdálenosti. Hlavní bod snímku je určen jako průsečík rámových značek, které jsou zaznamenány na měřickém snímku.\n\nPoužívá se ve fotogrammetrii a dálkovém průzkumu Země v následujících oborech:\n\nStejně, jako fotogrammetrické metody, se dělí i fotogrammetrické kamery na kamery pro pozemní a leteckou fotogrammetrii. Typickým příkladem kamery pro pozemní fotogrammetrii je VEB Carl Zeiss Jena UMK 10/1318; typickým příkladem letecké fotogrammetrické kamery je Leica RC30.\n\nAnalogové kamery používají nebo používaly velkoformátové skleněné desky nebo ploché filmy, zpravidla 9 x 12 až 13 x 18 cm nebo kazetu na svitkový film šířky 24 cm. Klasické analogové letecké kamery mají velikost negativu 23 x 23 cm a dosahují délky filmu až 152 m. V České republice byly používány letecké kamery Wild a Zeiss. Pro pozemní fotogrammetrii byly nejrozšířenější měřické kamery VEB Carl Zeiss Jena Photheo 19/1318, UMK 10/1318 a SMK 05/0808. Dále se používaly a používají měřické kamery středního a malého formátu značek Rollei, Hasselblad nebo Elcovision.\n\nDigitální měřické kamery namísto klasického filmu používají CCD čip. Jiný typ - řádkový senzor - používají firmy Jena-Optronic (JAS) a Leica Geosystems (ADS40). Díky tomu je možné dosáhnout s menšími senzory, prakticky identický obraz stejného pokrytí analogových kamer. Přesnost digitálních leteckých kamer je o něco lepší.\n\nPokud je k měřické kameře připojen i teodolit, přístroj se nazývá fotofeodolit. V České republice se používaly fototeodolity VEB Carl Zeiss Jena Photheo 19/1318 a UMK 10/1318. \n\nNejznámější výrobce fotogrammetrických kamer jsou společnosti \n\nVynález analytického plotteru, který zkonstruoval Uno Vilho Helava v šedesátých letech, umožňuje využít pro fotogrammetrické zpracování i snímky z neměřických kamer.\n\n"}
{"id": "470316", "url": "https://cs.wikipedia.org/wiki?curid=470316", "title": "Ian D'Sa", "text": "Ian D'Sa\n\nIan Michael D'Sa (* 30. října 1975) je kytaristou a zpěvákem kanadské punk rockové skupiny Billy Talent.\n\nIanova rodina pochází z indického státu Goa. On se však již narodil v Británii. Nepobyl zde však dlouho, když mu byly tři roky, přestěhovali se jeho rodiče do Kanady. Ian vyrůstal v Mississauze v provincii Ontario, kde se od svých 13 let učil hrát na kytaru.\n\nV době, kdy chodil na střední školu Our Lady of Mount Carmel, založil v roce 1991 s několika spolužáky kapelu Dragonflower. Dva roky poté, co se Dragonflower rozpadli, založil další kapelu, jménem Soluble Fish, s níž nahrál pět demo singlů. Celkový soubor dostal název \"Nugget Sauses\". Nakonec se na vysokoškolské show pro talenty v roce 1993 setkal s Benjaminem Kowalewiczem, Jonathanem Gallantem a Aaronem Solowoniukem.\nZatímco pořád hrál v Soluble Fish, založil s nimi novou kapelu jménem Pezz. Hrál v obou kapelách současně a poté, co se Soluble Fish v roce 1996 rozpadli, přešel definitivně do Pezz. Během doby, kdy působil v kapele, vystudoval klasickou animaci na Sheridan College a získal zde z tohoto oboru diplom. Pracoval poté jako animátor na televizních seriálech jako jsou \"Angela Anaconda\", \"Birdz\" a na 3D IMAX filmu \"Adventures\".\nV roce 2000 skupina po soudním sporu změnila své jméno na Billy Talent, které si udržela až do dnešních dnů. Námětem se stala postava z filmu \"Hard Core Logo\" od Bruce McDonalda.\n\nD'Sa se společně s Gavinem Brownem podílel na produkci druhého alba skupiny Billy Talent (\"Billy Talent II\"). Navrhl a upravil design pro obaly CD jejich druhého alba. Zčásti spolupracoval na klipu pro píseň \"Fallen Leaves\", za nějž byla skupina oceněna cenami pro Nejlepší video a Nejlepší rockové video na MuchMusic Video Awards z roku 2007.\n\nByl zapojen do projektu \"Song for Afrika\", který měl seznámit kanadskou mládež se závažností pandemie AIDS v Africe. Hrál na kytaru a objevil se i na videu pro danou píseň. V červenci roku 2007 strávil 10 dnů v Keni, kde se podílel na dokumentárním filmu o projektu \"Song for Afrika\".\n\nIan je také znám svými neočekávanými výstupy na několika Alternative a Punk Acts Live Shows. Několikrát byl hostem-zpěvákem na různých show pořádaných Alexisonfire. V rámci propagace známé písně \"Pain for Pleasure\" se jako hostující kytarista jednorázově přidal ke kapele Sum 41. V roce 2006 také hostoval v jedné show s britskou kapelou Reuben.\n\nOčekává se, že by se měl jako host podílet na druhém studiovém albu skupiny The Operation M.D., jež má být vydáno v červenci 2009.\n\n"}
{"id": "470318", "url": "https://cs.wikipedia.org/wiki?curid=470318", "title": "Konektivizmus", "text": "Konektivizmus\n\nKonektivizmus (ang. connectivism) \"teorie učení v digitálním věku\" byla vyvinuta George Siemensem a Stephenem Dowensem na základě jejich analýzy nedostatků dosavadních teorií učení vycházejících z behaviorismu, kognitivizmu a konstruktivizmu. Tyto starší přístupy podle autorů této teorie nepostačují k popisu učení v prostředí propojeného světa.\n\n"}
{"id": "470326", "url": "https://cs.wikipedia.org/wiki?curid=470326", "title": "Rocky", "text": "Rocky\n\nRocky je americký film z roku 1976, který napsal a hlavní postavu ztvárnil Sylvester Stallone a režíroval John G. Avildsen. Film ukazuje příběh amerického snu stárnoucího boxera Rockyho Balboa, který žije v chudé čtvrti Filadelfie, živí se jako vymahač dluhů a to do doby až čistou náhodou má šanci něco v životě dokázat.\n\nSnímek disponoval rozpočtem pouhých 1,1 milionů dolarů, ale během pouhých 28 dní vytvořil zisk přes 117 milionů USD. Film získal 3 Oscary včetně ceny za nejlepší film. Díky těmto úspěchům se Sylvester Stallone stal hvězdou a film se dočkal dalších 5 pokračování – \"Rocky II\", \"III\", \"IV\", \"V\" a \"Rocky Balboa\" (viz série filmů Rocky).\n\nPíše se rok 1975 a Rocky Balboa je druhořadý boxer, který si vydělává jako vymahač dluhů u místního lichváře v chudé čtvrti Filadelfie. Trenér Rockyho přehlíží, protože má za to, že Balboa promrhal svůj talent na box a nikdy nebyl schopen jej patřičně využít. Sám Rocky boxuje po večerech s místními protivníky a ve volných chvílích se uchází o srdce plaché prodavačky zverimexu, Adriany Pennino, která žije v domácnosti se svým neurvalým bratrem Pauliem.\n\nVše se má změnit, když úřadujícímu mistru těžké váhy, Apollo Creedovi, odpadá zápas kvůli zranění soupeře. Apollo chce mermomocí zápas uskutečnit a tak prohlašuje, že se utká s místním filadelfským boxerem, aby pobavil publikum. Sebejistý Creed si vybírá Rockyho a ten unaven dosavadním stereotypem cítí příležitost udělat něco se svým životem a konečně prorazit v boxu.\n\nRocky přesvědčuje Mickeyho, aby jej trénoval. Sám nemá ambice úřadujícího profesionála porazit, ale dává si za úkol vydržet plných patnáct kol, což se doposud nepovedlo žádnému boxerovi, který proti Creedovi nastoupil. Během tréninku se Rocky schází s Adrianou a navzájem se do sebe zamilují.\n\nApollo Creed zápas nebere příliš vážně do doby, než jej Rocky již v prvním kole sráží mohutným úderem. Tím zápas získává na intenzitě a oba boxeři utrpí četná zranění. Při ohlášení 15. a posledního kola jsou oba natolik vyčerpaní, že se ke konci samotného zápasu zaklesnou do sebe pažemi a nejsou schopni uštědřit protivníkovi finální úder. Po zaznění gongu Rocky volá Adrianu, která sbíhá k němu do ringu a při vzájemném objetí je, pro Rockyho negativní, výsledek zápasu mimo jejich zájem.\n\nRocky vždy ve filmu i v následujících filmech zakončuje svůj tréninkový běh vyběhnutím schodů u Filadelfského muzea umění. Zpočátku tréninku mu to činí obtíže a schody spíše vychází, ale každý film ze série Rocky (kromě IV a V) disponuje scénou zakončení tréninku, kdy Rocky vybíhá schody a nahoře poskakuje a zvedá vítězně ruce nad hlavu.\n\nVe filmech se na tomto místě od třetího dílu také objevuje bronzová socha Rockyho Balboa. Ta ve skutečnosti byla později odstraněna s tím, že nejde o umění, ale v roce 2006 byla umístěna na piedestal nedaleko schodů, protože samotné „Rockyho schody“ znatelně zvýšily ve Filadelfii turistický ruch.\n\nPostavu Rockyho vymyslel jeho představitel Sylvester Stallone. Tomu se zrodil nápad o boxerovi z nižší třídy, který se dokáže probojovat na samý vrchol sportovního žebříčku, po zhlédnutí fenomenálního zápasu Muhammad Ali vs. Chuck Wepner, který trval vyrovnaných 14 kol.\n\nKromě filmu samotného byl úspěšný i soundtrack k filmu, který složil Bill Conti, který následně komponoval hudbu i pro filmy Rocky II, III, V a Rocky Balboa.\n\n\n"}
{"id": "470331", "url": "https://cs.wikipedia.org/wiki?curid=470331", "title": "Jan Nouza", "text": "Jan Nouza\n\nProf. Ing. Jan Nouza, CSc. (* 25. ledna 1957 Ústí nad Labem) je vysokoškolský profesor na Technické univerzitě v Liberci (TUL), který v roce 1995 stál za založením Laboratoři počítačového zpracování řeči na této univerzitě. Toto pracoviště patří k vedoucím v oboru hlasových technologií v České republice. Laboratoř organizačně spadá pod Ústav informačních technologií a elektroniky Fakultu mechatroniky na TUL.\n\nV roce 1981 získal titul inženýra, v roce 1986 titul kandidáta věd a v roce 1996 titul docenta. 11. října 1999 jej prezident Václav Havel jmenoval na základě návrhu akreditační komise a vědecké rady TUL profesorem. V současné době je členem Vědecké rady FM TUL, dále členem Vědecké rady Elektrotechnické fakulty ČVUT, členem IEEE SPS (Institute of Electrical and Electronics Engineers, Signal Processing Society), členem ESCA (Internation Speech Communication Association) a dále je členem WEB-SLS editorial board.\n\nV roce 2008 neúspěšně kandidoval na funkci děkana Fakulty mechatroniky na TUL.\n\nV oblasti výzkumu se věnuje především analýze, zpracování a automatickému rozpoznávání řeči a dále pak číslicovému zpracování signálů. Jeho tým je v oblasti tohoto výzkumu velmi úspěšný, a to nejen v oblasti teorie, nýbrž i zavedení do praxe. Jeho koníčkem je turistika, zejména pak poznávání rozhleden.\n\n\n"}
{"id": "470335", "url": "https://cs.wikipedia.org/wiki?curid=470335", "title": "Antti Kalliomäki", "text": "Antti Kalliomäki\n\nAntti Tapani Kalliomäki (* 8. ledna 1947, Siikainen) je bývalý finský sportovec, atlet a politik. Na letních olympijských hrách v Montrealu 1976 získal stříbrnou medaili ve skoku o tyči. Je vicemistrem Evropy (1978) a halovým mistrem Evropy z roku 1975.\n\nFinsko reprezentoval na olympijských hrách celkově třikrát. Úspěchem však pro něj skončila jen olympiáda v roce 1976. V roce 1972 na olympiádě v Mnichově nepřekonal 520 cm a ve finále skončil bez platného pokusu. Neúspěchem pro něj dopadla i účast na letních hrách v Moskvě 1980, kde nezaznamenal platný pokus již v kvalifikaci. Pod stupni vítězů naopak zůstal na mistrovství Evropy 1974 v Římě, kde se umístil na čtvrtém místě. Stříbrnou medaili vybojoval na ME 1978 v Praze, když na strahovském stadionu Evžena Rošického překonal 550 cm.\n\nNejvětší úspěchy zaznamenal na halovém mistrovství Evropy, kde získal celkově pět medailí. Nejcennější získal v roce 1975 v polských Katovicích. Stříbro vybojoval na HME 1974 v Göteborgu, 1976 v Mnichově a 1977 v San Sebastiánu.\n\nPo skončení atletické kariéry započal od roku 1983 dráhu politickou. Je členem Sociálně demokratické strany Finska. V letech 2003–2005 byl mj. ministrem financí.\n\n"}
{"id": "470336", "url": "https://cs.wikipedia.org/wiki?curid=470336", "title": "Dospěláci můžou všechno", "text": "Dospěláci můžou všechno\n\nDospěláci můžou všechno je český film z roku 1969.\n\nMalý Míša si představuje jaké je to být dospělý a uvědomí si, že je lepší býti malým klukem…\n\n\n"}
{"id": "470344", "url": "https://cs.wikipedia.org/wiki?curid=470344", "title": "David Ogden Stiers", "text": "David Ogden Stiers\n\nDavid Ogden Stiers (31. října 1942 Peoria, Illinois – 3. března 2018 Newport, Oregon) byl americký herec, dabér a hudebník. V letech 1977–1983 působil v seriálu \"M*A*S*H\", kde ztvárnil postavu majora Winchestera. Ve druhé polovině 80. let hrál advokáta Michaela Restona v sérii televizních filmů o Perrym Masonovi. Mihl se i \"\", \"Sever a Jih\", \"\" a v dalších desítkách filmových rolí, např. včetně \"\" (2001).\n\nAž v pozdním věku, ve svých 66 letech, zveřejnil v rozhovoru pro \"ABC News\", že je gay. Předtím to podle svých slov skrýval z obavy, že by zveřejnění mělo neblahý vliv na jeho živobytí, čehož zpětně litoval.\n\n"}
{"id": "470346", "url": "https://cs.wikipedia.org/wiki?curid=470346", "title": "Francis Gaffney", "text": "Francis Gaffney\n\nFrancis Andrew Gaffney (* 6. červen 1946 Carlsbad, New Mexico, Spojené státy americké), lékař, americký astronaut, který absolvoval jeden devítidenní let raketoplánem v roce 1991. Je registrován jako 253. kosmonaut Země\n\nVysokoškolské vzdělání získal na univerzitách ve Španělsku (Universidad de Madrid), v USA pak University of California a University of New Mexico. Další vzdělání si doplnil na School of Aerospace Medicine, Brooks AFB a Vanderbilt University Owen Graduate School of Management, Nashville. Studoval v období let 1966-1998. Pracoval jako lékař, vědec, učil na mnoha univerzitách a to před i po svém letu do vesmíru. \n\nJe ženatý, jeho ženou se stala Sheila rozená Baebelová.\n\nLetěl na palubě raketoplánu Columbia. Posádka byla sedmičlenná, spolu s doktorem Gaffneym letěli astronauti O´Connor, Gutierrez, Bagian, Jerniganová, Seddonová a Hughes-Fulfordová. Let byl zaměřen na lékařsko-biologické výzkumy, jednak zkoumali sami sebe a navzájem, v laboratoři Spacelab sebou vezli i množství krys a medúz. Start byl jako obvykle na kosmodromu Mysu Canaveral (USA, stát Florida). Přistáli po devíti dnech letu po orbitální dráze kolem Země na základně a kosmodromu Edwards v (Kalifornii - Mohavská poušť). Mise s označením STS-40 byla v evidenci COSPAR katalogizována pod označením 1991-040A).\n\n\n"}
{"id": "470373", "url": "https://cs.wikipedia.org/wiki?curid=470373", "title": "Farmaceutická fakulta v Hradci Králové Univerzity Karlovy", "text": "Farmaceutická fakulta v Hradci Králové Univerzity Karlovy\n\nFarmaceutická fakulta Univerzity Karlovy v Hradci Králové je jednou ze sedmnácti fakult Univerzity Karlovy. Byla založena v roce 1969 nařízením vlády číslo 100/1969 Sb. Oficiální slavnostní otevření fakulty s imatrikulací prvních 51 studentů se uskutečnilo dne 24. ledna 1970.\n\n\nNa Farmaceutické fakultě mají studenti možnost získat vzdělání v magisterských studijních programech Farmacie a Zdravotnická bioanalytika:\n\nFakulta umožňuje rovněž získat doktorské vzdělání, a to ve čtyřech doktorských studijních programech:\n\nFunkční období (tříleté, od 2006 čtyřleté), tituly k roku 2009\n\n"}
{"id": "470376", "url": "https://cs.wikipedia.org/wiki?curid=470376", "title": "Lenka Bobková", "text": "Lenka Bobková\n\nLenka Bobková (* 8. ledna 1947 Červený Kostelec) je česká historička působící na Ústavu českých dějin Filozofické fakulty Univerzity Karlovy. Specializuje se především na dějiny vedlejších zemí Koruny české ve 14.–16. století. Zabývá se také regionálními dějinami severních Čech a vládou Jana Lucemburského a Karla IV.\n\nPo studiu na střední škole v Liberci absolvovala studium na Filozofické fakultě Univerzity Karlovy (obor historie – český jazyk a literatura). Diplomovou práci na téma \"České državy v Horní Falci za vlády Karla IV.\" vypracovala pod vedením Františka Kavky a obhájila ji v roce 1970. Po studiu pracovala jako středoškolská učitelka a od roku 1973 byla zaměstnána jako odborná pracovnice v oblastní galerii v Liberci. V roce 1974 získala titul PhDr. a od roku 1979 pracovala jako odborná asistentka na Pedagogické fakultě v Ústí nad Labem. V roce 1991 dokončila aspiranturu obhajobou práce \"Územní politika prvých Lucemburků na českém trůně\" a získala titul CSc. V roce 1991 byla také zvolena proděkankou Pedagogické fakulty Univerzity Jana Evangelisty Purkyně (do roku 1993). V roce 1992 se habilitovala v oboru československé dějiny. Od roku 1993 pracuje v Ústavu českých dějin Filozofické fakulty Univerzity Karlovy. Zároveň v letech 1999–2003 působila také jako vědecká pracovnice Historického ústavu AV ČR. V roce 2005 byla jmenována profesorkou českých a československých dějin. V letech 2000–2007 působila jako zástupkyně ředitele Ústavu českých dějin FF UK, v letech 2010–2016 pak jako vedoucí Semináře středověkých dějin téhož ústavu. V roce 2009 obdržela čestný doktorát (Dr.h.c.) Univerzity Jana Evangelisty Purkyně v Ústí nad Labem. V letech 2009–2016 zastávala také pozici předsedkyně redakční rady časopisu Historie – Otázky – Problémy, který vydává Filozofická fakulta Univerzity Karlovy.\n\n\n\n\n"}
{"id": "470377", "url": "https://cs.wikipedia.org/wiki?curid=470377", "title": "Jan Swerts", "text": "Jan Swerts\n\nJan Swerts (25. prosince 1820 Antverpy – 11. srpna 1879 Mariánské Lázně) byl vlámský malíř, aktivní především v Belgii a Anglii v autorské dvojici s Godfriedem Guffensem. V roce 1873 byl jmenován ředitelem Akademie výtvarných umění v Praze.\n\nV roce 1838 začal studovat na antverpské akademii. Zkušenosti získával od malíře historických výjevů Nicaise De Keysera (1813–1887). V téže době se seznámil i s Godfriedem Guffensem (1823–1901), který se mu stal nejbližším přítelem a spolupracovníkem po zbytek života. První větší úspěch zaznamenal Swerts s obrazy \"Svatý Petr ustanoven náčelníkem církve\" a \"Les Marguerites\", vystavenými roku 1846 v Antverpách. Následujícího roku podnikl spolu s Guffensem studijní cestu do Paříže, kde se setkali například s Hippolytem Delaroche (1797–1856) a Ary Schefferem (1795–1858). Rovněž tu vystavovali své obrazy, především s náměty z nizozemských dějin a vlámské literatury. Roku 1848 oba získali stříbrnou medaili na bruselské výstavě. O dva roky později podnikli společně další velkou cestu přes Německo do Itálie. Inspirovala je setkání se slavnými německými malíři (např. Franzem Ittenbachem), antické památky (Pompeje, Řím aj.), italská příroda i křesťanské umění. Na cestě zpět se zastavili v Praze. Do Německa se pak podívali ještě jednou, výsledkem byla publikace \"Souveniers d’un voyage artistique en Allemagne\".\n\nPo návratu do Belgie v roce 1852 získal Swerts s Guffensem několik velkých zakázek. K nejvýznamnějším patřily nástěnné malby v chrámu Panny Marie (Onze-Lieve-Vrouwekerk) ve vlámském městě Sint-Niklaas, výzdoba antverpské burzy (Handelsbeurs; zničena krátce po dokončení velkým požárem v noci z 2. na 3. srpna 1858), kostela sv. Jiří (Sint-Joriskerk) v Antverpách a cechovní síně (Lakenhalle) v Yprách (zničena během 1. světové války). Několik let také působili v Anglii, kde pokračovali ve výzdobě kostelů po zemřelém francouzském malíři Flandrinovi (1809–1864). Proslavili se i malbami v Ince Blundell Hall, soukromém paláci se sbírkou antických soch u Liverpoolu. Poslední větším společným dílem Swertse a Guffense byla výzdoba gotického sálu radnice v Kortrijku v letech 1872 - 74.\n\nDvojice uspořádala řadu výstav a získala mnoho uměleckých cen. Vedle již zmiňované stříbrné medaile z bruselské výstavy 1848 to byla zlatá medaile v témže městě roku 1854, titul Rytíře řádu Leopoldova v Antverpách 1855, účast na světové výstavě v Mnichově 1858 a Paříži r. 1867. Když v roce 1861 postihly Holandsko velké povodně, zorganizoval Swerts s Guffensem benefiční výstavu, kterou navštívil i král a udělil jim čestný řád. Oba malíři se postupně stali členy německých uměleckých spolků, amsterdamské akademie a Institut de France.\n\nSpolupráce Swertse a Guffense skončila v roce 1874, i když přáteli zůstali i nadále. Tehdy odjel Swerts do Prahy, kde byl jmenován ředitelem Akademie výtvarných umění. Současníci jej uznávali pro pokrok, který přinesl do pražského uměleckého života. V roce 1876 představil dva své nové obrazy – malbu \"Upomínka na Itálii\" (oceňovaná pro technickou dokonalost při zachycení světla a stínu) a kresbu \"Dirk z Assende předčítá Beatrici Flanderské\". Provedl i nástěnné malby v kapli sv. Anny Svatovítského chrámu. Poslední velký obraz – \"Kardinál Schwarzenberg odevzdává znaky papežské moci nově zvolenému Lvu XIII\". – již nedokončil. Zemřel na ochrnutí mozku. Jeho nástupcem v čele AVU se stal Antonín Lhota.\n\nPodle některých zdrojů je pohřben na Olšanských hřbitovech v Praze, dobový tisk ale informoval o pohřbu v Mariánských Lázních. Na Olšanských hřbitovech je v každém případě pochován jeho syn Walter Swerts (1855-1876), který zemřel v Praze během návštěvy rodičů (viz přiložený obrázek).\n"}
{"id": "470384", "url": "https://cs.wikipedia.org/wiki?curid=470384", "title": "Seznam zápasů československé a kanadské hokejové reprezentace", "text": "Seznam zápasů československé a kanadské hokejové reprezentace\n\n\n"}
{"id": "470396", "url": "https://cs.wikipedia.org/wiki?curid=470396", "title": "Milan Mach", "text": "Milan Mach\n\nMilan Mach (4. ledna 1926 v Žirovnici – 20. května 1995, Mallorca, Španělsko) byl český herec, voiceover, hlasatel a konferenciér. Jednalo se o typického představitele malých, drobných, epizodních a vedlejších filmových i televizních rolí, který ale disponoval velmi měkkým a příjemným hlasem s dobrou dikcí.\n\n\n"}
{"id": "470399", "url": "https://cs.wikipedia.org/wiki?curid=470399", "title": "C&amp;A", "text": "C&amp;A\n\nC&A (zkratka ze jmen zakladatelů Clemense a Augusta Brenninkmeijerových) je nadnárodní řetězec obchodů s oblečením. Působí v Rakousku, Belgii, Brazílii, Číně, Česku, Bosně a Hercegovině, Francii, Německu, Maďarsku, Lucembursku, Mexiku, Nizozemsku, Polsku, Portugalsku, Španělsku, Švýcarsku, na Slovensku, ve Slovinsku a v Turecku.\n\nSídlo firmy se nachází v Bruselu a v Düsseldorfu. Společnost byla založena bratry Clemensem a Augustem Brenninkmeijerovými v Nizozemsku roku 1841.\n\nSpolečnost prodává značky jako \"Angelo Litrico\", \"Clockhouse\", \"Westbury\" a \"Your Sixth Sense\". Dlouho se zaměřovala hlavně na prodej na hlavních ulicích ve Velké Británii. Nicméně firemní strategie prodávat levné oblečení v domech s vysokou činží se ukázala jako zranitelná, navíc tomuto řetězci začaly konkurovat firmy jako H&M, Tesco nebo Zara působící v levnějších částech města.\n\nZnačka C&A provozuje v Česku v současné době (2017) 42 prodejen. Nachází se v lokalitách:\n"}
{"id": "470400", "url": "https://cs.wikipedia.org/wiki?curid=470400", "title": "Anarchofeminismus", "text": "Anarchofeminismus\n\nAnarchofeminismus je politická ideologie spojující anarchismus a feminismus. Obecně vnímá patriarchát jako projev nedobrovolné hierarchie. Anarchofeminismus se domnívá, že boj proti patriarchátu je nezbytnou součástí třídního boje i anarchistického boji proti státu. V podstatě vidí anarchistický boj za nezbytnou součást boje za práva žen a naopak. L. Susan Brown tvrdí, že anarchismus je politická filosofie, která se staví proti všem mocenským vztahům, je tedy neodmyslitelně feministický.\n\n"}
{"id": "470401", "url": "https://cs.wikipedia.org/wiki?curid=470401", "title": "M&amp;M (časopis)", "text": "M&amp;M (časopis)\n\nM&M je časopis určený pro studenty středních škol a odpovídajících ročníků víceletých gymnázií se zájem o matematiku, fyziku a informatiku. Časopis je zastřešen Matematicko-fyzikální fakultou Univerzity Karlovy v Praze a podporován středočeskou pobočkou Jednoty českých matematiků a fyziků. Je vydáván studenty fakulty a probíhá formou korespondenčního semináře.\n\nV každém vydaném čísle vychází několik úloh bodově ohodnocených podle obtížnosti. Řešitelé je zasílají na adresu semináře a obratem je jim vráceno opravené spolu s autorským řešením. V některých číslech jsou vyhlášena tzv. témata, která nabádají účastníky soutěže k rozvíjení rozsáhlejší myšlenky. Autoři řešení mohou přitom na sebe navzájem reagovat. Témata jsou bodována podle kvality příspěvku.\n\n"}
{"id": "470404", "url": "https://cs.wikipedia.org/wiki?curid=470404", "title": "Přírodní park Hornopožárský les", "text": "Přírodní park Hornopožárský les\n\nHornopožárský les nebo Hornopožárské lesy je lesnatá oblast, resp. přírodní park o přibližné rozloze 25 kilometrů čtverečních, který se nachází v dolním Posázaví na pravém břehu řeky Sázavy na území okresu Praha-východ a okresu Benešov ve Středočeském kraji zhruba 20 kilometrů jižně od Prahy, přibližně mezi obcemi a městy Kamenice, Krhanice, Jílové u Prahy a Týnec nad Sázavou. Vzhledem k blízkosti od českého hlavního města se jedná o hojně navštěvovanou a snadno dostupnou rekreační a turistickou oblast, která je vhodná jak pro trampy, houbaře a sběratele lesních plodů, tak i pro turisty, cykloturisty a další rekreanty.\n\nOblast je zajímavá nejen svými poměrně hlubokými a rozsáhlými lesy s malými zbytky původních listnatých lesů, ale i těžbou žuly v kamenolomech a dále také řadou žulových skalisek a osamělých balvanů.\n\nOblast dostala název podle zámečku s myslivnou Horní Požáry, kterou zde uprostřed lesů nechal vybudovat následník trůnu arcivévoda František Ferdinand d´Este.\n\n\n\n\n\n\n"}
{"id": "470411", "url": "https://cs.wikipedia.org/wiki?curid=470411", "title": "Třída Graudenz", "text": "Třída Graudenz\n\nTřída Graudenz byla třída lehkých křižníků Kaiserliche Marine. Skládala se z jednotek – \"Graudenz\" a \"Regensburg\", postavených v letech 1912–1915. Oba křižníky bojovaly v první světové válce a po jejím skončení byly předány Itálii a Francii jako součást reparací.\n\nTřída \"Graudenz\" se od předchozí třídy lišila pouze třemi komíny. Výzbroj lodí tvořilo dvanáct kusů kanónů, pro německé lehké křižníky té doby obvyklé, ráže 105 mm. Kanóny byly lafetovány po jednom. Lodě dále nesly čtyři 500mm torpédomety. Za války byla výzbroj lodí zesílena. Nově ji tvořilo sedm 150mm kanónů, dva protiletadlové 88mm kanóny, čtyři 500mm torpédomety a až 120 min. Boky lodí kryl až 60mm silný pancéřový pás, pancéřová paluba měla sílu 50 mm a velitelská věž 100 mm.\n\n\"Graudenz\" se 24. ledna 1915 účastnil bitvy u Dogger Banku. \"Regensburg\" bojoval v bitvě z Jutska. Obě lodi válku přečkaly a byly předány vítězům jako součást reparací. \"Graudenz\" získala Itálie a přejmenovala ho na \"Ancona\". Křižník byl sešrotován v roce 1938. \"Regensburg\" byl předán Francii. Francouzské námořnictvo ho provozovalo pod názvem \"Strasbourg\". Křižník se v roce 1928 zapojil do pátrání po posádce ztroskotané vzducholodi Italia. Sešrotován byl v roce 1944.\n\n\n"}
{"id": "470415", "url": "https://cs.wikipedia.org/wiki?curid=470415", "title": "Revierlöwen Oberhausen", "text": "Revierlöwen Oberhausen\n\nRevierlöwen Oberhausen byl německý klub ledního hokeje, který sídlil ve městě Oberhausen ve spolkové zemi Severní Porýní-Vestfálsko. Založen byl v roce 1997 po přesunu EC Ratingenu do Oberhausenu. Zanikl v roce 2007 po vyhlášení konkursu. Po většinu své existence byl klub členem DEL (Deutsche Eishockey Liga). Klubové barvy byly červená a zelená.\n\nSvé domácí zápasy odehrával v Emscher-Lippe-Halle s kapacitou 2 500 diváků.\n\nZdroj: \n\n\n"}
{"id": "470421", "url": "https://cs.wikipedia.org/wiki?curid=470421", "title": "Prosečnice", "text": "Prosečnice\n\nProsečnice (niem. \"Prosetschitz\"; \"Kienschlag\") je malá vesnice v dolním Posázaví na okraji Hornopožárského lesa v okrese Benešov.\n\nPrvní písemná zmínka o vesnici pochází z roku 1497.\n\nKromě železniční zastávky Posázavského pacifiku je zajímavá tím, že se zde nalézá specializované zdravotnické zařízení, které spadá pod Fakultní Thomayerovu nemocnici v Praze. Jedná se o plicní sanatorium Prosečnice a léčebnu dlouhodobě nemocných pro pacienty s tuberkulózou. \n\nV okolí Prosečnice a blízkých Krhanic se nachází také řada kamenolomů pro těžbu žuly.\n\n\n"}
{"id": "470423", "url": "https://cs.wikipedia.org/wiki?curid=470423", "title": "Vysoký kámen (Orlické hory)", "text": "Vysoký kámen (Orlické hory)\n\nVysoký kámen (německy \"Hohestein\" či \"Hoherstein\") je vrchol v České republice ležící v pohoří Orlické hory, v podřazeném celku Bukovohorská hornatina a na území přírodního parku Suchý vrch - Buková hora.\n\nVysoký kámen se nachází v jihovýchodním cípu Orlických hor zvaném Bukovohorská hornatina asi 4 km na severozápad od jejího nejvyššího vrcholu Suchého vrchu, 6,5 km západně od města Králíky a 6,5 km severovýchodně od města Jablonné nad Orlicí. Jedná se o nejsevernější z dominantních vrcholů hornatiny.\n\nVysoký kámen je odvodňován nevýznamnými levými přítoky Tiché Orlice, která hřeben, jehož je Vysoký kámen součástí, obtéká. V severozápadním svahu hory se asi 1,5 km od Mladkova nachází radioaktivní pramen knížete Rostislava. Kolem pramene prochází červená a žlutá turistická značka. U hlavní cesty se nachází pouze upravený výtok, skutečný pramen je několik desítek metrů nad ní přístupný po pěšině.\n\nVysoký kámen je porostlý téměř výhradně smrčinami. Jediný významnější odlesněný prostor se nachází v podvrcholové partii na severním svahu hory. Odlesnění zde bylo provedeno v důsledku větrného polomu.\n\nV těsné blízkosti vrcholu prochází červená turistická značka Mladkov – Suchý vrch, která je součástí Jiráskovy cesty. Přímo na vrchol vede krátká značená odbočka. Souběžně s červenou značkou vede kolem vrcholu i naučná stezka Betonová hranice věnující se československému opevnění stavěnému před druhou světovou válkou proti Německu. Výchozí bod naučné stezky je v Mladkově a její trasa vede po úbočích Vysokého kamene a přilehlé Boudy. V nevelké vzdálenosti od vrcholu prochází též zeleně značená běžkařská trať z Čenkovic do Lichkova a Mladkova, úbočím a sedlem mezi Vysokým Kamenem a Hejnovem pak červeně značená cyklistická trasa Suchý vrch – Mladkov.\n\nPřímo na vrcholu hory se nachází nízké rulové skalisko, podle kterého hora získala svůj název a lehký objekt vz. 37 předválečného československého opevnění. Jeho linie o velkém množství objektů sestávající z jednoho sledu těžkého opevnění a dvou sledů lehkého opevnění vede přes vrcholové partie Vysokého kamene od sousední Boudy, v nitru které se nachází stejnojmenná dělostřelecká tvrz, směrem do údolí Tiché Orlice u Mladkova. V okolí sedla mezi Vysokým Kamenem a Boudou se nachází Muzeum Vysoký kámen, které je součástí Vojensko Historicko Technického Muzea - Vladek Vácha. Hlavním objektem muzea je pěchotní srub K-S 25 Na Sedle\n, dalším pak jediný lehký objekt vz. 37 na území Česka vybavený diamantovým příkopem.\n\n"}
{"id": "470428", "url": "https://cs.wikipedia.org/wiki?curid=470428", "title": "Plačlivé", "text": "Plačlivé\n\nPlačlivé je vrchol v Roháčích na hlavním hřebeni Západních Tatrách, s nadmořskou výškou 2125 m n. m. a prominencí 160 m.\n\nPoskytuje krásný výhled na např. na hory Tri kopy (2136,9 m n. m.), Ostrý Roháč (2087,5 m n. m.) a Baranec (2184 m n. m.).\n\nSměrem od Smutného sedla vede na Plačlivé červeně značená zajištěná cesta, ale dá se jí vyhnout po vrstevnici a dostat se na vrchol po žluté značce od Žiarského sedla.\n\n"}
{"id": "470431", "url": "https://cs.wikipedia.org/wiki?curid=470431", "title": "Třída Pillau", "text": "Třída Pillau\n\nTřída Pillau byla třída lehkých křižníků Kaiserliche Marine. Skládala se z jednotek – \"Pillau\" a \"Elbing\", postavených v letech 1913–1915. Lodě byly původně stavěny pro ruské carské námořnictvo a po vypuknutí první světové války zabaveny. Oba křižníky bojovaly v první světové válce, jeden byl potopen v bitvě u Jutska a druhý předán Itálii jakou součást reparací.\n\nByly to první německé lehké křižníky se 150mm kanóny. Nesly jich osm kusů v jednohlavňové lafetaci. Dále nesly dva 88mm protiletadlové kanóny a dva 500mm torpédomety. Byly vybaveny pro nesení 120 min. Boky lodí byly nepancéřované, pancéřová paluba měla sílu 76 mm a velitelská věž 75 mm.\n\nOba křižníky byly nasazeny v bitvě u Jutska. \"Elbing\" byl v bitvě potopen. Nejprve byl těžce poškozen noční kolizí s bitevní lodí \"Posen\" a nad ránem potopen. \"Pillau\" bojoval také 17. listopadu 1917 v druhé bitvě u Helgolandské zátoky. \"Pillau\" po válce získala Itálie a přejmenovala ho na \"Bari\". Loď sloužila až do druhé světové války a byla potopena americkým náletem v roce 1943 v přístavu Livorno.\n\n\n"}
{"id": "470433", "url": "https://cs.wikipedia.org/wiki?curid=470433", "title": "Dietrich", "text": "Dietrich\n\nDietrich může být:\n\n\n\n"}
{"id": "470435", "url": "https://cs.wikipedia.org/wiki?curid=470435", "title": "Hannah Montana a Miley Cyrus: To nejlepší z obou světů", "text": "Hannah Montana a Miley Cyrus: To nejlepší z obou světů\n\nHannah Montana & Miley Cyrus: Best of Both Worlds Concert, také známý jako The Best of Both Worlds Concert, je americký filmový koncert z roku 2008 od Walt Disney Pictures uvedený ve 3D. V kinech ve Spojených státech a Kanadě běžel původně po dobu jednoho týdne, 1-7 února 2008, s v jiných zemích až později. Film režíroval Bruce Hendricks a produkoval Art Repola.\n\nSvětovou televizní premiéru na Disney Channel měl 26. července 2008. Na premiéru se dívalo 5,9 milionů diváků.\n\n\nFilm dostal 70% na Rotten Tomatoes a 56% na Metacritc.\n\n\n\n\nZávěrečné titulky\n"}
{"id": "470436", "url": "https://cs.wikipedia.org/wiki?curid=470436", "title": "Austin (rozcestník)", "text": "Austin (rozcestník)\n\nAustin může být:\n\n\n\n"}
{"id": "470437", "url": "https://cs.wikipedia.org/wiki?curid=470437", "title": "Karel Kapoun", "text": "Karel Kapoun\n\nKarel Kapoun (* 7. října 1953 Česká Lípa) je český politik, v letech 2008 až 2014 senátor za obvod č. 36 – Česká Lípa, v letech 2000 až 2012 zastupitel Libereckého kraje a v letech 2002 až 2014 místostarosta města Doksy. Je členem ČSSD.\n\nPo základní škole Karla Hynka Máchy v Doksech (1960–1969) nastoupil na českolipské gymnázium, kde odmaturoval v roce 1973. Poté dva roky absolvoval dřevařskou nástavbu a v letech 1975 až 1980 studoval Vysokou školu lesníckou a drevárskou ve slovenském Zvolenu.\n\nPo základní vojenské službě nastoupil v roce 1981 do \"Severočeských dřevařských závodů Česká Lípa\", kde v různých funkcích setrval do roku 1998, pracoval také v mimoňské firmě \"FALCON\" jako vedoucí technického oddělení a po krátkodobé nezaměstnanosti se šest let živil jako finanční poradce.\n\nStále působí jako aktivní fotbalový rozhodčí a byl 17 let předsedou Okresního fotbalového svazu v okrese Česká Lípa.. V únoru 2013 již nekandidoval.\n\nJe ženatý, s manželkou Jitkou má dvě dcery, Jitku a Ivu.\n\nČlenem ČSSD je od roku 1997. V letech 2000 až 2012 byl členem zastupitelstva Libereckého kraje. Od roku 2002 do roku 2014 působil jako místostarosta města Doksy.\n\nV roce 2008 se rozhodl kandidovat do Senátu PČR. V prvním kole obdržel 27,76 % hlasů a byl poražen tehdejším hejtmanem Libereckého kraje Petrem Skokanem z ODS, který získal 32,11 %. Ve druhém kole se poměr sil obrátil a Ing. Karel Kapoun zvítězil ve volbách se ziskem 59,53 % všech platných hlasů. V horní komoře zastával funkci místopředsedy \"Výboru pro vzdělávání, vědu, kulturu, lidská práva a petice\" a současně byl předsedou \"Podvýboru pro sport Výboru pro vzdělání, vědu, kulturu, lidská práva a petice\".\nKarel Kapoun působil v dozorčí radě krajské nemocnice v České Lípě. Z funkce byl novým zastupitelstvem kraje 18. prosince 2012 odvolán.\n\nV komunálních volbách v roce 2014 obhájil za ČSSD post zastupitele města Doksy. Na kandidátce byl původně na 6. místě, vlivem preferenčních hlasů však skončil první. V roce 2018 post obhajoval z prvního místa kandidátky, do zastupitelstva se ale znovu nedostal.\n\nVe volbách do Senátu PČR v roce 2014 obhajoval za ČSSD mandát senátora v obvodu č. 36 – Česká Lípa. Se ziskem 18,61 % hlasů skončil v prvním kole na 2. místě a postoupil tak do druhého kola. V něm však podlehl Jiřímu Voseckému, kandidátovi Starostů pro Liberecký kraj.\n\nV srpnu 2012 přišla Mladá fronta DNES s informací, že fotbalové kluby Libereckého kraje, v nichž působí jako funkcionáři členové ČSSD, získávají na rozdíl od ostatních klubů dotace z krajského dotačního projektu G99. Mezi zmíněnými kluby byla i TJ Doksy, v jejímž výkonném výboru Ing. Kapoun působí.\n\n"}
{"id": "470442", "url": "https://cs.wikipedia.org/wiki?curid=470442", "title": "Scott Altman", "text": "Scott Altman\n\nScott Douglas Altman (* 15. srpna 1959) je americký testovací pilot a veterán čtyř pilotovaných letů raketoplánem operovaných americkou vládní agenturou NASA. Zúčastnil se dvou posledních misí k Hubbleovu vesmírného teleskopu. Ve filmovém hitu Top Gun z roku 1986 pilotoval F-14.\n\nV roce 1981 získal bakalářský titul v aerokosmických technologiích na University of Illinois at Urbana-Champaign a roku 1990 magisterský titul ve stejném oboru na Naval Postgraduate School.\n\n\n"}
{"id": "470443", "url": "https://cs.wikipedia.org/wiki?curid=470443", "title": "Letiště Cardiff", "text": "Letiště Cardiff\n\nMezinárodní letiště Cardiff (IATA: CWL, ICAO: EGFF, velšsky \"Maes Awyr Caerdydd\") je největší letiště v britském Walesu. Nachází se 19 km západně od hlavního města Cardiffu. Letiště je základnou velšským aerolinkám Air Wales.\n\nPočátky cardiffské mezinárodní letiště sahají až do na začátek druhé světové války. Tehdy to byla základna Royal Air Force s názvem \"Raf Rhoose\". Stavba byla zahájena v roce 1941 dokončena 7. dubna 1942. V 50. letech 20. století začaly na letišti probíhat i komerční lety, první s irskou společností Aer Lingus. V 70. letech se letiště přejmenovalo na \"Glamorgan, Rhoose airport\". V roce 2008 prošlo letištěm (nyní už se současným názvem) asi 2 000 000 cestujících a hlavní destinací se stal Amsterdam.\n\nLety jsou situovány do jednoho mezinárodního a jednoho domácího terminálu. Moderní mezinárodní terminál má dostatečný počet odbavovacích pultíků, VIP salonek, konferenční místnost, obchody, autopůjčovny, restaurace apod. Dráhový systém sestává z zkřížených dvou ranveji. Hlavní ranvej RWY 12/30 je dlouhá 2392 metrů. Vedlejší dráha RWY 03/21 měří 1010 a je používána jen zřídka. Pojezdových drah je zde také dost.\n\n"}
{"id": "470444", "url": "https://cs.wikipedia.org/wiki?curid=470444", "title": "Třída Wiesbaden", "text": "Třída Wiesbaden\n\nTřída Wiesbaden byla třída lehkých křižníků Kaiserliche Marine. Skládala se z jednotek \"Wiesbaden\" a \"Frankfurt\", postavených v letech 1913–1915. Oba křižníky bojovaly v první světové válce, jeden byl potopen v bitvě u Jutska a druhý předán USA.\n\nHlavní výzbroj lodí tvořilo osm 150mm kanónů v jednohlavňové lafetaci. Dále nesly dva 88mm protiletadlové kanóny a čtyři 500mm torpédomety. Byly vybaveny pro nesení 120 min. Boční pancéřový pás měl sílu až 100 mm, pancéřová paluba 50 mm a velitelská věž 100 mm. Pohon zajišťovaly parní turbíny. Lodě dosahovaly rychlosti 28 uzlů.\n\n\"Wiesbaden\" bojoval v bitvě u Jutska. Už těžce poškozený ho 1. června 1916 potopila britská bitevní loď HMS \"Marlborough\".\n\n\"Frankfurt\" se 17. listopadu 1917 účastnil druhé bitvy u Helgolandské zátoky. Po skončení války byl internován ve Scapa Flow. Při incidentu ve Scapa Flow se ho posádce nepodařilo potopit a najel na břeh. Byl předán USA, kde byl v roce 1921 potopen jako cvičný cíl.\n\n\n"}
{"id": "470455", "url": "https://cs.wikipedia.org/wiki?curid=470455", "title": "Srub (rozcestník)", "text": "Srub (rozcestník)\n\nSrub může být:\n\n\n"}
{"id": "470456", "url": "https://cs.wikipedia.org/wiki?curid=470456", "title": "Česko Slovenská SuperStar", "text": "Česko Slovenská SuperStar\n\nČesko Slovenská SuperStar (také nazývaná jako SuperStar) je interaktivní hudební soutěž s prvky reality show, kterou vytvořil Simon Fuller a v roce 2009 se poprvé objevila na českých a slovenských televizích. V Česku je vysílaná na TV Nova a na Slovensku na sesterské televizi Markíza. Tato soutěž vychází z původní britské verze soutěže \"Pop Idol\", která se pod mnoha různými názvy vysílá po celém světě. V Česku i na Slovensku byly odděleně odvysílány již 3 ročníky této soutěže, nicméně v roce 2009 došlo ke sloučení těchto verzí kvůli snížení nákladů a zvýšení atraktivity pro diváky.\n\nKoncept soutěže zůstal podobný předešlým ročníkům soutěží \"Česko hledá SuperStar\" a \"Slovensko hľadá SuperStar\". Úkolem je najít nového sólového umělce, o kterém rozhodují diváci pomocí SMS. Diváci již rozhodli pomocí SMS o vítězství Martina Chodúra, Lukáše Adamce, Sabiny Křovákové, Emmy Drobné a Terezy Maškové.\n\nV soutěži také účinkuje porota, která hodnotí vystoupení soutěžících. Zcela prvními porotci byli slovenský zpěvák Pavol Habera, česká zpěvačka a dcera Petra Jandy Marta Jandová, slovenská zpěvačka Dara Rolins a český zpěvák a skladatel Ondřej Hejma. Zatím se stále v porotě drží jen Pavol Habera, který zatím usedl ve všech řadách show. V poslední řadě v porotě zasedly české zpěvačky Klára Vytisková, Marta Jandová, která se v porotě objevila již podruhé, slovenský zpěvák Pavol Habera a producent Ondřej Soukup.\n\nKdyž počítáme i tři řady úspěšné show \"Česko hledá SuperStar,\" je reality show \"SuperStar\" zatím nejdéle vysílanou pěveckou a talentovou soutěží v Česku a na Slovensku.\n\n\"Česko Slovenská SuperStar\" byla vytvořena na základě britské verze soutěže \"Pop Idol\", která byla z části inspirována \"Popstars\", televizní producent Nigel Lythgoe ji viděl v Austrálii a přivezl ji do Británie. Využil se nápad s porotci na výběr soutěžících v castinzích a další jiné prvky, využil se i způsob s diváckým hlasováním pomocí SMS a Simon Fuller vytvořil \"Pop Idol.\" Přehlídka debutovala ve Spojeném království v roce 2001 s Lythgoem jako výrobcem, Fullerem jako producentem a Simonem Cowellem jako jedním z porotců. Vysílání se dočkalo velkých diváckých ohlasů.\n\nFuller a Cowell se snažili formát prodat do USA, americké televize však nejevily žádný zájem. Nicméně později formát přijal ředitel americké televize FOX Rupert Murdoch, který byl přesvědčen svou dcerou, která formát sledovala v Británii. Soutěž pojmenovali jako \"American Idol: The Search for a SuperStar\" a debutovala v létě 2002. V roce 2004 se stala největší show na amerických televizích, pozici si udržela sedm let. Později se formát rozšířil po celém světě a vzniklo mnoho národních verzí např.: \"Arab Idol\", \"Australian Idol\", \"Latin American Idol\", \"Idols\" (Dánsko, Nizozemsko, Finsko, Jižní Afrika, Západní Afrika, Srbsko a Černá Hora & Severní Makedonie), \"Idool\" (Belgie), \"Canadian Idol\", \"Indian Idol\", \"Indonesian Idol\", \"New Zealand Idol\", \"Hay SuperStar\" (Arménie), \"Idol stjörnuleit\" (Island), \"Pinoy Idol\" (Filipíny), \"Idol\" (Švédsko), \"Idol\" (Norsko), \"Idol\" (Polsko), \"Nouvelle Star\" (Francie), \"Deutschland sucht den SuperStar\" (Německo), \"Singapore Idol\", \"Malaysian Idol\", \"Vietnam Idol\", \"Music Idol\" (Bulharsko), \"Ídolos\" (Brazílie a Portugalsko), \"Greek Idol\", \"Super Star\" (arabské státy), \"Hrvatski Idol\" (Chorvatsko), \"SuperStar KZ\" (Kazachstán), \"Eesti otsib superstaari\" (Estonsko), \"Slovensko hľadá SuperStar\" (Slovensko), \"Česko hledá SuperStar\", \"Macedonian Idol\" a \"Kokhav Nolad\" (Izrael). V roce 2009 se rozhodlo, že vznikne \"Česko Slovenská SuperStar\", čímž se sníží náklady a zároveň zvětší sledovanost. Česko-slovenskou verzi vysílá TV Nova (Česko) a TV Markíza (Slovensko), které jsou sesterskými televizemi, protože obě patří do skupiny CME.\n\nJelikož se jedná o mezinárodní verzi \"SuperStar\", tak i moderátorská dvojice je mezinárodní. Zcela první řadu \"Česko Slovenské SuperStar\" moderovali Leoš Mareš a Adela Banášová. Oba již moderovali rozdělené verze \"SuperStar\" ve svých zemích. S příchodem druhé série přišla i nová moderátorská dvojice z Česka opět Leoš Mareš a ze Slovenska přišla zpěvačka Tina, pro kterou bylo moderování \"Česko Slovenské SuperStar\" premiérou v moderátorské branži. Adela Banášová moderování odmítla. Největší proměnou prošla třetí řada, kde byla moderátoská dvojice vyměněna úplně. \"„Celkově se letošní ročník [třetí řadu] SuperStar snažíme posunout někam dál. Talentových soutěží je v posledních letech hodně, takže se patří přijít s něčím novým. Obměnili jsme tedy moderátory a zčásti i porotu,“\" řekl ke změnám kreativní producent a režisér Pepe Majeský. Proto se moderátory třetí řady stala Zora Kepková z pořadu TV Nova \"Snídaně s Novou\" a Roman Juraško z \"Telerána\" TV Markízy. Tina by však nabídku nepřijala, důvodem bylo její těhotenství. Před oficiálním vyjádřením TV Nova a TV Markíza, kdo bude moderovat třetí řadu, se uvažovalo i o Tereze Pergnerové.\n\nPři přípravách čtvrté řady SuperStar byl post moderátora opět nabídnut Leošovi Marešovi, ten však nabídku TV Nova odmítl, jelikož přijal nabídku konkurenční Primy. Sám moderátor to oznámil na svém účtu na Instagramu. Po několika měsících tak televize oznámily, že novou řadu \"SuperStar\" bude moderovat Martin Rausch, který uváděl talentovou show \"Česko Slovensko má talent\" na Primě a TV JOJ. V červenci 2015 poskytl portál Super.cz, že televize stále nemá jasno v tom, kdo bude v moderování Rausche doprovázet. Údajně se rozhodovalo mezi Zorou Hejdovou, která moderovala předchozí ročník a Jitkou Nováčkovou, v možnost přicházela v úvahu také Emma Smetana. Na konec však show Rausch moderoval zprvu sám, ale od semifinálových kol se k němu připojila také Jitka Nováčková.\n\nOpět se zde opakovalo, že porota obsahovala někoho z obou zemí. Do historicky první mezinárodní \"SuperStar\" zasedli tito porotci: nováček Marta Jandová a Ondřej Hejma z Česka, a také Dara Rolins a Pavol Habera ze Slovenska. Ondřej Hejma již účinkoval ve dvou řadách české verze \"SuperStar\", tak jako Dara Rolins a Pavol Habera, kteří již účinkovali ve slovenské verzi. Úplným nováčkem zde byla Marta Jandová. Údajně Dara Rolins porazila v boji o křeslo porotce Ivetu Bartošovou. Oslovena byla i Lucie Bílá, stejnou nabídku dostala i při přípravách druhé řady. V druhé řadě \"Česko Slovenské SuperStar\" zasedli z Česka Gabriela Osvaldová a Helena Zeťová a ze Slovenska Pavol Habera a rapper Rytmus. Původně se však počítalo, že se do křesla porotců vrátí Marta Jandová a Dara Rolins, ty však přešly na TV Prima do křesel porotců v \"X Factor\", který se poté nevysílal. Náhrada za Martu Jandovou byla právě Gabriela Osvaldová a za Daru Rolins se počítalo s Ewou Farnou nebo s Helenou Zeťovou. TV Nova měla však problém s porno snímky, které v minulosti nafotila Helena Zeťová, a proto se spíše přiklonili k Farné, ta však později nabídku odmítla a do poroty nakonec usedla Helena Zeťová. Třetí řada \"SuperStar\" se změnila úplně. Zatímco v obou předchozích ročnících byla porota čtyřčlenná, ve třetí řadě je pouze tříčlenná. Do poroty zasedli již známý porotce Pavol Habera, Ondřej Soukup a nováček, který již měl účinkovat ve druhé řadě, z čehož nakonec sešlo, Ewa Farna.\n\nVe čtvrté řadě se televize vrátily k formátu čtyř porotců a do poroty se vrátil Pavol Habera, i přesto, že se v rozhovorech s médii zmiňoval, že svět je talentovými soutěži přehlcen, a že neplánuje opět v nějaké vystupovat jako porotce. Dalším porotcem se stala Marta Jandová, která se již objevila v první \"Česko Slovenské SuperStar\". Očekával se také návrat Dary Rolins, ta však nabídku nepřijala. Později bylo oznámeno, že do křesla porotce se vrátí také Ondřej Soukup a poslední místo zaujme nováček Klára Vytisková, která nahradila také nováčka Ewu Farnou.\n\nV první řadě \"Česko Slovenské SuperStar\" byla věková hranice stanovena od 15 let až do 30 let. Přihlásit se však mohli čtrnáctiletí, kde byla však podmínka, aby jim v době finále bylo 15 let. Stejné věkové podmínky se vrátily i v druhé řadě. Ve třetí řadě se nejnižší příčka zvedla na 16 let a horní hranice zůstala beze změn. Ve čtvrté řadě se mohli přihlásit lidé od 15 let až do 28 let.\n\nSoutěžící se přihlásí pomocí webového formuláře zveřejněného na oficiální stránce show, poté je pozván na jeden z určených castingů. Jako první jde soutěžící před porotu složenou z producentů, kde počet porotců není určen. V této fázi se rozhodne o jejich postupu k hlavním porotcům soutěže. Startovní castingy se ve vysílání neobjevují, objevují se pouze castingy před hlavní porotou soutěže.\n\nPo startovních castinzích přicházejí na řady castingy před porotou, která je složena z řad slavných osobností. Castingy jsou předtáčeny a po sestříhání jsou uvedeny ve vysílání. Nemusí se však v televizi objevit castingy všech.\nDalší částí soutěže je Super výběr (do 3. řady divadlo), kde soutěžící plní úkoly zadané porotci. V první řadě do divadla postoupilo 120 soutěžících, v dalších ročnících už jen 100 soutěžících. V divadle dříve soutěžící zazpívali ve třech kolech. V první řadě soutěžící zpívali píseň, kterou si vybrali, a poté která jim byla přiřazena s doprovodem klavíru, naposledy pak v párech. V druhé řadě zazpívali svou připravenou píseň, píseň přiřazenou a píseň v pětičlenné skupině. Ve třetí řadě taktéž soutěžící zazpívali svou připravenou píseň, potom píseň u klavíru a nakonec duet. Soutěžící mohli postoupit buď do dalšího divadelního kola nebo opustit soutěž, pokud se však porotcům soutěžící líbil, mohli ho poslat rovnou do dlouhé cesty. V případě čtvrté řady, kde se část známá jako Divadlo, přejmenovala na Super výběr, byli soutěžící nejdříve vyvolávání porotou, a to pouze jen ti, u kterých si porota nebyla jistá. V další fázi soutěžící zazpívali přidělenou píseň za doprovodu klavíru a v druhé části Super výběru zpívali duety po dvojicích.\n\nÚspěšní soutěžící z divadla si přichází vyslechnout svůj verdikt, a to zda postupují do semifinále nebo ne. V první a druhé řadě postoupilo do semifinále celkem 24 soutěžících ve třetí řadě pouze 15 soutěžících, a o poslední patnácté místo se dělily Sabina Křováková a Tereza Mandzáková. Mezi nimi rozhodovali diváci pomocí SMS, nakonec postoupily obě dvě, jelikož se porota rozhodla využít divokou kartu. Ve čtvrté řadě postoupilo celkem 20 soutěžících, první desítku tvořili kluci a druhou desítku tvořily dívky.\n\nV semifinále již rozhodují diváci pomocí SMS hlasů. V první a druhé řadě byli semifinalisté rozděleni podle pohlaví, aby bylo zajištěno stejného počtu chlapců a dívek ve finále. Chlapci a dívky zpívali samostatně po sobě jdoucí večery, poté vypadávali vždy dva chlapci a dvě dívky, dokud nebyla finálová dvanáctka soutěžících. Ve třetí řadě bylo pouze jedno semifinálové kolo, počítalo s 15 semifinalisty a 12 finalisty, ale po využití divoké karty na Sabinu Křovákovou a Terezu Mandzákovou bylo 16 semifinalistů. Ve čtvrté řadě byly dvě semifinálové kola, které byly rozděleny podle pohlaví. Z každého semifinále postoupili čtyři soutěžící. Jedno vybrali diváci pomocí SMS hlasů a další tři určila porota.Celkem bylo tedy osm finalistů (4 kluci a 4 holky).\n\nStejně jako v semifinále i ve finále rozhodují diváci pomocí SMS hlasování. Soutěžící zde vystupují vždy podle témat, které bylo na daný týden určeno. V první řadě byly finálové večery po dobu devíti týdnů i s GrandFinálem. Ve druhé řadě po dobu osmi týdnů i s GrandFinálem. Ve třetí řadě bylo více finálových večerů než v předchozích ročnících. Soutěžící zpívají ze začátku pouze jednu píseň, po čase zpívají i duety nebo dvě písně. V GrandFinále pak vystupují s více písněmi.\n\nV soutěži je možno využít i tzv. divokou kartu. Divoká karta udávala porotcům schopnost vyvrátit rozhodnutí diváka a vyřazeného soutěžícího diváka vrátit zpátky do hry. Kartu bylo však možno využít pouze jednou za celou soutěž a s vrácením soutěžícího musela souhlasit celá porota. V následujícím finálovém večeru vypadli rovnou dva soutěžící.\n\nDivoká karta byla poprvé zavedena a i využita ve druhé řadě, kdy ji porota využila na záchranu Martina Haricha v jednom z finálových kol. Ve třetí řadě byla divoká karta využita už v semifinále, kde ji porota využila na Sabinu Křovákovou a Terezu Mandzákovou. Ve čtvrté řadě byla divoká karta využita pro záchranu Štěpána Urbana.\n\nVítěz soutěže získává titul SuperStar, šek v hodnotě 100 000 Eur a možnost vydat svojí desku. Ve čtvrté řadě byla výhra v hodnotě 75 000 Eur.\n\nPrvní \"Česko Slovenská SuperStar\" měla premiéru 6. září 2009 na TV Nova a TV Markíza. Moderátory byli Leoš Mareš a Adela Banášová. Do první řady \"SuperStar\" se přihlásilo celkem 11 575 soutěžících, kteří se snažili přesvědčit čtyřčlennou porotu Pavola Haberu, Daru Rolins, Martu Jandovou a Ondřeje Hejmu o svém postupu. Favoritem celého prvního období se stal Martin Chodúr, který se nakonec probojovat do GrandFinále, kde se utkal s Mirem Šmajdou. Když by vyhrál Miro, od sponzora dostane kytaru Ibanez. Martin by od sponzora dostal tzv. Meet and Greet = osobní setkání s Tomem Jonesem a samozřejmě slibovanou výhru v podobě exkluzivní nahrávací smlouvy a ročního televizního kontraktu na 100 000 eur. Dne 20. prosince 2009 se první Česko Slovenskou SuperStar stal Martin Chodúr. Za celou soutěž bylo finalistům odesláno 1 272 853 hlasů.\n\nDruhý ročník měl premiéru 20. února 2011 opět na TV Nova a TV Markíza. I tento ročník se přihlásilo více než 11 000 soutěžících. V druhé ročníku prošla změnou jak moderátorská dvojce, tak i porota. Jako moderátoři se zde objevili opět Leoš Mareš, ale jeho kolegyní nebyla Adela Banášová, ale slovenská zpěvačka Tina. Do poroty se nevrátila Dara Rolins, Marta Jandová ani Ondřej Hejma. Rolins a Jandová se rozhodly přijmout nabídku konkurenční televize jako porotkyně v \"X Factoru\", který později Prima s JOJ neuvedly. Do poroty \"SuperStar\" se vrátil pouze Pavol Habera k němu přisedli slovenský rapper Rytmus, Gabriela Osvaldová a česká zpěvačka Helena Zeťová. Největšími favority byli Lukáš Adamec a Gabriela Gunčíková, kteří se také nakonec dostali až do finále. Dne 5. června 2011 Česko a Slovensko rozhodlo, že se druhou Česko Slovenskou SuperStar stane Lukáš Adamec. Převzal si cenu v hodnotě 100 000 eur a možnost vydat své album. Adamec a Gunčíková se před vyhlášením dohodli, že si po vítězství, kteréhokoliv z nich, věnují 10 000 eur. Adamec svůj slib splnil a věnoval Gunčíkové slíbenou částku.\n\nTřetí ročník \"Česko Slovenské SuperStar\", který se nově nazýval již jen \"SuperStar,\" odstartoval 10. února 2013. Tento ročník prošel razantní změnou, jak graficky či vzhledem stage, tak i principem, jelikož ve třetím ročníku \"SuperStar\" soutěžící bydleli ve společné vile, nikoliv v hotelu, jako tomu bylo dosud. Třetí ročník se zaměřil spíše na osudy soutěžících. Dále bylo méně castingových kol a více živých finálových večerů. Úplnou změnou také prošla moderátorská dvojce. Do pozic moderátorů zasedli nováčci, Zora Kepková ze \"Snídaně s Novou\" a Roman Juraško z \"Telerána\". Do poroty zasedla česko-polská zpěvačka Ewa Farna, která se již měla objevit v druhém ročníku, kde její účast odmítla. Vrátil se Pavol Habera a nově se přidal český producent a skladatel Ondřej Soukup. Výherce získal 100 000 EUR a možnost vydat vlastní album. Vítězkou se stala Sabina Křováková, která zvítězila v grandfinále nad Štefanem Pčelárem.\n\nDne 11. listopadu 2014 bylo potvrzeno ze strany televize Markíza, že na jaře roku 2015 odvysílá v pořadí čtvrtou řadu \"SuperStar\" ve spolupráci s Novou. Dne 24. listopadu 2014 potvrdila čtvrtou řadu také TV Nova, plány na vysílání však opravila na podzim. Dne 10. března 2015 spustila registraci do soutěže a společně bylo také oznámeno, že moderátorem čtvrtého ročníku bude Martin Rausch. Od semifinálových kol se k němu připojila ještě Jitka Nováčková. V porotě zasedli Pavol Habera, Marta Jandová, Klára Vytisková a Ondřej Soukup. Dne 4. srpna 2015 bylo potvrzeno, že čtvrtá řada odstartuje 30. srpna 2015. Dne 6. prosince 2015 se čtvrtou \"SuperStar\" stala Emma Drobná, získala 75 tisíc euro, možnost vydat vlastní album, roční vstup do Aquapalace v Čestlicích a limitovanou edici \"Star Wars\" notebooku a tiskárny od HP.\n\nPátý ročník Česko Slovenské SuperStar odstartoval vůbec poprvé v odlišné dny v Česku a na Slovensku. Zatímco televize Markíza zařadila pátý ročník této soutěže na neděli večer, televize Nova umístila pořad do sobotního hlavního vysílacího času. Dne 12. ledna 2018 bylo oznámeno televizí Nova, že porota bude tvořena opět čtyřmi členy a do porotcovského křesla již po páté v rámci federální verzi této show, zasedne Pavol Habera. Další porotkyní bude zpěvačka Katarína Knechtová. Poprvé v roli porotce se divákům představí bývalý účastník jedné z předchozích sérií Superstar, Ben Cristovao, porotu doplnil český zpěvák Matěj Ruppert. Dne 6. února 2018 bylo zveřejněno, že moderátorkou nového pátého ročníku pěvecké show SuperStar bude Jasmína Alagičová, Miss Universe SR z roku 2009, jež má za sebou zkušenosti s moderováním na stanici Fashion TV. Dne 22. února 2018 zveřejnila televize Nova jméno svého moderátora za českou stranu, po sedmi letech se do pořadu vrací moderátor Leoš Mareš, který tuto show moderoval naposledy v roce 2011.\nDne 10. června 2018 se vítězkou Superstar stala Tereza Mašková. Odnesla si šek v hodnotě 2 milióny korun.\n\nV létě roku 2019 oznámila TV Nova již šestý návrat SuperStar a spustila castingy, soutěž bude vysílána na jaře roku 2020. Porota bude mít poprvé 5 členů, zůstává Pavol Habera, ke kterému se připojí moderátor Leoš Mareš, komik a muzikant Marián Čekovský, účastnice Superstar z roku 2009 Monika Bagárová a herečka Patricie Pagáčová. Poprvé v historii této pěvecké show bylo umožněno soutěžícím zpívat již na castingu za doprovodu klavíru. \n\nSeznam ocenění, které získal pořad Česko Slovenská SuperStar:\nSeznam ocenění, které získali soutěžící z Česko Slovenské SuperStar:\n"}
{"id": "470460", "url": "https://cs.wikipedia.org/wiki?curid=470460", "title": "Sergej Sobolev", "text": "Sergej Sobolev\n\nSergej Lvovič Sobolev (rusky Сергей Львович Соболев; 6. října 1908, Petrohrad, Ruské impérium – 3. ledna 1989, Moskva, Rusko, SSSR) byl ruský matematik. Je znám především díky své práci v oblasti matematické analýzy, konkrétně funkcionální analýzy a parciálních diferenciálních rovnic. Jsou po něm pojmenovány Sobolevovy prostory.\n\n"}
{"id": "470461", "url": "https://cs.wikipedia.org/wiki?curid=470461", "title": "Uhličitan amonný", "text": "Uhličitan amonný\n\nUhličitan amonný je amonná sůl s chemickým vzorcem (NH)CO, dříve nazývaná „sal volatile“ nebo „sůl z jeleního parohu“ (což je však název spjatý spíše s karbamátem amonným). Uhličitan amonný se používal drcený jako čichací sůl (pro křísení lidí, kteří omdleli). Je znám také jako \"amonium\" nebo \"cukrářské droždí\" (dnes se pod tímto názvem prodává spíše hydrogenovaná verze této soli, hydrogenuhličitan amonný), což je předchůdce modernějších kypřicích prostředků, jedlé sody (hydrogenuhličitanu sodného) a kypřicího prášku. Pro použití v potravinářství se (společně s hydrogenuhličitanem amonným) označuje jako E503.\n\nUhličitan amonný se dříve získával suchou destilací dusíkatých organických materiálů, například vlasů, rohoviny, rozložené moči apod.\n\nNyní se vyrábí zahříváním směsi chloridu amonného nebo síranu amonného a křídy, do rudého žáru v železných retortech, přičemž páry kondenzují na olověném chladiči. Surový produkt se rafinuje sublimací a výsledkem je bílá vláknitá hmota, která se skládá z hydrogenuhličitanu amonného a uhličitanu amonného v molekulárním poměru; proto se tomuto produktu někdy říká \"polyuhličitan (polykarbonát) amonný\". Má silný zápach po amoniaku a při louhování v alkoholu se uhličitan rozpustí, zatímco hydrogenuhličitan zůstane nerozpuštěný. Podobný proces nastává, je-li směs obou látek vystavena vzduchu.\n\nPlynný amoniak zaváděný do silného vodného roztoku polyuhličitanu ho převádí na normální uhličitan amonný, který lze získat v krystalické podobě z roztoku připravovaného při cca 30 °C. Při expozici vzduchu se amoniak opět uvolňuje a sloučenina přechází zpět na hydrogenuhličitan amonný. Má pH 9.\n\nKromě čichacích solí se uhličitan amonný stále používá jako kypřidlo v různých kuchařských receptech, zvláště v severní Evropě a Skandinávii. Někdy je nahrazován kypřicím práškem, ale konečný produkt není nikdy tak vzdušný a lehký jako s původním receptem. Například islandské loftkökur (vzdušné piškoty) jednoduše nelze vyrábět s ničím jiným než s uhličitanem amonným.\n\nUhličitan amonný se používá také v kanadském Buckleyho kašlacím sirupu, jakožto aktivní složka určená k potlačování příznaků bronchitidy.\n\n"}
{"id": "470463", "url": "https://cs.wikipedia.org/wiki?curid=470463", "title": "Řád sv. Kateřiny", "text": "Řád sv. Kateřiny\n\nŘád svaté Kateřiny nebo celým jménem Řád svaté velikomučednice Kateřiny (: \"Орден Святой великомученицы Екатерины\"), někdy také Řád osvobození byl ruský dámský řád založený carem Petrem I. Velikým v roce 1714 na paměť toho, že jeho žena carevna Kateřina se osobně zasloužila o záchranu ruského vojska před zajetím v době rusko-turecké války.). Řád nesl jméno carevniny patronky sv. Kateřiny. Jednalo se o jediný dámský řád udělovaný v Ruském impériu. Existoval ve dvou třídách a byl udělován až do roku 1917.\n\nŘád sv. Kateřiny založil Petr I. Veliký v souvislosti s neúspěšným prutským pochodem v roce 1711, kdy měla carevna Kateřina Alexejevna (budoucí Kateřina I.) vykoupit prodejem osobních cenností zajaté ruské vojsko z tureckého zajetí. Původně se jmenoval Řád osvobození a car Petr s ním vyznamenal 24. listopadu 1714 jenom svojí manželku.\nŘád začal být formálně používán jako dámské vyznamenání od doby Pavla I. Suverénem řádu byla ruská carevna. V rámci Statutu o carské rodině byla I. třída řádu udělována pro ruské velkokněžny právem narození (přesněji pro velkokněžny se křtem a kněžny imperátorské krve s dovršením 18 let). Statut řádu sv. Kateřiny určoval přesný počet dalších vyznamenaných (tedy těch mimo romanovskou dynastii), který nemohl překračovat 106 (celkem 12 dam velkého kříže a 94 dam malého kříže. Řád byl udělován jenom ženám šlechtického původu.\nŘádový svátek se slavil 24. listopadu v den sv. Kateřiny.\n\nŘád byl udělován ve dvou třídách.\nOdznak řádu se nosil zavěšený na červené velkostuze se stříbrným okrajem přes pravé rameno.\nHvězda řádu byla stříbrná a nosila se na levé straně hrudi.\n\nOdznakem řádu je zlatý tlapatý kříž dekorovaný diamanty. V jeho centru je umístěn větší oválný, červený medailon s postavou svaté Kateřiny držící v rukou kříž, který je ještě vykládaný diamanty. Také samotný medailon je osazen diamanty. Na reversu medailonu je věž, na jejíž vrcholu je orlí hnízdo. Nad ním je potom latinský nápis \"Aequant munia comparis\" (Povinnosti činí rovnými).\n\nHvězda je stříbrná, osmicípá a briliantující uprostřed zdobená červeným medailonem s briliantující čelenkou převýšenou křížkem a ruským nápisem \"За любовь и Отечество\" (Pro lásku a vlast). Stuha je červená se stříbrným okrejem. U řádu II. je stuha ve tvaru mašle s vyšitým heslem řádu Pro lásku a vlast.\n\n"}
{"id": "470473", "url": "https://cs.wikipedia.org/wiki?curid=470473", "title": "Nové Vrbno", "text": "Nové Vrbno\n\nNové Vrbno (německy \"Neu Würben\") je osada a katastrální území spadající pod obec Větřkovice v okrese Opava. Vesnice leží 5 km od města Vítkova. Vlastní vesnice leží na Moravě stejně jako téměř celý její současný katastr, ale malá severozápadní část katastru původně náležela ke katastrálnímu území sousedního slezského města Vítkova, pro změnu několik původně novovrbrnovských parcel v současnosti náleží ke katastru Větřkovic. \n\nV Novém Vrbně se nachází socha svatého Felixe z poloviny 18. století s kapličkou. Západní polovina katastru Nového Vrbna je převážně porostlá lesem, přičemž lesní porosty lemují i jižní a východní hranici katastru. Pole se v katastru nacházejí jen v blízkém okolí zástavby vsi.\n\nVe středověku se koncem 14. století připomíná na místě pozdějšího Nového Vrbna hornická osada Goldseyfen, spadající pod benediktinský klášter v Třebíči. Horníci ze zdejší osady těžili zlato. Tato osada zanikla v 15. století. Roku 1726 pak parcelací dvora vzniklého na místě výše zmíněné osady vznikla vesnice Nové Vrbno, nazvaná podle pánů z Vrbna, majitelů fulneckého panství, k němuž nově založená vesnice náležela. Ve svých původních hranicích tvořil katastr vsi exklávu Moravy obklopenou slezským Opavským knížectvím, ale i přes tuto izolovanost od zbytku Moravy se Nové Vrbno nikdy nestalo samostatnou obcí, nýbrž tvořilo část Jerlochovic. Obyvatelé vsi se zřízení samostatné obce domáhali již od roku 1923, ale nikdy samostatnosti nedosáhli. Za okupace bylo Nové Vrbno součástí říšské župy Sudety a zásahem nacistů bylo připojeno k Větřkovicím, po skončení druhé světové války nastal návrat k původnímu stavu. Ke 30. březnu 1951 bylo Nové Vrbno usnesením ONV ve Vítkově ze dne 2. února 1951 opětovně připojeno k Větřkovicím, jejíž součástí je doposud.\n"}
{"id": "470475", "url": "https://cs.wikipedia.org/wiki?curid=470475", "title": "Nokia 5310", "text": "Nokia 5310\n\nNokia 5310 je mobilní telefon firmy Nokia z roku 2007. Patří do hudební řady XpressMusic a je určen pro mladou generaci.\nPodporuje Javu, microSDHC kartu, fotoaparát má rozlišení 2 megapixely. Telefon má vestavěné rádio, propracovaný hudební přehrávač, snadno ovladatelný díky tlačítkům umístěným po straně displeje. Podporuje formáty MP3, AAC, eAAC+, WMA. Hudbu lze poslouchat klasickými sluchátky 3.5 mm.\n\n"}
{"id": "470476", "url": "https://cs.wikipedia.org/wiki?curid=470476", "title": "Rebec", "text": "Rebec\n\nRebec, Rebek, Rebet, Rebeca, Rebab, Rabel, kemance nebo také turecký rebec jsou tří- nebo čtyřstrunné široké housle, jejichž původ sahá do arabských zemí a Turecka v období 10. století. Rebec je jeden z nejstarších typů houslí vůbec.\n\nTělo nástroje je tvarované jako malá hruška a má proti houslím široký krk. Tělo nástroje bylo vyráběno z morušového, švestkového a jalovcového dřeva. Má tělo zaobleného baňkového tvaru, je vyřezaný z jednoho kusu dřeva a to tak, že je očividný rozdíl mezi tělem a krkem nástroje. Struny tvořili smotané koňské žíně, ještě dříve byly struny vyráběny ze zvířecích střev. Dnes se používají samozřejmě struny kovové.\n\nTím že je vyráběn z přírodních materiálů, různobarevné pestré tóny vycházející z tohoto nástroje jsou samozřejmostí. Rebec je vertikální smyčcový hudební nástroj, který se tělem opírá o krk hudebníka stejně jako housle. Levou rukou hudebník drží zespodu za krk nástroje a prsty má položené na hmatníku a pravá ruka ovládá smyčec. Zvuk pak vytvoříte stisknutím strun na hmatníku a pohybem smyčce přes struny na těle nástroje.\n\nTradičně byl rebec používán jako sólový hudební nástroj, ale stejně tak byl užíván i jako doprovodný nástroj ke zpěvu a tanci. Tento hudební nástroj je vhodnou, levnější záměnou za klasické evropské mistrovské housle. Největší pozornosti si rebec užil ve středověku a období renesance.\n\nJako většina hudebních nástrojů přicházel rebec v mnoha provedeních díky různým kulturám. Byla různá jak velikost, tak počet strun. V počátcích byl většinou v pětistrunném provedení, dnes ho nejčastěji můžeme spatřit v provedení třístrunném a to v ladění - Soprán: d, a, c'; Alt: G, d, a; Tenor: C, G, d\n"}
{"id": "470477", "url": "https://cs.wikipedia.org/wiki?curid=470477", "title": "Spencer Davis", "text": "Spencer Davis\n\nSpencer Davis (narozen jako \"Spencer David Nelson Davis\", 17. července 1939, Swansea, Jižní Wales) je hudebník, multiinstrumentalista a zakladatel rockové skupiny 60. let \"The Spencer Davis Group\".\n\nJeho otec sloužil jako výsadkář. Jeho strýc Herman hrál na mandolinu a pod jeho vlivem se Spencer začal učit hrát na harmoniku a akordeon ve věku šesti let. Potom studoval na Dynevorské střední škole. Přestěhoval se do Londýna, když mu bylo šestnáct a začal pracovat v Civilní službě jako bankovní úředník. Pak se vrátil do své staré školy studovat jazyky. V roce 1960 se přestěhoval do Birminghamu a studoval němčinu na místní universitě. V hudebních kruzích byl Davis později znám jako \"Profesor\".\n\nV jeho počátcích ho ovlivnily skiffle, jazz a blues, počátky populární hudby raných 60. let. Vliv na něho měli umělci jako Big Bill Broonzy, Huddy Ledbetter, Buddy Holly, Davey Graham, John Martyn, Alexis Korner a Long John Baldry. V 16 letech byl Davis posedlý kytarou a americkým rhythm & blues. Protože ve městě bylo málo příležitostí slyšet R&B, Davis si nenechal ujít žádnou z nich.\n\nDavis vytvořil skupinu The Saints s Billem Perksem, který později změnil jméno na Bill Wyman.\n\nV Birminghamu se seznámil s Christine Perfect, se kterou potom hráli po folkových klubech kanadské folkové písně. Také hráli písně W. C. Handyho a Lead Bellyho.\n\nV roce 1963 šel Davis do místní hospody poslechnout si Muff Woody, tradiční jazzband, v němž hráli Muff a Steve Winwoodovi. Stevovi bylo pouze patnáct let, ale už upoutával pozornost svými hudebními schopnostmi. Muff byl o pět roků starší a byl skvělý jazzový muzikant. Když je Davis viděl, věděl, že našel základ své nové kapely. Přibral k nim bubeníka Pete Yorka a vytvořil \"Rhythm And Blues Quartet\". V roce 1964 přijali jméno The Spencer Davis Group. V roce 1967 měli dva největší hity \"Gimme Some Loving\" a \"I´m A Man\", které zpíval Steve Winwood. The Spencer Davis Group se rozpadli v dubnu 1967, když Steve Winwood odešel založit Traffic. Později Spencer Davis The Spencer Davis Group obnovil v jiném obsazení a hrají doposud.\n"}
{"id": "470483", "url": "https://cs.wikipedia.org/wiki?curid=470483", "title": "Sběratelství odznaků", "text": "Sběratelství odznaků\n\nSběratelství odznaků je koníček, hobby lidí i součást metodické práce muzeí už po několik desítek let. Spočívá v systematickém shromažďování a úpravě sbírek odznaků. \nObecně se sběratelé často (ne vždy) sdružují do různých zájmových uskupení, kroužků, klubů. Jsou buďto regionální, čili v klubu jsou soustředěni sběratelé mnoha oborů jednoho města, nebo specializované pro sběratele např. určitého druhu odznaků, pak může jít o klub celostátní (např. Klub sběratelů kuriozit z Prahy, či mezinárodní. \n\nMnohá muzea (např. Vojenské, Národní, či regionální) mají jako součást svých stálých či příležitostných expozic vystaveny i odznaky týkající se období či předmětu výstavy.\n\nVe sbírkách jsou tříděny podle zájmů a individuálních hledisek konkrétního sběratele, takže stejný odznak může mít jeden zařazen mezi odznaky spolků, druhý jej vkládá do sbírky Sportovní odznaky.\nS ohledem na množství vyrobených odznaků je těchto sběratelských kategorií několik stovek.\n\nNapříklad sbírka označení Armádní může být dělena do těchto skupin: Hradní a čestná stráž, Jehlicové, Příležitostní, Lvíčci a vlaječky, Nárameníky, Nášivky, Odboj a hvězdy, Okupace, Opravny a ostatní, Pamětní odznaky, Para ostatní, Pečetidla a známky, Pilotní a třídností, Plecháče, Pohraniční stráž, Politické, Požární ochrana, Rozlišení a identifikace, Různé insignie, Spolky, Sportovní, Svazarm a CO, Školy, Třídnosti a stupně, Vyznamenání a miniatury, Vzorní a zasloužilí.\n\nNěkteří sběratelé považují sbírku odznaků jako hlavní obor, pro jiné je doplňkem široce pojatého záměru. Např. zájemci o oblast železnice sbírají železniční literaturu, modely, fotografie lokomotiv a vagonů, jízdenky a součást celé sbírky jsou i železniční odznaky. \n\nOdznaky jsou vyráběny z různých materiálů, z kovu, umělých hmot, dřeva. Jsou vydávány k výročím, pro různá použití, pro označení členů určité profese, zájmové organizace.\n\nJako každý sběratelský obor, i zde se odvíjí podle nabídky a poptávky. Nákupy a prodeje se provádí přes internet, inzerci, na sběratelských burzách a setkáních, bleších trzích. \n\n\n"}
{"id": "470484", "url": "https://cs.wikipedia.org/wiki?curid=470484", "title": "Guerrillové zahradnictví", "text": "Guerrillové zahradnictví\n\nGuerrillové zahradnictví (guerrilla gardening) je forma přímé akce, převážně praktikovaná environmentalisty. Aktivisté převezmou (zasquatují) opuštěnou půdu, kterou ne<nowiki></nowiki>vlastní, k sázení rostlin a oživení veřejného prostoru. Jedná se o formu společenského protestu proti nevšímavosti vůči špíně, nepořádku a celkově zanedbaným či zchátralým místům na veřejně přístupných prostorách. Motivace bývá různá, od nadšených zahradníků zkoušejících překročit hranice zákona, až po politicky motivované protesty.\n\n"}
{"id": "470485", "url": "https://cs.wikipedia.org/wiki?curid=470485", "title": "Výroba ozubených kol", "text": "Výroba ozubených kol\n\nVýroba ozubených kol je poměrně složitý technologický problém, protože tvar ozubeného kola je složitý a je přesně definován jeho funkcí. Ozubená kola se tudíž vyrábějí celou řadou různých metod a postupů, které se liší hlavně produktivitou, přesností, náklady i nároky na speciální stroje. Metody lze zařadit do dvou tříd podle toho, zda se profil nástroje do obrobku prostě kopíruje zub po zubu (\"dělicí způsoby\"), anebo zda se profil zubů odvalováním po obvodu obrobku vytváří (\"odvalovací způsoby\"). \n\nKromě toho se malá ozubená kola lisují z plechu (např. při výrobě hodinek) nebo vstřikováním plastických hmot do formy. Problém výroby ozubení se zde ale jen přesune do výroby lisovacího nástroje nebo formy. Hrubá ozubená kola se také odlévají. Moderní technologií je také lisovaní do formy z práškových kovů.\n\n\n\n\n\nPro zlepšení přesnosti i povrchu zubů mohou být nekalená ozubená kola zpracována dokončovací operací ševingováním.\n\n\nPři orážení do slepé díry je nutno vyměnit obrážecí hřeben za obrážecí kolo (hvězdičku)\n\n\n\nJe nejpřesnější technologie s odchylkou od matematického tvaru evolventy ±2μm. Místo ozubeného hřebene se základním (lichoběžníkovým) profilem jsou zde dva (miskové) brusné kotouče, které brousí oba boky zubu.\n\nŠnekové kolo tvoří spolu se šnekem šnekový převod. Pro malé nároky může mít kolo jen šikmé čelní ozubení, pro náročnější použití se šneková kola vyrábějí odvalovacím frézováním. \n\nProfil zubu kuželových kol se mění a výroba je tak složitější. Přímé i šikmé ozubení lze vyrábět obrážením nebo odvalováním, každý bok zubu se však musí obrábět zvlášť. Zejména v automobilovém průmyslu se používají kuželová kola se zakřivenými zuby, která se frézují speciálními hlavami, a to buď dělicím nebo odvalovacím způsobem.\n"}
{"id": "470489", "url": "https://cs.wikipedia.org/wiki?curid=470489", "title": "Kimiko Dateová", "text": "Kimiko Dateová\n\nKimiko Dateová, od prosince 2001 do září 2016 Kimiko Date-Krumm, ( ; narozená 28. září 1970 Kjóto, Japonsko) je bývalá japonská profesionální tenistka. V průběhu kariéry vyhrála osm turnajů WTA ve dvouhře a šest turnajů ve čtyřhře. Na okruhu ITF pak získala čtrnáct titulů z dvouhry a sedm ze čtyřhry.\n\nNa žebříčku WTA byla nejvýše ve dvouhře klasifikována v listopadu 1995 na 4. místě a ve čtyřhře pak v lednu 2015 na 28. místě.\n\nHraje pravou rukou s obouručným bekhendem. K tenisu ji přivedli rodiče ve věku sedmi let. Profesionální kariéra začala v březnu 1989 a trvala nejdříve do roku 1996, kdy byla na téměř dvanáct let přerušena. K profesionálnímu tenisu se vrátila v dubnu 2008. Kariéru definitivně ukončila 12. září 2017 ve 46 letech na domácím turnaji v Tokiu, kde proti soupeřce v posledním utkání neuhrála ani gem.\n\nV prvním období své kariéry na okruhu WTA zvítězila ve více než 200 zápasech a porážela mimo jiné takové hráčky jako Steffi Grafovou, Janu Novotnou, Arantxu Sánchezovou Vicariovou, Gabrielu Sabatini či Conchitu Martínezovou. Obzvláště úspěšnou byla na domácích turnajích, které se konaly v Tokiu. Podařilo se jí tam zvítězit 5× ve dvouhře a jednou ve čtyřhře (byl to její jediný titul ve čtyřhře vůbec).\n\nMezi její největší úspěchy patří 3 grandslamové semifinále – na Australian Open 1994, na Wimbledonu 1996 (v obou prohrála se Steffi Grafovou) a na French Open 1995 (prohrála se Sánchezovou Vicariovou). V roce 1995 také došla až do finále velkého turnaje v Miami – v semifinále porazila Argentinku Gabrielu Sabatini (prohrávala už 1-6, 1-5, ale dokázala beznadějný stav otočit a vyhrát 1-6, 7-6, 7-6); ve finále pak podlehla Steffi Grafové. V roce 1994 byla klasifikována v první desítce ženského světového žebříčku.\n\nReprezentovala Japonsko ve Fed Cupu, v Hopmanově poháru a také na Letních olympijských hrách v letech 1992 v Barceloně a 1996 v Atlantě.\n\nV roce 1996 v zápase Fed Cupu s celkem Německa se jí podařilo jedinkrát v kariéře porazit tehdejší světovou jedničku Steffi Grafovou, když ji zdolala po setech 7-6, 3-6, 12-10. Porazila rovněž Anke Huberovou a dvěma body se výrazně zasloužila na do té doby historickém vítězství Japonska nad Německem 3:2. V letech 1994-1996 se účastnila Turnajů mistryň, kde se na svém prvním startu dostala do semifinále a poté dvakrát do čtvrtfinále. V září 1996 ohlásila ukončení kariéry současně s koncem sezóny.\n\nV dubnu 2008 ve věku třiceti sedmi let se po dvanáctileté odmlce do profesionálního tenisu vrátila. Zpočátku hrála z důvodu nízkého postavení na žebříčku pouze na okruhu ITF. Od roku 2009 opět začala nastupovat na hlavních turnajích okruhu WTA.\n\nV září 2009, den před svými 39. narozeninami, vyhrála první turnaj od svého návratu na okruh WTA Tour. Ve finále v jihokorejském Soulu zdolala Španělku Anabel Medinaovou Garriguesovou ve dvou setech 6:3, 6:3 a stala se tak druhou nejstarší tenistkou, která získala titul ve dvouhře. Rekord z roku 1983 drží Billie Jean Kingová, která zvítězila ve věku 39 let, 7 měsíců a 23 dnů.\n\nNa ósackém HP Open 2010 se ve věku 40 let probojovala do „nejstaršího finále“ v historii WTA, když ji v něm porazila 33letá Thajka Tamarine Tanasugarnová.\n\n1. prosince 2001 se v tokijské katedrále svaté Marie provdala za německého motocyklového závodníka Michaela Krumma. K roku 2010 žili v Tokiu.\n\nKimiko Dateová se zúčastnila k červnu 2009 patnácti zápasů Fed Cupu za tým Japonska s bilancí 9-5 ve dvouhře a 4-3 ve čtyřhře.\n\n"}
{"id": "470495", "url": "https://cs.wikipedia.org/wiki?curid=470495", "title": "Seznam zápasů československé a americké hokejové reprezentace", "text": "Seznam zápasů československé a americké hokejové reprezentace\n\nPoznámky k utkáním\n\n\n\n"}
{"id": "470499", "url": "https://cs.wikipedia.org/wiki?curid=470499", "title": "Vlastivědné muzeum a galerie v České Lípě", "text": "Vlastivědné muzeum a galerie v České Lípě\n\nVlastivědné muzeum a galerie v České Lípě je příspěvkovou organizací Libereckého kraje. Muzeum je od roku 1960 umístěno v areálu někdejšího Augustiniánského kláštera, který je chráněn jako kulturní památka České republiky.. Má pobočky v České Lípě (pobočka Šatlava), Doksech a Kravařích. Základem expozice byly sbírky dříve existujících muzeí ve městě. Muzeum je velmi důležitým článkem kulturního života ve městě a spoluvydavatelem různých vlastivědných publikací.\n\nPočátky se datují do druhé poloviny 19. století a jsou spojeny s muzejním spolkem Excursions Club, který vznikl roku 1877 a byl úředně zaregistrován v roce 1878. V květnu 1883 byly sbírky od 216 dobrovolných dárců uskladněny v jedné z místností gymnázia proti klášteru. Po roce 1899 byly odstěhovány do dvou uvolněných místností na radnici a 18. listopadu 1900 byla muzeum na radnici zpřístupněno veřejnosti. Po úspěšné živnostenské výstavě v České Lípě roku 1890 se Excursions Club rozhodl založit ve městě řádné muzeum a jemu své sbírky věnovat. Z jeho iniciativy byl 18. října 1900 svolán českolipský muzejní spolek, když návrh stanov úřady schválily již v červnu 1900.\nO čtyři roky později místní sběratel a továrník Heinrich Wedrich (1835-1904) věnoval krátce před svou smrtí městu budovu hostince \"Údolí Josafat\" (zbořena 1982) i se svou hodnotnou, velkou soukromou sbírkou. Upravená budova bylo označena \"Heinrich Wedrich`se Sammlungen und Bibliothek\" (přeloženo jako Sbírky a knihovna Heinricha Wedricha). Sbírky byly vedeny jako součást městského muzea. Prostory Wedrichova muzea, i na radnici byly nevyhovující, nebyla však vůle ani peníze situaci muzea po dvacet let vyřešit. Až v roce 1933 město zřídilo muzeum v prostorách letohrádku Červený dům u hradu Lipý. Za války byla činnost muzea pozastavena a v roce 1945 německé muzeum zaniklo i formálně.\n\nZ iniciatvy školního inspektora Josefa Maštálka vznikl 21. března 1928 Český muzejní spolek na půdě Národní jednoty severočeské. Základem, podnětem ke vzniku byla sbírka přemístěná z ukončené \"Hraničářské výstavy českého severu\" konané v Mladé Boleslavi v létě 1927, zprvu umístěná v nové budově školy v Novém Boru. Spolek začal vydávat časopis Bezděz. V roce 1932 byly české sbírky přestěhovány do České Lípy do ředitelského bytu české Tyršovy školy. V letech 1936 – 1938 byly expozice umístěny na zámku v Zákupech, odkud byly převezeny díky Maštálkovi před záborem pohraničí do zámku v Bělé pod Bezdězem.\n\nPo válce bylo v České Lípě utvořeno Krajské muzeum (stanovy schváleny roku 1947), kde se shromažďovaly i konfiskáty a jeho součástí se staly exponáty v Červeném domě vč. sbírky Wedricha. Správcem sbírek byl jmenován Bohumil Kinský. Sbírky z Bělé pod Bezdězem byly přivezeny zpět do České Lípy v roce 1947. Sbírkový fond byl umístěn ve velkém sále Wedrichova muzea a probíhala neustále jednání o nalezení nového, důstojného místa. V roce 1949 získalo muzeum nový název - Krajinské vlastivědné muzeum v České Lípě.\n\nV listopadu 1951 byla otevřena přírodovědná výstava v budově Wedrichova muzea a souběžně uměleckohistorická v Červeném domě. Ambit kláštera byl místem veřejnosti zpřístupněnému depozitáři z církevních svozů v expozici výtvarného umění a církevních památek.\n\nPo válce také obnovil na několik let svou činnost muzejní spolek s pozměněným názvem - \"Muzejní spolek pro kraj českolipský\"., vydal i několik čísel časopisu Bezděz. Kolem roku 1951 spolek přestal pracovat a na dlouhá léta přestal být vydáván i Bezděz.\n\nV roce 1952 došlo k přejmenování instituce na \"Okresní vlastivědné muzeum ve správě města\" a byl ustaven jeho ředitelem Břetislav Vojtíšek. On zprvu roztřídil materiály, oddělil expozice od depozit. Za první stálou expozici vytvořenou v roce 1954 získal ocenění ministra kultury. Jeho manželka Marie Vojtíšková byla od roku 1952 první ředitelkou Okresního archivu a společným úsilím obou manželů obě instituce získaly v roce 1960 nové prostory v bývalém augustiniánském klášteře místo zde fungující učňovské školy. Nejprve zde byla provedena rekonstrukce objektu, pak došlo k nastěhování Okresního archivu a až roku 1964 se přestěhovaly sbírky muzea. Část objektu Červeného domu uvolněného muzeem převzala Kulturní správa ONV. V roce 1965 byla v ambitu kláštera výstava \"V rytmu dějin\", věnovaná období po roce 1945. Roku 1985 místo dosavadního ředitele Jaroslava Janovského nastoupil Petr Svoboda, jehož zásluhou byly v letech 1986 - 1991 provedeny rozsáhlé rekonstrukce klášterních prostor. Muzeum jako instituce se nastěhovalo do bývalého kláštera v dubnu roku 1968. Téhož roku se podařilo vybudovat výstavu \"Osmnáctá chasa v boji proti Deutschböhmen\", na níž pomáhali i členové nově založeného Klubu přátel muzea.\nOd roku 1969 byly budovány první stálé expozice. Protože společné prostory v klášterních budovách přestaly dostačovat, muzeum s archivem získaly po roce 1970 společně jako depozitář zámeček v 16 km vzdálených Stvolínkách. Muzeum navíc získalo vojskem poškozený zámek ve Stráži pod Ralskem. Marně se pokoušeli Vojtíškovi získat pro potřeby obou institucí a zachránit zámek v Mimoni, byl zbořen.\n\nStátní okresní archiv Česká Lípa se odstěhoval do své nové budovy v ulici \"Na Střelnici\" až roku 1998\n\nV roce 1953 byl založen v České Lípě \"Okresní dům osvěty\", v jehož zájmových kroužcích se již v následujícím roce zapojilo 400 lidí. Vedl jej Josef Panáček (*1925), který s pomocí ředitele muzea Břetislava Vojtíška (*1928), ředitelkou archivu Marií Vojtíškovou (1928-2012) a profesorem Jaroslavem Panáčkem konali přednášky a psali články o historii města. Některé z kroužků (přírodovědný, vlastivědný, numismatický, muzejní) byly napojeny na muzeum a také s ním spolupracovaly. Vlastivědný s muzejním poté splynuly. Okresní dům osvěty a muzeum díky vydatné podpoře města vydávaly publikace o historii města, např. \"Z kroniky revolučního dělnického hnutí v České Lípě\". Poplatné době, ale přece jen hodnotné zachycením některých historických událostí. Krátkodobé expozice byly vystaveny i mimo muzejní objekty, např. v městském kině byla v roce 1958 výstavka \"Již nikdy Mnichov\"\n\nV roce 1967 byl založen Klub přátel muzea, který měl v roce 1970 zhruba 80 členů. Po normalizaci byla činnost klubu omezena, k oživení došlo až v roce 1979, k plné obnově v roce 1986. Popud k tomu dalo roku 1986 Ministerstvo kultury ČSR vydáním příslušné směrnice \"Zásady zájmové činnosti v oblasti muzeí a galerií\". Klub pořádal přednášky, zájezdy. V roce 1991 vznikl Vlastivědný spolek Českolipska a v roce 1997 byly oba spolky, v nichž byli téměř titíž lidé, spojeny.\n\nPo roce 1960 začalo muzeum vydávat další drobné vlastivědné publikace, mapující historii města. Po roce 1990 je muzeum spoluvydatelem obnoveného sborníku Bezděz, jehož redakce sídlí v budově Okresního archivu. Třetím spoluvydavatelem je Vlastivědný spolek Českolipska. Ve spolku i redakční radě jsou mj. i pracovníci muzea a archivu (vč. obou ředitelů institucí).\n\nHlavní část instituce sídlí v areálu někdejšího augustiniánského kláštera z roku 1707, postaveného ve středu města na nynější adrese nám. Osvobození 297, 47034 Česká Lípa. Pobočky má tři: v Doksech, Kvavařích a od 22. února 2011 také v někdejší šatlavě v České Lípě (Vězeňská ulice). Hlavní areál je tvořen budovami někdejší školy, ambitem, klášterní zahradou, kostelem. Ředitelem muzea je nyní Ing. Zdeněk Vitáček. Muzeum dne pečuje o půl milionu předmětů, z nichž 5 400 je umístěno ve stálých expozicích přístupných veřejnosti. Všechny muzeem využívané objekty i řada soch na zahradě jsou evidované v seznamu kulturních památek. Sochy i zeleň na zahradě trpí vandalismem.V roce 2014 jsou prováděny opravy střechy.\nMuzeum i jeho pobočky jsou členy Asociace muzeí a galerií České republiky.\n\nZatímco příležitostné expozice jsou umístěny v klášterním ambitu, stálé v hlavní budově. Nejstarší byla v roce 1969 přírodovědná, později přibývaly další (historická 1972, exotických zvířat, mineralogie, kovářství, Svět hmyzu). Je zde tzv. přestěhovaná světnička z chalupy herce Vladimíra Menšíka, kterou míval v Horní Polici. Celý areál kláštera muzeum ve své správě nemá, funkční kostel a k zahradám přistavěný KD Crystal mu nepatří.\n\nV ambitu jsou pořádány nejen příležitostné výstavky, ale je využíván i na jiné akce pro veřejnost, např. vánoční trhy.\n\nV roce 2013 byla v ambitu velká výstava pod názvem \"Adepti cechu Hubertova - Tradice a současnost myslivosti\". Svým rozsahem byla jednou z největších akcí muzea, exponáty byly zapůjčeny z řady míst v Česku, Sasku i od soukromých sběratelů. V roce 2018 byla v ambitu muzeu uspořádána rozsáhlá výstava s řadou doprovodných akcí ke stému výročí vzniku Československé republiky.\n\nPamátník Karla Hynka Máchy je pobočkou muzea v Doksech u Máchova jezera. Je věnován odkazu básníka Karla Hynka Máchy a později zde byla instalována expozice \"Rybářství a rybníkářství na Českolipsku\".\n\nVísecká rychta je pobočkou muzea v obci Kravaře umístěnou ve velkém stavení bývalé rychty. Je zde expozice lidového bydlení zdejšího kraje.\n\nPobočka Šatlava v České Lípě byla po rekonstrukci historického objektu otevřena v únoru 2011. Expozice je věnována zejména archeologickým výzkumům Českolipska a do podkrovních prostor budovy se přestěhovalo archeologické pracoviště z hlavního muzea.\n\n\n\n"}
{"id": "470501", "url": "https://cs.wikipedia.org/wiki?curid=470501", "title": "Václav I. (rozcestník)", "text": "Václav I. (rozcestník)\n\nVáclav I. je jméno těchto panovníků a dalších osob:\n\n"}
{"id": "470504", "url": "https://cs.wikipedia.org/wiki?curid=470504", "title": "Kam se dosud člověk nevydal", "text": "Kam se dosud člověk nevydal\n\n„Kam se dosud člověk nevydal“ (v originále „Where No Man Has Gone Before“) je v řadě druhý pilotní díl první sezóny seriálu Star Trek, později známého jako \"\". Byl natočen roku 1965 poté, co byl první pilotní díl \"Klec\" zamítnut společností NBC. Epizoda byla vysílána jako třetí v pořadí 22. září 1966.\n\nEpizodu \"Kam se dosud žádný člověk nevydal\" napsal Samuel A. Peeples a režíroval James Goldstone. Natáčení proběhlo v červenci 1965. Šlo vůbec o první epizodu Star Treku, v níž figuroval kapitán James T. Kirk, kterého ztvárnil William Shatner. Poprvé se také v seriálu objevují James Doohan a George Takei jako Scotty a Sulu.\n\nHvězdná loď USS Enterprise, vedená kapitánem Kirkem, je na výzkumné misi, když zachytí neznámý objekt o velikosti jednoho metru. Po transportu na palubu lodi zjišťují, že jde o černou skříňku lodi \"SS Valiant\", která se ztratila. Ze záznamů černé skříňky Spock zjišťuje, že Valiant byla patrně poškozena magnetickou bouří, následně uletěla ještě půl světelného roku a po otočení se střetla s neznámou silou. Poslední záznamy hovořily o snaze získat z lodního počítače informace o mimosmyslovém vnímání člověka a nejasný byl záznam o rozhodnutí kapitána pro zničení \"SS Valiant\". Kirk rozhodne opustit galaxii a celou událost prozkoumat pro možné nebezpečí v budoucnu. Enterprise skutečně doráží k neznámému magnetickému poli. Při průletu touto anomálií je neznámou silou zasažen kormidelník Gary Mitchell a členka zdravotního týmu Elizabeth Dehnerová. U Mitchella se ihned objevuje zvláštní symptom svítících očí. Je zřejmé, že byli zasaženi všichni členové Enterprise, kteří mají vysokou hodnotu mimosmyslového vnímání. Nejvyšší měl právě Mitchell a doktorka Dehnerová. Ačkoliv až na svítící oči vypadá Mitchell v pořádku, začíná se chovat podrážděně a podivně. Postupně se u něj objevují nadlidské schopnosti jako extrémně rychlé čtení textu, telepatie a telekineze. Kirk usuzuje, že je pro \"USS Enterprise\" nebezpečný, a protože odmítá možnost Mitchella zabít, rozhodne se ho ponechat v opuštěné těžařské kolonii.\n\nMitchell se celou dobu sbližuje s doktorkou Dehnerovou a ta poté také protestuje proti jeho vyhoštění z lodi. Enterprise má poškozený warp pohon, ale přesto doráží na oběžnou dráhu planety Delta Vega, kde se nachází těžařská kolonie, která je plně automatizovaná, a na celé planetě nejsou žádní lidé. Zatímco se zbytek posádky snaží alespoň částečně opravit loď, Gary Mitchell již dokáže ovládat silové pole svého vězení a uniká i s doktorkou Elizabeth. Kapitán se vydává za nimi a zjišťuje, že i Dr. Dehnerová disponuje stejnou „nemocí“, ale projevuje se u ní opožděně. Kirk svádí s Mitchellem těžký souboj. Ten vyhraje pouze díky pomoci doktorky Dehnerové, která umírá spolu s Mitchellem.\n\nKapitán Kirk na závěr k záznamům obou mrtvých členů posádky uvádí poznámku „\"zahynuli při výkonu služby\"“.\nK 40. výročí existence seriálu Star Trek byla epizoda remasterována pro současné digitální zobrazení a vysílání v HD kvalitě. Ve Spojených státech byla premiéra remasterované epizody 20. ledna 2007. Předcházela jí epizoda \"V mžiku oka\" a byla následována epizodou \"Neboť svět je dutý a já se dotkl nebe\".\n\nV únoru 1965 byl vedením společnosti NBC zamítnut první pilotní díl \"Klec\", který údajně nesplňoval očekávání dobrodružného seriálu, ale téma bylo natolik zajímavé, že bylo v březnu téhož roku uděleno svolení vytvořit druhý pilotní díl, kterým se stala epizoda \"Kam se dosud člověk nevydal\".\n\nGene Roddenberry roku 1988 uvedl v televizní debatě, že stejně jako první díl i tento má stále mnoho charakteristických sci-fi prvků, ale že je přesvědčen, že NBC díl prodal až souboj kapitána Kirka s Mitchelem v roli boha.\n\n\n"}
{"id": "470507", "url": "https://cs.wikipedia.org/wiki?curid=470507", "title": "Richard Leach Maddox", "text": "Richard Leach Maddox\n\nRichard Leach Maddox (4. srpna 1816 – 11. května 1902) byl anglický fotograf a fyzik. Vynalezl suchý želatinový proces, který přinesl lehké bromostříbrné suché želatinové desky pro fotografický průmysl v roce 1871.\n\nMokrý kolodiový proces vynalezl v roce 1851 Frederick Scott Archer. Tyto obrázky vyžadovaly délku expozice pouze 2 až 3 sekundy, desky však musely být zcitlivené na určitý expoziční čas a zpracovány co nejrychleji a ještě mokré.\n\nMaddox nahradil těžké mokré kolodiové desky za suché želatinové, které nevyžadovaly mobilní temnou komoru. Byl to důležitý moment pro usnadnění a rozvoj fotografování.\n\nKdyž si všiml, že jeho zdraví ovlivňují „mokré“ kolodiové páry, začal hledat náhradu. Navrhl v roce 1871 časopisu British Journal of Photography článek, ve kterém popisoval senzibilizující chemické sloučeniny bromid kademnatý a dusičnan stříbrný, kterými pokryl skleněnou desku s želatinou, transparentní látkou používanou pro výrobu cukrovinek. Charles Bennett byl první, kdo vyrobil a nabídl první želatinové suché desky k prodeji, dlouho předtím, než se začala používat emulze na celuloidový svitkový film.\n\nVýhody suchých desek byly zřejmé: fotografové krajináři mohli používat komerční suché desky, místo toho aby si připravovali vlastní emulze v mobilní temné komoře. Negativy nemusely být vyvolány okamžitě. Poprvé v historii se mohla velikost fotoaparátů zmenšit tak, aby se vešly „do ruky“, nebo dokonce schovat.\n\nI když nevlastnil na proces patent, obdržel Maddox v roce 1901 od Královské fotografické společnosti medaili za pokrok. Zemřel v chudobě v roce 1902.\n\nBromostříbrné Maddoxovy desky byly zpočátku méně citlivé než kolodiové, ale jejich rozhodující výhoda byla v tom, že byly suché. To využil George Eastman a po vylepšení celého procesu zavedl roku 1880 jejich výrobu. Tyto desky se ve fotografických ateliérech udržely až do 2. poloviny 20. století. Při fotografování v exteriéru měly jednu nevýhodu - při každém snímku bylo nutné vyměnit desku. Tento nedostatek pomohl odstranit americký vynálezce Hannibal Goodwin, který roku 1887 vynalezl film, nový podkladový materiál pro fotografickou emulzi. Jeho vynález pak roku 1889 Eastman využil při výrobě svitkových filmů do svých přístrojů značky Kodak, které začal ihned vyrábět.\n\nV roce 1888 firma \"Eastman Dry Plate Company\" v Rochestru ve státě New York vyrobila přenosný fotoaparát značky Kodak.\n\nMasovému rozvoji černobílé fotografie už nestálo nic v cestě. Do této doby lze také datovat i velmi důležitý posun v použití fotografií jako historického záznamu. Kratší expozice a větší mobilita fotoaparátu zvýšily spontánnost fotografie, což značně rozšířilo množství objektů, které mohly být fotografovány.\n\nV roce 1947 byl Edwinem Herbertem Landem představen tzv. instantní film, který proslavil firmu Polaroid Land Company. Princip „polaroidu“ spočíval v tom, že ve fotoaparátu je negativ vyvolán chemikálií uvolněnou ihned po expozici, takže snímek je hotový okamžitě.\n\n\n"}
{"id": "470511", "url": "https://cs.wikipedia.org/wiki?curid=470511", "title": "George Eastman", "text": "George Eastman\n\nGeorge Eastman (12. července 1854, Waterville, New York, USA – 14. března 1932, Rochester, New York, USA) byl americký podnikatel a vynálezce. Založil společnosti Kodak a Eastman Chemical a nechal si patentovat fotografický papírový svitkový film. Svitkový film se stal mimo jiné základem pro vynález filmu v roce 1888, když jej použil jako první na světě filmař a vynálezce Louis Le Prince a o deset let později také jeho následovníci Léon Bouly, Thomas Edison, bratři Auguste a Louis Lumièrové a Georges Méliès.\n\nEastman navázal ve svých vynálezech na Williama Foxe Talbota, jehož fotografický proces kalotypie poprvé umožnila rozmnožování snímků procesem negativ–pozitiv, obrázky byly méně zranitelné, výroba levnější a je možné ji považovat za největší přínos pro fotografii. Na základě Talbotových pokusů zavedl John Herschel pojmy \"negativ, pozitiv\" a \"fotografie\".\n\nNarodil se ve Waterville v New Yorku, jeho otec se jmenoval Eastman George Washington (1815–1862) a matka byla Maria Kilbourn Eastman (1821–1907) oba pocházeli z města Marshall. Měl tři sestry. Marie Ellen Eastman Andrus (1845–1884), Emma Kate Eastman (1850–1870) a Meagan Deaton, která zemřela krátce po narození. V roce 1854 jeho otec založil \"Eastman Commercial College\" (Obchodní akademii) v Rochesteru. Eastmanova rodina se do Rochesteru přestěhovala v roce 1860. O dva roky později, po smrti svého otce, opustil střední školu, aby podpořil svou matku a sestry. Ve čtrnácti letech začal pracovat v kanceláři.\n\nByl známý také jako filantrop a podporovatel vědy a umění. Založil školu hudby, daroval velký finanční obnos MIT. Několik darů směřovalo i do \"University of Rochester\", pro nemocnice, nebo nadaci na podporu afroameričanů. Vlastnil i jednu z největších soukromých uměleckých sbírek.\n\nZaložil fotografickou sbírku, kterou spravuje organizace a muzeum George Eastman House pod názvem George Eastman House Collection.\n\nMěl mnoho přátel, mimo jiné také fotografku Frances Benjamin Johnstonovou, které daroval její první fotoaparát.\n\nV roce 1874 se začal zajímat o fotografii. Po třech letech experimentování s britskou želatinovou emulzí v roce 1884 patentoval v Británii a v USA fotografické médium, které nahradilo křehké skleněné tabule emulzí potaženou na svitku papíru. Tento vynález papírového filmu umožnil větší rozvoj a rozšíření fotografie. \n\nV roce 1880 se začal věnovat fotografickému podnikání.\n\nPatent pak obdržel v roce 1888 na lehký přenosný fotoaparát, který byl určen k používání svitkového filmu na sto kulatých negativů. Měl rozměry 8 × 9 × 16 cm s pevně zaostřeným objektivem. Vymyslel marketingovou frázi: „\"Vy stiskněte tlačítko, my zařídíme vše ostatní.\"“ Tato věta vstoupila do povědomí veřejnosti. Bylo dokonce začleněna do operety Gilbert & Sullivan (\"Utopia, Limited\").\n\nMajitel fotoaparátu mohl poslat fotoaparát s manipulačním poplatkem 10 dolarů. Společnost film vyvolala, vytiskla 100 obrázků a poslala také novou roli filmu na 100 dalších expozic.\n\nDne 4. září 1888 obdržel americký patent #388850 na svou skříňovou kameru (anglicky \"box camera\") – první komerčně úspěšnou skříňovou kameru pro svitkový film. Eastman si také zaregistroval ochrannou známku Kodak. Písmeno „K“ bylo jeho favoritem. Řekl o něm: \"\"Zdá se býti silným a pronikavým typem popisu\"\". Eastman vymyslel název \"Kodak\" se svou matkou jako přesmyčku. Použil pro vytvoření jména tři hlavní pilíře: musí být krátké, nemůže být zkomolené (špatně vyslovené), nemůže připomínat něco jiného, nebo být spojováno s něčím jiným než samo se sebou.\n\nRoku 1884 zkonstruoval nejprve \"stripping film\" – svinutý papír s citlivou vrstvou, který se však ukázal jako masově nepoužitelný. Na konci roku 1889 jej nahradil \"Eastman's american film\" – transparentní film na celuloidovém podkladu. V podstatě se však Eastmanův nápad opíral o vynález Hannibala W. Goodwina (1822–1900), který hledal materiál nahrazující skleněné desky, a vyvinul ohebný transparentní obrazový nosič – svitkový film. Goodwinův patent, podaný v roce 1887, který spočíval v principu vrstvy želatiny bromidu stříbrného na celuloidu, byl zdržen několik let kvůli jeho nejasně sepsané a podané přihlášce patentu. Následovalo dlouhých 11 let soudních sporů s firmou Eastman Kodak až do 13. září 1898, kdy Goodwinův patent dostal číslo \"610861\". Goodwinův patent byl prodán fotografické společnosti Ansco, která firmu Eastman Kodak úspěšně žalovala za porušení patentových práv a získala 5 000 000 dolarů. Soudní spor trval od prosince roku 1902 do března 1914.\nV roce 1896 prodal 100 skříňových fotoaparátů Kodak. První Kodak stál 25 dolarů. Ve snaze přinést fotografii masám, uvedl fotoaparát s názvem Brownie v roce 1900 za cenu pouhého 1 dolaru. Ten sklidil velký úspěch.\n\nV roce 1889 nabídl Georgi Davisonovi místo ředitele londýnské pobočky firmy \"Eastman Photographic Materials Company\". To byl začátek dlouhodobého svazku Davisona s Eastmanem a firmou Kodak. Roku 1897 opustil místo státního úředníka a stal se náměstkem ředitele \"Eastman Photographic Materials Company\". Jeho prvním úkolem v nové funkci bylo zorganizovat velkou soutěž a výstavu amatérské fotografie. Výstava měla velký úspěch – během tří týdnů ji v Londýně navštívilo více než 25 tisíc návštěvníků.\n\nSoučástí divadla Kodak Theatre je exkluzivní \"George Eastman Room\" – síň slávy zasvěcená vynálezci fotografického přístroje Kodak a zakladateli firmy Kodak, Georgi Eastmanovi. Chloubou této síně je zlatá soška Oscara, jedna z celkových osmi, které byly firmě Eastman Kodak Company uděleny během minulých let za úspěchy v oblasti techniky a za výrazné přínosy filmovému průmyslu.\n\nV roce 1925 se vzdal svého každodenního řízení ve společnosti Kodak, aby se stal předsedou představenstva. Mohl se poté soustředit na filantropické činnosti, na které již věnoval značné částky. Byl jedním z největších mecenášů své doby, do níž náleží osobnosti jako Andrew Carnegie, John D. Rockefeller a několik dalších, kteří nehledali pro své aktivity publicitu. Soustředil se na budování institucí a řešení příčin, které by mohly pomoci zdraví lidí. Daroval prostředky University of Rochester a jejím součástem Eastman School of Music a School of Dentistry (škola stomatologie), daroval prostředky Tuskegee Institutu a Massachusettskému technologickému institutu (MIT).\n\nVe svých posledních dvou letech zažíval intenzivní bolest, kterou způsobovalo degenerativní onemocnění postihující záda. Měl potíže stát a chodit. Dnes to může být diagnostikována jako spinální stenóza, zúžení páteřního kanálu způsobené kalcifikací v obratlech. Eastman podléhal depresi, když viděl svou matku, jak tráví poslední dva roky svého života na vozíčku ze stejného důvodu. Dne 14. března 1932 spáchal sebevraždu jediným výstřelem do srdce. Před ní si poznamenal do deníku poznámku: „\"Moje práce je hotova. Proč čekat?\"“ Jeho pohřeb se konal v kostele svatého Pavla episkopální církve v Rochesteru, byl pohřben na půdě společnosti, kterou založil – Kodak Parku v Rochesteru. Eastman se nikdy neoženil, ani neměl děti.\n\n\n\nObrázky ve formátu TIFF.\n"}
{"id": "470512", "url": "https://cs.wikipedia.org/wiki?curid=470512", "title": "Dálnice v Rakousku", "text": "Dálnice v Rakousku\n\nDálnice a rychlostní silnice v Rakousku K 1. lednu 2010 je v Rakousku 1.719 km dálnic a 466 km rychlostních silnic, z nichž 288 km má dálniční parametry. Celkem je tedy k 1.1.2010 v Rakousku 2.185 km vysokokapacitních komunikací. Tato síť představuje 26 km dálnic na 1000 km² (nejvyšší hustotu dálnic na 1000 km² mají v Evropě Lucembursko 56,8 km, Nizozemsko 56,4 km a Belgie 53,7 km – údaje k roku 2005). Česko má hustotu (údaje k 11.7.2011) dálnic a rychlostních silnice 15,1 km na 1000km². \n\nVzhledem k náročnému horskému terénu Alp je na rakouských dálnicích 182 km tunelů, vesměs čtyřproudých se dvěma tubusy. Rakousko má propojené dálnice s Itálií, Německem, Slovenskem a Maďarskem. Ve výstavbě je dálnice A5, která spojí Vídeň s Brnem a výhledově (po roce 2017) je plánována výstavba rychlostní silnice S10, která spojí Linec s Českými Budějovicemi. Mezi současné priority Rakouska při výstavbě dálnic a rychlostních silnic patří snaha napojit sousední nové členské země Evropské unie na rakouskou síť dálnic a rychlostních silnic. Z pohledu Česka má zásadní význam výstavba již zmíněné dálnice A5, která napojí Vídeň na Brno a Prahu a rovněž rychlostní komunikace S10, která spojí Linec, České Budějovice a Prahu a tvoří evropský koridor E55. Z nových členských států Evropské unie má Rakousko hotovou dálniční síť jen se Slovinskem. Rakousko a Slovinsko jsou napojeny přes dálnici A11 (přes tunel Karavanky), slovinská dálnice pokračuje jako A2 do hlavního města Slovinska Lublaně. Druhou dálniční spojnici Rakouska se Slovinskem tvoří dálnice A9, která na hranicích Rakouska a Slovinska u obcí Spielfeld/Šentilj přechází na slovinskou dálnici A1, která vede do Mariboru a dále do Lublaně.\n\nTéměř všechny rakouské dálnice jsou zpoplatněné, vozidla do 3,5 t mohou použít kupony na 10 dní, 2 měsíce nebo rok. Ve čtyřech tunelových úsecích a na dálnici A13 přes Brenner (\"Sondermautstrecken\") se mýto platí zvlášť v hotovosti nebo kartou. Osoby s handicapem mohou dostat slevu, stejně jako pravidelní \"pendleři\".\n\nDálnice jsou v Rakousku označovány písmenem A (\"autobahn\" - německy dálnice) \nVedle oficiálně označených rychlostních silnic jsou v provozu některé silnice dálničního typu s parametry dálnice, které jsou ve správě jednotlivých spolkových zemí a proto nejsou součástí sítě rakouských dálnic a rychlostních silnic.\n\n"}
{"id": "470519", "url": "https://cs.wikipedia.org/wiki?curid=470519", "title": "Klec (Star Trek)", "text": "Klec (Star Trek)\n\n„Klec“ (v originále „Cage“) je první pilotní díl první sezóny seriálu Star Trek, později známého jako \"\". Epizoda byla natočena roku 1965, ale ihned zamítnuta společností NBC a na obrazovkách se objevila až roku 1988. Většina materiálu byla použita při natáčení dílů Zvěřinec I a Zvěřinec II.\n\nPříběh epizody \"Klec\" se odehrává 10 let před událostmi dílu \"Kam se dosud člověk nevydal\" a lodi USS Enterprise velí kapitán Christopher Pike. Posádka lodi je na rozdíl od pozdějších dílů naprosto odlišná s výjimkou postavy pana Spocka.\n\nHvězdná loď USS Enterprise, které velí kapitán Christopher Pike, zachytí strohý nouzový signál havarované lodě \"SS Columbia\" v hvězdném systému Talos. Kapitán nejprve zavrhuje záchrannou misi pro nedostatek informací o trosečnících a nutnost ošetření vlastních raněných v kolonii Vega. Sám Pike je znavený funkcí kapitána spojenou s důležitými rozhodnutími a zvažuje svou rezignaci.\n\nPoté co Spock zachytí doplňující informace o trosečnících lodi \"SS Columbia\", se Pike rozhoduje změnit směr na Talos. Výsadek skutečně objevuje skupinu trosečníků a kapitána zaujme mladá Vina, dcera jednoho z vědců havarované lodi. Záhy je však Pike nalákán Vinou do pasti a stává se dalším chovným exemplářem Talosianů. Zatímco se zbytek posádky \"Enterprise\" snaží zničit vstup do podzemí, je kapitán Pike vězněn neznámou rasou, která žije v podzemí planety. Zjišťuje, že celý tábor trosečníků byla iluze a on je chovným exemplářem určeným k rozmnožení svého druhu a následné službě Talosianům. Tato rasa má mimořádně vyvinuté mozky a dokáže vytvořit jakoukoliv iluzi. Pike je postupně vystavován různým iluzím, ve kterých se znovu vyskytuje Vina. Později zjišťuje, že Vina je skutečná bytost, která přežila havárii lodi, a s níž má rozmnožit svůj druh, aby obhospodařoval nástroje Talosianů, kteří již díky svým schopnostem zapomněli, jak mají kolonizovat svou planetu, zotavující se z dávné války. Protože Pike stále Talosianům vzdoruje spojení s Vinou, jsou do jeho klece teleportovány dvě důstojnice z Enterprise. Později se mu daří zaujmout jednoho Talosiana a pomocí phaseru uniknout z vězení. Na povrchu Talosiané zjišťují, že člověk je rasa nevhodná k chovu, protože nesnese zajetí, i když je příjemnější než svoboda. Pike se dozvídá, že Vina není mladá a navíc je ve skutečnosti zohyzděna po havárii své lodi, a proto také nechce opustit Talosiany do \"reálného světa\".\n\nTalosiané pak vytvoří obraz kapitána Pikea. Ona tak může mít svou iluzi a on svou svobodu.\nVůbec první Star Trek je oproti dalším dílům značně odlišný. Kapitánem lodi USS Enterprise není více známý James T. Kirk, ale Christopher Pike, který zvažuje zdali má vůbec setrvat ve své funkci. Vulkánec Spock, jakožto jediná postava přenesena do dalších dílů, ještě není prvním důstojníkem. Tuto funkci zastává žena známá pouze jako \"Číslo jedna\".\n\nNBC tento díl zamítla s tím, že je příliš intelektuální, pomalý a bez dostatku akce. Celá první série tedy dlouhá léta obsahovala až v pořadí druhý vytvořený pilotní díl \"Kam se člověk dosud nevydal\" a podstatná část záběrů z epizody \"Klec\" byla použito pro dvouepizodu Zvěřinec I a II.\n\nPři stříhání záběrů této epizody při natáčení epizod \"Zvěřinec I\" a \"II\" se ztratily originální pásky. Roddenberryho černobílá 16mm páska určená k referenčním účelům byla až do roku 1987, kdy archivář Hollywoodských laboratoří našel originální, barevný 35mm kotouč bez popisku a zařídil jeho návrat Roddenberrymu, jediným exemplářem.\n\n"}
{"id": "470521", "url": "https://cs.wikipedia.org/wiki?curid=470521", "title": "Malaysian Open, Kuala Lumpur", "text": "Malaysian Open, Kuala Lumpur\n\nProton Malaysian Open byl profesionální tenisový turnaj mužů, který v rámci okruhu ATP patří do kategorie ATP World Tour 250. V letech 2009–2015 se hrál na přelomu září a října v malajsijském hlavním městě Kuala Lumpur. Dějištěm konání byl sportovní komplex Bukit Jalil, který měl kryté dvorce s tvrdým povrchem.\n\nV soutěži dvouhry startovalo dvacet osm tenistů a čtyřhry se účastnilo šestnáct párů. Celková dotace turnaje k roku 2015 činila celkem 1 041 540 USD.\n\nProton Malaysian Open nahradil mužskou tenisovou událost Kingfisher Airlines Tennis Open, jež probíhala do sezóny 2008 v indickém Bengalúru. Premiérový ročník malajsijského turnaje se odehrál mezi 28. září až 4. říjnem 2009.\n\nNa konci června 2016 řídící organizace ATP schválila žádost držitelů licence, firmy IMG, na přemístění dějiště. Turnaj se tak v sezóně 2016 přestěhoval do jednoho z největších čínských měst Čcheng-tu, kde v kalendáři získal stejný termín pod názvem Chengdu Open.\n\n"}
{"id": "470524", "url": "https://cs.wikipedia.org/wiki?curid=470524", "title": "Seznam madridských rodáků", "text": "Seznam madridských rodáků\n\n"}
