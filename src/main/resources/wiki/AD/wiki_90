{"id": "533126", "url": "https://cs.wikipedia.org/wiki?curid=533126", "title": "Franc Leskošek", "text": "Franc Leskošek\n\nFrank Leskošek (pseudonym Luka; 9. prosince 1897 Celje – 5. července 1983 Lublaň) byl jugoslávský politik, partyzán a národní hrdina slovinského původu.\n\nNarodil se v Celji. Po škole pracoval na různých místech tehdejší rakousko-uherské monarchie a v roce 1913 se zapojil do odborového hnutí.\n\nBěhem první světové války byl povolán do rakousko-uherské armády a bojoval na italské frontě. Po válce působil v různých společnostech, které byl nucen opustit poté, co v nich organizoval stávky. V roce 1926 se stal členem Komunistické strany Jugoslávie (KPJ).\n\nV září 1935 se stal členem komise odborů při provinčním výboru KPJ pro Slovinsko. Organizoval setkávání pracujících, ale také stávky. V červnu 1936 byl v Moskvě zvolen členem politbyra ústředního výboru KPJ a v roce 1937 byl na ustavujícím sjezdu Komunistické strany Slovinska zvolen tajemníkem jejího ústředního výboru. V roce 1938 se stal členem ústředního výboru KPJ, v prosinci téhož roku kandidoval za komunisty do jugoslávské skupštiny. V prosinci 1939 odešel v důsledku zesílení policejního teroru do ilegality a ve stejném období byl opětovně zvolen do ústředního výboru KPJ.\n\n10. dubna 1941 – v době útoku na Jugoslávii – byl jmenován členem vojenského výboru. Na konci dubna 1941 ústřední výbor slovinských komunistů pod jeho vedením vyzval Slovince k ozbrojenému boji proti okupantům. 15. června 1941 se stal členem Osvobozenecké fronty slovinského národa. 22. června 1941 se politbyro slovinských komunistů usneslo na zahájení povstání a vytvoření hlavního štábu slovinských partyzánů, jehož velitelem byl jmenován právě Leskošek. Řídil ozbrojené povstání a partyzánské jednotky ve Slovinsku. Byl také členem generálního štábu Národně-osvobozeneckých vojsk Jugoslávie (NOVJ). V dubnu 1942 jsou zformovány čtyři armádní skupiny, ovšem velení z Lublaně je zkomplikováno blokádou města. Počátkem října 1942 je kooptován do výkonného výboru Osvobozenecké fronty a funkci náčelníka hlavního štábu přenechává Ivanu Mačkovi. V říjnu 1943 byl zvolen do slovinské delegace na druhé zasedání Antifašistického výboru národního osvobození Jugoslávie (AVNOJ). 29. listopadu 1943 byl na zasedání zvolen do předsednictva AVNOJe. Ve zbytku války se podílel na zlepšování organizace jednotek NOVJ a vládních orgánů.\n\nPo druhé světové válce vykonával různé funkce na úrovni Slovinska i federace. Byl ministrem průmyslu a hornictví v první slovinské vládě. V letech 1948 až 1951 byl jugoslávským svazovým ministrem těžkého průmyslu. V letech 1951 až 1953 byl předsedou Rady pro industrializaci Slovinska, poté do roku 1958 byl členem výkonného výboru Národní skupštiny Federativní lidové republiky Jugoslávie (FNRJ). V letech 1958 až 1963 byl místopředsedou Lidové skupštiny FNRJ a od roku 1963 byl členem Rady federace. V letech 1945 až 1963 byl poslancem slovinské skupščiny a v letech 1946 až 1953 a 1958 až 1963 svazové skupštiny.\n\nČlenem výkonného výboru ústředního výboru Svazu komunistů Slovinska (ÚV SKS) byl v letech 1956 až 1966 a poté (1966 až 1968) byl členem předsednictva ÚV SKS. Do roku 1964 byl členem politbyra ústředního výboru Svazu komunistů Jugoslávie (ÚV SKJ) a do roku 1969 členem ÚV SKJ. Od roku 1953 byl členem Hlavního odboru Socialistického svazu pracujícího lidu (SSRN) Jugoslávie a od roku 1967 byl členem předsednictva slovinské republikové konference SSRN.\n\nByl nositelem \"Partyzánské pamětní medaile 1941\", \"Řád národního hrdiny Jugoslávie\" obdržel 15. července 1953.\n\nZemřel v Lublani 5. července 1983.\n\n"}
{"id": "533127", "url": "https://cs.wikipedia.org/wiki?curid=533127", "title": "Alan Harper", "text": "Alan Harper\n\nAlan Jerome Harper je fiktivní postava z amerického sitcomu Dva a půl chlapa. Postavu ztvárnil americký herec Jon Cryer.\n\nAlan pracuje jako chiropraktik ve své vlastní ordinaci na klinice v San Fernando Valley. Vlastní vůz značky Volvo a žije v pokoji pro hosty v domě svého bratra Charlieho.\n\nPokud jde o ženy, je Alan velice stydlivý muž. I když měl již několik milostných vztahů, pokaždé skončily špatně. Tím se liší od bratra Charlieho, který dostane téměř každou známost do postele.\n\nAlanova první žena se jmenuje Judith Melnicková, mají spolu syna Jakea. Poté, co se Alan s Judith rozvedl, musel jí platit alimenty 3 875 dolarů měsíčně. Dva roky po rozvodu poznal Alan Charlieho bývalou milenku Kandi. se kterou se později oženil v Las Vegas. Ale ani tohle manželství Alanovi dlouho nevydrželo. Poté, co po 4 měsících téměř utratili půl milionu dolarů vyhraných při líbánkách v kasinu, se Kandi s Alanem rozvedla.\n\nV 7. sérii Alan potká Lyndsey McElroyovou. Lyndsey má pubertálního syna Eldridge, který se kamarádí s Jakem. Alan se k Lyndsey přestěhuje, avšak hned po nastěhování jí vypálí celý dům. A tak se Alan, Lyndsey, Jake a Eldridge nastěhují k Charliemu. Po opravě svého domu se Lyndsey a Eldridge nastěhují zpátky, Lyndsey dá Alanovi od svého domu klíče, ten se však chová jako blázen, proto mu je sebere a Alan zůstane i s Jakem u Charlieho.\n\n"}
{"id": "533128", "url": "https://cs.wikipedia.org/wiki?curid=533128", "title": "Followers of Christ", "text": "Followers of Christ\n\nFollowers of Christ (česky \"Následovníci Krista\") je neortodoxní fundamentalistická křesťanská denominace se sídlem v Oregonu ve Spojených státech amerických.\n\nPozornost v médiích získala především díky tomu, že praktikuje léčbu vírou a naopak neschvaluje vyhledání lékařské pomoci. Státem vedené statistiky tvrdí, že u členů této denominace je výrazně vyšší úmrtnost matek při porodu, také dochází k mnoha úmrtím dětí, kterým by šlo zabránit běžně dostupnými prostředky jako jsou antibiotika.\n\nS ohledem na náboženskou svobodu, která byla zákony státu Oregon až do takovéto výše respektována, bylo dříve nemožné rodiče za to, že děti nepředají doktorům, potrestat. Zastáncům názoru, že pro stát je důležitější ochrana dětí než náboženská svoboda, se posléze v letech 1999–2000 podařilo prosadit změnu zákona, podle které je možné hodnotit jednání rodičů, kteří léčí vírou a nevyhledají odbornou pomoc, jako vraždu.\n\nPo schválení změny zákona došlo již k dvěma rozsudkům ve spojitosti s \"Followers of Christ\": Rodiče Neila Beaglea zemřelého v roce 2009 na neprůchodnost močových cest byli oba odsouzeni na 16 měsíců a jejich zeť, otec patnáciměsíční Avy zemřelé ve stejném roce, byl odsouzen na dva měsíce.\n"}
{"id": "533129", "url": "https://cs.wikipedia.org/wiki?curid=533129", "title": "Viktorija Kutuzovová", "text": "Viktorija Kutuzovová\n\nViktorija Kutuzovová ukr.: \"Вікторія Валеріївна Кутузова\", (* 19. srpna 1988, Oděsa, Ukrajina tehdy Sovětský svaz) je současná ukrajinská profesionální tenistka. Její nejvyšším umístěním na žebříčku WTA ve dvouhře bylo 76. místo (28. listopad 2005) a ve čtyřhře 285. místo (20. duben 2009). Na okruhu WTA dosud nevyhrála žádný turnaj. Na okruhu ITF zvítězila na 4 turnajích ve dvouhře.\n\nŽádného finále na WTA se neúčastnila.\n\nViktorija Kutuzovová se zúčastnila 1 zápasu ve Fed Cupu za tým Ukrajiny s bilancí 0-1 ve čtyřhře.\n\n\n"}
{"id": "533133", "url": "https://cs.wikipedia.org/wiki?curid=533133", "title": "Křeptov", "text": "Křeptov\n\nKřeptov je vesnice, část obce Běleč v okrese Brno-venkov v Jihomoravském kraji. Nachází se v Hornosvratecké vrchovině, v přírodním parku Svratecká hornatina, asi 1 km na severozápad od Bělče. Žije zde obyvatel. Roku 2009 zde bylo evidováno 26 adres. Katastrální území Křeptova má rozlohu 1,56 km².\n\nVsí prochází žlutá turistická značka. Na návsi je malá kaple s křížem. Protéká tu Křeptovský potok.\n\nPrvní písemná zmínka o vsi je z roku 1483. Do 80. let 19. století byl Křeptov součástí Černvíru, poté, až do roku 1960, patřil ke Křížovicím. Součástí Bělče je Křeptov od roku 1960.\n\n"}
{"id": "533134", "url": "https://cs.wikipedia.org/wiki?curid=533134", "title": "Podolí (Borač)", "text": "Podolí (Borač)\n\nPodolí je vesnice, část obce Borač v okrese Brno-venkov v Jihomoravském kraji. Nachází se v Hornosvratecké vrchovině, v přírodním parku Svratecká hornatina. Žije zde obyvatel. Roku 2009 zde bylo evidováno 35 adres.\n\nPodolí leží v katastrálním území Podolí u Borače o rozloze 1,92 km².\n\nPrvní písemná zmínka o vsi je z roku 1390. Součástí Borače je Podolí od roku 1953.\n\n"}
{"id": "533135", "url": "https://cs.wikipedia.org/wiki?curid=533135", "title": "Střemchoví", "text": "Střemchoví\n\nStřemchoví je vesnice, část obce Dolní Loučky v okrese Brno-venkov v Jihomoravském kraji. Nachází se v Hornosvratecké vrchovině, východně od Dolních Louček. Vsí prochází silnice II/389. Žije zde obyvatel. Roku 2009 zde bylo evidováno 45 adres. Katastrální území Střemchoví má rozlohu 1,93 km².\n\nPrvní písemná zmínka o vsi je z roku 1358. Součástí Dolních Louček je Střemchoví od roku 1960.\n\n\n"}
{"id": "533136", "url": "https://cs.wikipedia.org/wiki?curid=533136", "title": "Křížovice (Doubravník)", "text": "Křížovice (Doubravník)\n\nKřížovice jsou vesnice, část městyse Doubravník v okrese Brno-venkov v Jihomoravském kraji. Nacházejí se v Hornosvratecké vrchovině, v přírodním parku Svratecká hornatina, asi 2 km na severovýchod od Doubravníku. Žije zde obyvatel. Roku 2009 zde bylo evidováno 24 adres. Katastrální území Křížovic má rozlohu 2,01 km².\n\nJe zde umístěna Galerie z ruky výtvarníka Zdeňka Macháčka, kde se v letním období koná řada kulturních akcí.\n\nPrvní písemná zmínka o vsi je z roku 1483. Do 80. let 19. století patřily Křížovice k Černvíru, poté byly samostatnou obcí. Součástí Doubravníku jsou Křížovice od roku 1995.\n\n"}
{"id": "533137", "url": "https://cs.wikipedia.org/wiki?curid=533137", "title": "Lhotky (Hostěnice)", "text": "Lhotky (Hostěnice)\n\nLhotky jsou osada, část obce Hostěnice v okrese Brno-venkov v Jihomoravském kraji. Nacházejí se asi 5,5 km na sever od Hostěnic. Žije zde obyvatel. Roku 2009 zde bylo evidováno 70 adres.\n\nLhotky leží v katastrálním území Hostěnice.\n\nPrvní písemná zmínka o osadě je z roku 1365.\n\n"}
{"id": "533138", "url": "https://cs.wikipedia.org/wiki?curid=533138", "title": "Hrubšice", "text": "Hrubšice\n\nHrubšice jsou vesnice, část města Ivančice v okrese Brno-venkov v Jihomoravském kraji. Nacházejí se asi 5,5 km na západ od Ivančic, v Boskovické brázdě, na okraji přírodního parku Střední Pojihlaví. Žije zde obyvatel. Roku 2009 zde bylo evidováno 125 adres. Katastrální území Hrubšic má rozlohu 4,82 km². Kolem vesnice teče řeka Jihlava.\n\nHrubšice jsou jednou z vesnic, které byly zakládány v blízkosti vodních toků kolem 11. století. První písemná zmínka o Hrubšicích je z roku 1225. Jejich majitelé se po staletí měnili, až se v roce 1550 dostali do majetku rodu z Lipé, majitelů panství Moravský Krumlov. Původní tvrz ze 14. století přebudoval Oldřich z Lipé po roce 1568 na renesanční zámek s arkádami. Vytvořením komplexu moravskokrumlovského velkostatku ztratil zámek význam. Dlouhou dobu byl neobydlen a v 18. století byl upraven na byty hospodářského úřednictva. Po první světové válce došlo k likvidaci velkostatku, část polí byla prodána bezzemkům, část prodána na stavební pozemky a asi 36 zbylých hektarů s hospodářskými budovami a zámkem byl prodán soukromé osobě. V soukromém vlastnictví byl až do zahájení kolektivizace v roce 1949. Byl využíván jako obchod, školka, hostinec. V současnosti je v osobním vlastnictví využívaný jako restaurace a penzion.\n\nKaple na návsi, zasvěcená Panně Marii, je z roku 1822, v roce 1832 k ní byla přistavěna zvonice. Po okolí se proslavila kamenická huť, do níž si páni z Lipé pozvali italské kameníky a ti zaučili domácí kamenické mistry. Jejich práce jsou dodnes ozdobou Ivančic a na stavbách v okolních městech a obcích. Nejčastěji používali pískovec z nedalekého lomu. Počátky jeho těžby lze odhadovat již do doby stavby řeznovického kostela (období 1120–1160).\n\nVýznamné místo míval mlýn, který vždy nabízel kvalitní mouku. Současná budova je z druhé třetiny 19. století. Po roce 1950 byl mlýn převzat do JZD a degradován na mletí šrotu. Definitivní zkáza mlýna byla způsobena zničením stavu na řece Jihlavě.\n\nK 1. červenci 1980 se Hrubšice staly částí města Ivančice.\n\nDne 15. února 2015 byl v Hrubšicích zvolen sedmičlenný osadní výbor, který spolupracuje s ivančickým městským úřadem.\n\nV Hrubšicích je hospoda a obchod se smíšeným zbožím. Vesnice je obsluhována autobusovou linkou IDS JMK (zastávka na návsi), která vede do Ivančic.\n\n\nV Hrubšicích se po druhé světové válce stejně jako ve většině vesnic v Československu vybudovalo jednotné zemědělské družstvo (JZD), kde našlo zaměstnání většina občanů Hrubšic. Po sametové revoluci družstvo zkrachovalo. Dnes má soukromého vlastníka, který zde ustájuje koně a ovce. Také se zde nachází pila.\nObčanské sdružení Hrubšice pořádá každoročně několik velkých akcí, jenž jsou známé v širším okolí a to například strašidelný zámek či den dětí, ale i ostatky a hody.\n\nV Hrubšicích je asi 125 domů, z toho spousta je využívána jako chalupy, nebo jsou úplně neobydlené.\n\nJelikož jsou Hrubšice malé, nemají proto pojmenované ulice, ale přesto má každá ulice své jméno. Místní si totiž ulice nazývají po svém. Je zde například ,Dědina\", ,Véhon\", ,Přeliská\", ,Na barákách\" a další. Tak se zde léta nazývají místní ulice, ovšem nejsou to oficiální názvy.\n\n"}
{"id": "533139", "url": "https://cs.wikipedia.org/wiki?curid=533139", "title": "Letkovice", "text": "Letkovice\n\nLetkovice jsou vesnice, část města Ivančice v okrese Brno-venkov v Jihomoravském kraji. Nacházejí se asi 1,5 km na jihozápad od Ivančic, v Boskovické brázdě. Žije zde obyvatel. Roku 2009 zde bylo evidováno 296 adres. Katastrální území Letkovic má rozlohu 3,85 km².\n\nPrvní písemná zmínka o vsi pochází z roku 1228. V roce 1949 se obec stala součástí města Ivančice.\n\n\n"}
{"id": "533140", "url": "https://cs.wikipedia.org/wiki?curid=533140", "title": "Němčice (Ivančice)", "text": "Němčice (Ivančice)\n\nNěmčice jsou vesnice, část města Ivančice v okrese Brno-venkov v Jihomoravském kraji. Nacházejí se na jihozápadě od Ivančic, v Boskovické brázdě. Vsí prochází silnice II/152. Žije zde obyvatel. Roku 2009 zde bylo evidováno 408 adres. Němčice leží v katastrálním území Němčice u Ivančic o rozloze 2,57 km².\n\nJedná se o okrajovou část města. Nachází se zde základní škola (1. stupeň) a mateřská škola.\n\nPrvní písemná zmínka o vsi je z roku 1355. Obec se v roce 1949 stala součástí města Ivančice.\n\n\n"}
{"id": "533141", "url": "https://cs.wikipedia.org/wiki?curid=533141", "title": "Řeznovice", "text": "Řeznovice\n\nŘeznovice jsou vesnice, část města Ivančice v okrese Brno-venkov v Jihomoravském kraji. Nacházejí se asi 4,5 km na jihozápad od Ivančic, v Boskovické brázdě. Žije zde obyvatel. Roku 2009 zde bylo evidováno 185 adres. Katastrální území Řeznovic má rozlohu 3,70 km².\n\nPrvní písemná zmínka o Řeznovicích je z roku 1258. Vznikly po zániku dvorce. Řeznovice se původně skládaly ze dvou vesniček (tzv. horní a dolní ves), které se postupně vzhledem ke své blízkosti spojily v jednu. K 1. červenci 1980 se obec stala součástí města Ivančice.\n\n\n\n"}
{"id": "533143", "url": "https://cs.wikipedia.org/wiki?curid=533143", "title": "Zahrada (Kaly)", "text": "Zahrada (Kaly)\n\nZahrada je vesnice, část obce Kaly v okrese Brno-venkov v Jihomoravském kraji. Nachází se v Hornosvratecké vrchovině, v přírodním parku Svratecká hornatina, asi 1,5 km na jihovýchod od Kalů. Žije zde obyvatel. Roku 2009 zde bylo evidováno 39 adres. Katastrální území Zahrady má rozlohu 2,02 km².\n\nV katastru Zahrady stojí rozhledna Křivoš. Její sesterská rozhledna Babylón, rovněž na území vsi, byla po roce 2016 zbořena.\n\nPrvní písemná zmínka o vsi je z roku 1365. Do poloviny 20. století patřila Zahrada ke Štěpánovicím, součástí Kalů je od roku 1952.\n\n"}
{"id": "533144", "url": "https://cs.wikipedia.org/wiki?curid=533144", "title": "Prosatín", "text": "Prosatín\n\nProsatín je vesnice, část obce Kuřimská Nová Ves v okrese Brno-venkov v Jihomoravském kraji. Nachází se v Křižanovské vrchovině, asi 2 km na jih od Kuřimské Nové Vsi. Žije zde obyvatel. Roku 2009 zde bylo evidováno 12 adres. Katastrální území Prosatína má rozlohu 1,62 km².\n\nPrvní písemná zmínka o vsi je z roku 1390. Od roku 1850 byl Prosatín součástí Blahoňova, a to až do roku 1990. Od 1. července 1990 byl samostatnou obcí, součástí Kuřimské Nové Vsi se stal 1. ledna 2002.\n\n"}
{"id": "533145", "url": "https://cs.wikipedia.org/wiki?curid=533145", "title": "Blahoňov", "text": "Blahoňov\n\nBlahoňov je osada, část obce Kuřimské Jestřabí v okrese Brno-venkov v Jihomoravském kraji. Nachází se v Křižanovské vrchovině, asi 1 km na jih od Kuřimského Jestřabí. Žije zde obyvatel. Roku 2009 zde bylo evidováno 5 adres. Katastrální území Blahoňova má rozlohu 1,06 km².\n\nPrvní písemná zmínka o vsi je z roku 1390. Od roku 1850 byl Blahoňov samostatnou obcí, do roku 1990 byl jeho součástí i nedaleký Prosatín. Součástí Kuřimského Jestřabí se Blahoňov stal 1. ledna 1995.\n\n"}
{"id": "533146", "url": "https://cs.wikipedia.org/wiki?curid=533146", "title": "Holasice (Lažánky)", "text": "Holasice (Lažánky)\n\nHolasice jsou vesnice, část obce Lažánky v okrese Brno-venkov v Jihomoravském kraji. Nacházejí se v Křižanovské vrchovině, asi 1,5 km na východ od Lažánek. Žije zde obyvatel. Roku 2009 zde bylo evidováno 14 adres.\n\nHolasice leží v katastrálním území Holasice u Veverské Bítýšky o rozloze 1,72 km².\n\nPrvní písemná zmínka o vsi je z roku 1390. Součástí Lažánek jsou Holasice od roku 1850.\n\n"}
{"id": "533147", "url": "https://cs.wikipedia.org/wiki?curid=533147", "title": "Brusná", "text": "Brusná\n\nBrusná je vesnice, část městyse Lomnice v okrese Brno-venkov v Jihomoravském kraji. Nachází se v Hornosvratecké vrchovině, v přírodním parku Svratecká hornatina, asi 1,5 km na jihozápad od Lomnice. Žije zde obyvatel. Roku 2009 zde bylo evidováno 34 adres. Katastrální území Brusné má rozlohu 3,93 km².\n\nPrvní písemná zmínka o vsi je z roku 1390. Součástí Lomnice je Brusná od roku 1996.\n\n"}
{"id": "533148", "url": "https://cs.wikipedia.org/wiki?curid=533148", "title": "Řepka (Lomnice)", "text": "Řepka (Lomnice)\n\nŘepka je vesnice, část městyse Lomnice v okrese Brno-venkov v Jihomoravském kraji. Nachází se na okraji Hornosvratecké vrchoviny, v přírodním parku Svratecká hornatina, asi 2 km na jih od Lomnice. Žije zde obyvatel. Roku 2009 zde bylo evidováno 18 adres. Katastrální území Řepky má rozlohu 1,24 km².\n\nPrvní písemná zmínka o vsi je z roku 1531. Součástí Lomnice je Řepka od roku 1996.\n\n"}
{"id": "533149", "url": "https://cs.wikipedia.org/wiki?curid=533149", "title": "Veselí (Lomnice)", "text": "Veselí (Lomnice)\n\nVeselí je vesnice, část městyse Lomnice v okrese Brno-venkov v Jihomoravském kraji. Nachází se v Hornosvratecké vrchovině, v přírodním parku Svratecká hornatina, asi 2 km na západ od Lomnice. Žije zde obyvatel. Roku 2009 zde bylo evidováno 33 adres.\n\nVeselí leží v katastrálním území Veselí u Lomnice o rozloze 1,73 km².\n\nVe vesnici stojí kaple Panny Marie Karmelské.\n\nPrvní písemná zmínka o vsi je z roku 1367. Součástí Lomnice je Veselí od roku 1996.\n\n"}
{"id": "533150", "url": "https://cs.wikipedia.org/wiki?curid=533150", "title": "Nuzířov", "text": "Nuzířov\n\nNuzířov je vesnice, část obce Malhostovice v okrese Brno-venkov v Jihomoravském kraji. Nachází se asi 1,5 km na severovýchod od Malhostovic, na okraji Bobravské vrchoviny. Vsí prochází silnice II/379. Žije zde obyvatel. Roku 2009 zde bylo evidováno 59 adres. Katastrální území Nuzířova má rozlohu 3,17 km².\n\nPrvní písemná zmínka o vsi je z roku 1349. Součástí Malhostovic je Nuzířov od roku 1964.\n\n\n"}
{"id": "533151", "url": "https://cs.wikipedia.org/wiki?curid=533151", "title": "Horákov", "text": "Horákov\n\nHorákov je vesnice, část obce Mokrá-Horákov v okrese Brno-venkov v Jihomoravském kraji. Rozkládá se v Drahanské vrchovině. Žije zde obyvatel. Roku 2009 zde bylo evidováno 415 adres. Katastrální území Horákova má rozlohu 7,69 km².\n\nPrvní písemná zmínka o vsi je z roku 1371. V roce 1976 byl Horákov sloučen s blízkou Mokrou do obce Mokrá-Horákov.\n\n\n"}
{"id": "533152", "url": "https://cs.wikipedia.org/wiki?curid=533152", "title": "Mokrá (Mokrá-Horákov)", "text": "Mokrá (Mokrá-Horákov)\n\nMokrá je vesnice, část obce Mokrá-Horákov v okrese Brno-venkov v Jihomoravském kraji. Rozkládá se v Drahanské vrchovině. Žije zde obyvatel. Roku 2009 zde bylo evidováno 422 adres.\n\nMokrá leží v katastrálním území Mokrá u Brna o rozloze 4,47 km².\n\nPrvní písemná zmínka o vsi je z roku 1350. V roce 1976 byla Mokrá sloučena s blízkým Horákovem do obce Mokrá-Horákov.\n\n\n"}
{"id": "533153", "url": "https://cs.wikipedia.org/wiki?curid=533153", "title": "Pernštejn (Nedvědice)", "text": "Pernštejn (Nedvědice)\n\nPernštejn je osada, část městyse Nedvědice v okrese Brno-venkov v Jihomoravském kraji. Nachází se v Hornosvratecké vrchovině, v přírodním parku Svratecká hornatina, asi 1,5 km na jihozápad od Nedvědice. Žije zde obyvatel. Roku 2009 zde bylo evidováno 67 adres. Katastrální území Pernštejna má rozlohu 1,47 km².\n\nJádrem místní části je osada nacházející se na levém břehu potoku Nedvědička v jižní části katastru Pernštejn. K místní části však patří i několik domů na východě katastru, které stavebně navazují na jihozápadní okraj intravilánu Nedvědice (katastr Nedvědice pod Pernštejnem).\n\nOsada Pernštejn vznikla v 18. století pod stejnojmenným hradem. Od roku 1960 je částí Nedvědice.\n\n\n\n"}
{"id": "533154", "url": "https://cs.wikipedia.org/wiki?curid=533154", "title": "Nelepeč", "text": "Nelepeč\n\nNelepeč je vesnice, část obce Nelepeč-Žernůvka v okrese Brno-venkov v Jihomoravském kraji. Rozkládá se v Křižanovské vrchovině. Žije zde obyvatel. Roku 2009 zde bylo evidováno 14 adres. Katastrální území Nelepče má rozlohu 2,12 km².\n\nPrvní písemná zmínka o vsi je z roku 1390. Od roku 1850 byla Nelepeč součástí obce Úsuší. Před rokem 1921 se osamostatnila, její místní částí byla také blízká Žernůvka. V roce 1995 byl název obce změněn na současný složený tvar Nelepeč-Žernůvka.\n\n\n"}
{"id": "533155", "url": "https://cs.wikipedia.org/wiki?curid=533155", "title": "Žernůvka", "text": "Žernůvka\n\nŽernůvka je vesnice, část obce Nelepeč-Žernůvka v okrese Brno-venkov v Jihomoravském kraji. Rozkládá se v Křižanovské vrchovině. Vsí prochází silnice II/379. Žije zde obyvatel. Roku 2009 zde bylo evidováno 21 adres. Katastrální území Žernůvky má rozlohu 1,80 km².\n\nPrvní písemná zmínka o vsi je z roku 1350. Od roku 1850 byla Žernůvka částí obce Úsuší, poté obce Nelepeč, která vznikla odtržením od Úsuší před rokem 1921. V roce 1995 byl název obce Nelepeč změněn na současný složený tvar Nelepeč-Žernůvka.\n\n\n"}
{"id": "533156", "url": "https://cs.wikipedia.org/wiki?curid=533156", "title": "Klokočí (Olší)", "text": "Klokočí (Olší)\n\nKlokočí je vesnice, část obce Olší v okrese Brno-venkov v Jihomoravském kraji. Nachází se v Hornosvratecké vrchovině, v přírodním parku Svratecká hornatina, asi 1,5 km na jihovýchod od Olší. Kolem vsi prochází silnice II/385. Žije zde obyvatel. Roku 2009 zde bylo evidováno 28 adres.\n\nKlokočí leží v katastrálním území Klokočí u Olší o rozloze 2,49 km².\n\nPrvní písemná zmínka o vsi je z roku 1235. Součástí Olší je Klokočí od roku 1964.\n\n"}
{"id": "533157", "url": "https://cs.wikipedia.org/wiki?curid=533157", "title": "Litava (Olší)", "text": "Litava (Olší)\n\nLitava je vesnice, část obce Olší v okrese Brno-venkov v Jihomoravském kraji. Nachází se v Hornosvratecké vrchovině, na okraji přírodního parku Svratecká hornatina, asi 2,5 km na jihovýchod od Olší. Kolem vsi prochází silnice II/385. Žije zde obyvatel. Roku 2009 zde bylo 32 adres. Katastrální území Litavy má rozlohu 3,15 km².\n\nPrvní písemná zmínka o vsi je z roku 1365. Součástí Olší je Litava od roku 1964.\n\n\n"}
{"id": "533158", "url": "https://cs.wikipedia.org/wiki?curid=533158", "title": "Rakové", "text": "Rakové\n\nRakové je vesnice, část obce Olší v okrese Brno-venkov v Jihomoravském kraji. Nachází se v Hornosvratecké vrchovině, v přírodním parku Svratecká hornatina, asi 2,5 km na východ od Olší. Žijí zde obyvatelé. Roku 2009 zde bylo evidováno 11 adres. Katastrální území Rakového má rozlohu 1,21 km².\n\nPrvní písemná zmínka o vsi je z roku 1235. Součástí Olší je Rakové od roku 1964.\n\n"}
{"id": "533159", "url": "https://cs.wikipedia.org/wiki?curid=533159", "title": "Padochov", "text": "Padochov\n\nPadochov je vesnice, část města Oslavany v okrese Brno-venkov v Jihomoravském kraji. Nachází se v Boskovické brázdě, asi 2 km na severovýchod od Oslavan. Žije zde obyvatel. Roku 2009 zde bylo evidováno 249 adres. Katastrální území Padochova má rozlohu 2,49 km².\n\nPadochov vznikl v 16. století, první písemná zmínka o vsi je z roku 1548. Od svého vzniku patřil Padochov k oslavanskému panství. Po třicetileté válce byl z velké části zpustlý. V roce 1760 se začalo v okolí s těžbou černého uhlí a roku 1763 s dobýváním ledku. Vesnice se stala jedním z center Rosicko-oslavanského uhelného revíru, nacházel se zde důl Františka.\n\nOd roku 1850 do 70. let 20. století byl Padochov součástí Oslavan, od roku 1879 pak byl samostatnou obcí. K Oslavanům byl znovu připojen v roce 1980.\n\n\n\n"}
{"id": "533160", "url": "https://cs.wikipedia.org/wiki?curid=533160", "title": "Husle", "text": "Husle\n\nHusle jsou vesnice, část obce Pernštejnské Jestřabí v okrese Brno-venkov v Jihomoravském kraji. Nacházejí se v Hornosvratecké vrchovině, v přírodním parku Svratecká hornatina, asi 2 km na jihovýchod od Pernštejnského Jestřabí. Žije zde obyvatel. Roku 2009 zde bylo evidováno 10 adres. Katastrální území Huslí má rozlohu 1,47 km².\n\nPrvní písemná zmínka o vsi je z roku 1364. Součástí Pernštejnského Jestřabí jsou Husle od roku 1850.\n\n"}
{"id": "533161", "url": "https://cs.wikipedia.org/wiki?curid=533161", "title": "Jilmoví", "text": "Jilmoví\n\nJilmoví je vesnice, část obce Pernštejnské Jestřabí v okrese Brno-venkov v Jihomoravském kraji. Nachází se v Hornosvratecké vrchovině, na okraji přírodního parku Svratecká hornatina, asi 1,5 km na jih od Pernštejnského Jestřabí. Žije zde obyvatel. Roku 2009 zde bylo evidováno 25 adres. Katastrální území Jilmovího má rozlohu 2,80 km².\n\nPrvní písemná zmínka o vsi je z roku 1365. Součástí Pernštejnského Jestřabí je Jilmoví od roku 1960.\n\n\n"}
{"id": "533162", "url": "https://cs.wikipedia.org/wiki?curid=533162", "title": "Maňová", "text": "Maňová\n\nMaňová je vesnice, část obce Pernštejnské Jestřabí v okrese Brno-venkov v Jihomoravském kraji. Nachází se v Hornosvratecké vrchovině, v přírodním parku Svratecká hornatina, asi 1 km na severovýchod od Pernštejnského Jestřabí. Žije zde obyvatel. Roku 2009 zde bylo evidováno 23 adres. Katastrální území Maňové má rozlohu 1,81 km².\n\nPrvní písemná zmínka o vsi je z roku 1235. Součástí Pernštejnského Jestřabí je Maňová od roku 1850.\n\n"}
{"id": "533163", "url": "https://cs.wikipedia.org/wiki?curid=533163", "title": "Nová Ves (Pohořelice)", "text": "Nová Ves (Pohořelice)\n\nNová Ves (německy \"Mariahilf\") je vesnice, část města Pohořelice v okrese Brno-venkov v Jihomoravském kraji. Nachází se asi 5 km na jih od Pohořelic, v Dyjsko-svrateckém úvalu. Kolem vsi prochází silnice I/52. Žije zde obyvatel. Roku 2009 zde bylo evidováno 123 adres.\n\nNová Ves leží v katastrálním území Nová Ves u Pohořelic o rozloze 7,60 km².\n\nPrvní písemná zmínka o vsi je z roku 1701. Součástí Pohořelic je Nová Ves od roku 1976.\n\n\n"}
{"id": "533164", "url": "https://cs.wikipedia.org/wiki?curid=533164", "title": "Smolín", "text": "Smolín\n\nSmolín (německy \"Mohleis\") je vesnice, část města Pohořelice v okrese Brno-venkov v Jihomoravském kraji. Nachází se asi 3 km na sever od Pohořelic, v Dyjsko-svrateckém úvalu. Kolem vsi prochází dálnice D52. Žije zde obyvatel. Roku 2009 zde bylo evidováno 94 adres. Katastrální území Smolína má rozlohu 6,26 km².\n\nPrvní písemná zmínka o vsi je z roku 1353. Součástí Pohořelic je Smolín od roku 1971.\n\n\n"}
{"id": "533166", "url": "https://cs.wikipedia.org/wiki?curid=533166", "title": "Závist (Předklášteří)", "text": "Závist (Předklášteří)\n\nZávist je osada, část obce Předklášteří v okrese Brno-venkov v Jihomoravském kraji. Nachází se v Křižanovské vrchovině, asi 2 km na jih od Předklášteří. Osadou prochází silnice II/379. Žije zde obyvatel. Roku 2009 zde bylo evidovány čtyři adresy.\n\nZávist leží v katastrálním území Předklášteří o výměře 7,26 km².\n\nPrvní písemná zmínka o osadě je z roku 1636. Od roku 1850 byla Závist součástí Vohančic, od roku 1986 patřila k Tišnovu. Součástí Předklášteří je od roku 2002.\n\n"}
{"id": "533167", "url": "https://cs.wikipedia.org/wiki?curid=533167", "title": "Boudy (Skryje)", "text": "Boudy (Skryje)\n\nBoudy jsou osada, část obce Skryje v okrese Brno-venkov v Jihomoravském kraji. Nacházejí se na okraji Křižanovské vrchoviny, asi 1 km na jih od Skryjí. Žije zde obyvatel. Roku 2009 zde bylo evidováno 7 adres.\n\nBoudy leží v katastrálním území Skryje o výměře 2,21 km².\n\nPrvní písemná zmínka o osadě je z roku 1775. Od roku 1850 patřily Boudy ke Skryjím, od 50. let 20. století spadaly k Horním Loučkám. Opětovnou součástí Skryjí jsou od roku 1991.\n\n"}
{"id": "533168", "url": "https://cs.wikipedia.org/wiki?curid=533168", "title": "Žleby (Strhaře)", "text": "Žleby (Strhaře)\n\nŽleby () jsou osada, část obce Strhaře v okrese Brno-venkov v Jihomoravském kraji. Nacházejí se v Hornosvratecké vrchovině, v přírodním parku Svratecká hornatina, asi 0,5 km na západ od Strhař. Žije zde obyvatel. Roku 2009 zde bylo evidováno 20 adres.\n\nŽleby leží v katastrálním území Strhaře o výměře 5,32 km². Dělí se na dvě části: Horní Žleby a Dolní Žleby. Osada má formu roztroušené zástavby v údolí potoka Besének.\n\nPrvní písemná zmínka o osadě je z roku 1650. Stavení v osadě byla budována za účelem využití vodní energie potoka Besénku, šlo tedy převážně o mlýny a pily. Nejvýznamnější byla Panská pila hraběte Serenyiho z Lomnice, k jehož pohonu sloužil Pilský rybníček, který je dnes chráněn jako přírodní památka. Od roku 1850 do 70. let 19. století patřily Žleby ke Kozárovu, od té doby jsou součástí Strhař.\n\nMísto zvané Koňský hřbitov sloužilo k projížďkám šlechty pod volným nebem.\n\nZa druhé světové války tu operovali partyzáni, jejich činnost je dodnes připomínána opravený bunkr.\n\nPodle pověsti měl nad osadou na levém břehu Besénku vzniknout kostel svatého Stanislava. Když však dělníci začali stavět, dva orlové vždy v noci přenesli postavené zdivo na místo současného kostela. Dělníci tedy prací zanechali a stavbu dokončili na její současné poloze.\n\nDalší pověst se váže k hradu, na kterém údajně žil loupeživý rytíř Bělínek. Ten po dobytí hradu utekl tajnou chodbou do Žlebů, ale pronásledován se oběsil na druhé straně údolí v místech, které dodnes nese jeho jméno.\n\nPod vodní nádrží Žleby, u soutoku s bezejmenným potůčkem, měl údajně hrabě Serenyi z Lomnice pohřbívat oblíbené koně. Proto se tomuto místu říká Koňský hřbitov.\n\nV osadě stojí několik bývalých mlýnů a pil. V lese na skále nad osadou stojí památkově chráněná barokní socha svatého Stanislava z 18. století (dle jiného zdroje z roku 1901), v místech, kde měl podle pověsti stát kostel zasvěcený tomuto světci. Ta je poškozována vandaly, kteří jí zničili obě ruce. V osadě se nacházejí dva mramorové kříže: jeden je u odbočky do Osik, druhý v Dolních Žlebech jako připomínka tragické události z roku 1927. V místě zvaném Koňský hřbitov se nachází kamenné desky s letopočty, které byly do země vsazovány na památku významných událostí v rodině šlechty.\n\nNad osadou, ovšem již mimo její katastrální území, stojí kostel svatého Stanislava a vedle něj terénní pozůstatky středověkého hradu.\n\nÚdolí je z velké části obklopeno lesy, v severozápadní části se vyskytují pastviny.\n\nV blízkém okolí osady se rozkládají přírodní památky Padělky a Pilský rybníček, dále na západ pak Horní Židovka a Sýkoř. Celá vesnice se nachází na území přírodní památky Svratecká hornatina.\n\nOsada leží v nadmořské výšce okolo 430 m n. m v hlubokém údolí potoka Besének uprostřed Sýkořské hornatiny.\n\nCelým údolím se line silnice třetí třídy číslo 3773, v jižní části se odpojuje silnice 3775 do obce Strhaře a v severní silnice 3776 do Osik.\n\nV osadě se nachází několik autobusových zastávek.\n\nJižní část osady míjí modrá turistická trasa.\n\nSeverní částí prochází cyklotrasa 5143 z Bedřichova do Brumova a Černovic.\n\n"}
{"id": "533169", "url": "https://cs.wikipedia.org/wiki?curid=533169", "title": "Bedřichovice (Šlapanice)", "text": "Bedřichovice (Šlapanice)\n\nBedřichovice (německy \"Bellowitz\") jsou vesnice, část města Šlapanice v okrese Brno-venkov v Jihomoravském kraji. Nacházejí se v Dyjsko-svrateckém úvalu, asi 1,5 km na sever od Šlapanic. Žije zde obyvatel. Roku 2009 zde bylo evidováno 122 adres. Katastrální území Bedřichovic má rozlohu 1,75 km².\n\nO vzniku Bedřichovic existuje pověst o třech dobrých bratrech, kteří založili tři vesnice: Bedřich – Bedřichovice, Jiří – Jiříkovice, Blažej – Blažovice. Všechny tři se nacházejí blízko sebe na východ od Brna.\n\nZahájení systematického osídlení vesnice se odhaduje do doby 8. nebo 9. století n. l. Nejstarší historické prameny se vztahují k roku 1310. Část vesnice tehdy spadala pod brněnskou kapitulu sv. Petra a sv. Pavla. Podle tehdejších údajů bylo v Bedřichovicích 5 statků a 1 mlýn. V 15. století byla za husitských bouří vesnice několikrát vypleněná, protože se Bedřichovice nikdy nepřidaly k protestantům. V 16. století mezi Bedřichovicemi a Podolím vznikly rybníky Radvan a Pindulka. Sloužily jednak na zajištění provozu mlýna, jednak na chov ryb. Ryba se tak dostala na pečeť Bedřichovic. V roce 1645 byly Bedřichovice při obléhání Brna Švédy úplně vypáleny. V roce 1694 tu byla založena první obecní hospoda.\n\nV roce 1906 tu místní založili nákupem 32 knih první obecní knihovnu. V letech 1912-1913 probíhala elektrifikace obce. V první světové válce padlo šest místních obyvatel. V roce 1921 byla na návsi (prostor sevřený ulicemi Hlavní, Lípová, Krátká) zasazena lípa svobody. 13. dubna tu založili Divadelní a zábavní spolek (který od roku 1924 užíval název Lípa, zlikvidován 23. srpna 1951). 26. července téhož roku byl založen zdejší sdružení Sokola, které o dva roky později zaniklo. V roce 1926 zahájilo provoz první autobusové spojení do Brna, jedna jízda stála 5 Kč, později 3 Kč. V zimě roku 1929 bylo naměřeno -25 °C. 23. března 1930 místní založili Sbor dobrovolných hasičů v hostinci Stanislava Železného, prvním starostou byl zvolen Petr Grolich. O rok později byl postaven obecní dům s knihovnou a hasičskou zbrojnicí, kde sídlí hasičská zbrojnice a hospoda.\n\nV roce 1933 proběhla regulace potoka Říčka. Mezi srpnem až říjnem 1934 se stavěla nová kaple podle projektu arch. Františka Ryšánka ze Šlapanic. Celkové náklady na stavbu a vybavení kaple činily 50.000,- Kč. 2. června 1935 byla kaple vysvěcena, hlavní oltář ozdobila socha Panny Marie Lourdské od Františka Proseckého. Kaple stojí na místě lípy svobody, která byla přesazena na pozemek po bývalé zvonici (křižovatka ulic Lipová a Studýky). V roce 1935 zde žilo v 80 domech 345 obyvatel. 6. června téhož roku Sbor dobrovolných hasičů zakoupil motorovou stříkačku od firmy Jaroslav Chotěbor z Brna, jež byla slavnostně předána 1. září 1935. Během druhé světové války bylo několik lidí odvlečeno na nucené práce či do koncentračního tábora.\n\n25. dubna 1945 byly Bedřichovice osvobozeny. 14. června téhož roku tudy slavnostně projížděl prezident Edvard Beneš. Pro malý zájem místních sedláků o kolektivizaci zemědělství bylo založeno Jednotné zemědělské družstvo až v roce 1957, to bylo v roce 1972 sloučeno se šlapanickým JZD Pokrok. 27. dubna 1958 se slavnostně otevřela budova Kulturního domu postaveného v rámci Akce Z. V roce 1974 byla postavena prodejna smíšeného zboží Jednota. V roce 1976 byly Bedřichovice připojeny jako místní část ke Šlapanicím. O rok později zde žilo 402 obyvatel. V roce 1983 byla postavena telefonní budka, do té doby bylo možné vyřizovat telefonické hovory pouze na požádání z přístroje v kulturním domě nebo z přístroje v JZD.\n\n3. září 2011 se 80 obyvatel Bedřichovic zúčastnilo projektu Od nevidím do nevidím Kateřiny Šedé v Tate Modern v Londýně, o rok později proběhl projekt „Dej mi svátek“, kdy Kateřina Šedá zaměstnala místní obyvatele na jeden den. Téhož roku byla po třiceti letech obnovena tradice pořádání obecního plesu. V roce 2013 se uskutečnila výstava Bedřichovice na historických fotografiích, byla odstraněna telefonní budka a představen projekt rekonstrukce prostoru před kulturních domem. v rámci Mezinárodního festivalu dokumentárních filmů v Jihlavě měl 25. října 2013 premiéru film .\n\nDne 3. září 2011 byl v galerii Tate Modern v Londýně realizován projekt Kateřiny Šedé \"Od nevidím do nevidím / From Morning till Night\" (přestěhování Bedřichovic do Londýna). Cílem performance byla konfrontace života malé středoevropské vesnice s jednou z největších světových metropolí Londýnem. Akce se konala v prostoru velikosti katastrálního území Bedřichovic „promítnutého“ do prostoru Londýna v měřítku 1:1 mezi budovu galerie Tate Modern a katedrálu Sv. Pavla. Kromě britských profesionálních i amatérských umělců se do akce zapojilo 80 obyvatel Bedřichovic, kteří měli ve vymezeném prostoru dělat činnosti běžného dne – zametat, pracovat na zahradě, jezdit na kole, opalovat se, hrát si, zorganizovat hasičské cvičení, hrát nohejbal, umývat auto apod. Součástí programu byla také návštěva kostela, hodina českého jazyka a prohlídka imaginárních Bedřichovic v prostoru Londýna. Pro Tate Modern se jednalo o největší performance roku.\n\nNad vesnicí se vypíná kopec Žuráň, který sice spadá do katastru vedlejší vesnice Podolí, ale pro Bedřichovice je nejvýznamnější dominantou. Žuráň patří mezi významné archeologické a historické lokality. Roku 1853 zde byla objevena mohyla připisovaná langobardskému králi Wachovi, který zde měl být pohřben roku 539. Podrobný výzkum proběhl v letech 1948–1950 pod vedením Josefa Poulíka.\n\n2. prosince 1805 zahájil z kopce Žuráň francouzský císař Napoleon bitvu u Slavkova, ve které porazil spojenecká vojska rakouského císaře Františka II./I. a ruského cara Alexandra I. Na Žuráni měl Napoleon svůj stan a řídil odsud bitvu. Odtud dal v půl deváté rozkaz k útoku na Pracké výšiny. Zde spatřil legendární vycházející vítězné rudé \"le soleil d'Austerlitz\" (slavkovské krvavé slunce). 5. července 1930 byl na vrcholu Žuráně odhalen památník v podobě leštěného žulového kvádru s bronzovou plastickou mapou bojiště. Autorem návrhu památníku byl pražský architekt Vojtěch Kerhart.\n\nNa západní straně kopce Žuráň se nachází přírodní památka Horka, bývalý štěrkový lom, ve kterém se vyskytují teplomilné rostliny.\n\n"}
{"id": "533170", "url": "https://cs.wikipedia.org/wiki?curid=533170", "title": "Hajánky", "text": "Hajánky\n\nHajánky jsou vesnice, část města Tišnov v okrese Brno-venkov v Jihomoravském kraji. Nacházejí se v Boskovické brázdě, asi 4 km na severovýchod od Tišnova, na okraji přírodního parku Svratecká hornatina. Žije zde obyvatel. Roku 2009 zde bylo evidováno 50 adres.\n\nHajánky leží v katastrálním území Hájek u Tišnova o výměře 2,89 km².\n\nPrvní písemná zmínka o vsi je z roku 1832. V letech 1850–1980 byly Hajánky součástí Hájku, od roku 1980 jsou součástí Tišnova.\n\n"}
{"id": "533171", "url": "https://cs.wikipedia.org/wiki?curid=533171", "title": "Hájek (Tišnov)", "text": "Hájek (Tišnov)\n\nHájek je vesnice, část města Tišnov v okrese Brno-venkov v Jihomoravském kraji. Nachází se v Boskovické brázdě, asi 4,5 km na severovýchod od Tišnova. Žije zde obyvatel. Roku 2009 zde bylo evidováno 29 adres.\n\nHájek leží v katastrálním území Hájek u Tišnova o rozloze 2,89 km². V katastrálním území Hájek u Tišnova leží i Hajánky.\n\nPrvní písemná zmínka o vsi je z roku 1358. Součástí Tišnova je Hájek od roku 1980.\n\n"}
{"id": "533172", "url": "https://cs.wikipedia.org/wiki?curid=533172", "title": "Jamné (Tišnov)", "text": "Jamné (Tišnov)\n\nJamné je vesnice, část města Tišnov v okrese Brno-venkov v Jihomoravském kraji. Nachází se na rozhraní Boskovické brázdy a Hornosvratecké vrchoviny, asi 4,5 km na severovýchod od Tišnova, v přírodním parku Svratecká hornatina. Žije zde obyvatel. Roku 2009 zde bylo evidováno 46 adres.\n\nJamné leží v katastrálním území Jamné u Tišnova o rozloze 2,18 km².\n\nPrvní písemná zmínka o vsi je z roku 1240. Součástí Tišnova je Jamné od roku 1980.\n\n"}
{"id": "533173", "url": "https://cs.wikipedia.org/wiki?curid=533173", "title": "Pejškov (Tišnov)", "text": "Pejškov (Tišnov)\n\nPejškov je vesnice, část města Tišnov v okrese Brno-venkov v Jihomoravském kraji. Nachází se v Křižanovské vrchovině, asi 5 km na jihozápad od Tišnova. Žije zde obyvatel. Roku 2009 zde bylo evidováno 39 adres.\n\nPejškov leží v katastrálním území Pejškov u Tišnova o rozloze 2,83 km².\n\nPrvní písemná zmínka o vsi je z roku 1390. Od roku 1850 do 70. let 19. století spadal Pejškov k Deblínu, poté byl samostatnou obcí. Součástí Tišnova je od roku 1986.\n\n"}
{"id": "533175", "url": "https://cs.wikipedia.org/wiki?curid=533175", "title": "Čížky", "text": "Čížky\n\nČížky jsou vesnice, část obce Úsuší v okrese Brno-venkov v Jihomoravském kraji. Nacházejí se v Křižanovské vrchovině, asi 1,5 km na jihovýchod od Úsuší. Vsí prochází silnice II/379. Žije zde obyvatel. Roku 2009 zde bylo evidováno 27 adres. Katastrální území Čížek má rozlohu 1,54 km².\n\nPrvní písemná zmínka o vsi je z roku 1398. Součástí Úsuší jsou Čížky od roku 1850.\n\n"}
{"id": "533176", "url": "https://cs.wikipedia.org/wiki?curid=533176", "title": "Ostrov (Žďárec)", "text": "Ostrov (Žďárec)\n\nOstrov je vesnice, část obce Žďárec v okrese Brno-venkov v Jihomoravském kraji. Nachází se v Křižanovské vrchovině, asi 1,5 km na jihovýchod od Žďárce. Kolem vsi prochází silnice II/389. Žije zde obyvatel. Roku 2009 zde bylo evidováno 18 adres.\n\nOstrov leží v katastrálním území Žďárec o výměře 5,90 km².\n\nPrvní písemná zmínka o vsi je z roku 1363. Součástí Žďárce je Ostrov od roku 1850.\n\n"}
{"id": "533177", "url": "https://cs.wikipedia.org/wiki?curid=533177", "title": "Víckov", "text": "Víckov\n\nVíckov je vesnice, část obce Žďárec v okrese Brno-venkov v Jihomoravském kraji. Nachází se v Křižanovské vrchovině, asi 1,5 km na sever od Žďárce. Žije zde obyvatel. Roku 2009 zde bylo evidováno 24 adres. Katastrální území Víckova má rozlohu 2,14 km².\n\nPrvní písemná zmínka o vsi je z roku 1340. Součástí Žďárce je Víckov od roku 1965.\n\n\n"}
{"id": "533178", "url": "https://cs.wikipedia.org/wiki?curid=533178", "title": "Seznam katastrálních území v okrese Brno-venkov", "text": "Seznam katastrálních území v okrese Brno-venkov\n\nZde je uveden kompletní výčet katastrálních území okresu Brno-venkov, včetně jejich rozlohy a evidenčních částí obcí, které na nich leží.\n\nV okrese Brno-venkov se nachází 227 katastrálních území, celková rozloha okresu činí 1499,09 km².\n\nV této tabulce jsou uvedena katastrální území na území dnešního okresu Brno-venkov, která byla v minulosti zrušena.\n\n"}
{"id": "533179", "url": "https://cs.wikipedia.org/wiki?curid=533179", "title": "Bařice", "text": "Bařice\n\nBařice jsou východní část obce Bařice-Velké Těšany v okrese Kroměříž. Je zde evidováno 97 adres. Trvale zde žije 267 obyvatel.\n\nBařice je také název katastrálního území o rozloze 3,27 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533180", "url": "https://cs.wikipedia.org/wiki?curid=533180", "title": "Velké Těšany", "text": "Velké Těšany\n\nVelké Těšany jsou západní část obce Bařice-Velké Těšany v okrese Kroměříž. Je zde evidováno 86 adres. Trvale zde žije 206 obyvatel.\n\nVelké Těšany je také název katastrálního území o rozloze 3,41 km.\n\nPrvní písemná zmínka o obci pochází z roku 1379.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533181", "url": "https://cs.wikipedia.org/wiki?curid=533181", "title": "Bílavsko", "text": "Bílavsko\n\nBílavsko je vesnice, část města Bystřice pod Hostýnem v okrese Kroměříž. Nachází se asi 2,5 km na jihozápad od Bystřice pod Hostýnem. Prochází zde silnice II/438. Je zde evidováno 108 adres. Trvale zde žije 284 obyvatel.\n\nBílavsko je také název katastrálního území o rozloze 6,58 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nŘímskokatolická farnost Bílavsko\n"}
{"id": "533182", "url": "https://cs.wikipedia.org/wiki?curid=533182", "title": "Rychlov (Bystřice pod Hostýnem)", "text": "Rychlov (Bystřice pod Hostýnem)\n\nRychlov je část města Bystřice pod Hostýnem v okrese Kroměříž. Nachází se na západě Bystřice pod Hostýnem. Prochází zde silnice II/150. Je zde evidováno 331 adres. Trvale zde žije 1051 obyvatel.\n\nRychlov leží v katastrálním území Rychlov u Bystřice pod Hostýnem o rozloze 5,33 km.\n\nPůsobí zde sbor dobrovolných hasičů.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533183", "url": "https://cs.wikipedia.org/wiki?curid=533183", "title": "Sovadina", "text": "Sovadina\n\nSovadina je vesnice, část města Bystřice pod Hostýnem v okrese Kroměříž. Nachází se asi 4 km na severozápad od Bystřice pod Hostýnem. Prochází zde silnice II/437. Je zde evidováno 56 adres. Trvale zde žije 130 obyvatel.\n\nSovadina je také název katastrálního území o rozloze 2,34 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533184", "url": "https://cs.wikipedia.org/wiki?curid=533184", "title": "Dobrotice (Holešov)", "text": "Dobrotice (Holešov)\n\nDobrotice jsou částí města Holešov v okrese Kroměříž. \nNacházejí se na severovýchodě Holešova. Nachází se zde terénní pozůstatky tvrze. Jedná se o pahorek obklopený původním dvojitým příkopem a dvojitým valem. Vnější příkop a val na severozápadní straně již zanikl, dnes je tam pole. První zmínky byly zaznamenány roku 1269, v roce 1437 se stal tvrzištěm.\n\nBývalá vladycká raně gotická tvrz se zbytky valů byla zničena již v polovině 15. století. Prochází tudy železniční trať Kojetín - Valašské Meziříčí a silnice II/438. Je zde evidováno 163 adres. Trvale zde žije 447 obyvatel.\nDobrotice je také název katastrálního území o rozloze 4,85 km.\n\nV obci se nachází hospoda, mateřská škola, točená zmrzlina, knihovna, benzinová stanice a železniční zastávka.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533185", "url": "https://cs.wikipedia.org/wiki?curid=533185", "title": "Tučapy (Holešov)", "text": "Tučapy (Holešov)\n\nTučapy jsou vesnice, část města Holešov v okrese Kroměříž. Nachází se asi 2,5 km na sever od Holešova. Je zde evidováno 157 adres. Trvale zde žije 458 obyvatel.\n\nTučapy leží v katastrálním území Tučapy u Holešova o rozloze 4,42 km.\n\nPrvní písemná zmínka o obci pochází z roku 1130. Dříve samostatná obec byla údajně uzavřena dvěma branami. Po třicetileté válce vlastnil obec rod Rottalů. Již v roce 1789 byla zřízena škola. V roce 1846 byla na obdélníkové návsi postavena zvonice. V roce 1896 byl v dolní části obce v 16 staveních zbudován vodovod a v roce 1919 byla při cestě do Bořenovic postavena cihelna.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nDvoudenní hodové slavnosti se konají každoročně na konci června o víkendu, který je nejblíže svátku Petra a Pavla. V sobotu dopoledne je připraven program pro děti (dříve vláček Pacifik, dnes skákací hrad) a koná se hasičská soutěž. Odpoledne je sloučena slavnostní mše na návsi u zvonice. Večer se koná hodová zábava. V neděli je připraven Turnaj ulic v kopané, který je doplněný dalším programem. Tradičně hrají ulice Dolňáci, Horňáci a Křéb. Vítězné družstvo se utkává s družstvem žen.\n"}
{"id": "533186", "url": "https://cs.wikipedia.org/wiki?curid=533186", "title": "Žopy", "text": "Žopy\n\nŽopy jsou vesnice, část města Holešov v okrese Kroměříž. Nachází se asi 2 km na východ od centra Holešova. Katastrální území Žop má rozlohu 5,6 km. Je zde evidováno 274 adres a trvale zde žije 533 obyvatel.\n\nNa žopském katastru se nachází nejstarší neolitická osada objevená na území České republiky.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533188", "url": "https://cs.wikipedia.org/wiki?curid=533188", "title": "Chrášťany (Hulín)", "text": "Chrášťany (Hulín)\n\nChrášťany je malá vesnice, část města Hulín v okrese Kroměříž. Nachází se asi 3 km na jihovýchod od Hulína. Je zde evidováno 46 adres. Trvale zde žije 84 obyvatel.\n\nChrášťany leží v katastrálním území Chrášťany u Hulína o rozloze 1,61 km.\n\nVe středu vesnice bylo vybudované posezení s prostorem na grilování. Poté se k posezení přidalo malé dětské hřiště.\n\nKaždý rok se koná slavnostní stavění a kácení májky, mše svatá u zvonice, degustace slivovice a o vánočních svátcích košt bramborových salátů.\n\nPrvní písemná zmínka o obci pochází z roku 1557.\n\nObec byla elektrifikována v roce 1924. Stavební práce započaly v srpnu, a 6. října 1924 bylo dílo zprovozněno. Vybudování sítě přišlo na 50.000Kč, a za dalších 30.000Kč musela obec nakoupit podíl v elektrárně Přerov.\n\nV roce 1934 byla v obci vybudována kanalizace. Dílo realizovala firma stavitele Malého z Hulína. Náklady činily 34.500Kč. Stavební práce započaly v září, a trvaly 4 týdny. Při hloubení výkopů narazili dělníci před domem č.p.8 na kosterní pozůstatky dvou lidí, pocházející pravděpodobně z dob třicetileté války. Už po dvou letech provozu vykazovala kanalizace značné závady. Musely se vyměnit mřížové poklopy za pevnější, a kvůli sesedání zeminy se několikrát předlážďovaly příkopy.\n\nV roce 1937 byla obec připojena na telefonní síť.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533189", "url": "https://cs.wikipedia.org/wiki?curid=533189", "title": "Záhlinice", "text": "Záhlinice\n\nZáhlinice jsou vesnice, část města Hulín v okrese Kroměříž. Nachází se asi 3,5 km na jihovýchod od Hulína. Prochází tudy železniční trať Přerov - Břeclav a silnice I/55. Je zde evidováno 139 adres. Trvale zde žije 370 obyvatel. V obci se také nachází muzeum Františka Skopalíka.\n\nZáhlinice je také název katastrálního území o rozloze 5,24 km.\n\nU vesnice je několik rybníků kde se vyskytuje mnoho živočichů. Je zde možno vidět až 270 druhů ptáků.\n\nPrvní písemná zmínka o obci pochází z roku 1355.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "533190", "url": "https://cs.wikipedia.org/wiki?curid=533190", "title": "Plešovec", "text": "Plešovec\n\nPlešovec je vesnice, část města Chropyně v okrese Kroměříž. Nachází se 2,6 km na jihovýchod od Chropyně. Je zde evidováno 80 adres. Trvale zde žije 236 obyvatel.\n\nPlešovec je také název katastrálního území o rozloze 0,78 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533192", "url": "https://cs.wikipedia.org/wiki?curid=533192", "title": "Chvalnov", "text": "Chvalnov\n\nChvalnov je východní část obce Chvalnov-Lísky v okrese Kroměříž. Je zde evidováno 112 adres. Trvale zde žije 213 obyvatel.\n\nChvalnov je také název katastrálního území o rozloze 5,7 km².\n\nPrvní písemná zmínka o obci pochází z roku 1371.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533193", "url": "https://cs.wikipedia.org/wiki?curid=533193", "title": "Lísky (Chvalnov-Lísky)", "text": "Lísky (Chvalnov-Lísky)\n\nLísky je západní část obce Chvalnov-Lísky v okrese Kroměříž. Prochází zde silnice II/433. Je zde evidováno 35 adres. Trvale zde žije 63 obyvatel.\n\nLísky je také název katastrálního území o rozloze 3,15 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533194", "url": "https://cs.wikipedia.org/wiki?curid=533194", "title": "Blišice", "text": "Blišice\n\nBlišice je vesnice, část města Koryčany v okrese Kroměříž. Nachází se asi 2 km na sever od Koryčan. Je zde evidováno 144 adres. Trvale zde žije 211 obyvatel.\n\nBlišice je také název katastrálního území o rozloze 3,78 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533195", "url": "https://cs.wikipedia.org/wiki?curid=533195", "title": "Lískovec (Koryčany)", "text": "Lískovec (Koryčany)\n\nLískovec je vesnice, od 15. srpna 1976 část města Koryčany v okrese Kroměříž. Nachází se asi 2 km na sever od Koryčan. Prochází zde silnice II/432. Je zde evidováno 175 adres. Trvale zde žije 325 obyvatel.\n\nLískovec je také název katastrálního území o rozloze 10,07 km.\n\nV r. 1869 byl Liskovec obcem v okrese Kyjov. V r. 1880 byl Leskovec. Do r. 1961 zůstal v okrese Kyjov, potom byl v okrese Kroměříž. V r. 1976 byl anektován Koryčany.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533197", "url": "https://cs.wikipedia.org/wiki?curid=533197", "title": "Lhotka (Kostelany)", "text": "Lhotka (Kostelany)\n\nLhotka je malá vesnice, část obce Kostelany v okrese Kroměříž. Nachází se asi 2,5 km na sever od Kostelan. Je zde evidováno 38 adres. Trvale zde žije 76 obyvatel.\n\nLhotka leží v katastrálním území Lhotka u Kroměříže o rozloze 1,71 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533198", "url": "https://cs.wikipedia.org/wiki?curid=533198", "title": "Újezdsko", "text": "Újezdsko\n\nÚjezdsko je vesnice, část obce Kostelany v okrese Kroměříž. Nachází se asi 1,5 km na severozápad od Kostelan. Je zde evidováno 65 adres. Trvale zde žije 83 obyvatel.\n\nÚjezdsko je také název katastrálního území o rozloze 2,43 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533199", "url": "https://cs.wikipedia.org/wiki?curid=533199", "title": "Karlovice (Kostelec u Holešova)", "text": "Karlovice (Kostelec u Holešova)\n\nKarlovice je vesnice, část obce Kostelec u Holešova v okrese Kroměříž. Nachází se asi 1 km na severozápad od Kostelce u Holešova. Je zde evidováno 51 adres. Trvale zde žije 139 obyvatel.\n\nKarlovice leží v katastrálním území Karlovice u Holešova o rozloze 0,51 km.\n\nVesnice byla založena roku 1780 hraběnkou Marií Barborou z rodu Rottalů, osadě dala jméno podle svého syna Karla a osídlila ji 20 poddanými z Kostelce, pod jehož správu Karlovice stále spadají. Tito poddaní si směli rovným dílem rozdělit 171 měr polí s pastvinou a postavit si tam chalupy.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533200", "url": "https://cs.wikipedia.org/wiki?curid=533200", "title": "Drahlov (Kroměříž)", "text": "Drahlov (Kroměříž)\n\nDrahlov je vesnice, část okresního města Kroměříž. Nachází se asi 4,5 km na jih od Kroměříže. Je zde evidováno 59 adres. Trvale zde žije 127 obyvatel. Předsedou osadního výboru je Stanislav Vraník.\nDrahlov leží v katastrálním území Drahlov u Jarohněvic o rozloze 1,7 km.\n\nV nejstarších dobách se osada jmenovala Dražejovice, Dražovice, Dražůvky.\nO Dražůvkách se píše až do roku 1521, kdy je uvedeno jméno Drahlov a tento název byl znovu potvrzen v roce 1540.\nCelá osada byla spojena s Šelešovicemi, jen jeden usedlík patřil do Jarohněvic.\nTeprve Jan ze Zástřizel od sebe oddělil Drážovice a Šelešovice. Před rokem 1460 prodal Šelešovice Smilovi z Věžek a Dražovice si ponechal.\nTy pak prodal v roce 1464 Janovi z Čihůvce a Čihovic, po jehož smrti spadly Dražovice jako odúmrť na krále Jiřího z Poděbrad.\nTen je listinou daroval v roce 1467 svému věrnému milému notáři Václavovi z Kroměříže.\nPak přešli na olomouckého biskupa Stanislava Turzu a od té doby byla větší část osady spojena s kroměřížským statkem.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533201", "url": "https://cs.wikipedia.org/wiki?curid=533201", "title": "Hradisko (Kroměříž)", "text": "Hradisko (Kroměříž)\n\nHradisko je vesnice, část okresního města Kroměříž. Nachází se asi 4 km na severozápad od Kroměříže. Prochází tudy železniční trať Kojetín - Valašské Meziříčí s železniční zastávkou v místní části Postoupky a cyklostezka do Postoupek a Bezměrova. Je zde evidováno 99 adres. Trvale zde žije 221 obyvatel. Předsedou osadního výboru je Daniel Suchomel.\n\nHradisko je také název katastrálního území o rozloze 1,61 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533202", "url": "https://cs.wikipedia.org/wiki?curid=533202", "title": "Kotojedy", "text": "Kotojedy\n\nKotojedy je část okresního města Kroměříž. Nachází se na jihu Kroměříže v nadmořské výšce 191 m na pravém břehu Kotojedky. Prochází tudy železniční trať Kroměříž - Zborovice s místní zastávkou Kotojedy a silnice II/367. Je zde evidováno 89 adres. Trvale zde žije 126 obyvatel. Předsedou osadního výboru je Zdeněk Dvořák.\n\nKotojedy je také název katastrálního území o rozloze 3,31 km².\n\nPoprvé jsou Kotojedy připomínány v roce 1290, kdy dal biskup Dětřich z Hradce kroměřížským měšťanům lesní půdu na vymýcení a založení chmelnic. I když místní jméno bylo vždy Kotojedy je další historická zmínka z roku 1353 pod názvem Cotoged, z roku 1358 Cothoged a v roce 1412 Kotyeged.\n\nVývoj počtu obyvatel za celou obec i za její jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n\n"}
{"id": "533203", "url": "https://cs.wikipedia.org/wiki?curid=533203", "title": "Postoupky", "text": "Postoupky\n\nPostoupky jsou vesnice, část okresního města Kroměříž. Nachází se asi 3 km na severozápad od Kroměříže. Prochází tudy železniční trať Kojetín - Valašské Meziříčí s železniční zastávkou. Je zde evidováno 238 adres. Trvale zde žije 558 obyvatel. Předsedou osadního výboru je Vlastimil Rybka.\n\nPostoupky mají dvě katastrální území: \"Miňůvky\" o rozloze 2,44 km a \"Postoupky\" o rozloze 2,02 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nPostoupky se poprvé objevují v olomouckých Moravských zemských deskách z roku 1349, o něco mladší Miňůvky v roce 1408. \n\n\n"}
{"id": "533204", "url": "https://cs.wikipedia.org/wiki?curid=533204", "title": "Těšnovice", "text": "Těšnovice\n\nTěšnovice (Tyessnowicz, Czessnowitz, Tiessniowicze, Teschnnowitz, ale i Těšňovice) je vesnice, část okresního města Kroměříž. Nachází se asi 4 km na jihovýchod od Kroměříže, na posledních výběžcích Chřibů, sklánějících se do údolí říčky Kotojedky. Je zde evidováno 156 adres. Trvale zde žije 412 obyvatel. Předsedou osadního výboru je Josef Jelšík.\n\nTěšnovice je také název katastrálního území o rozloze 3,12 km.\n\nPrvní písemná zmínka o obci pochází z kupní listiny olomouckého biskupa Jindřicha I. Zdíka z roku 1131. Další zmínka je až z 13. století, kdy byly Těšnovice rozděleny na polovinu patřící zpupnému (svobodný, dědičný) statku a druhá lennímu statku biskupa olomouckého.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "533205", "url": "https://cs.wikipedia.org/wiki?curid=533205", "title": "Trávník (Kroměříž)", "text": "Trávník (Kroměříž)\n\nTrávník je vesnice, část okresního města Kroměříž. Nachází se asi 4,5 km na jihovýchod od Kroměříže. U lokality Trávnické zahrady se do řeky Moravy vlévá potok Kotojedka. Je zde evidováno 180 adres. Trvale zde žije 392 obyvatel. Předsedou osadního výboru je Lubomír Bocheza.\nTrávník je také název katastrálního území o rozloze 6,02 km.\n\nStáří osady Trávník dokládá listina biskupa Dětřicha z roku 1283, kterou potvrzuje pannám premostrátkám u sv. Jakuba v Olomouci darování Trávníku paní Budislavou Křížovou z Rataj. Z roku 1290 pochází listina od stejného biskupa, kterou se povoluje kroměřížským měšťanům, aby vykáceli lesy u Vážan a Trávníku a založili tam louky a role.\n\nPřes místní část Trávník je vedena Silnice II/367, vedoucí z Prostějova do Tlumačova. \n\nMístní částí také prochází \"modrá turistická trasa KČT\", které začíná na kroměřížském nádraží, vede po břehu řeky Moravy kolem letiště a pokračuje směrem na Střížovice kolem přírodní památky Bašnov do Kvasic. Dále pokračuje chřibskými lesy kolem přírodní památky Budačina do Jankovic, přes Modrou na Velehrad a končí na Bunči, hojně navštěvovaném turistickém místě pod Brdem.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "533206", "url": "https://cs.wikipedia.org/wiki?curid=533206", "title": "Vážany (Kroměříž)", "text": "Vážany (Kroměříž)\n\nVážany je část okresního města Kroměříž. Nachází se na jihu Kroměříže. Prochází zde silnice II/432. Je zde evidováno 309 adres. Trvale zde žije 1128 obyvatel. Předsedou osadního výboru je Pavel Tichal.\n\nVážany leží v katastrálním území Vážany u Kroměříže o rozloze 2,27 km.\n\nPoprvé jsou Vážany připomínány v roce 1107, kdy je biskup Jan II. Břichatý spolu se statkem kroměřížským koupil od knížete olomouckého a brněnského údělu Oty Černého.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "533207", "url": "https://cs.wikipedia.org/wiki?curid=533207", "title": "Zlámanka", "text": "Zlámanka\n\nZlámanka je vesnice, část okresního města Kroměříž. Nachází se asi 7 km na jih od Kroměříže. Je zde evidováno 78 adres. Trvale zde žije 143 obyvatel. Předsedou osadního výboru je Martin Daněk.\n\nZlámanka je také název katastrálního území o rozloze 2,53 km.\n\nNejstarší písemnou zprávou o obci je zmínka o faře Zlámanka při panství zdouneckém v zemských deskách z roku 1561. V roce 1596 nechává zbudovat zdounecký pán, později nejvyšší písař Markrabství moravského, Vilém Zoubek ze Zdětína spolu se svou druhou manželkou Magdalenou Stošovnou z Kounic, kostel zasvěcený svatému Jiří.\n\nZajímavostí je, že se zřejmě jednalo o kostel nekatolický, podle historických pramenů totiž před rokem 1600 nebyl ve Zlámance žádný katolický kněz a sám Vilém Zoubek teprve téhož roku konvertoval na katolickou víru. O svých zakladatelích svědčí kamenný štít zazděný na pravé straně kostela. Jsou na něm vyryta počáteční písmena jmen obou zakladatelů (WZZZ a MSSZK) a také erb paní Magdaleny s leknínem a erb Zoubků ze Zdětína, který tvoří dvě spoutané ruce.\n\nZe strany hřbitova je na boční zdi kostela umístěna pamětní deska padlým občanům ve světové válce 1914–1918. Naproti pamětní desky je náhrobek Karla Davida padlého při osvobozování Kroměříže u kotojedského nádraží.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "533208", "url": "https://cs.wikipedia.org/wiki?curid=533208", "title": "Strabenice", "text": "Strabenice\n\nStrabenice jsou vesnice, část městyse Litenčice v okrese Kroměříž. Nachází se asi 2 km na jihovýchod od Litenčic. Je zde evidováno 56 adres. Trvale zde žije 87 obyvatel. V roce 2018 proběhly úpravy místního kulturního domu pod vedením obce.\n\nStrabenice je také název katastrálního území o rozloze 3,21 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533209", "url": "https://cs.wikipedia.org/wiki?curid=533209", "title": "Libosváry (Loukov)", "text": "Libosváry (Loukov)\n\nLibosváry je vesnice, od roku 1976 část obce Loukov v okrese Kroměříž. Nachází se asi 1 km severně od Loukova a 5 km severovýchodně od Bystřice pod Hostýnem. Je zde evidováno 85 adres. Trvale zde žije 192 obyvatel.\n\nLibosváry leží v katastrálním území Libosváry u Bystřice pod Hostýnem o rozloze 2,48 km.\n\nPrvní písemná zmínka o obci pochází již z roku 1142. Další historický záznam je z roku 1293, kdy přemyslovský vévoda Mikuláš I. Opavský prodal obec do rukou Zbyslava z Bohuslavic. Počáteční dějiny jsou spjaty s tvrzí, která se tehdy na území obce nacházela, což dokládají zápisy v dokumentech o převodu majetků šlechty z let 1464 a 1495. Poslední zmínka o tvrzi je z roku 1510, kdy ji získal Mikuláš Tarant z Hrádku. Po následném připojení celé vsi k bystřickému panství ztratila tvrz na významu.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nNachází se zde jedna autobusová zastávka, obchod se smíšeným zbožím, pohostinství Hospůdka U Kupeka, hasičská zbrojnice, fotbalové hřiště, víceúčelové asfaltové hřiště a také dětské hřiště. Pro kulturní akce je k dispozici oplocený areál \"Výletiště\" za místní hospodou.\n\nVesnicí vedou tyto silnice třetí třídy:\nVelkým problémem je kvalita povrchu těchto pozemních komunikací. Například úsek Loukov – Libosváry skončil v roce 2012 v anketě okresních novin jako druhá nejhorší silnice v okrese Kroměříž. Nejbližší železniční stanice se nachází 2,6 km po silnici v Loukově a 2,9 km po silnici v Osíčku.\n\nVesnice je napojena na obecní vodovod, kanalizaci a čistírnu odpadních vod, která má kapacitu 231 ekvivalentních obyvatel. Bezdrátové připojení k internetu zde poskytují dvě společnosti – Raab Computer a NWT a. s. Přestože nejbližší pobočka České pošty se nachází v sousedním Loukově (PSČ 768 75), mají Libosváry poštovní směrovací číslo 768 61 a spadají tak pod pobočku v Bystřici pod Hostýnem.\n\nVe vesnici se udržují následující tradice:\n\n"}
{"id": "533210", "url": "https://cs.wikipedia.org/wiki?curid=533210", "title": "Měrůtky", "text": "Měrůtky\n\nMěrůtky jsou vesnice, část obce Lutopecny v okrese Kroměříž. Nachází se asi 0,5 km na sever od Lutopecen. Je zde evidováno 76 adres. Trvale zde žije 193 obyvatel.\n\nMěrůtky je také název katastrálního území o rozloze 1,16 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533211", "url": "https://cs.wikipedia.org/wiki?curid=533211", "title": "Morkovice", "text": "Morkovice\n\nMorkovice je část města Morkovice-Slížany v okrese Kroměříž. Nachází se na severovýchodě Morkovic-Slížan. Prochází zde silnice II/433. Je zde evidováno 817 adres. Trvale zde žije 2437 obyvatel.\n\nMorkovice je také název katastrálního území o rozloze 15,17 km.\n\nPrvní písemná zmínka o obci pochází z roku 1222.\n\nV roce 1909 byla do Morkovic přivedena lokální železnice, roku 1998 byla zrušena.\n\nV roce 2019 byla dostavena nová radnice na ulici Náměstí, a rekonstrukcí prošla také sokolovna na ulici Sokolská.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "533212", "url": "https://cs.wikipedia.org/wiki?curid=533212", "title": "Slížany", "text": "Slížany\n\nSlížany je část města Morkovice-Slížany v okrese Kroměříž. Nachází se na východě Morkovic-Slížan. Prochází zde silnice II/428. Je zde evidováno 164 adres. Trvale zde žije 375 obyvatel.\n\nSlížany je také název katastrálního území o rozloze 6,06 km. \n\nPrvní písemná zmínka o obci pochází z roku 1351.\n\nV 15., 16. a 17. století se Slížany staly významnou základnou Jednoty bratrské. Údajně zde stával kostel a výchovný dům, který byl postaven někdy před rokem 1530. \n\nRoku 1557 se zde konala synoda Jednoty bratrské, při které byl Jan Blahoslav zvolen na post biskupa.\n\nRoku 1960 byly Slížany sloučeny s Morkovicemi do obce Morkovice-Slížany.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533214", "url": "https://cs.wikipedia.org/wiki?curid=533214", "title": "Lhota (Pačlavice)", "text": "Lhota (Pačlavice)\n\nLhota je vesnice, část obce Pačlavice v okrese Kroměříž. Nachází se asi 2 km na jihozápad od Pačlavic. Je zde evidováno 112 adres. Trvale zde žije 220 obyvatel.\n\nLhota leží v katastrálním území Lhota u Pačlavic o rozloze 3,58 km.\n\nPrvní písemná zmínka o obci pochází z roku 1349.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533215", "url": "https://cs.wikipedia.org/wiki?curid=533215", "title": "Pornice", "text": "Pornice\n\nPornice je vesnice, část obce Pačlavice v okrese Kroměříž. Nachází se asi 1,5 km na jihovýchod od Pačlavic. Prochází zde silnice II/428. Je zde evidováno 130 adres. Trvale zde žije 215 obyvatel.\n\nPornice je také název katastrálního území o rozloze 6,44 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533216", "url": "https://cs.wikipedia.org/wiki?curid=533216", "title": "Počenice", "text": "Počenice\n\nPočenice jsou západní část obce Počenice-Tetětice v okrese Kroměříž. Je zde evidováno 220 adres. Trvale zde žije 526 obyvatel.\n\nPočenice je také název katastrálního území o rozloze 5,74 km.\n\nPrvní písemná zmínka o obci pochází z roku 1283.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533217", "url": "https://cs.wikipedia.org/wiki?curid=533217", "title": "Tetětice (Počenice-Tetětice)", "text": "Tetětice (Počenice-Tetětice)\n\nTetětice je východní část obce Počenice-Tetětice v okrese Kroměříž. Je zde evidováno 115 adres. Trvale zde žije 285 obyvatel.\n\nTetětice je také název katastrálního území o rozloze 2,79 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533219", "url": "https://cs.wikipedia.org/wiki?curid=533219", "title": "Popovice (Rataje)", "text": "Popovice (Rataje)\n\nPopovice je část obce Rataje v okrese Kroměříž. Nachází se na severu Rataj. Je zde evidováno 147 adres. Trvale zde žije 390 obyvatel.\n\nPopovice leží v katastrálním území Popovice u Kroměříže o rozloze 3,91 km. Ve středu obce se nachází zvonice, stejně jako ve vedlejší obci Sobělice.\n\nSoučástí obce je i přírodní úkaz Popovický rybník.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533220", "url": "https://cs.wikipedia.org/wiki?curid=533220", "title": "Sobělice", "text": "Sobělice\n\nSobělice je vesnice, část obce Rataje v okrese Kroměříž. Nachází se asi 1 km na sever od Rataj. Je zde evidováno 84 adres. Trvale zde žije 146 obyvatel.\n\nSobělice je také název katastrálního území o rozloze 1,41 km.\n\nV obci se nachází kaplička.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533222", "url": "https://cs.wikipedia.org/wiki?curid=533222", "title": "Milovice (Soběsuky)", "text": "Milovice (Soběsuky)\n\nMilovice jsou vesnice, část obce Soběsuky v okrese Kroměříž. Nachází se asi 1,5 km na jih od Soběsuků. Je zde evidováno 71 adres. Trvale zde žije 147 obyvatel.\n\nMilovice je také název katastrálního území o rozloze 1,11 km.\n\nNachází se zde kaple svatého Jana Křtitele.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533223", "url": "https://cs.wikipedia.org/wiki?curid=533223", "title": "Skržice", "text": "Skržice\n\nSkržice jsou malá vesnice, část obce Soběsuky v okrese Kroměříž. Nachází se asi 1 km na západ od Soběsuků. Prochází tudy železniční trať Kroměříž - Zborovice. Je zde evidováno 34 adres. Trvale zde žije 57 obyvatel.\n\nSkržice je také název katastrálního území o rozloze 1,08 km.\n\nNachází se zde zvonice.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533224", "url": "https://cs.wikipedia.org/wiki?curid=533224", "title": "Troubky (Troubky-Zdislavice)", "text": "Troubky (Troubky-Zdislavice)\n\nTroubky je severní část obce Troubky-Zdislavice v okrese Kroměříž. Prochází zde silnice II/428. Je zde evidováno 140 adres. Trvale zde žije 314 obyvatel.\n\nTroubky je také název katastrálního území o rozloze 6,92 km.\n\nPrvní písemná zmínka o obci pochází z roku 1281.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533225", "url": "https://cs.wikipedia.org/wiki?curid=533225", "title": "Zdislavice (Troubky-Zdislavice)", "text": "Zdislavice (Troubky-Zdislavice)\n\nZdislavice je jižní část obce Troubky-Zdislavice v okrese Kroměříž. Je zde evidováno 98 adres. Trvale zde žije 183 obyvatel.\n\nZdislavice je také název katastrálního území o rozloze 3,64 km.\n\nPrvní písemná zmínka o obci pochází z roku 1349. Zdislavice vlastnilo během dvou set let víc jak sto vladyků nebo drobných šlechticů. Mezi ty první patří Vojtěch a Martin z Troubek, další byli například Skrbenští, Zástřizlové, Dřínovští, Jankovští, Miňovští z Lazníků a spousta jiných.\n\nV polovině 17. století Zdislavice získal Jan Kokorský z Kokor a skrze jeho dceru dále Adam Karel Otislav z Kopenic. O téměř sto let později koupil panství v dražbě Antonín Valentin, svobodný pán Kaschnitz z Weinberka. Ke Zdislavicím již tenkrát patřily obce Honětice a Lebedov. Za jeho působení ve Zdislavicích došlo k největšímu rozkvětu obce. Díky svým kontaktům mohl realizovat nové postupy při chovu ovcí, a právě proto byla za několik let vlna z těchto ovcí žádána nejen u nás, ale i v celé Evropě. Jeho zeď Bedřich Zikmund, svobodný pán Vockl převzal panství a pokračoval v započatém rozvoji.\n\nPo něm zdědila všechen majetek jeho dcera Marie Vocklová, která si vzala za manžele Františka, svobodného pána Dubského z Třebomyslic, roku 1843 povýšeného do hraběcího stavu.\n\nMarie Vocklová zemřela čtrnáct dní po narození její dcery Marie Dubské, dnes známé rakouské spisovatelky, která se provdala za syna dědečkovy sestry, její tety Heleny hr. Dubské a Wenzela von Ebner-Eschenbacha, o patnáct let staršího Moritze von Ebner-Eschnebacha.\n\nFrantišek hr. Dubský se za svůj život oženil ještě dvakrát. Po něm statek a zámek získal syn Adolf hr. Dubský. Posledním členem rodu, který ve Zdislavicích žil, byl Adolfův syn Viktor.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533226", "url": "https://cs.wikipedia.org/wiki?curid=533226", "title": "Vlčí Doly", "text": "Vlčí Doly\n\nVlčí Doly jsou vesnice, část obce Věžky v okrese Kroměříž ve Zlínském kraji. Nacházejí asi 2 km severozápadně od Věžek. Žije zde obyvatel. Je zde celkem 50 objektů k bydlení, z nichž trvale obydlených je 29, pro rekreační účely jich slouží 19 a prázdných domů či domů určených k prodeji jsou 2. Dále se ve vsi nachází dva obecní objekty pro kulturní či společenskou činnost (budova bývalé radnice č. 37, „chata“ č. 10) a kaplička. Vedena jsou ještě dvě čísla popisná, která již k bydlení neslouží, a to č. 1 (tato budova byla novým majitelem přestavěna a slouží jako hospodářské stavení) a č. 48 (po nedokončené rekonstrukci zůstala budova opuštěná a kvůli neustálému chátrání došlo k jejímu úplnému zborcení).\n\nVlčí Doly je také název katastrálního území o rozloze 1,61 km.\n\nVesnice leží v malém údolíčku obklopena posledními výběžky Litenčické pahorkatiny, takřka na rozhraní tří okresů – kroměřížského, prostějovského a přerovského. Na severní straně je otevřena Hané, kdy lze za jasného počasí spatřit velkou část jejího území od Prostějova až k Přerovu či Olomouci, nebo při dobré viditelnosti dokonce i vzdálenou siluetu hory Praděd, mnohdy s bílou sněhovou pokrývkou. Skrz vesnici protéká dnes již zatrubněný potok Vlčídolka, vlévající se za Křenovicemi do říčky Hané. Pramení asi jeden kilometr za vsí v lesíku Boří pod Srnovem, s přítoky ze zmoly „pod Kozlovem“ a z vitčické zmoly a dalším přítokem vytékajícím ze studánky ve Stříbrnském lese. Je zdrojem vody i pro nově zbudovaný rybník spolu s mokřady nad vesnicí. Během léta za dlouhotrvajícího sucha prameny v Boří a ve zmole „pod Kozlovem“ často vysychají.\n\nHistorické počátky Vlčích Dolů se jako u většiny malých vsí ztrácí v neznámu. Jméno pochází pravděpodobně od místní polohy a již ve staré německé literatuře, zvláště ve spisu Morava, se lze dočíst, že je odvozeno od jam, v nichž se při příchodu Slovanů do těchto končin zdržovali vlci. Také skutečně krajina tomu jménu odpovídala a jméno bylo pro tento kraj velmi výstižné. První písemná zmínka pochází z roku 1377, kdy Jan „de Wlciedol“ prodává Zbyňkovi z Dřínova pět čtvrtí lánu „\"in Wlczidol\"“.\n\nVes pro svou polohu zřejmě nikdy nehrála důležitou roli a vyvíjela se poněkud zapomenutá stranou. Proto ani záznamů z historie není mnoho. Jak se lze dočíst z dostupných pramenů, měnily v dávných staletích pozemky a usedlosti i s obyvateli velice často své majitele, až nakonec byly rozděleny (snad potokem) na dvě části, z nichž jedna patřila dřínovskému a druhá věžeckému panství, až do začátku dvacátého století.\n\nTeprve po první světové válce a vyhlášení samostatné Československé republiky došlo v obci k všestrannému rozvoji. Proběhla parcelace pozemků velkostatků Dřínov a Věžky, což spolu s předáním obecních pozemků k pronájmu místním malozemědělcům značně zlepšilo hospodářský stav v obci. Na neplodných plochách se vysazovaly ovocné stromy, převážně třešně, ale i švestky a ořechy. Osazovaly se i zmoly akáty, olšemi a topoly. Byla konečně zbudována silnice spojující Vlčí Doly s Dřínovem, neboť do té doby zůstávaly Vlčí Doly jedinou obcí tehdejšího zdouneckého okresu, do které zpevněná silnice nevedla. Taktéž řádně vyspraveny byly komunikace místní. I přes zdrženlivost občanů byla jako v jedné z posledních obcí provedena elektrizace v roce 1941 a na sklonku léta 1951 byl zaveden místní rozhlas. Přestalo se tak chodit a vyhlašovat po vsi s bubnem.\n\nPo druhé světové válce se rozběhl také pestrý kulturní život. Hrála se divadla, kabarety, promítaly se filmy, velmi často byly pořádány zábavy, při kterých hrála místní kapela. 10. ledna 1947 byl v obci založen místní hasičský sbor. Začátkem let padesátých dochází i v obci k založení JZD. Postupem času se začíná uvažovat o sloučení jak JZD, tak i MNV buď s Věžkami nebo Dřínovem. Na veřejné schůzi 8. března 1960 bylo hlasováním všech přítomných rozhodnuto o sloučení JZD i MNV obcí Vlčí Doly a Věžky. V roce 1965 byla vystavěna zvonice – kaplička na místě bývalé mlatevny Zapletalů. Je zasvěcena svaté Anně, na kterýžto den připadají ve vsi hody. Se sedmdesátými léty dvacátého století se počíná postupně měnit i vzhled vesnice. Jsou zaváženy zmoly přes dědinu i na Krajině. Je dobudováno výbojkové veřejné osvětlení, vydlážděny chodníky. Po úplném zavezení zmoly přes dědinu v osmdesátých letech byla tato osázena rozmanitými okrasnými keři a stromy a do jejího čela byl přemístěn pomník věnovaný padlým spoluobčanům v první světové válce, který nechali vystavět občané Vlčích Dolů v roce 1920. Rekonstrukcí prošly veškeré vozovky v vesi a bylo postaveno nové kulturní zařízení na Krajině (chata).\n\nV posledních letech dochází k celkové modernizaci vesnice. Vyrostla nová spojovací silnice z Vlčích Dolů do Věžek. Byl vybudován veřejný vodovod se sítí hydrantů a dokončena plynofikace vsi. Po položení telekomunikačního vedení a ukončení výkopových prací byly všechny vozovky ve vesnici opatřeny novým povrchem. Koncem roku 2007 bylo po mnoha dlouhých letech ukončeno vyvážení domovního a průmyslového odpadu na místní skládku – poslední úsek vitčická zmola, a tato poté prošla rekultivací. V rámci protipovodňových opatření byl v roce 2011 rekultivován i místní rybník, nad nímž po jeho zvětšení a prohloubení přibyly ještě dva menší mokřady. V roce 2013 bylo započato s rekonstrukcí místního kulturně-společenského stánku - „Chaty“. Budova byla opravena, kompletně zateplena, dostala nové vchodové dveře. Její okolí zkrášlilo v roce 2016 položení zámkové dlažby, výstavba venkovního zastřešení a zbudování nádherného dětského hřiště poblíž.\n\nVlčí Doly i dnes jsou nejmenší vesnicí na okrese co do rozlohy. Již od počátku dvacátého století se pozvolna vylidňují, nikdy zde nebylo ani dostatek pracovních příležitostí.\n\nKe konci roku 2016 zde žilo celkem 69 obyvatel (i když osob hlášených k trvalému pobytu je 74) – 33 mužů, 26 žen, 10 dětí, z čehož je 36 pohlaví mužského a 33 pohlaví ženského. Zastoupení obou pohlaví je tedy téměř vyrovnané. V obci nežije žádná z národnostních menšin, dva občané se hlásí k národnosti slovenské.\n\nVývoj počtu obyvatel uvádí tabulka níže.\n\n"}
{"id": "533227", "url": "https://cs.wikipedia.org/wiki?curid=533227", "title": "Medlov (Zborovice)", "text": "Medlov (Zborovice)\n\nMedlov je vesnice, část obce Zborovice v okrese Kroměříž. Nachází se asi 1,5 km na severozápad od Zborovic. Je zde evidováno 101 adres. Trvale zde žije 244 obyvatel.\n\nMedlov leží v katastrálním území Medlov u Zborovic o rozloze 2,66 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533228", "url": "https://cs.wikipedia.org/wiki?curid=533228", "title": "Cvrčovice (Zdounky)", "text": "Cvrčovice (Zdounky)\n\nCvrčovice jsou malá moravská vesnice v okrese Kroměříž, spadající pod obec Zdounky. Trvale zde žije asi 160 obyvatel a celkem je zde kolem 70 obydlí.\n\nCvrčovice se nachází 14 km jihovýchodně od Kroměříže na úpatí Chřibů. Vesnicí protéká potok zvaný Cvrčovský. Katastrálním území obce \"Cvrčovice u Zdounek\" má rozlohu 4,83 km. Jednotlivé části vesnice mají svá označení: Dědina, Rybníčky, Kašnice, Humna.\n\nNázev obce je odvozený nejspíše od osobního jména \"Svrš\". V pramenech lze nalézt varianty Svršovice, Svrčovice, Czwertschowitze, Czwrtcschowitz nebo Čorčowitz, v německém nepřesném překladu Grillendorf, až po současnou podobu Cvrčovice.\n\nV blízkosti Cvrčovic byla objevena pravěká sídliště. Její bezprostřední okolí bylo osídleno již v době paleolitu, čemuž odpovídají nálezy výrobků a odpadu z pazourku. Nálezy v této oblasti náleží k nejbohatším ve střední Evropě.\n\nPrvní písemná zmínka o Cvrčovicích pochází z roku 1412, kdy markrabě Jošt prodával zdounecké zboží Jakoubkovi Konečkovi z Prus. Společně se Zdounkami byly prodávány vesnice Světlá, Cvrčovice, Soběsuky a Újezdec včetně všeho příslušenství. Od tohoto roku jsou Cvrčovice neustále spojeny se Zdounkami. Další zmínky jsou z roku 1446, kdy Vojtěch z Bojanovic pohnal k soudu Jana Mecha z Vitčic a z Cvrčovic ze 30 kop, protože držel polovinu čtvrtlánu ve Svrčovicích, i když na něj neměl žádné právo. Další zprávy pocházejí z roku 1481 a 1520.\n\nNejstarší zástavba se nachází kolem zvonice, za nimi následovaly chalupy. Domky postavené v době, kdy panství držel Antonín Kaschnitz z Weinberga, nesou jeho jméno – Kašnice. Tento místní název se dále vztahuje i na pole rozkládající se nad vesnicí.\n\nPřed třicetiletou válkou byly v osadě 3 lány, 2 pololány, 3 čtvrtlány, 12 domů bez rolí a panský šenk. Po třicetileté válce bylo v obci 12 domů pustých a 12 obývaných. V roce 1750, tedy sto let od ukončení války, jsou zmiňováni pouze 2 sedláci, 14 čtvrtláníků, 1775 pak 3 sedláci a 16 čtvrtláníků.\n\nPo vydání robotního patentu v roce 1775 pracovali čtvrtláníci na panském od svátku sv. Jana do svatého Václava potahem celý týden jedním koněm. Od sv. Václava do svatého Jana jednou osobou pěšky nebo jedním koňským potahem tři dny v týdnu. Ve žních dostávali robotníci 3 mázy piva denně, ale museli za to řádně pracovat při otavách i při senách. Zdounecké vrchnosti byly dále odváděny poplatky z kopanic, luk, zahrad a za hlídku, platové slepice, přádlo nebo výdělek z přástku. Cvrčovský mlynář platil 30 zlatých ročně.\n\nJedna z prvních zmínek o mlýně pochází z roku 1520 a na tomto místě po stavebních úpravách stojí dodnes, i když už neslouží původnímu účelu. Původně byl poháněn vodním zdrojem, na konci 19. století byl přebudován na parní. Jeho známými nájemci jsou Franz Klemm, který ho spolu s lisovnou oleje propachtoval v roce 1781, pak Wenzl Šponnar, který v roce 1822 provedl regulaci mlýnského náhonu. Wenzl Schuppik, Anton Halla a konečně Franz Stratil a jeho žena Josefa. Manželé Stratilovi mlýn v roce 1870 koupili a jejich rod jej vlastnil až do roku 1937. Eduard Stratil zřídil při mlýně pilu a sklad dřeva, mletí obilí ustoupilo do pozadí. On také provedl elektrifikaci celého objektu. K pohonu použil dynamo a vodu. Posledním provozovatelem mlýna byl Vincenc Vítek. K poslednímu mletí došlo v roce 1952.\n\nVoda do mlýna se přiváděla z Cvrčovského potoka od splavu, přes rybník a dále zbudovaným náhonem. Ze splavu jsou již jen zbytky betonových částí. Rybník býval sídlem žab, divokých kachen a dalších tvorů, do roku 2015 ho však majitel pozemku zavozil odpadem (okna, pneumatiky, odpadky, suť).\n\nV polích směrem na SZ od obce se v remízku nachází vzácná stará hrušeň zapsaná v Seznamu památných stromů v okrese Kroměříž.\n\nNad Cvrčovským potokem, se na jižním svahu rozkládá přírodní památka \"Včelín\" zapsaná v Seznamu chráněných území v okrese Kroměříž. Je zde zaznamenán výskyt chráněných druhů rostlin. Název nese právem, protože je zde skutečně umístěn velký včelín.\n\nNázev \"Kopec\" nese kopec u obce, ležící směrem na JV. Dříve sloužil místním obyvatelům jako sad, kde na jaře krásně kvetly a voněly ovocné stromy, převážně třešně. Travní porost byl udržován pasením dobytka. Kolem roku 2016 se však někteří obyvatelé rozhodli, že stromy dají více užitku v kamnech, tak proběhlo velké \"pročištění\". I přes tyto zásahy na Kopci stále roste i řada vzácných bylin.\n\nCvrčovice byly původně přiškoleny ke Zdounkám, teprve v roce 1908 byla podána žádost o \"vyškolení\", ta však byla zamítnuta. Ale již v roce 1911 byly vykoupeny pozemky od Jana Kochaníčka a nechaly se vymazat všechny pohledávky, kterými jsou zatíženy. Druhým prodávajícím byl František Rejčoch, který se zavázal k tomu, že pozemky, které budou nadbytečné, odkoupí zpět. Zpráva o plánované stavbě školy byla zveřejněna v \"Lidových novinách\" a \"Pozorovateli\". Jejím provedením byl dne 11. června 1913 pověřen kroměřížský stavitel Jan Slaměník a náklady byly odhadnuty na 29 tisíc korun. Plány vypracoval zdounecký stavitel Křižan. Na práce dohlížel jeden člen obecní komise a dne 29. listopadu 1913 byla podána žádost o kolaudaci a vyučování mohlo být zahájeno 1. ledna 1914. Bylo ustaveno místo učitele, učitelky ručních prací a člověka, který pečoval o dopravu kněze na výuku, tuto funkci vykonával František Šafařík.\n\nDalší zprávy o výuce existují až z let 1940–1945, kdy byla povinně vedena školní kronika. Tu její pisatel po ukončení války označil za bezcennou, protože ji musel psát v loajálním duchu. Přesto se z ní lze dozvědět, že děti se v roce 1941 zúčastnily akce \"Každý tisíc chroustů\", jejímž cílem bylo zlikvidovat co nejvíce těchto příslušníků hmyzí říše. Celkem jich ve Cvrčovicích padlo 6356. Žáci měli ale příležitost pozorovat jiného, exotického, brouka. Škola získala 0,5 gramu vajíček bource morušového. Mlynář Vítek pěstoval moruše, a tak žáci mohli pozorovat, jak se vytváří hedvábná nit. Hedvábnickému ústavu v Hradci Králové pak odeslali 0,385 kg kokonů, několik jich zůstalo ve škole jako pomůcka při výuce: část byla rozpletena a část ponechána vývinu.\n\nŠkola se v obci udržela pouze do roku 1975, kdy byla zdejší jednotřídka zrušena a děti začaly opět docházet do Zdounek. V současné době je budova využívaná ke společenským akcím.\n\nDne 26. prosince 1919 započal svou práci čtenářsko-pěvecký spolek Svatoboj. Zakládajícími členy byli: A. Hanák - správce školy, Ed. Stratil – mlynář, L. Kochaníček, V. Ševčík – starosta obce, A. Tyl, J. Lehkoživ a hostinský J. Barouš. O spolkové činnosti se prakticky nedochovaly vůbec žádné zprávy, jen krátká zmínka v obecní kronice, založené v roce 1922, konkrétně sepsané stanovy a zpráva o likvidaci spolu ze dne 5. srpna 1939.\n\nÚčelem spolku bylo vzdělávání jeho členů četbou, zpěvem, pořádáním divadelních představení, naučných přednášek a spolkových zábav. Spolek založil vlastní knihovnu, kde byly jak naučné knihy, tak vzdělávací časopisy. Členové se dělili na čestné a řádné. Řádným byl ten, kdo dosáhl 16 let, měl československé občanství, byl veden jako zachovalý. Měl právo volit výbor, být volen, hlasovat. Platil zápisné 5 Kč a pak příspěvek určený na valné hromadě. Valná hromada se konala v prosinci a byl na ní volen čtyřčlenný výbor. Případné spory členů rozhodoval smírčí soud, který se skládal z jednoho důvěrníka, vybraného z členů spolku, obou sporných stran a předsedy soudu. Proti rozhodnutí se nebylo možné odvolat. V případě nerozhodnosti se losovalo. V případě, že by se spolek rozpadl, mělo jeho jmění připadnout místní škole. Svatoboj definitivně zanikl v roce 1945.\n\nKromě Svatoboje existoval ve Cvrčovicích spolek Místní domovina domkářů a malorolníků. Jednalo se o organizaci s celostátní působností, která měla podporovat zemědělské, živnostnické a dělnické podniky.\n\nObyvatelé Cvrčovic byli také členy spolků a bratrstev při farním kostele Nejsvětější Trojice ve Zdounkách.\n\nV roce 1945 byl založen sbor dobrovolných hasičů. Jeho prvním starostou byl zvolen František Šafařík. V červnu 1946 se konalo slavnostní svěcení motorové stříkačky, která stála 52 tisíc korun. Slavnost byla zahájena polní mší konanou na návsi u kříže sv. Prokopa, patrona obce. Kmotrami stříkačky byly Klára Tesaříková, Ludmila Daňková, Květa Zdražilová, Marie Kochaníčková a Anna Šafaříková. U Tesaříku proběhl slavnostní oběd, na který bylo pozváno představenstvo MNV, zdounecký farář Vojtěch Král, hrabě Hugo Strachwitz a ředitel školy J. Láník. Odpoledne bylo uspořádáno veřejné hasičské cvičení a po něm následovala veselice s hudbou.\n\n\n"}
{"id": "533229", "url": "https://cs.wikipedia.org/wiki?curid=533229", "title": "Divoky", "text": "Divoky\n\nDivoky je vesnice, část obce Zdounky v okrese Kroměříž, ve Zlínském kraji. Obec leží nedaleko obce Těšánky. Nachází se asi 2 km na jihozápad od Zdounek. Je zde evidováno 70 adres. Trvale zde žije 137 obyvatel.\n\nDivoky je také název katastrálního území o rozloze 3,19 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533230", "url": "https://cs.wikipedia.org/wiki?curid=533230", "title": "Lebedov", "text": "Lebedov\n\nLebedov je malá vesnice, část obce Zdounky v okrese Kroměříž. Nachází se poblíž říčky Kotojedky, asi 3 km na jihozápad od Zdounek, 1 km jihozápadně od Těšánek. Je zde evidováno 10 adres. Trvale zde žije 8 obyvatel. Slepou místní komunikací o délce cca 450 metrů, která končí na návsi v Lebedově, je osada napojena na silnici II/432, na níž je u tohoto rozcestí též autobusová zastávka „Zdounky, Lebedov“. Bývalý dvůr Lebedov, dnes již zcela zaniklý, stál asi kilometr jihozápadně od dnešní osady, poblíž dnešního turistického rozcestníku Lebedovské stráně.\n\nLebedov je také název katastrálního území o rozloze 1,11 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533231", "url": "https://cs.wikipedia.org/wiki?curid=533231", "title": "Nětčice (Zdounky)", "text": "Nětčice (Zdounky)\n\nNětčice je vesnice, část obce Zdounky v okrese Kroměříž, ve Zlínském kraji. Nachází se asi 2,5 km na sever od Zdounek. Je zde evidováno 95 adres. Trvale zde žije 186 obyvatel.\n\nNětčice je také název katastrálního území o rozloze 5,03 km.\n\nPrvní písemná zmínka o vesnici pochází z roku 1349.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "533232", "url": "https://cs.wikipedia.org/wiki?curid=533232", "title": "Těšánky", "text": "Těšánky\n\nTěšánky je vesnice, část obce Zdounky v okrese Kroměříž. Nachází se asi 2 km na západ od Zdounek a 14 km na západ od Kroměříže. Prochází zde silnice II/432. Je zde evidováno 70 adres. Trvale zde žije 167 obyvatel.\n\nTěšánky je také název katastrálního území o rozloze 2,36 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533233", "url": "https://cs.wikipedia.org/wiki?curid=533233", "title": "Bojanovice (Zlobice)", "text": "Bojanovice (Zlobice)\n\nBojanovice je vesnice, část obce Zlobice v okrese Kroměříž. Nachází se asi 2 km na sever od Zlobic. Je zde evidováno 66 adres. Trvale zde žije 140 obyvatel.\n\nBojanovice leží v katastrálním území Bojanovice u Zlobic o rozloze 1,9 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "533235", "url": "https://cs.wikipedia.org/wiki?curid=533235", "title": "Seznam katastrálních území v okrese Kroměříž", "text": "Seznam katastrálních území v okrese Kroměříž\n\nV této tabulce je uveden kompletní výčet katastrálních území Okresu Kroměříž, včetně rozlohy a sídel, které na nich leží.\nCelková výměra 795,74 km\n\nhttp://www.uir.cz/ Územně identifikační registr ČR\n"}
{"id": "533241", "url": "https://cs.wikipedia.org/wiki?curid=533241", "title": "Pulčín", "text": "Pulčín\n\nPulčín je vesnice, část obce Francova Lhota v okrese Vsetín. Nachází se asi 3 km na severozápad od Francovy Lhoty na západním okraji Javorníků. Je zde evidováno 74 adres. Trvale zde žije 107 obyvatel.\n\nPulčín je také název katastrálního území o rozloze 7,07 km.\n\nPrvní písemná zmínka o obci pochází z roku 1424.\n\nPůvodní středověká podhradní ves, předchůdce dnešního Pulčína, s tehdejším názvem Plučiny se rozprostírala podél potoka protékajícího bezprostředně pod skalami. Založení této původní obce zřejmě proběhlo někdy na přelomu 13. a 14. století zároveň se vznikem stejnojmenného strážního hradu Plučiny. Tak jako s hradem ves vznikla, tak pravděpodobně i zanikla. V letech 1500-1520 je totiž v Moravských zemských deskách uvedena pustá ves již pod pozměněným názvem Pulčiny, obdobná zmínka je i o pustém hradu stejného jména.\nPodruhé byla obec Pulčín založena pravděpodobně ve druhé polovině 16. století, avšak poněkud jižněji. Nově byl osídlen kopec naproti Pulčínských skal ve vzdálenosti asi 0,5 km. K roku 1574 je obec v Moravských zemských deskách společně s ostatními obcemi brumovského panství uvedena pod názvem Pulčiny. Tento název si obec udržela až do konce 30. let 20. století. Teprve od 40. let nese obec nový název Pulčín.\n\nV roce 1670 bylo ve vsi 9 obsazených usedlostí a tehdy i v dobách pozdějších měla ves především zemědělský a pasekářský charakter. Obec díky své poloze tolik netrpěla válečnými událostmi, jako níže položené okolí, nicméně v letech 1663 a 1704 neunikla vypálení a obyvatelé se uchýlili do relativního bezpečí nedalekého skalního města. Přes určitou nedostupnost chránící obyvatele před nájezdy zejména ze sousedních Uher život v drsné valašské krajině nebyl jednoduchý, proto mnoho obyvatel opouštělo obec a vydávalo se za prací do bližších či velmi vzdálených krajin, ať už za zemědělskými sezónními pracemi na úrodnou Hanou či na Žitný ostrov nebo jako zkušení miškáři až do východoevropských slovanských zemí. Nemálo jich odplulo i za oceán na americký kontinent.\nV dnešní podobě se jméno vsi objevuje v pramenech poprvé v roce 1850. Tehdy také přestal být Pulčín součástí brumovského panství a přešel pod politický okres Uherský Brod.\nKolem roku 1900 žilo v Pulčíně o něco méně, než 400 obyvatel.\nV samém závěru druhé světové války obec obsadilo německé vojsko a zaminovalo okolí. Pouze urychlený postup sovětských vojsk uchránil Pulčiny od zničení. Válečné události 2. světové války nepřežilo 13 občanů odvlečených do německých lágrů.\nPo vysídlení sudetoněmeckého obyvatelstva z pohraničí v roce 1946 se většina obyvatel Pulčína přestěhovala na Šumpersko, konkrétně do Velkých Losin a Bukovic.\n\nDo roku 1949 spadaly Pulčiny pod okres Uherský Brod, další desetileté období přináležel Pulčín okresu Valašské Klobouky a od nového správního členění v roce 1960 spadá do okresu Vsetín.\nOd roku 1980 je Pulčín součástí Francovy Lhoty a současný název je Francova Lhota, místní část Pulčín.\n\nV posledních letech se počet stálých obyvatel v Pulčíně pohybuje kolem stovky, další chalupy slouží jako rekreační objekty početným chalupářům.\n\nObec Pulčín kromě toho, že byla založena dvakrát, je nejvýše položenou obcí okresu Vsetín (675 m n. m.) a podle místních obyvatel i nejvýše položenou obcí Valašska. Místo s okolím je pro svou kouzelnou krajinu a přírodní zajímavosti odedávna hojně navštěvováno trampy a turisty.\n\n\n\n"}
{"id": "533243", "url": "https://cs.wikipedia.org/wiki?curid=533243", "title": "Hutisko", "text": "Hutisko\n\nHutisko je severní část obce Hutisko-Solanec v okrese Vsetín. Prochází zde silnice II/481. Je zde evidováno 401 adres. Trvale zde žije 901 obyvatel.\n\nHutisko je také název katastrálního území o rozloze 13,25 km.\n\nPrvní písemná zmínka o obci pochází z roku 1627.\n\n"}
{"id": "533245", "url": "https://cs.wikipedia.org/wiki?curid=533245", "title": "Solanec pod Soláněm", "text": "Solanec pod Soláněm\n\nSolanec pod Soláněm je část obce Hutisko-Solanec v okrese Vsetín. Nachází se na jihu Hutiska-Solance. Prochází zde silnice II/481. Je zde evidováno 452 adres. Trvale zde žije 999 obyvatel.\n\nSolanec pod Soláněm je také název katastrálního území o rozloze 16,67 km.\n\nPrvní písemná zmínka o obci pochází z roku 1583.\n\n"}
{"id": "533246", "url": "https://cs.wikipedia.org/wiki?curid=533246", "title": "Bassin de l'Arsenal", "text": "Bassin de l'Arsenal\n\nBassin de l'Arsenal (česky \"nádrž Arzenál\") též pod názvem Port de l'Arsenal (\"přístav Arzenál\") je vodní kanál v Paříži, který slouží v současné době jako marina. Nachází se na hranici 4. a 12. obvodu a spojuje Canal Saint-Martin se Seinou. Zhruba vprostřed přes něj vede železná lávka Mornay vybudovaná v roce 1895. Jeho název je odvozen od nedaleké zbrojnice, která dala název celé čtvrti, a kde dnes sídlí Bibliothèque de l'Arsenal. Na straně ve 12. obvodu byl v roce 1983 vybudován veřejný park Jardin de l'Arsenal.\n\nV těchto místech nechal král Karel V. vybudovat městské opevnění doplněné vodním příkopem. Jeho součástí byla i pevnost Bastila. Samotné hradby nechal strhnout Ludvík XIV.. Poté, co byla zbořena za Francouzské revoluce i Bastila, zůstal příkop jediným stavebním dokladem středověkého opevnění v této čtvrti. V roce 1805 začalo prohlubování příkopu, které bylo dokončeno až v roce 1825. Poté v něm byl vybudován obchodní přístav. V roce 1983 byl přeměněn na rekreační přístav pro jachty a hausbóty pro téměř 180 lodí.\n\n"}
{"id": "533247", "url": "https://cs.wikipedia.org/wiki?curid=533247", "title": "Babice (Kelč)", "text": "Babice (Kelč)\n\nBabice je malá vesnice, část města Kelč v okrese Vsetín. Nachází se asi 3 km na jihozápad od Kelče. Je zde evidováno 40 adres. Trvale zde žije 100 obyvatel.\n\nBabice leží v katastrálním území Babice u Kelče o rozloze 2,34 km.\n\n"}
{"id": "533248", "url": "https://cs.wikipedia.org/wiki?curid=533248", "title": "Komárovice (Kelč)", "text": "Komárovice (Kelč)\n\nKomárovice je vesnice, část města Kelč v okrese Vsetín. Nachází se asi 2,5 km na východ od Kelče. Je zde evidováno 62 adres. Trvale zde žije 141 obyvatel.\n\nKomárovice je také název katastrálního území o rozloze 4,07 km\n\n"}
{"id": "533249", "url": "https://cs.wikipedia.org/wiki?curid=533249", "title": "Lhota (Kelč)", "text": "Lhota (Kelč)\n\nLhota je vesnice, část města Kelč v okrese Vsetín. Nachází se asi 2,5 km na jih od Kelče. Je zde evidováno 57 adres. Trvale zde žije 173 obyvatel.\n\nLhota leží v katastrálním území Lhota u Kelče o rozloze 2,96 km.\n\n\n"}
{"id": "533250", "url": "https://cs.wikipedia.org/wiki?curid=533250", "title": "Němetice", "text": "Němetice\n\nNěmetice jsou vesnice, část města Kelč v okrese Vsetín. Nachází se asi 3,5 km na severovýchod od Kelče. Je zde evidováno 91 adres. Trvale zde žije 253 obyvatel.\n\nNěmetice je také název katastrálního území o rozloze 5,41 km.\n\n\n"}
{"id": "533252", "url": "https://cs.wikipedia.org/wiki?curid=533252", "title": "Jasenice (Lešná)", "text": "Jasenice (Lešná)\n\nJasenice je vesnice, část obce Lešná v okrese Vsetín. Nachází se asi 2,5 km na východ od Lešné. Je zde evidováno 126 adres. Trvale zde žije 400 obyvatel. V obci se nachází přírodní památka Jasenice, která je tvořena zatopeným vápencovým lomem.\n\nJasenice leží v katastrálním území Jasenice u Valašského Meziříčí o rozloze 5,55 km.\n"}
{"id": "533253", "url": "https://cs.wikipedia.org/wiki?curid=533253", "title": "Lhotka nad Bečvou", "text": "Lhotka nad Bečvou\n\nLhotka nad Bečvou je vesnice, část obce Lešná v okrese Vsetín. Nachází se asi 1,5 km na jih od Lešné. Prochází zde silnice I/35. Je zde evidováno 99 adres. Trvale zde žije 231 obyvatel.\n\nLhotka nad Bečvou je také název katastrálního území o rozloze 1,89 km.\n\n"}
{"id": "533255", "url": "https://cs.wikipedia.org/wiki?curid=533255", "title": "Mštěnovice", "text": "Mštěnovice\n\nMštěnovice je vesnice, část obce Lešná v okrese Vsetín. Nachází se asi 2,5 km na jihovýchod od Lešné. Je zde evidováno 55 adres. Trvale zde žije 132 obyvatel.\n\nMštěnovice je také název katastrálního území o rozloze 2,75 km.\n\n"}
{"id": "533256", "url": "https://cs.wikipedia.org/wiki?curid=533256", "title": "Perná (Lešná)", "text": "Perná (Lešná)\n\nPerná je vesnice, část obce Lešná v okrese Vsetín. Nachází se asi 1,5 km na severovýchod od Lešné. Je zde evidováno 97 adres. Trvale zde žije 254 obyvatel.\n\nPerná leží v katastrálním území Perná u Valašského Meziříčí o rozloze 3,01 km.\n\nPrvní písemná zmínka o obci pochází z roku 1355.\n\nV obci stávala tvrz, po které dnes zbyly pouze nepatrné terénní náznaky. Od roku 1381 patřila tvrz zeměpánovi Hanušovi z Lešné, který ji pravděpodobně neobýval a ta tak časem zpustla.\n\n\n"}
{"id": "533257", "url": "https://cs.wikipedia.org/wiki?curid=533257", "title": "Příluky (Lešná)", "text": "Příluky (Lešná)\n\nPříluky je malá vesnice, část obce Lešná v okrese Vsetín. Nachází se asi 2 km na jihovýchod od Lešné. Prochází zde silnice I/35. Je zde evidováno 50 adres. Trvale zde žije 130 obyvatel.\n\nPříluky je také název katastrálního území o rozloze 1,71 km.\n\nPrvní písemná zmínka o obci pochází z roku 1358.\n\n\n"}
{"id": "533258", "url": "https://cs.wikipedia.org/wiki?curid=533258", "title": "Vysoká (Lešná)", "text": "Vysoká (Lešná)\n\nVysoká je vesnice, část obce Lešná v okrese Vsetín. Nachází se asi 1,5 km na východ od Lešné. Je zde evidováno 57 adres. Trvale zde žije 147 obyvatel.\n\nVysoká leží v katastrálním území Vysoká u Valašského Meziříčí o rozloze 2,19 km. Obec leží v nadmořské výšce 293 metrů nad mořem.\n\nPrvní písemná zmínka o obci pochází z roku 1351.\n\n\n"}
{"id": "533260", "url": "https://cs.wikipedia.org/wiki?curid=533260", "title": "Bynina", "text": "Bynina\n\nBynina je vesnice, část města Valašské Meziříčí v okrese Vsetín. Je zde evidováno 205 adres. Trvale zde žije 626 obyvatel. Vesnice se rozkládá podél potoka Byninka asi 2,8 km severně od centra města Valašské Meziříříčí na jihozápadním úpatí Veřovických vrchů v nadmořské výšce 310 m n. m.\n\nTato městská část se nachází pár stovek metrů od komplexu fabrik na zpracování dehtu a jiných chemických látek pod názvem DEZA.\n\nBynina je také název katastrálního území o rozloze 3,74 km.\n\n"}
{"id": "533261", "url": "https://cs.wikipedia.org/wiki?curid=533261", "title": "Hrachovec (okres Vsetín)", "text": "Hrachovec (okres Vsetín)\n\nHrachovec je velká vesnice, část města Valašské Meziříčí v okrese Vsetín. Nachází se asi 2,5 km na jihovýchod od Valašského Meziříčí. Prochází tudy železniční trať Valašské Meziříčí – Rožnov pod Radhoštěm. Je zde evidováno 331 adres. Trvale zde žije 900 obyvatel.\n\nHrachovec je také název katastrálního území o rozloze 4,83 km.\n\nVýznamným rodákem je František kardinál Bauer (1841–1915), brněnský biskup a později olomoucký arcibiskup. Nedaleko místa, kde stával jeho rodný mlýn, je umístěná jeho pamětní deska.\n\nV katastru obce Hrachovec se nachází několik ekologicky významných lokalit. Jednou z nich je mokřad Rybníky u Hrachovce, která je významná zejména ornitologicky, dále pak z hlediska vodních bezobratlých živočichů i obratlovců (hlavně obojživelníků). Druhou významnou lokalitou jsou mokřadní louky v části Vichury, kde lze nalézt i některé ze vzácnějších druhů orchideí, jako je např. kruštík bahenní, ojediněle vstavač mužský. Vyskytuje se zde také blešník úplavičný (\"Pulicaria disenterica\"), pro nějž je to jedna ze 3 lokalit na celé Moravě. Z hlediska zachování lesního porostu je hodnotné vodárenské území u Hrachovce podél levého břehu Rožnovské Bečvy.\n\n"}
{"id": "533262", "url": "https://cs.wikipedia.org/wiki?curid=533262", "title": "Juřinka", "text": "Juřinka\n\nJuřinka je vesnice, část města Valašské Meziříčí v okrese Vsetín. Nachází se asi 3 km na severozápad od Valašského Meziříčí. Je zde evidováno 153 adres. Trvale zde žije obyvatel.\n\nJuřinka je také název katastrálního území o rozloze 2,24 km².\n\nPrvní písemná zmínka o obci pochází z roku 1353. Do 16. století se Juřinka jmenovala \"Juřina Lhota\". Polovina obce byla samostatným statkem v držení Markvarta z Juřiny Lhoty, druhá polovina náležela k tvrzi v Arnoltovicích u Poličné. Roku 1392 byla ves sjednocena a připojena k lennímu statku obce Choryně. Juřinka byla také letním sídlem olomouckého biskupství. V letech 1437–1447 byla obec připojena k lénu Arnoltovice. Po Česko-uherských válkách nebyla už Juřinka součástí šlechtického sídla.\n\nV letech 1411, 1722, 1762, 1801 a 1802 vedla obec spory s obcí Příluky o pastviny Závrbky a Křivoše ležící za řekou Bečvou.\n\nNejstarší školní budova v obci vznikla roku 1828. Prvním učitelem se stal Jan Machýček starší, jenž vyučoval do roku 1850. Škola zanikla v roce 1976.\n\n"}
{"id": "533263", "url": "https://cs.wikipedia.org/wiki?curid=533263", "title": "Krhová", "text": "Krhová\n\nKrhová je obec v okrese Vsetín ve Zlínském kraji, asi 2 km na severovýchod od Valašského Meziříčí, jehož byla od roku 1953 do 31. prosince 2012 částí. Prochází tudy železniční trať Valašské Meziříčí - Rožnov pod Radhoštěm a silnice I/57. Je zde evidováno 653 adres. Žije zde obyvatel.\n\nKrhová je také název katastrálního území o rozloze 8,05 km.\n\nOd vzniku obecního zřízení v roce 1850 byl tehdejší \"Krhov\" samostatnou obcí. Po druhé světové válce se stal součástí Valašského Meziříčí.\n\n26. ledna 2012 rozhodlo zastupitelstvo města Valašské Meziříčí o konání místních referend o osamostatnění místních částí Krhová a Poličná a vyhlásilo je na 21. dubna 2012. Návrhy obou přípravných výborů došly městskému úřadu 14. prosince 2011, k návrhu na oddělení Poličné bylo po kontrole bylo uznáno 762 podpisů oprávněných osob ze 795, které jej podpořily, k návrhu na oddělení Krhové bylo uznáno za oprávněné 647 podpisů ze 728.\n\nS odtržením Krhové v referendu vyjádřilo souhlas 992 (61,5 %) z 1617 voličů, obec se osamostatnila od 1. ledna 2013.\n\nPodle vyjádření zástupců přípravných výborů byl hlavním důvodem separačních snah záměr města o zrušení základních škol. I když pak město od záměru ustoupilo, přípravné výbory dál trvaly na konání referenda. Dalším důvodem v případě Krhové byla otázka zřízení skládky.\n\nPo osamostatnění Krhové od města Valašského Meziříčí se tehdy obecní úřad rozhodl na rozdíl od Poličné stanovit ulice. Jejich výčet je: Hlavní, U Přejezdu, Nad Zahradnictvím, U Potoka, Hrádky, U Kapličky, K Helštýnu, Ke Studánce, Pod Kameněm, Na Nivách, Hřbitovní, V Břízkách, Zahájenka, Pod Horami, Paseky, Pod Jehličnou, Kulíšek, Barvířka, Nová, Polní, Lesní, Pod Lesem (ulice spojující „Pod Kameněm“ a „Barvířka“), \"U Školky, U Bytovek, Bří Podmolů\", Luční, Za Liptou, Rybníčky, Letní, Pod Lužníkem, Na Lužníku, Na Výsluní, K Obrázku, Beskydská, Lomená, Za Školou, U Ovčírny (kurzívou jsou vyznačeny ty ulice, které jsou spojené ve čtvercové síti, tzv. sídliště).\n\n\n"}
{"id": "533264", "url": "https://cs.wikipedia.org/wiki?curid=533264", "title": "Lhota (Valašské Meziříčí)", "text": "Lhota (Valašské Meziříčí)\n\nLhota leží v katastrálním území Lhota u Choryně o rozloze 2,23 km.\nJe zde evidováno 76 adres a trvale zde žije 206 obyvatel. Vesnice leží v nadmořské výšce 374 m.\n\nPrvní písemná zmínka o Lhotě pochází z roku 1386. Obec bývala lením majetkem olomouckých biskupů a nazývána byla též Lhotou Mikulášovou či Prostřední. Zpravidla bývala součástí biskupského lenního statku Choryně. Na přelomu 15. a 16. století zanikla v sousedství Lhoty ves Radslavova Lhota. Od roku 1785 Lhota spadá pod římskatolickou farnost Choryni. Obyvatelé se živili převážně zemědělstvím.\n\nSbor dobrovolných hasičů byl založen v září roku 1935. Prvním velitelem hasičů byl jmenován August Grygařík. Budova hasičské zbrojnice vznikla v roce 1975. Sbor funguje i v současné době.\n\nJZD bylo vytvořeno v průběhu roku 1952. Později zaniklo, ale v roce 1957 bylo obnoveno. Počátkem 60. let 20. století se lhotské JZD sloučilo s okolními družstvy (Choryně, Juřinka), čímž vzniklo nové JZD Budoucnost se sídlem v Poličné. Toto JZD se po roce 1989 rozpadlo. Objekty někdejšího JZD jsou však i nyní využívány pro zemědělskou výrobu.\n\nV roce 1976 se Lhota stala místní částí Valašského Meziříčí.\n\n\n\n"}
{"id": "533265", "url": "https://cs.wikipedia.org/wiki?curid=533265", "title": "Poličná", "text": "Poličná\n\nPoličná je obec v okrese Vsetín ve Zlínském kraji, v západním sousedství města Valašské Meziříčí, jehož byla do 31. prosince 2012 místní částí. Je zde evidováno 547 adres. Žije zde obyvatel.\n\nPoličná je také název katastrálního území o rozloze 11,06 km.\n\nPoličná se rozkládá na ploše 11 km km. Obec leží v údolí potoka Loučka na okraji Podbeskydské pahorkatiny; z jihu ji lemují Hostýnské vrchy. Od města Valašského Meziříčí ji odděluje řeka Vsetínská Bečva, jež se v těchto místech slévá s Rožnovskou Bečvou a Loučkou v řeku Bečvu.\n\nPoličnou prochází silnice II/150 a železniční trať 303, která je zde ovšem bez stanice. Dopravní obsluhu zde zajišťuje MHD Valašské Meziříčí a ČSAD Vsetín. V Poličné se nacházejí tři autobusové stanice: Poličná – škola, střed a točna.\n\nV Poličné je k roku 2012 547 domů.\n\nO vzniku Poličné nejsou žádné zmínky, ovšem předpokládá se, že vznikla někdy kolem roku 1270, stejně jako sousední Branky. První zmínka o Poličné pochází z roku 1310, kdy se obec jmenovala Arnoltovice. O názvu Poličná můžeme poprvé slyšet kolem roku 1390. V polovině 15. století byla kvůli válkám zničena tvrz Arnoltovice. V roce 1516 bylo v Poličné 27 domů, fojtství a ves, tehdy stejně velká jako nedaleký Rožnov, měla i vlastní mlýn. Od 16. století byla vesnice součástí meziříčského biskupského léna, které náleželo Žerotínům. Pečeť vesnice z 18. století zachycuje dítě, které vyrůstá z radlice a otka, což má nejspíše odkazovat na pověst o Přemyslu Oráčovi.\n\nRoku 1835 bylo v Poličné na 150 domů, ve kterých žilo asi 900 obyvatel. Bylo zde chováno 95 krav, 54 koní, 18 volů a asi 15 ovcí. Obyvatelé Poličné se živili především zemědělskou prací, v 19. století se zde rozvinula výroba dlaždic a kamenných brousků. V roce 1830 zde byla vystavena první škola, ze které se později stala obecní radnice. Roku 1895 zde vyrostla Kaple Panny Marie navržená architektem Josefem Místeckým, který si zde vybudoval i rodinnou vilu. Roku 1924 měla Poličná vlastní elektrárnu, parní pilu, 2 kovářství, 2 obchody se smíšeným zbožím, 2 krejčí, 2 hostince a výrobnu cementu. Roku 1950 byla vybudována nová škola, která byla později rozšířena 2 přístavbami.\n\nDne 26. srpna 1958 došlo na území Poličné k letecké nehodě, kdy havaroval vojenský bombardér Iljušin Il-28 24.bolp ze 46. bombardovací divize z Přerova letectva ČSLA. Při této nehodě zahynuli kpt. Stanislav Havlíček a kpt. Oldřich Losert. Přesně na den po 53. letech od této události byla na zdi zdejšího obecního úřadu odhalena pamětní deska obětem tohoto leteckého neštěstí.\n\nOd vzniku obecního zřízení v roce 1850 byla Poličná samostatnou obcí, až v roce 1976 se Poličná připojila jako místní část k Valašskému Meziříčí. V roce 2004 se snažila od města opětovně odtrhnout, v referendu byl tento návrh ovšem zamítnut.\n\nDne 10. listopadu 2011 zastupitelé Valašského Meziříčí rozhodli o zrušení ZŠ v Poličné a Krhové, které se mělo naplnit 1. září příštího roku. To mezi občany Poličné strhlo velký odpor a ihned se začaly objevovat opětovné návrhy na odtržení místní části od města.\n\nPo návštěvě starosty Valašského Meziříčí Jiřího Částečky v ZŠ Poličná, která proběhla 16. listopadu, se plány na odtržení Poličné začaly pomalu realizovat. Na petici proti zrušení ZŠ Poličná, do níž nebylo vkládáno mnoho nadějí, ale byla podepsána téměř 3000 lidmi, navázala petice za vyvolání referenda o odtržení místní části Poličná od Valašského Meziříčí. Stalo se tak ještě před jednáním zastupitelstva 15. prosince 2011, na kterém se mělo vyvolání referenda projednávat (referendum o odtržení místní části obce je možné vyhlásit jak na základě petice, která musela v případě Poličné čítat 424 podpisů, tak na základě rozhodnutí zastupitelstva).\n\nDne 15. prosince zastupitelstvo usnesení o zrušení ZŠ Poličná a ZŠ Krhová revokovalo v plném rozsahu, i přesto byla petice za uskutečnění referenda (pod kterou se podepsalo na 800 obyvatel Poličné) odevzdána.\n\nDne 26. ledna 2012 rozhodlo zastupitelstvo Valašského Meziříčí o konání místních referend o osamostatnění místních částí Krhová a Poličná a vyhlásilo je na 21. dubna 2012. Návrhy obou přípravných výborů došly městskému úřadu 14. prosince 2011, k návrhu na oddělení Poličné bylo po kontrole uznáno 762 podpisů oprávněných osob ze 795, které jej podpořily, k návrhu na oddělení Krhové bylo uznáno za oprávněné 647 podpisů ze 728.\n\nV referendu, konaném 21. dubna 2012, se nadpoloviční většina hlasujících vyslovila pro odtržení Poličné od Valašského Meziříčí. Celkově se referenda účastnilo 1015 (přes 70 %) ze 1419 oprávněných osob, z toho 798 hlasovalo pro odtržení. K osamostatnění došlo k 1. lednu 2013.\n\nNalézá se zde sportovní střelnice pro dlouhé i krátké palné zbraně, otevřená i pro veřejnost. Kulturní středisko zde představuje ZŠ Poličná, kterou navštěvuje kolem 140 žáků.\n\nPůsobí zde jeden z nejstarších moravských folklorních souborů – „Valašský soubor písní a tanců Bača“, založený v květnu roku 1945. U jeho zrodu stál významný národopisný pracovník Miloš Kašlík.\n\n\n"}
{"id": "533266", "url": "https://cs.wikipedia.org/wiki?curid=533266", "title": "Malá Lhota (Velká Lhota)", "text": "Malá Lhota (Velká Lhota)\n\nMalá Lhota je vesnice, část obce Velká Lhota v okrese Vsetín. Nachází se asi 1 km na západ od Velké Lhoty. Je zde evidováno 58 adres. Trvale zde žije 89 obyvatel.\n\nMalá Lhota leží v katastrálním území Malá Lhota u Valašského Meziříčí o rozloze 2,22 km.\n\nPrvní písemná zmínka o obci pochází z roku 1411.\n\n\n"}
{"id": "533267", "url": "https://cs.wikipedia.org/wiki?curid=533267", "title": "Malé Karlovice", "text": "Malé Karlovice\n\nMalé Karlovice je část obce Velké Karlovice v okrese Vsetín. Nacházela se asi 2,5 km na jihovýchod od Velkých Karlovic. Bylo zde evidováno 185 adres. Trvale zde žije asi 234 obyvatel.\n\nMalé Karlovice je také název katastrálního území o rozloze 14,75 km.\n\nJiž od vzniku obce Velké Karlovice v roce 1714 pokračovaly spory se vsetínským panstvím, které skončily v roce 1774 rozdělením Karlovic na Velké a Malé. Spor prý ukončila sama Marie Terezie, která si dala předložit katastrální mapu a nakreslila hranice mezi oběma panstvími. Vsetínskému panství připadla část Pluskovce, Tísňav, Stanovnice, Bzového a Soláně. Tímto vznikly Malé Karlovice. Zbytek území zapadal do Velkých Karlovic.\n\nV roce 1966 ale došlo k opětovnému sloučeni Velkých a Malých Karlovic do jedné obce – Velké Karlovice. Zároveň došlo k oddělení Zadní Stanovnice s 26 domy od Malých Karlovic a jejímu připojení k obci Karolinka.\n\n"}
{"id": "533268", "url": "https://cs.wikipedia.org/wiki?curid=533268", "title": "Horní Jasenka", "text": "Horní Jasenka\n\nHorní Jasenka je velká vesnice, část města Vsetín, nachází se asi 2 km na sever od centra města. Je zde evidováno 323 adres a trvale zde v roce 2001 žilo 1239 obyvatel.\n\nHorní Jasenka leží v katastrálním území Jasenka o rozloze 9,418 km. Základní sídelní jednotky katastrálního území mají charakter urbanistických obvodů s odloučenými obytnými plochami. Protéká tudy stejnojmenný potok, přítok Vsetínské Bečvy.\n\n"}
{"id": "533269", "url": "https://cs.wikipedia.org/wiki?curid=533269", "title": "Rokytnice (Vsetín)", "text": "Rokytnice (Vsetín)\n\nRokytnice (dřívější i Roketnice) byla obec na Moravě. Od 1950. r. je část města Vsetín. Nachází se na jihozápadě Vsetína. Prochází zde silnice I/69. Je zde evidováno 666 adres. Trvale zde žije 4 493 obyvatel.\n\nRokytnice leží v katastrálním území Rokytnice u Vsetína o rozloze 8,35 km.\n\n\n"}
{"id": "533270", "url": "https://cs.wikipedia.org/wiki?curid=533270", "title": "Semetín", "text": "Semetín\n\nSemetín je vesnice, součást města Vsetín ve Zlínském kraji. Tvoří jednu ze základních sídelních jednotek města. Od roku 1950 byl Semetín veden jako evidenční část obce, k 26. červnu 2012 ale byl tento status zrušen. Nachází se asi 3 km na severozápad od Vsetína. V roce 2009 zde bylo evidováno 217 adres. Trvale zde žije obyvatel.\n\nSemetín leží v katastrálním území Vsetín.\n\n"}
{"id": "533272", "url": "https://cs.wikipedia.org/wiki?curid=533272", "title": "Seznam katastrálních území v okrese Vsetín", "text": "Seznam katastrálních území v okrese Vsetín\n\nV této tabulce je uveden kompletní výčet katastrálních území Okresu Vsetín, včetně rozlohy a sídel, které na nich leží.\nCelková výměra 1143,06 km\n\nhttp://www.uir.cz/ Územně identifikační registr ČR\n"}
{"id": "533275", "url": "https://cs.wikipedia.org/wiki?curid=533275", "title": "Brumov (Brumov-Bylnice)", "text": "Brumov (Brumov-Bylnice)\n\nBrumov je část města Brumov-Bylnice v okrese Zlín. Nachází se na severu Brumova-Bylnice. Prochází zde silnice I/57. Je zde evidováno 682 adres. Trvale zde žije 3429 obyvatel.\n\nBrumov je také název katastrálního území o rozloze 21,5 km.\n\n\n"}
{"id": "533276", "url": "https://cs.wikipedia.org/wiki?curid=533276", "title": "Bylnice", "text": "Bylnice\n\nBylnice je část města Brumov-Bylnice v okrese Zlín. Nachází se na jihu Brumova-Bylnice. Prochází zde silnice I/57 a silnice II/495. Je zde evidováno 669 adres. Trvale zde žije 1959 obyvatel. \"Bylnice\" je také název katastrálního území o rozloze 16,09 km.\n\nNa území obce došlo 28. dubna 1957 k železniční nehodě, při které zemřelo 10 lidí.\n\n\n"}
{"id": "533277", "url": "https://cs.wikipedia.org/wiki?curid=533277", "title": "Dolní Ves", "text": "Dolní Ves\n\nDolní Ves () je část města Fryšták v okrese Zlín. Nachází se na jihu Fryštáku. Je zde evidováno 232 adres. Trvale zde žije 529 obyvatel.\n\nDolní Ves je také název katastrálního území o rozloze 10,99 km.\n\n\n"}
{"id": "533278", "url": "https://cs.wikipedia.org/wiki?curid=533278", "title": "Horní Ves (Fryšták)", "text": "Horní Ves (Fryšták)\n\nHorní Ves () je část města Fryšták v okrese Zlín. Nachází se na severovýchodě Fryštáku. Je zde evidováno 410 adres. Trvale zde žije 1 305 obyvatel.\n\nHorní Ves leží v katastrálním území Horní Ves u Fryštáku o rozloze 8,29 km.\n\n"}
{"id": "533281", "url": "https://cs.wikipedia.org/wiki?curid=533281", "title": "Kvítkovice (Otrokovice)", "text": "Kvítkovice (Otrokovice)\n\nKvítkovice jsou část města Otrokovice v okrese Zlín. Leží na jihovýchodě území města a jejich jádro tvoří značně zachovaná původní vesnice rozšířená novou výstavbou. Patří k nim také sídliště \"Trávníky\" postavené na přelomu 60. a 70. let 20. stol. v trati Dolní louky. Prochází zde dálnice D55 a nachází se frekventovaná křižovatka silnic I/55 a I/49. Je zde evidováno 580 adres. Trvale zde žije 5440 obyvatel.\n\nKvítkovice mají samostatné katastrální území Kvítkovice u Otrokovic o rozloze 5,26 km.\n\nPrvní zmínka pochází z roku 1350. S Otrokovicemi byly spojeny v roce 1960.\n\nPůvodní vesnice má zachovaný tvar návesní ulicovky s navazující zástavbou podél komunikací do sousedních obcí. Dřívější Horní návsi (dnes ulice K. H. Máchy) upravené parkově a lemované typickými hanáckými domy dominuje kostel svaté Anny postavený v neoklasicistním stylu v roce 1899 a rozšířený roku 1941. Poblíž něj stojí socha svatého Jana Nepomuckého, pomník padlým v obou světových válkách, pomník pilota RAF Aloise Šišky a lípa vysazená na paměť založení Československé republiky. Pozoruhodná jsou ornamentálně zdobená vrata do dvora dochovaná u několika z bočně řazených statků.\n\n"}
{"id": "533282", "url": "https://cs.wikipedia.org/wiki?curid=533282", "title": "Kochavec", "text": "Kochavec\n\nKochavec je malá vesnice, část obce Rokytnice v okrese Zlín. Nachází se asi 2,5 km na jihovýchod od Rokytnice. Je zde evidováno 24 adres. Trvale zde žije 65 obyvatel.\n\nKochavec je také název katastrálního území o rozloze 1,65 km.\n\n"}
{"id": "533283", "url": "https://cs.wikipedia.org/wiki?curid=533283", "title": "Divnice", "text": "Divnice\n\nDivnice jsou vesnice, část města Slavičín v okrese Zlín. Nachází se asi 2,5 km na východ od Slavičína. Je zde evidováno 110 adres. Trvale zde žije 316 obyvatel.\n\nDivnice je také název katastrálního území o rozloze 7,3 km.\n\nPrvní písemná zmínka o obci pochází z roku 1379.\n\n\n"}
{"id": "533286", "url": "https://cs.wikipedia.org/wiki?curid=533286", "title": "Hrádek na Vlárské dráze", "text": "Hrádek na Vlárské dráze\n\nHrádek na Vlárské dráze je vesnice, část města Slavičín v okrese Zlín. Nachází se asi 2 km na jihovýchod od Slavičína. Prochází zde silnice II/493 a silnice II/495. Je zde evidováno 227 adres. Trvale zde žije 828 obyvatel.\n\nHrádek na Vlárské dráze je také název katastrálního území o rozloze 6,79 km.\n\nPrvní písemná zmínka o obci pochází z roku 1412.\n\n\n"}
{"id": "533287", "url": "https://cs.wikipedia.org/wiki?curid=533287", "title": "Nevšová", "text": "Nevšová\n\nNevšová je vesnice, část města Slavičín v okrese Zlín. Nachází se asi 3 km na severozápad od Slavičína. Je zde evidováno 159 adres. Trvale zde žije 542 obyvatel.\n\nNevšová je také název katastrálního území o rozloze 7,63 km.\n\nPrvní písemná zmínka o obci pochází z roku 1449.\n\n\n"}
{"id": "533289", "url": "https://cs.wikipedia.org/wiki?curid=533289", "title": "Popov (Štítná nad Vláří-Popov)", "text": "Popov (Štítná nad Vláří-Popov)\n\nPopov je severní část obce Štítná nad Vláří-Popov v okrese Zlín. Nachází se v údolí řeky Vláry, zhruba 4 km západně od Brumova-Bylnice, 7,5 km jjz. od Valašských Klobouk a 27 km na jihovýchod od Zlína. Je zde evidováno 148 adres. Trvale zde žije 489 obyvatel.\n\nPopov leží v katastrálním území Popov nad Vláří o rozloze 5,6 km.\n\n"}
{"id": "533290", "url": "https://cs.wikipedia.org/wiki?curid=533290", "title": "Štítná nad Vláří", "text": "Štítná nad Vláří\n\nŠtítná nad Vláří je východní část obce Štítná nad Vláří-Popov v okrese Zlín. Nachází se v údolí řeky Vláry, zhruba 3 až 4 km zjz. od Brumova-Bylnice, 8,5 km jižně od Valašských Klobouk a 28 km na jihovýchod od Zlína. Vesnicí probíhá silnice II/495, spojující Slavičín a Brumov-Bylnici. Je zde evidováno 534 adres. Trvale zde žije 1855 obyvatel.\n\nŠtítná nad Vláří je také název katastrálního území o rozloze 22,82 km.\n\nPrvní písemná zmínka o obci pochází z roku 1420.\n\n\nVe vsi se odehrává první část románu Gabra a Málinka od A. Kutinové, která zde prožila dětství.\n\n"}
{"id": "533291", "url": "https://cs.wikipedia.org/wiki?curid=533291", "title": "Mirošov (Valašské Klobouky)", "text": "Mirošov (Valašské Klobouky)\n\nMirošov je malá vesnice, část města Valašské Klobouky v okrese Zlín. Nachází se asi 2,5 km na severozápad od Valašských Klobouků. Je zde evidováno 45 adres. Trvale zde žije 95 obyvatel.\n\nMirošov leží v katastrálním území Mirošov u Valašských Klobouk o rozloze 5,52 km.\n\n\n"}
{"id": "533293", "url": "https://cs.wikipedia.org/wiki?curid=533293", "title": "Chrastěšov", "text": "Chrastěšov\n\nChrastěšov je vesnice, část města Vizovice v okrese Zlín. Nachází se asi 3 km na sever od Vizovic. Je zde evidováno 77 adres. Trvale zde žije 149 obyvatel.\n\nChrastěšov je také název katastrálního území o rozloze 2,62 km.\n\n"}
{"id": "533296", "url": "https://cs.wikipedia.org/wiki?curid=533296", "title": "Vrbětice (Vlachovice)", "text": "Vrbětice (Vlachovice)\n\nVrbětice jsou vesnice, část obce Vlachovice v okrese Zlín. Nachází se v údolí řeky Vláry, asi 1,5 km na jih od Vlachovic a 6 km jihozápadně od Valašských Klobouk. Je zde evidováno 138 adres. Trvale zde žije 391 obyvatel.\n\nVrbětice je také název katastrálního území o rozloze 6,16 km.\n\nPrvní písemná zmínka o obci pochází z roku 1318. 16. října 2014 zde došlo k výbuchu muničního skladu č. 16, zahynuli dva lidé. Další, sousední muniční sklad vybuchl 3. prosince téhož roku.\n\nV obci se nachází památkově chráněná zvonice neobvyklého šestibokého tvaru. Její originál je umístěn ve Valašském muzeu v přírodě v Rožnově p. Radhoštěm.\n\n"}
{"id": "533297", "url": "https://cs.wikipedia.org/wiki?curid=533297", "title": "Raková (Zádveřice-Raková)", "text": "Raková (Zádveřice-Raková)\n\nRaková je severní část obce Zádveřice-Raková v okrese Zlín. Je zde evidováno 91 adres. Trvale zde žije 210 obyvatel.\n\nRaková je také název katastrálního území o rozloze 2,53 km.\n"}
{"id": "533298", "url": "https://cs.wikipedia.org/wiki?curid=533298", "title": "Zádveřice", "text": "Zádveřice\n\nZádveřice je jižní část obce Zádveřice-Raková v okrese Zlín. Prochází zde silnice I/49 a silnice II/492. Je zde evidováno 500 adres. Trvale zde žije 1070 obyvatel.\n\nZádveřice je také název katastrálního území o rozloze 15,44 km.\n\nPrvní písemná zmínka o obci pochází z roku 1261.\n\n\n"}
{"id": "533300", "url": "https://cs.wikipedia.org/wiki?curid=533300", "title": "Chlum (Zlín)", "text": "Chlum (Zlín)\n\nChlum je malá vesnice, část okresního města Zlín. Nachází se asi 4,5 km na západ od Zlína. Je zde evidováno 46 adres. Trvale zde žije 93 obyvatel.\n\nChlum leží v katastrálním území Lhotka u Zlína o výměře 4,63 km.\n\nLokalita proslula výstavbou ekologických nízkoenergetických domů, většinou zapuštěných do svahu.\n\nChlum je obsluhován linkou 52 zlínské MHD, která zde má točnu. V pracovní dny sem zajíždí 12 spojů, o víkendech a svátcích 6 spojů denně.\n\n"}
{"id": "533301", "url": "https://cs.wikipedia.org/wiki?curid=533301", "title": "Jaroslavice (Zlín)", "text": "Jaroslavice (Zlín)\n\nJaroslavice je část krajského města Zlín. Nachází se asi 3,5 km na jihovýchod od centra Zlína. Je zde evidováno 352 adres. Trvale zde žije 714 obyvatel.\n\nJaroslavice leží v katastrálním území Jaroslavice u Zlína o rozloze 4,32 km.\n\nJaroslavice jsou obsluhovány linkou 31 zlínské MHD. Celotýdenně sem zajíždí většinou 2x za hodinu.\n\n"}
{"id": "533302", "url": "https://cs.wikipedia.org/wiki?curid=533302", "title": "Klečůvka", "text": "Klečůvka\n\nKlečůvka je vesnice, část krajského města Zlín. Nachází se asi 7,5 km na východ od Zlína. Je zde evidováno 109 adres. Trvale zde žije 312 obyvatel.\n\nKlečůvka je také název katastrálního území o rozloze 2,63 km.\n\n"}
{"id": "533303", "url": "https://cs.wikipedia.org/wiki?curid=533303", "title": "Lhotka (Zlín)", "text": "Lhotka (Zlín)\n\nLhotka je vesnice, část krajského města Zlín. Nachází se asi 5,5 km na západ od Zlína. Je zde evidováno 90 adres. Trvale zde žije 239 obyvatel.\n\nLhotka leží v katastrálním území Lhotka u Zlína o rozloze 4,63 km. V katastrálním území Lhotka u Zlína leží i Chlum.\n\nNarodil se zde Matouš Václavek (1842-1908), regionální spisovatel.\n\nLhotka je obsluhována linkou 52 zlínské MHD. V pracovní dny sem zajíždí 12 spojů, o víkendech a svátcích 6 spojů denně.\n\n\n"}
{"id": "533304", "url": "https://cs.wikipedia.org/wiki?curid=533304", "title": "Louky (Zlín)", "text": "Louky (Zlín)\n\nLouky jsou místní část krajského města Zlín, původně byly středně velká obec. Nachází se asi 4 km na západ od Zlína. Je zde evidováno 378 adres. Trvale zde žije 1044 obyvatel.\n\nLouky leží v katastrálním území Louky nad Dřevnicí o rozloze 3,65 km.\n\nLouky jsou obsluhovány trolejbusovou linkou 3, která je zajišťována hybridními trolejbusy.\n\n"}
{"id": "533305", "url": "https://cs.wikipedia.org/wiki?curid=533305", "title": "Lužkovice", "text": "Lužkovice\n\nLužkovice je vesnice, část krajského města Zlín. Nachází se asi 6 km na východ od Zlína. Je zde evidováno 291 adres a 20 ulic. Trvale zde žije 614 obyvatel.\n\nLužkovice je také název katastrálního území o rozloze 4,66 km.\n\nLužkovice jsou obsluhovány vybranými spoji trolejbusové linky 11, která do oblasti zajíždí s využitím hybridního pohonu.\n\n"}
{"id": "533306", "url": "https://cs.wikipedia.org/wiki?curid=533306", "title": "Mladcová", "text": "Mladcová\n\nMladcová je část krajského města Zlín. Nachází se na severozápadě Zlína. Je zde evidováno 737 adres. Trvale zde žije 2190 obyvatel.\n\nMladcová je také název katastrálního území o rozloze 9,87 km.\n\nMladcová je obsluhována linkou 32 zlínské MHD a také jednou příměstskou linkou dopravce ČSAD Vsetín, která vede ze Zlína do Holešova.\n\n"}
{"id": "533307", "url": "https://cs.wikipedia.org/wiki?curid=533307", "title": "Příluky (Zlín)", "text": "Příluky (Zlín)\n\nPříluky je velká vesnice, část krajského města Zlín. Nachází se asi 3,5 km na východ od Zlína. Prochází zde silnice I/49. Je zde evidováno 1040 adres. Trvale zde žije 1380 obyvatel.\n\nPříluky leží v katastrálním území Příluky u Zlína o výměře 5,7 km.\n\nPříluky jsou obsluhovány trolejbusovými linkami 11 a 12.\n\n"}
{"id": "533308", "url": "https://cs.wikipedia.org/wiki?curid=533308", "title": "Salaš (Zlín)", "text": "Salaš (Zlín)\n\nSalaš je vesnice, část okresního města Zlín. Nachází se asi 6,5 km na jihozápad od Zlína. Je zde evidováno 93 adres. Trvale zde žije obyvatel.\n\nSalaš leží v katastrálním území Salaš u Zlína o rozloze 1,12 km².\n\nNachází se zde kaple Panny Marie Růžencové.\n\n"}
{"id": "533309", "url": "https://cs.wikipedia.org/wiki?curid=533309", "title": "Velíková", "text": "Velíková\n\nVelíková je vesnice, část okresního města Zlín. Nachází se asi 9 km na severovýchod od Zlína. Je zde evidováno 197 adres. Trvale zde žije 480 obyvatel.\n\nVelíková je také název katastrálního území o rozloze 3,51 km.\n\nVelíková je obsluhována autobusovými linkami 35 a 36 zlínské MHD.\n\n\n"}
{"id": "533310", "url": "https://cs.wikipedia.org/wiki?curid=533310", "title": "Seznam katastrálních území v okrese Zlín", "text": "Seznam katastrálních území v okrese Zlín\n\nV této tabulce je uveden kompletní výčet katastrálních území Okresu Zlín, včetně rozlohy a sídel, které na nich leží.\nCelková výměra 1033,62 km\n\nhttp://www.uir.cz/ Územně identifikační registr ČR\n"}
{"id": "533314", "url": "https://cs.wikipedia.org/wiki?curid=533314", "title": "Volby 2010", "text": "Volby 2010\n\nV roce 2010 se konaly volby:\n\n"}
{"id": "533315", "url": "https://cs.wikipedia.org/wiki?curid=533315", "title": "Jeroným Jegír", "text": "Jeroným Jegír\n\nJeroným Jegír, vlastním jménem Luděk Kaše (1884 Ořech – 1948 tamtéž) byl naturalistický spisovatel, inspirovaný tvorbou Emila Zoly.\n\nNarodil se v Ořechu u Prahy. Jeho tvorbu značně poznamenal chudý původ. Otec Josef Kaše byl neúspěšný kuchař a matka Božena Kašová provozovala malý koloniál. Jeho mladší sestra Elvíra byla od mala poznamenána chorobným růstem (hyperchondroplazie), zejména uší. Právě ona Jeronýma zřejmě inspirovala k napsání sbírky \"Nejvyšší králík\".\n\nPo maturitě v roce 1903, nemaje peníze na další studia, pracoval několik let jako dělník v továrně na výrobu obuvi nedaleko Prahy. V tomto období se stýká s předními představiteli české dekadence, ale jeho naturalistické myšlenky zůstávají nepochopeny. Například Jiří Karásek ze Lvovic o něm v Moderní revue prohlašuje: \"Jeho názory byly velmi inspirativní a pomáhaly mi vidět svět z jiných stránek, než z jakých jsem jej viděl do té doby. Ale jeho názory na kontroverzi radikalizace v české dekadenci, které se projevovaly ponejvíc v jeho vnitřní rozervanosti, mi zůstávaly cizí.\" (Moderní revue, 1916)\n\nV tomto období (1903–1920) zároveň získává kontakty na tehdejší významné činitele veřejného života. Díky svému přátelství s Antonínem Srbou se stává úředníkem na Ministerstvu veřejných prací a zároveň uvažuje o vstupu do ČSDSD. Po listopadu 1925 se z veřejného života stahuje do ústraní, z Prahy se stěhuje zpět do Ořecha a začíná psát. \nJeho nejznámějšími díly jsou sbírka básní s dekadentními prvky Nejvyšší králík (1927), naturalistické romány Strom ve váze (1930) a Každé Luďkovo ráno (1934), a novela Chleba (1939). Svá díla se nikdy nesnažil vydat, byla objevena až v roce 2004 a v roce 2009 vycházejí v nakladatelství PublishAmerica LLLP v nákladu 1000 výtisků (Strom ve váze, Každé Luďkovo ráno) a 500 výtisků (Chleba).\n\nUmírá v roce 1948 na perforaci tlustého střeva.\n"}
{"id": "533317", "url": "https://cs.wikipedia.org/wiki?curid=533317", "title": "Avital (jméno)", "text": "Avital (jméno)\n\nAvital ( אֲבִיטַל) je ženské biblické a rodné jméno hebrejského původu. V současném Izraeli se však začalo toto tradiční ženské jméno dávat i chlapcům.\n\nÚplně doslova znamená „\"rosa je můj otec\"“ a vykládá se jako „\"svěží\"“. V ekumenickém překladu Bible Abítal.\nAvital byla pátou ženou krále Davida a matkou jeho syna Šefatji (שפטיה, \"Šfatja\" – ekumenický překlad \"Sefatjáš\").\n\n\n\n"}
{"id": "533320", "url": "https://cs.wikipedia.org/wiki?curid=533320", "title": "Goren (mošav)", "text": "Goren (mošav)\n\nGoren ( גֹּרֶן nebo גורן, doslova „\"mlat\"“, v oficiálním přepisu do angličtiny Goren) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 369 metrů, v hornaté oblasti na západních svazích Horní Galileji, cca 12 kilometrů od břehů Středozemního moře a 4 kilometry od libanonských hranic. Mošav leží nad severním svahem kaňonu, kterým protéká vádí Nachal Kaziv. Na protější straně tohoto údolí pak stojí ruiny křižáckého hradu Montfort. Přímo v prostoru vesnice začíná vádí Nachal Galil, které pak směřuje mírně zvlněnou a zalesněnou krajinou k severozápadu, kde u hory Har Uchman ústí do kaňonu vádí Nachal Becet.\n\nObec se nachází cca 5 kilometrů severozápadně od města Ma'alot-Taršicha, cca 117 kilometrů severoseverovýchodně od centra Tel Avivu a cca 35 kilometrů severovýchodně od centra Haify. Goren obývají Židé, přičemž osídlení v tomto regionu je převážně židovské. Zcela židovská je oblast západně odtud, směrem k Izraelské pobřežní planině, i na severní straně při hranicích s Libanonem. Na jižní a východní straně začíná území s vyšším podílem obcí, které obývají izraelští Arabové.\n\nGoren je na dopravní síť napojen pomocí místní silnice číslo 899, která vede na východ k dalším vesnicím Even Menachem a Šomera a na západ k osadám Ja'ara a Ejlon.\n\nGoren byl založen v roce 1950. Zakladateli osady byla skupina židovských přistěhovalců z Jemenu. Ti ale po krátké době osadu opustili a byli roku 1951 nahrazeni skupinou osadníků z řad židovských imigrantů ze severní Afriky.\n\nV obcí fungují zařízení předškolní péče, základní škola je ve vesnici Becet nebo ve městě Šlomi. K dispozici zde je obchod, synagoga, společenské centrum a sportovní areály. V roce 2001 se u vesnice otevřela průmyslová zóna, provozovaná Oblastní radou Ma'ale Josef.\n\nObyvatelstvo mošavu Goren je sekulární. Podle údajů z roku 2014 tvořili naprostou většinu obyvatel v Goren Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 448 lidí. Během roku 2014 populace stoupla o 3,2 %.\n\n\n"}
{"id": "533328", "url": "https://cs.wikipedia.org/wiki?curid=533328", "title": "Super Petri solio", "text": "Super Petri solio\n\nSuper Petri solio (česky \"Na Petrově stolci\") byla papežská bula papeže Bonifáce VIII.\n\nTato bula byla výsledkem pokračujícího mocenského boje mezi francouzským králem Filipem IV. Sličným a papežem Bonifácem VIII. Jejím obsahem bylo zpřísnění klatby nad Francií (tzv. aggravace) a výzva k povstání francouzských poddaných vůči svému králi pod pohrůžkou vyobcování z církve. Měla vyjít 8. září 1303 na svátek Narození Panny Marie. Filipův rádce Vilém Nogaret však 7. září provedl s římským patriciem Sciarrim Colonnou a několika stovkami ozbrojenců útok na papežské sídlo v Anagni, kde papeže zajal. Tomu se sice nakonec podařilo uniknout, ale po pěti týdnech zemřel a bula nebyla nikdy vydána.\n"}
{"id": "533329", "url": "https://cs.wikipedia.org/wiki?curid=533329", "title": "Šomera", "text": "Šomera\n\nŠomera ( שׁוֹמֵרָה, v oficiálním přepisu do angličtiny Shomera) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 571 metrů, v hornaté oblasti v centrální části Horní Galileji, cca 15 kilometrů od břehů Středozemního moře a 2 kilometry od libanonských hranic. Severně od vesnice terén klesá do údolí vádí Nachal Becet, u kterého tu stojí hora Har Šomera.\n\nObec se nachází cca 7 kilometrů severně od města Ma'alot-Taršicha, cca 120 kilometrů severovýchodně od centra Tel Avivu a cca 40 kilometrů severovýchodně od centra Haify. Šomeru obývají Židé, přičemž osídlení v tomto regionu je převážně židovské. Šomera tvoří společně s dalšími zemědělskými osadami Even Menachem, Zar'it a Štula kompaktní blok osídlení. Zcela židovská je oblast západně odtud, směrem k Izraelské pobřežní planině, i na severní straně při hranicích s Libanonem. Pouze na jižní straně začíná území s vyšším podílem obcí, které obývají izraelští Arabové (například město Fassuta).\n\nŠomera je na dopravní síť napojena pomocí místní silnice číslo 899.\n\nŠomera byla založena v roce 1949. Zakladateli osady byla skupina židovských přistěhovalců z Maďarska a Rumunska. Ti ale ještě téhož roku osadu opustili a byli v roce 1950 nahrazeni skupinou osadníků z řad židovských imigrantů z Maroka.\n\nMošav vznikl na místě zaniklé arabské vesnice Tarbicha, která zde stávala do války za nezávislost v roce 1948. Křižáci ji nazývali Tayerebika. Roku 1931 měla 674 obyvatel a 149 domů. Od roku 1938 v ní fungovala základní chlapecká škola. Byly tu dvě mešity. Během války byla tato oblast na podzim 1948 v rámci Operace Hiram ovládnuta židovskými silami a arabské obyvatelstvo bylo vysídleno. Zástavba vesnice pak byla zčásti zbořena, ale skupina 21 domů v jejím centru se stala součástí nově založené židovské Šomery.\n\nV prosinci 1957 napadli vesnici arabští útočníci, kteří překročili hranice. Odpálili budovu dětských jeslí přímo v mošavu. Nedošlo ale k obětem na životech.\n\nEkonomika v mošavu Šomera je založena na zemědělství a turistickém ruchu. Někteří obyvatelé za prací dojíždějí mimo obec. V obcí fungují zařízení předškolní péče, základní škola je ve vesnici Becet.\n\nObyvatelstvo mošavu Šomera je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Šomera Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 333 lidí. Během roku 2014 populace stoupla o 1,8 %.\n\n\n"}
{"id": "533332", "url": "https://cs.wikipedia.org/wiki?curid=533332", "title": "Ausculta fili", "text": "Ausculta fili\n\nAusculta fili (česky \"Poslyš, synu\") byla papežská bula vydaná papežem Bonifácem VIII. 5. února 1301.\n\nV ní poháněl francouzského krále Filipa IV. Sličného před papežský soud kvůli uvěznění papežského nuncia ve Francii. Filip nechal bulu demonstrativně spálit a v reakci se obrátil na francouzské duchovní, zda mu moc nad královstvím udělil Bůh či papež. Byla to jedna z bul vydaných při příležitosti mocenského souboje Filipa IV. a Bonifáce VIII., který vyvrcholil připravovaným vydáním buly Super Petri solio.\n"}
{"id": "533335", "url": "https://cs.wikipedia.org/wiki?curid=533335", "title": "Clericis laicos", "text": "Clericis laicos\n\nClericis laicos (česky \"Klerikům laiky\") byla papežská bula vydaná papežem Bonifácem VIII. 24. února 1296.\n\nV této bule Bonifác VIII. uvaluje klatbu na francouzského krále Filipa IV. Sličného. Důvodem bylo zastavení odvodu církevních daní papežskému stolci a místo toho jeho přenesení do francouzské pokladny. Tato bula zakazovala panovníkům vybírat berni od duchovních bez předchozích souhlasu papeže. Bonifác VIII. si tímto aktem sliboval posílení své moci nad francouzským králem, výsledek byl zcela opačný. Nejenže bula neměla zastrašující efekt na Filipa IV. Sličného, ale navíc byla fakticky odmítnuta i samotným francouzským klérem. V reakci na tuto diplomatickou porážku vydává Bonifác VIII. o rok později (1297) smírnou bulu, nazvanou Etsi de statu, která za určitých podmínek umožňovala panovníkovi výběr daní i od kléru. I tak se však jednalo o další vyhrocení sporu mezi Filipem IV. a Bonifácem VIII., které vyvrcholilo v přípravě buly Super Petri solio a zajetí papeže francouzskými oddíly.\n\n"}
{"id": "533342", "url": "https://cs.wikipedia.org/wiki?curid=533342", "title": "Even Menachem", "text": "Even Menachem\n\nEven Menachem ( אֶבֶן מְנַחֵם, v oficiálním přepisu do angličtiny Even Menahem) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 611 metrů, v hornaté oblasti v centrální části Horní Galileji, cca 15 kilometrů od břehů Středozemního moře a 3 kilometry od libanonských hranic. Jižně od vesnice terén prudce klesá do údolí vádí Nachal Šarach, které je ze severu lemováno masivem s několika dílčími vrcholky. Nejblíže k Even Menachem je to hora Har Conam. Dál k jihozápadu Har Avi'ad nebo Har Sar Šalom. Severně a východně od mošavu terén stoupá směrem k hranicím. Na východní straně je lemuje poblíž vesnice Štula série vrcholků Har Ajta.\n\nObec se nachází cca 6 kilometrů severně od města Ma'alot-Taršicha, cca 120 kilometrů severovýchodně od centra Tel Avivu a cca 40 kilometrů severovýchodně od centra Haify. Even Menachem obývají Židé, přičemž osídlení v tomto regionu je převážně židovské. Even Menachem tvoří společně s dalšími zemědělskými osadami Šomera, Zar'it a Štula kompaktní blok osídlení. Zcela židovská je oblast západně odtud, směrem k Izraelské pobřežní planině, i na severní straně při hranicích s Libanonem. Pouze na jižní straně začíná území s vyšším podílem obcí, které obývají izraelští Arabové (například město Fassuta).\n\nEven Menachem je na dopravní síť napojen pomocí místní silnice číslo 899.\n\nEven Menachem byl založen v roce 1960. Pojmenován byl podle Arthura Menachema Hantkeho - funkcionáře organizace Keren ha-Jesod. Lokalita byla osídlena Židy už v 50. letech 20. století, ale pak opuštěna. Nově se sem trvalí obyvatelé přistěhovali 13. září 1960. Zakladateli mošavu byli židovští přistěhovalci ze severní Afriky.\n\nMošav vznikl na pozemcích zaniklé arabské vesnice Tarbicha, která zde stávala do války za nezávislost v roce 1948, respektive osady Nabi Rubin, jež se rozkládala v její blízkosti. Během války byla tato oblast na podzim 1948 v rámci Operace Hiram ovládnuta židovskými silami a arabské obyvatelstvo bylo vysídleno.\n\nV Even Menachem fungují zařízení předškolní péče, základní škola je ve vesnici Becet.\n\nObyvatelstvo mošavu Even Menachem je sekulární. Podle údajů z roku 2014 tvořili naprostou většinu obyvatel v Even Menachem Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 276 lidí. Během roku 2014 populace klesla o 1,4 %.\n\n\n"}
{"id": "533357", "url": "https://cs.wikipedia.org/wiki?curid=533357", "title": "How Great Is Our God", "text": "How Great Is Our God\n\n„How Great Is Our God“ je song složený Chrisem Tomlinem, Jessem Reevesem a Edem Cashem, původně z Tomlinova alba \"Arriving\". Album Arriving se také stalo číslo jedna v hitparádě Hot Christian Songs časopisu \"Billboard\". Song se také objevuje na Tomlinově live albu \"Live From Austin Music Hall\". Jak ukazuje žebříček CCLI top 25 worship songů, je tento od února 2007 nejpopulárnějším worship songem současnosti. Nejpopulárnějším se stal také v hitparádě „Top 20 Worship Songs Chart“ v časopisu \"20 the Countdown Magazine\". Skladba se v roce 2006 v anketě GMA Dove awards stala „Songem roku“ („Song of the Year“) a „Worship songem roku“ („Worship Song of the Year“). Toto druhé ocenění získala skladba ještě v roce 2008.\n\n\n"}
{"id": "533369", "url": "https://cs.wikipedia.org/wiki?curid=533369", "title": "Tunc navis Petri", "text": "Tunc navis Petri\n\nTunc navis Petri (česky \"Tehdy loď Petrova\") byla papežská bula vydaná papežem Benediktem XI. 25. března 1304 v Římě.\n\nV této bule byl francouzský král Filip IV. Sličný, jeho manželka Jana I. Navarrská a děti zbaveni církevní klatby. Tu na ně uvrhl papež Bonifác VIII. bulou \"Clericis laicos\" jako odplatu za zákaz odvodu církevních daní papežskému stolci a jeho přesměrování do francouzské pokladny. Vyhrocený spor pokračoval až k plánovanému vydání buly \"Super Petri solio\" a zajetí papeže v Anagni, ze kterého sice Bonifác VIII. utekl, nedožil však déle než pět týdnů. Po jeho smrti nastoupil na papežský stolec Benedikt XI., který s Francií spolupracoval a odvolal tak onu klatbu. Jejím pokračováním pak byla bula \"Quanta nos fili\".\n"}
{"id": "533376", "url": "https://cs.wikipedia.org/wiki?curid=533376", "title": "Neplánovaná operace", "text": "Neplánovaná operace\n\n„Neplánovaná operace“ (v originále „Invasive Procedures“; v původním českém překladu „Invaze“) je epizoda seriálu . Jde o čtvrtou epizodu druhé řady třetího seriálu ze světa Star Treku.\n\nKvůli nebezpečnému vesmírnému jevu, plazmové bouři, je stanice Deep Space Nine evakuována a zůstává téměř bez posádky. Na stanici přiletí loď, jejíž posádka ve složení jeden Trill, dva Klingoni a žena jménem Mareel přemůže důstojníky, kteří zůstali. Trill jménem Verad se ucházel o spojení se symbiontem, ale byl odmítnut. Nyní si přijel pro symbionta Daxe. Po uvěznění Oda do přenosného kontejneru a zajmutí zbytku posádky donutí Verad doktora Bashira, aby přenesl symbionta z Jadzie do jeho těla. Pro Jadzii to bude znamenat smrt během několika hodin.\n\nBashir přiměje jednoho z Klingonů, aby mu pomáhal při péči o Jadzii. Mezitím se komandér Sisko baví s Veradem, který má nyní vzpomínky Curzona Daxe a tedy považuje Siska za svého přítele. Snaží se přesvědčit Verada, aby dal věci do pořádku, ale je jasné, že Verad nechá Jadzii zemřít. Mezitím Mareel, která už dlouho žije s Veradem, zjistí, jak se po přijetí symbionta změnil a uvažuje, že toto spojení asi nebyl dobrý nápad. Přesto k němu zůstává loajální.\n\nQuark, který je odpovědný za to, že se Verad a jeho posádka dostali na stanici i přes bezpečnostní opatření, předstírá nemoc, a Bashir díky tomu přemůže jednoho z Klingonů. Quark poté otevře zámek, který drží Oda v kontejneru. Jakmile Verad zjistí, co se děje, vydá se na svou loď a vezme Kiru jako rukojmí.\n\nKdyž dorazí na místo, zjistí, že Odo uvolnil kotevní svorky a loď je pryč. Kira přemůže druhého Klingona, v nastalém zmatku Verad unikne a míří na runabout. Mezitím si Mareel uvědomí, že muž, kterého milovala, je pryč, a rozhodne se pomoci Siskovi. Sisko se potká s Veradem u runaboutu. Trill věří, že na něj Sisko nevystřelí, a chce utéct, ale Sisko ho se slovy „Neříkej mi Benjamine“ postřelí. Bashir poté vrátí symbionta Dax zpět Jadzii a Verad zůstane opět sám.\n\n"}
{"id": "533377", "url": "https://cs.wikipedia.org/wiki?curid=533377", "title": "Ledeburská zahrada", "text": "Ledeburská zahrada\n\nLedeburská zahrada je pražská historická zahrada, která se nachází na Malé Straně v městské části Praha 1. Je pojmenována po hraběti Adolfovi z Ledebouru. Ten získal přilehlý palác v roce 1852. Ledebourský palác vznikl již v roce 1601, zahradu založil v roce 1665 Jan Václav z Kolowrat.\n\nNa nejspodnější terase zahrady se nachází dekorativní sala terrena. Naproti ní je umístěna bohatě členěná stěna s rozbíhajícím se schodištěm, jehož levé křídlo vede na horní zahradní terasy. V nice uprostřed stojí socha Herkula zápasícího s Kerberem, uprostřed terasy se nalézá fontána. Voda do ní byla původně přivedena až z kašny na Pražském hradě. Symetricky řazené terasy spojuje schodiště. Na vrcholu hlavní osy zahrady stojí otevřený pětiboký pavilón, který tvoří výraznou dominantu.\n\nZahrada postupně chátrala. S rekonstrukcí zahrady se začalo až v roce 1990. Společně s Malou Pálffyovskou zahradou byla otevřena pro veřejnost v roce 1995. Staticky i klimaticky exponovaná poloha na strmém svahu hřebene Pražského hradu spolu s nevhodně volenými či málo kvalitními stavebními materiály a zanedbáváním údržby jedním ze správců návštěvnického provozu vedly k poměrně rychlé degradaci omítek i částí zdiva. Dne 10. května 2016 tak Národní památkový ústav oznámil zahájení příprav nové komplexní rekonstrukce s tím, že zahrady budou po celou dobu veřejně přístupné.\n\nOd roku 1993 je správcem zahrad Národní památkový ústav. Zahrady jsou veřejnosti přístupné.\n\n"}
{"id": "533378", "url": "https://cs.wikipedia.org/wiki?curid=533378", "title": "Quanta nos fili", "text": "Quanta nos fili\n\nQuanta nos fili (česky \"Jak velká nás, synu\") je papežská bula vydaná papežem Benediktem XI. 2. dubna 1304 v Římě.\n\nTato bula ukládá neplatnost exkomunikace francouzského krále Filipa IV. Sličného. Je navázáním na bulu \"Tunc navis Petri\", ve které Benedikt XI. sňal klatbu z Filipa a jeho rodiny. Filip IV. byl exkomunikován v období jeho soupeření s Benediktovým předchůdcem Bonifácem VIII., které dosáhlo vrcholu připravovaným vydáním buly \"Super Petri solio\" a zajetím papeže. Bonifác VIII. se ze zajetí sice dostal, nepřežil ale ani následujících pět týdnů. Jeho nástupce Benedikt XI. byl francouzským stoupencem, proto odvolal všechny církevní postihy Filipa IV.\n"}
{"id": "533379", "url": "https://cs.wikipedia.org/wiki?curid=533379", "title": "Pogoń Lwów", "text": "Pogoń Lwów\n\nPogoń Lwów byl polský fotbalový klub z Lvova, který tehdy patřil do Polska (dnes je součástí Ukrajiny). Založen byl v roce 1904. Tradičními klubovými barvami byli modrá a červená. V roce 1929 Pogoń trénoval český trenér Otakar Škvain-Mazal.\n\n\n\n"}
{"id": "533388", "url": "https://cs.wikipedia.org/wiki?curid=533388", "title": "Hausbrunn", "text": "Hausbrunn\n\nHausbrunn je městys v okrese Mistelbach v Dolních Rakousích. Žije zde obyvatel.\n\nHausbrunn leží v severovýchodní části Weinviertelu \"(vinné čtvrti)\" v Dolních Rakousích, asi 6 km západně od Hohenau an der March. Plocha území obce činí 16,17 kilometrů čtverečních a 14,05 % plochy je zalesněno.\n\nObec nemá žádné další katastrální území.\n\nPrvní písemná zmínka o Hausbrunnu, tehdy ještě jako „Hugesprunne\" se nachází v „Necrologia Germaniae\" v klášteře Klosterneuburgu kde je datována rokem 1195. Téměř po 150 letech je v listině č. 486 pasovského kláštera je v roce 1341 zaznamenáno místo s názvem „Hawsprun\".\n\nDne 4. června 1367 prodal Ortolf von Wolchenstorf na Davida Streuzze, Žida z Vídně, syna Hennleina von Klosterneuburg, statky Poystorff, Alten Liechtenwart, „Hausprunne\" a „Ringleinstorff“. Prodal také Hausbrunn, který patrně ani nevlastnil.\n\nDne 20. prosince 1378 koupil Johann I. von Liechtenstein z Mikulova a Valtic († 1397), hofmistr vévody Albrechta III. Rakouského (1349/50-1395) od Ulricha von Zistersdorf liechtensteinské léno k Hausbrunnu za 30 liber vídeňských feniků\n\nJohann I. von Liechtenstein koupil roku 1384 od bratrů Johanna a Alberta, „Volkesstorffern“, jejich čtvrtinu na pevnosti a tržišti Mistelbach a na statky „Rotenlaim“, „Wukkendorf“, Hausbrunn, Liechtenwart, Hadersdorf, „Rankenleiten“ a „Hirschenau“ za 700 liber vídeňských feniků.\n\nDne 17. ledna 1394 směnil Johann I. von Liechtenstein z Mikulova, hofmistr vévody Albrechta III. od Johanna von Maissau, nejvyšší stolník Rakouský, různé majetky ležící u Hohenau, Hausbrunn, „Rotenlaim“ a „Chundorf“ (Wüstung), za majetky v Chundorfu, faru Ranoldsbach (Ravelsbach).\n\nKupní smlouva na léno v Dobermannsdorf, Hausbrunn, Ringelsdorf a Neulichtenwarth (St Ulrich) sepsal dne 13. října 1404 Friedrich Frauenschühel na svého bratrance Niklase von Zistersdorf.\n\nDne 2. června 1423 dal Wilhelm Toppell šlechtici Michaelu Pentzovi na jeho žádost 7 liber vídeňských feniků za Hausbrunn na lenní majetek.\n\nZa tažení Švédů v roce 1645 byl Hausbrunn zpustošený. Podle knihy zemřelých 1645/46 farního úřadu Altlichtenwarth/Hausbrunn přišlo o život 309 osob.\n\nNemocný čeledín z Vídně Georg Kalser zavlekl v roce 1713 do Hausbrunnu mor. Epidemie trvala 14 týdnů a vyžádala si 98 mrtvých.\n\nNejpozději v roce 1716 byl Hausbrunn uváděný zemskou vládou jako trhová obec v Dolních Rakousích.\n\nV roce 1718 byla chatrná kaplička nahrazena novým kostelem. Věž nového kostela se v roce 1724 při prudké bouři zhroutila a musela se postavit nová. Za další dva roky byly vysvěceny oltáře: hlavní oltář svatému Vítovi, evangelijní oltář Panně Marii a epištolní svatému Kříži. Dne 20. června 1783 byl Hausbrunn dvorním dekretem povýšen na farnost.\n\nV roce 1841 namaloval oltářní obraz svatého Víta ve farním kostele Hausbrunn Leopold Kupelwieser (1796-1862), profesor malířství a výtvarného umění na c. a k. Akademii.\n\nNa základě císařského rozhodnutí ze dne 4. března 1849 byla trhová obec Hausbrunn prohlášena za samostatnou. 1874 byl zřízen poštovní úřad se sídlem v nádražní ulici. Roku 1885 byla postavena nová školní budova. V roce 1896 byl založen spolek dobrovolných hasičů.\n\nKoncem první světové války v roce 1917 se musely zvony z věže kostela odevzdat pro válečné účely: velký zvon z roku 1827, další „jedenáctihodinový“ z roku 1800 a 9. července také umíráček, odlitý roku 1815.\n\nDne 22. září 1927 byl do Hausbrunnu zaveden telefon a v následujícím roce začala elektrifikace obce.\n\nV roce 1930 malíř Engelbert Daringer z Horních Rakous vymaloval stropy farního kostela freskovými malbami.\n\nRoku 1935 akademický sochař Josef Furthner vyzdobil postranní oltáře farního kostela.\n\nBěhem druhé světové války byl poslední bronzový zvon, odlitý v roce 1656, dne 27. února 1943 odevzdán pro zbrojní účely.\n\nV roce 1992 byla otevřena v Hausbrunnu nová mateřská škola a roku 1997 lékařský dům v nádražní ulici.\n\nDalší dějiny obce jsou totožné s dějinami celého Rakouska.\n\nV roce 1971 zde žilo 1252 obyvatel, 1981 1002, 1991 měl městys 929, 2001 869 a ke dni 1. dubnu 2009 měla obec 845 obyvatel.\n\n\nStarostou městyse je Johann Ruth a vedoucím kanceláře Johann Fürmann.\n\nPo obecních volbách konaných 6. března 2005 bylo 15 křesel podle získaných mandátů rozděleno takto: (ÖVP) 5 a (SPÖ) 10.\n\nNezemědělských pracovišť bylo v roce 2001 18 a zemědělských a lesnických pracovišť v roce 1999 bylo 55. Počet výdělečně činných obyvatel v místě bydliště byl podle výsledků sčítání lidu v roce 2001 celkem 342, tj. 39,93 %.\n\n"}
{"id": "533397", "url": "https://cs.wikipedia.org/wiki?curid=533397", "title": "Wang Pej-sing", "text": "Wang Pej-sing\n\nWang Pej-sing (; * 10. března 1985 Charbin) je čínská rychlobruslařka specializující se na krátké tratě 500 a 1000 m.\n\nZávodí na mezinárodní úrovni od roku 2003, průlomem v její kariéře se stala sezóna 2004/2005, kdy několikrát vyhrála závod divize B Světového poháru a následně začala jezdit v elitní divizi A. V roce 2005 se stala překvapivou medailistkou na Mistrovství světa na jednotlivých tratích, kde v závodě na 500 m získala stříbrnou medaili. Na Zimních olympijských hrách v Turíně skončila na stejné distanci sedmá. Další medaile přivezla z následujících šampionátů, včetně zlaté z Mistrovství světa ve sprintu v roce 2009. Na zimní olympiádě ve Vancouveru získala na trati 500 m bronzovou medaili, o čtyři roky později na ZOH v Soči skončila na pětistovce sedmá, na dvojnásobné distanci čtrnáctá.\n\n"}
{"id": "533399", "url": "https://cs.wikipedia.org/wiki?curid=533399", "title": "Murmillus", "text": "Murmillus\n\nMurmillus (\"Murmillo\") byl typ gladiátora, oblíbený pro svou univerzálnost a díky tomu se udržel v aréně po celou dobu trvání zápasů od samotného vzniku her až po jejich zánik. Předchůdcem byl bojovník zvaný Gallus (pojmenování pro bojovníky z Galie), jenž byl již v raném období římského impéria nahrazen za \"murmilla\".\n\nCharakteristickým rysem \"murmilla\" byla přilba s vysokým hřebenem na vrcholu, který spolu s širokým okrajem a obrazem ryby dotvářel typický obraz tohoto bojovníka. Označení Murmillo pochází z řeckého slova označující druh mořských ryb (\"thraex vs murmillo\"). Jeho další část výzbroje tvořila ještě bederní rouška, na levé noze pevný a těžký chránič sloužící k ochraně spodní části nohy, zahalení paže k ochraně pravé ruky. V ruce držel krátký rovný meč (gladius), od nějž je odvozeno pojmenování pro samotné gladiátory. Druhá ruka sloužila k obraně za pomocí zakřiveného obdélníkového štítu (známého z římských legií). Nejčastěji byl posílán do boje s Thrákem, Hoplomachosem či Retiariem.\n"}
{"id": "533402", "url": "https://cs.wikipedia.org/wiki?curid=533402", "title": "Cipi Chotovely", "text": "Cipi Chotovely\n\nCipi Chotovely ( ציפי חוטובלי; narozená 2. prosince 1978 Rechovot, Izrael) je izraelská politička a poslankyně Knesetu za stranu Likud. Od května 2015 je úřadující náměstkyní ministra zahraničních věcí v izraelské vládě.\n\nJe bývalou účastnicí diskuzí v televizním pořadu \"Moecet ha-hachamim\" na Channel 10 a autorkou sloupků v deníku \"Ma'ariv\". V rámci Likudu se dle svého vyjádření počítá k „nábožensky orientovanému pravému křídlu“.\n\nJejí rodiče emigrovali do Izraele z Gruzie. Narodila se a vyrostla v Rechovotu. Vystudovala nábožensky zaměřenou dívčí střední školu v Tel Avivu. Bakalářský a magisterský titul v oboru právo získala s vyznamenáním na Telavivské univerzitě. Poté nastoupila do právnické kanceláře Rama Caspiho v Tel Avivu, v níž se specializovala na firemní právo. Odborné právnické zkoušky složila v roce 2003.\n\nV následujících dvou letech pracovala jako editorka právnického časopisu \"Journal of Law\" na Bar-Ilanově univerzitě. Následně se rozhodla pro postgraduální studium na Telavivské univerzitě. Je aktivní ve Světové unii židovských studentů (\"World Union of Jewish Students, (WUJS))\", zastupovala organizaci na studentské konferenci v Jihoafrické republice. Byla také účastnicí zasedání mezinárodní sionistické studentské organizace Bnej Akiva v Paříži. Dosáhla vyššího vzdělání v oblasti judaismu, poté co navštěvovala semináře Bruria v Jeruzalémě a dívčí seminář na Bar-Ilanova univerzitě.\n\nV roce 2006 se stala účastnicí politického diskuzního programu \"Moecet ha-Hachamim\" na televizním kanálu \"Channel 10\", moderovaném Danem Margalitem. Reprezentovala pravé konzervativní křídlo a kritizovala vládní politiku Ehuda Olmerta po druhé libanonské válce v roce 2006. Podporovala aktivizaci vojáků v záloze a vyzývala izraelské velení k rezignaci.\n\nTéhož roku, 2006, začala spolupracovat s deníkem Ma'ariv, do kterého přispívala sloupky na aktuální politická témata. Od roku 2007 zde také měla pravidelný sloupek v judaistické sekci.\n\nDne 11. listopadu 2008 oznámila, že se stala členkou strany Likud a hodlá se účastnit stranických primárek, z nichž jsou vybráni kandidáti do následujících parlamentních voleb. V těchto volbách roku 2009 byla zvolena poslankyní 18. Knesetu. Stala se nejmladším poslancem současného zákonodárného sboru.\n\nV prosinci 2010 iniciovala petici mezi členy izraelského parlamentu, která vyzývá izraelskou vládu pod vedením premiéra Netanjahua k anexi města Ariel na Západním břehu Jordánu. Ariel patří mezi největší izraelské osady na Západním břehu a ke konci roku 2008 zde žilo 16 700 obyvatel. Ve volbách v roce 2013 svůj mandát obhájila, načež byla jmenována náměstkyní ministra dopravy v třetí Netanjahuově vládě. Od 29. prosince 2014 navíc rovněž zastávala funkci náměstkyně ministra vědy a technologie (tento post byl po rezignaci ministra Ja'akova Periho neobsazený).\n\nMandát poslankyně obhájila rovněž ve volbách v roce 2015. Ve čtvrté Netanjahuově vládě zastává post náměstkyně ministra zahraničních věcí.\n\n"}
{"id": "533403", "url": "https://cs.wikipedia.org/wiki?curid=533403", "title": "ADOM", "text": "ADOM\n\nADOM (zkratka z Ancient Domains of Mystery) je hra z roku 1994, ve které se hlavní hrdina snaží zabránit Chaosu, aby ovládl svět Ancardia. Rozhraní je hráči zprostředkováno pomocí znaků ASCII, v základním pohledu hráč vidí seshora kousek mapy, kde je jeho postava zobrazena pomocí zavináče.\n\nČást oblastí je pevně dána, ale většina je náhodně generována při prvním vstupu.\n\nHra je dostupná pro řadu systémů (AmigaOS, BeOS, MS-DOS, Linux, Mac OS X, Microsoft Windows) a je k dispozici zdarma — autor ovšem uvítá zaslání pohlednice (tedy se jedná o cardware). Na rozdíl od řady podobných her není distribuována společně se zdrojovým kódem, protože autor chtěl jednak zachovat tajemství, jak hra funguje, jednak chtěl zabránit nekontrolovanému vzniku variant.\n\n"}
{"id": "533405", "url": "https://cs.wikipedia.org/wiki?curid=533405", "title": "Danny Danon", "text": "Danny Danon\n\nDanny Danon ( דני דנון, narozen 8. května 1971 Ramat Gan) je izraelský politik, poslanec Knesetu za stranu Likud a od května 2015 ministr vědy a technologie. V letech 2013 až 2014 zastával post náměstka ministra obrany.\n\nNarodil se v izraelském městě Ramat Gan Josefovi a Jocheved Danonovým. Vystudoval střední školu Blich a jako mladík vstoupil do mládežnického hnutí Bejtar. Po studiu na střední škole pokračoval v bakalářském studiu mezinárodních vztahů a posléze magisterském studiu veřejné správy na Hebrejské univerzitě v Jeruzalémě. Po absolvování povinné vojenské služby v Izraelských obranných silách v letech 1994 až 1996, byl Židovskou agenturou poslán do Miami.\n\nV roce 1996 se stal asistentem poslance Uzi Landaua z Likudu. Později byl jmenován předsedou světového hnutí Betar a tuto funkci zastával po několik let. Před volbami do Knesetu v roce 2006 získal 26. místo na kandidátní listiny pro volby do parlamentu. Strana však získala pouze 12 poslaneckých křesel a Danon se tak poslancem nesta.\n\nV červnu 2006 byl, poté co porazil poslance Juvala Steinitze, zvolen předsedou organizace Světový Likud. Aktivně vystupoval proti plánu někdejšího premiéra Ariela Šarona na jednostranné stažení Izraele z Pásma Gazy, a to zejména během vnitrostranického referenda uspořádaného ústředním výborem strany.\n\nV červenci 2007 se popisoval jako největší kritik Benjamina Netanjahua a oznámil, že se bude ucházet o post předsedy strany. Ve vnitrostranických volbách nakonec skončil třetí. V roce 2008 Danon podal petici k Nejvyššímu soudu na zrušení občanství bývalého poslance Azmí Bišáry, který z Izraele uprchl po podezření, že během druhé libanonské války pomáhal hnutí Hizballáh. Petice však byla odmítnuta.\n\nPřed parlamentními volbami v roce 2009 získal 24. místo na kandidátní listině Likudu a poté co strana získala 27 poslaneckých mandátů se stal poslancem. V září 2009, během každoročního zasedání Valného shromáždění OSN, Danon cestoval po Spojených státech, setkal se s kongresmany, vůdci židovských komunit a dalšími významnými osobnostmi. Americkým zákonodárcům sdělil, že „americký tlak na Izrael tento stát poškozuje a v ničem nepomůže pokroku v míru.“ Ve volbách v roce 2013 svůj poslanecký mandát obhájil a následně se stal náměstkem ministra obrany. Tento post poté zastával až do července 2014, kdy jej pro jeho kritiku odvolal premiér Netanjahu.\n\nPoslanecký mandát obhájil rovněž ve volbách v roce 2015. Od května 2015 zastává ve čtvrté Netanjahuově vládě post ministra vědy a technologie.\n\nDanon je ženatý a se svou manželkou Tali má tři děti. Žije v mošavu Mišmeret.\n\n"}
{"id": "533408", "url": "https://cs.wikipedia.org/wiki?curid=533408", "title": "Siegfried I. Lucemburský", "text": "Siegfried I. Lucemburský\n\nSiegfried I. Lucemburský také Sigefroi (915/917 – 997/998) byl laický opat v klášteře sv. Wilibrorda v Echternachu, hrabě moselský a lucemburský. Je považován za prvního lucemburského hraběte a zakladatele lucemburské dynastie.\n\nByl jedním ze synů moselského hraběte Wigericha a Kunigundy, která byla zřejmě z rodu západofranského krále Ludvíka Koktavého. 12. dubna 963 získal Siegfried směnou od opata kláštera sv. Maximina v Trevíru hrad Lucilinburhuc a právě toto datum je považováno za vznik lucemburského hrabství. Býval straníkem císaře Oty II. a poté jeho vdovy císařovny Theofanu, roku 984 se účastnil bitvy o Verdun a tam upadl do zajetí. Zemřel okolo roku 998 a byl uložen k poslednímu odpočinku v trevírském klášteře sv. Maximina. Panství po něm zdědil syn Jindřich. \n"}
{"id": "533409", "url": "https://cs.wikipedia.org/wiki?curid=533409", "title": "I Sang-hwa", "text": "I Sang-hwa\n\nI Sang-hwa ( , anglický přepis: \"Lee Sang-hwa\"; * 25. února 1989 Soul) je jihokorejská rychlobruslařka se specializací na sprinty na nejkratších tratích 100 a 500 m. Je olympijskou vítězkou a několikanásobnou medailistkou z mistrovství světa.\n\nV 15 letech se poprvé zúčastnila Mistrovství světa juniorů 2004, kde jako jeho nejmladší účastnice skončila na 16. místě, přičemž závod na 500 m dokončila na třetím místě. Na podzim téhož roku debutovala ve Světovém poháru; v závodech na 100 m se v celkovém hodnocení sezóny 2004/2005 umístila na pátém místě. V roce 2005 již získala na seniorském mistrovství světa na trati 500 m bronzovou medaili. Od sezóny 2005/2006 se začala výrazně prosazovat v závodech Světového poháru a přesto, že jeho celkové hodnocení zatím nevyhrála, pravidelně se umisťuje na předních příčkách na tratích 100 a 500 m (byla několikrát celkově druhá a třetí). Její prozatím nejúspěšnější sezónou je ročník 2009/2010, kdy vyhrála sprinterský šampionát i závod na 500 m na Zimních olympijských hrách ve Vancouveru. Na mítinku Světového poháru v Calgary dne 20. ledna 2013 zajela časem 36,80 s světový rekord na trati 500 m, o týden později získala bronzovou medaili na Mistrovství světa ve sprintu 2013. V sezóně 2012/2013 vyhrála celkové pořadí Světového poháru v závodech na 500 m a na světovém šampionátu obhájila zlato na trati 500 m. Startovala na Zimních olympijských her 2014, kde v závodě na 500 m obhájila olympijské zlato, na dvojnásobné distanci byla dvanáctá. Na MS 2016 zvítězila v závodě na 500 m, o rok později vybojovala stříbro. Zúčastnila se také Zimních olympijských her 2018, kde na trati 500 m získala stříbrnou medaili.\n\n"}
{"id": "533411", "url": "https://cs.wikipedia.org/wiki?curid=533411", "title": "Bedřichovka", "text": "Bedřichovka\n\nBedřichovka (něm. \"Friedrichshain\") je malá vesnice, část města Liberec. Nachází se asi 5 km na severozápad od Liberce. Je zde evidováno 32 adres. Trvale zde žije méně než 100 obyvatel.\n\nBedřichovka leží v katastrálním území Machnín o výměře 11,34 km.\n\nDo roku 1946 nesla obec název \"Friedrichshain\".\n\n"}
{"id": "533412", "url": "https://cs.wikipedia.org/wiki?curid=533412", "title": "Štula", "text": "Štula\n\nŠtula ( שְׁתוּלָה, v oficiálním přepisu do angličtiny Shetula, přepisováno též jako Shtula) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 664 metrů, v hornaté oblasti v centrální části Horní Galileji, cca 20 kilometrů od břehů Středozemního moře, přímo na libanonské hranici. Podél ní se v severojižním směru východně od vesnice táhne pás vrcholků zvaných Har Ajta. Konkrétně jde o kopce Har Rahav, Har Magor a Har Amiram. Mezi posledními dvěma jmenovanými vede k západu horní tok vádí Nachal Becet. Jižně od vesnice terén prudce klesá do údolí Nachal Šarach, které je tu lemováno strmým terénním zlomem.\n\nObec se nachází cca 8 kilometrů severovýchodně od města Ma'alot-Taršicha, cca 122 kilometrů severovýchodně od centra Tel Avivu a cca 42 kilometrů severovýchodně od centra Haify. Štulu obývají Židé, přičemž osídlení v tomto regionu je převážně židovské. Štula tvoří společně s dalšími zemědělskými osadami Even Menachem, Zar'it a Šomera kompaktní blok osídlení. Zcela židovská je oblast západně odtud, směrem k Izraelské pobřežní planině. Pouze na jižní straně začíná území s vyšším podílem obcí, které obývají izraelští Arabové (například město Fassuta).\n\nŠtula je na dopravní síť napojena pomocí místní silnice číslo 8994.\n\nŠtula byla založena v roce 1969. Zakladateli osady byla skupina židovských obyvatel z okolních, již zavedených mošavů. Cílem bylo posílit židovské osídlení v bezprostřední blízkosti libanonské hranice. Usadilo se tu i 17 rodin židovských přistěhovalců z Kurdistánu, kteří do té doby sídlili v nedaleké vesnici Elkoš. Šlo o součást Operace Sof Sof (סוף סוף), kterou inicioval tehdejší premiér Levi Eškol.\n\nV obcí fungují zařízení předškolní péče, základní školy se využívají v okolních obcích jako je Becet nebo Šlomi. K dispozici je tu zdravotní středisko, obchod, sportovní areály, plavecký bazén, společenské centrum, synagoga a knihovna. Místní ekonomika je založena na zemědělství, službách a turistickém ruchu. Část obyvatel za prací dojíždí mimo obec. Mošav prochází stavební expanzí. Nabízí se 30 stavebních pozemků.\n\nObyvatelstvo mošavu Štula je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Štule Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 265 lidí. Během roku 2014 populace klesla o 2,9 %.\n\n\n"}
{"id": "533416", "url": "https://cs.wikipedia.org/wiki?curid=533416", "title": "Ilona Slupianeková", "text": "Ilona Slupianeková\n\nIlona Slupianeková, rozená Schoknechtová (* 24. září 1956, Demmin, Meklenbursko-Přední Pomořansko) je bývalá východoněmecká atletka, olympijská vítězka a dvojnásobná mistryně Evropy ve vrhu koulí.\n\nPrvní úspěchy zaznamenala v roce 1973 na juniorském mistrovství Evropy v tehdy západoněmeckém Duisburgu, kde získala zlatou medaili. Na témže šampionátu vybojovala také stříbrnou medaili v hodu diskem. Na halovém ME 1976 v Mnichově skončila bronzová. Zúčastnila se letní olympiády v Montrealu, kde se umístila na pátém místě.\n\nO rok později na halovém ME ve španělském San Sebastiánu získala stříbrnou medaili, když prohrála jen s Helenou Fibingerovou. V roce 1977 ji však byl na evropském poháru v Helsinkách prokázán doping, za který dostala roční trest. Do sektorů se vrátila na evropském šampionátu v Praze. Na stadionu Evžena Rošického dokázala Slupianeková ve finále jako jediná překonat jednadvacet metrů (21,41 m) a získala zlatou medaili. Stříbro získala Fibingerová za výkon 20,86 m.\n\n2. května 1980 překonala světový rekord Heleny Fibingerové (22,32 m), když ve slovinské Celje hodila 22,36 m. O pár dní později 11. května v Postupimi vlastní světový rekord vylepšila na hodnotu 22,45 m. Na letních olympijských hrách v Moskvě následně vybojovala zlatou medaili hodem dlouhým 22,41 m. Tento výkon je dodnes olympijským rekordem. V roce 1981 se stala ve francouzském Grenoblu podruhé v kariéře halovou mistryní Evropy a o rok později obhájila v Athénách titul mistryně Evropy pod širým nebem. Na prvním ročníku MS v atletice 1983 v Helsinkách získala bronzovou medaili. Jednu z posledních medailí, stříbrnou získala na halovém MS v Indianapolisu v roce 1987.\n\n\nJejím manželem byl koulař Hartmut Briesenick, se kterým má dceru.\n\n"}
{"id": "533417", "url": "https://cs.wikipedia.org/wiki?curid=533417", "title": "Ústav chemických procesů Akademie věd České republiky", "text": "Ústav chemických procesů Akademie věd České republiky\n\nÚstav chemických procesů AV ČR, v. v. i., je jedním ze šesti ústavů sekce chemických věd Akademie věd České republiky a centrem výzkumu v oblasti chemie, biochemie, katalýzy a životního prostředí. Studují se zde kromě jiného vícefázové reagující systémy pro návrh chemických procesů v oblastech syntézy a přípravy nových materiálů, energetiky a ochrany životního prostředí. O jeho významu na poli české i mezinárodní vědy svědčí účast jeho výzkumných týmů v projektech financovaných Evropskou unií, jako např. IMPULSE, EUCAARI nebo MULTIPRO. Projekt MATINOES byl dokonce vyhodnocen jako jeden z dvaceti nejlepších projektů řešených v rámci 6. rámcového programu.\n\nÚstav vznikl v Československé akademii věd roku 1960 rozdělením Chemického ústavu ČSAV na Ústav teoretických základů chemické techniky a Ústav organické chemie a biochemie a byl od samého počátku budován jakožto multidisciplinární vědecké pracoviště.\n\nJeho zakladatel a první ředitel prof. Vladimír Bažant byl chemický technolog s širokým rozhledem a ctil moderní koncepci, bez které by se vývoj nových procesů nemohl úspěšně uskutečňovat. U vědomí toho přizval ke spolupráci chemického inženýra prof. George L. Standarta, rodáka z USA, který v 50. a 60. letech 20. století položil základní kámen k vývoji oboru chemického inženýrství u nás. Vědecký výzkum chemických procesů se samozřejmě nemohl rovněž obejít bez solidního fyzikálně chemického základu. O tento aspekt výzkumu byl ústav obohacen příchodem prof. Eduarda Hály a jeho týmu fyzikálních chemiků do nově budovaného areálu v severozápadním předměstí Prahy v Suchdole-Lysolajích, který byl otevřen v roce 1964.\n\nPostupně byly v ústavu nově rozvíjeny další obory chemického inženýrství a chemické technologie, jako např. reaktorové inženýrství, homogenní katalýza, studium nenewtonských tekutin, sublimace, separační procesy, dynamika a řízení chemických systémů a jiné. Většina těchto nových podoborů byla zavedena jako logicky potřebná podpora rozsáhlého a víceletého projektu pro vývoj kompletní technologie výroby kyseliny tereftalové a polyesterů.\n\nPo r. 1989 proběhlo několik reorganizací pracovišť ústavu, které vedly k postupnému snížení stavu pracovníků o 50%. Výzkum byl racionálně integrován, což odráží nynější struktura ústavu. Název byl rovněž změněn na výstižnější \"Ústav chemických procesů\"; tradiční anglický název\"Institute of Chemical Process Fundamentals\" přitom zůstal zachován.\n\nÚstav chemických procesů se v současné době zabývá výzkumem v oblasti teorie chemických procesů, zejména ve vědních oborech chemické inženýrství, fyzikální chemie, chemické technologie a inženýrství životního prostředí.\n\n\n\n\n\n\nÚCHP má od Ministerstva školství mládeže a tělovýchovy ČR společně akreditované postgraduální doktorské studium nejen se všemi fakultami VŠCHT Praha, ale i s dalšími fakultami českých univerzit. Doktorandi z tuzemska i ze zahraničí mají příležitost využít mimo odborných zkušeností školitelů také unikátní aparatury a špičkové přístrojové vybavení při práci na svých disertacích v těchto oborech:\n\n"}
{"id": "533431", "url": "https://cs.wikipedia.org/wiki?curid=533431", "title": "Network Attached Storage", "text": "Network Attached Storage\n\nNetwork Attached Storage (zkratka NAS, česky „datové úložiště na síti“) je v informatice označení pro datové úložiště připojené k místní síti LAN. Data toho úložiště mohou být poskytována různým uživatelům. NAS nemusí mít pouze funkci souborového serveru, ale může mít i jiné specializované funkce. Například klient P2P sítě, webový server a další. Většinou obsahuje nějaký vestavěný počítač, který má za úkol sdílení dat a podporu různých protokolů.\n\nTato zařízení si získala popularitu od roku 2010, když začala být používána pro sdílení dat mezi několika počítači. V porovnání mezi jinými síťovými úložišti jsou NASy rychlejší, mají lehčí administraci a snadnější nastavení.\n\nNAS obsahuje jeden nebo více pevných disků, které se mohou slučovat do větších datových struktur nebo mohou vytvořit RAID pole. Levnější zařízení podporují hlavně RAID 0 a 1. Přístup k datům je většinou pomocí protokolů NFS, SMB/CIFS nebo AFP.\n\nV roce 1980 firma Newcastle Connection vedená Brianem Radnellem a jeho kolegy představila a demonstrovala v Newcastle Univerzity vzdálený přístup k datům přes několik počítačů používající UNIX. Serverový operační systém Novell NetWare a NCP protokol byly vytvořeny až v roce 1983. Stejně s tím vytvořila firma Sun Microsystems v roce 1984 systém NFS, který dovoloval jejím síťovým klientům sdílet jejich data po síti. Firmy 3Com, IBM a Microsoft vytvořily protokol LAN Manager. 3Com 3Server a 3+Share software vytvořili první vestavěný server pro open system servery. Tento server obsahoval potřebný software, hardware a podporu několika disků.\n\nOd této doby začala, díky dobré odezvě zákazníků, vytvářet celá řada firem svoje zařízení. Zatímco 3Com byla první firma, která vytvořila vestavěný NAS pro osobní počítače, tak Auspex System byli první, kdo vytvořil vestavěný NFS server pro použití v UNIX marketu. Skupina Auspex inženýrů se spojila, aby vytvořila v roce 1990 integrovaný NetApp filter, který měl podporovat jak Windowsovský CIFS a UNIXovský NFS protokol. Měl by být taky lehce nasaditelný a měl obsahovat jednoduchou administraci. Toto odstartovalo výrobu opravdových NAS, které známe dnes.\nV roce 2009 začali výrobci NAS (hlavně CTERA Networks and NETGEAR) představovat možnosti online zálohy dat. Tato funkce byla přímo integrovaná v zařízeních a měla podporovat přímo obnovení zálohy online.\n\nNAS může být využíván i více způsoby, než jenom jako centrální jednotka, která poskytuje různým uživatelům data. Může být použit také jako levný a jednoduchý pro load-balancing (server rozvažující zátěž), jednoduchý email nebo web server poskytující úložiště. Největší využití nacházejí NAS tam, kde uživatel potřebuje uložit velké množství multimediálních dat. V dnešní době je NAS levnější než rackový server, takže se menším firmám vyplatí používat NAS kvůli ceně, ale například i kvůli velikosti. Cena se liší hlavně v tom, kolik NAS podporuje připojených disků, jaké RAID podporuje a jestli obsahuje nějaké další připojení (například FireWire).\n\nMezi NASové distribuce Linuxu a FreeBSD patří FreeNAS, CryptoNAS, NASLite, Gluster, Openfiler, OpenMediaVault a TurnKey souborový server postavený na základu Ubuntu. Všechny distribuce jsou vytvořeny tak, aby se pomocí nich dal NAS snadno nastavit a většina z nich používá k nastavení webový prohlížeč.\n\nMohou být spuštěny z virtuálních zařízení, LiveCD, jako bootovatelný flashdisk nebo přímo z připojeného disku. Podporují protokol Samba (SMB démon), protokol NFS (NFS démon) a protokol FTP (FTP démon), které jsou v těchto distribucích volně dostupné.\n\nNapříklad NexantaStor, postavený na Nexanta Core Platform, je podobný těmto open source systémům, ale vyžaduje mnohem více paměti než ostatní. Za to vám poskytne mnohem více funkcí jako je zachycování obrazu disku(tzv. snapshot), zrcadlení, počítání kontrolních součtů atd.\n\nClusterovaný NAS využívá distribuovaného operačního systému, který běží současně na několika serverech. Hlavní rozdíl mezi normálním a clusterovaným NASem je schopnost distribuce dat a metadat mezi jednotlivými uzly, na které jsou zařízení připojené. To znamená, že jednotlivé NASy mohou poskytovat data jiných NAS, se kterými jsou spojeny.\n\n\n"}
{"id": "533440", "url": "https://cs.wikipedia.org/wiki?curid=533440", "title": "Korfská deklarace", "text": "Korfská deklarace\n\nKorfská deklarace je dohoda, podepsaná 20. července 1917 předsedou vlády Srbského království Nikolou Pašićem a zástupcem jihoslovanského výboru Ante Trumbićem.\n\n\"Korfská deklarace\" byla podepsána na řeckém ostrově Korfu a prohlašovala vytvoření království Srbů, Chorvatů a Slovinců spojením balkánských zemí státu SHS (Slovinsko, Srbské království, Chorvatsko, Bosna a Hercegovina) a Černohorského království pod vládou srbské královské dynastie Karađorđevićů. Součástí dohody bylo i začlenění Kosova a Makedonie.\n\nV roce 1916 se členové exilového srbského parlamentu rozhodli vytvořit \"Království Srbů, Chorvatů a Slovinců\" (později Jugoslávii) v budově korfského městského divadla.\n\nDeklarace byla podepsána těsně před koncem první světové války, dne 20. července 1917 srbským předsedou vlády Nikolou Pašićem a Ante Trumbićem, předsedou budoucího jihoslovenského výboru za podpory Velké Británie a Francie.\n\nPodepsání \"Korfské deklarace\" byl prvním krokem k vytvoření nové parlamentní monarchie - jugoslávského státu, v čele s vládci dynastie Karađorđevićů. Motto \"Jedan narod, jedan kralj, jedna država\" mělo představovat sílu spojených území v jedno, spojení tří (ve skutečnosti šesti) národů v jeden pod vládou jednoho panovníka. Tři hlavní národy - Srbové, Chorvati a Slovinci - měly používat jednu abecedu a budou si rovni před zákonem a věrni k ústavě.\n\nNejvýraznějšími osobnostmi deklarace na Korfu byl Nikola Pašić a Ante Trumbić, kteří pracovali na překonání srbského odporu. Pašić a srbský soud zůstávali u myšlenky vytvořit Velké Srbsko pomocí jednostranných územních zisků. Únorová revoluce v Rusku ale smetla všechny diplomatické plány Srbska.\n\nVýsledkem deklarace bylo vyhlášení království Srbů, Chorvatů a Slovinců 1. prosince 1918. Trumbić byl jmenován ministrem zahraničních věcí a Pašićovo vysoké postavení ve vládě bylo nakonec velmi oslabeno.\n\n"}
{"id": "533441", "url": "https://cs.wikipedia.org/wiki?curid=533441", "title": "Neuwaldegg", "text": "Neuwaldegg\n\nNeuwaldegg byl do roku 1892 samostatnou obcí a dnes je městskou částí Vídně v 17. vídeňském městském okrese Hernals jako jedno z 89 vídeňských katastrálních území.\n\nNeuwaldegg leží na severozápad od městské části Dornbach ve Vídeňském lese na hranici Dolního Rakouska. Na jihozápadu sousedí Neuwaldegg s Hadersdorf-Weidlingau v městském okrese Penzing, na severovýchodu s městskou částí Salmannsdorf v městském okrese Döbling a na jihovýchodu s Neustift am Walde a Pötzleinsdorf v městském okrese Währing. Katastrální území Neuwaldeggu má plochu 385,91 hektarů. Průběh hranice pro statistické údaje je poněkud odlišný než stejnojmenné katastrální území.\n\nNeuwaldegg byl založen relativně pozdě. Na konci prvního tureckého obléhání Vídně dostal císařský rada Stefan Agler \"dvůr a Teuchstatt\" se sousední pustou zahradou v území, které se dříve nazývalo „Ober-Aigen“ nebo „Oberes Gut“. V roce 1530 bylo povoleno osídlit zahradu. Agler vlastnil území zvané \"Neuwaldegger Hof\", který císař Ferdinand I. Habsburský povýšil na šlechtické sídlo. Agler byl povýšen na rytíře a v roce 1539 obdržel titul Šlechtic z Paumgarten a Neuwaldegg. V budoucnu disponoval Agler soudní pravomocí uvnitř svého panství. Majetek Agler stále rozšiřoval, až na místě vznikl skvostný zámek \"Neuwaldegg\".\n\nPo 200 letech později, roku 1756 získal majetek polní maršál, hrabě Franz Moritz von Lacy, jako přítel císaře Josefa II. Habsburského (1741-1790). Rozšířil majetek a zřídil anglický park a nechal vybudovat 17 rákosových chat. Skvostně vybavené chaty, které se spojovaly s rozmanitými zábavami až nakonec vznikla vesnička nazvaná Hameau. Mimo to hrabě vybudoval v parku v roce 1794 pro sebe mauzoleum, ve kterém byl roku 1801 také pohřben. Později majetek přešel na šlechtickou rodinu Schwarzenbergů, kteří postupně přesunuli umělecké sbírky z Neuwaldeggu na své panství do Českého Krumlova. Dřívější \"Neuwaldegger Park\" dostal název Schwarzenbergpark.\n\nPo připojení obcí k předměstím Vídně v roce 1850, začalo se v sedmdesátých letech mluvit o připojení předměstí. Téměř všechna předměstí byla proti tomuto návrhu. Ale na požadavek císaře Františka Josefa Habsbursko-Lotrinského (1830-1916) v jeho proslovu v roce 1888 rozhodla zemská rada sloučení předměstí k Vídni. Příslušný zákon vstoupil v platnost dnem 1. ledna 1892 a sloučil Neuwaldegg, Dornbach a Hernals k 17. vídeňskému okresu Hernals. Neuwaldegg byl tenkrát jen velmi malou vesnicí s 355 obyvateli.\n\nPark i zámek postupně zanikl. V roce 1951 získala nakonec zámek vídeňská arcidiecéze, zámek přestavěla a od roku 1975 slouží jako vzdělávací dům. Park v roce 1958 získalo město Vídeň a dnes je přístupný veřejnosti.\n\n\n\n"}
{"id": "533444", "url": "https://cs.wikipedia.org/wiki?curid=533444", "title": "Billy Joe Shaver", "text": "Billy Joe Shaver\n\nBilly Joe Shaver (* 16. srpna 1939, Texas, USA) je americký zpěvák a skladatel, jeden z nejvýznamnějších představitelů \"outlaw country\". Nejprve byl úspěšný jako autor - jeho písně nahrála dlouhá řada interpretů - např.Waylon Jennings, Johnny Cash, Willie Nelson, nebo třeba i Elvis Presley. Shaverovo první album \"Old five and dimers like me\" vyšlo v roce 1973, následovalo pak dalších třiadvacet. V roce 2006 byl uveden do \"Texas Country Music Hall of Fame\". Jeho poslední album \"Everybody's brother\" bylo v roce 2007 nominováno na cenu Grammy v kategorii country-gospel.\n\n\n\n"}
{"id": "533445", "url": "https://cs.wikipedia.org/wiki?curid=533445", "title": "Pnina", "text": "Pnina\n\nPnina ( פנינה) je ženské biblické a rodné jméno hebrejského původu, které znamená „\"perla\"“.\n\nV Bibli je Pnina druhou manželkou Elkany, otce proroka Samuela. Ekumenický překlad toto jméno přepisuje jako Penina. V jazyce jidiš se jméno používá v překladu jako Perele. Jméno Pnina je dodnes užívané v Izraeli. Další, moderní verzí jména je Pninit.\n\n\n"}
{"id": "533448", "url": "https://cs.wikipedia.org/wiki?curid=533448", "title": "Údolí Gejzírů", "text": "Údolí Gejzírů\n\nÚdolí Gejzírů (nestojí-li spojení na začátku věty, píše se slovo „údolí“ s malým písmenem; ) je jedno z největších polí gejzírů na světě a jediné v Eurasii. Nachází se v Rusku na poloostrově Kamčatka v Kronocké státní biosférické rezervaci. Údolí je součástí světového dědictví UNESCO jako součást přírodního parku Sopky Kamčatky. Bylo objeveno v roce 1941 sovětskou geoložkou Taťánou Ustinovovou. Údolí Gejzírů se rozkládá podél řeky Gejzernaja až k jejímu soutoku s řekou Šumnaja, je dlouhé téměř čtyři kilometry. Převážně na levém břehu Gezernoj se nachází množství teplých pramenů a přibližně 200 gejzírů, které jsou zásobovány aktivním vulkanismem v okolí. Většina místních gejzírů vyvrhuje vodu s párou pod ostrým úhlem, nikoliv kolmo, a pouze několik gejzírů má kolem ústí kužel z vysrážených hornin, který je běžný u ostatních lokalit na světě.\n\nÚdolí Gejzírů bylo objeveno roku 1941 geoložkou Kronocké rezervace Taťanou Ustinovovou a itelmenským průvodcem Anisifofem Krupeninem.\n\nOd sovětských dob je údolí jednou z nejznámějších turistických atrakcí Kamčatky. Od roku 1967 v něm byla zakázána neorganizovaná turistika, roku 1977 pak jakákoliv. Od roku 1993, po vybudování nutné infrastruktury, bylo údolí pro turisty znovu otevřeno. Ročně přijíždělo přes tři tisíce návštěvníků. Samostatný vstup na místo byl opět přísně omezen.\n\nRoku 1981 tajfun Elsa přinesl deště, v důsledku kterých stoupla hladina řeky Gejernaja o několik metrů. Některé gejzíry a teplé prameny byly poškozeny potoky bahna, gejzír Bolšaja pečka () zanikl.\n\nDne 3. června 2007 dva mohutné proudy sutě a bahna zavalily dvě třetiny údolí. Vlivem přehrazení údolí nánosy zde vzniklo termální jezero. O několik dní později hladina jezera poklesla, takže se nad hladinu dostaly některé zaplavené gejzíry. Sesuv nepohřbil největší gejzír v oblasti zvaný Velikan, který je podle pozorování v současnosti aktivní. Koncem července pracovalo dvacet ze čtyřiceti dvou velkých a středních gejzírů, třináct z nefunkčních gejzírů bylo zaplaveno. Do léta 2008 se situace stabilizovala a téměř všechny gejzíry obnovily činnost.\n\nRoku 1972 se v údolí Gejzírů natáčel film Sannikovova země.\n\n"}
{"id": "533449", "url": "https://cs.wikipedia.org/wiki?curid=533449", "title": "Matthew Arnold", "text": "Matthew Arnold\n\nMatthew Arnold (24. prosince 1822 – 15. dubna 1888) byl anglický básník, esejista a kulturní kritik. Působil jako profesor poesie na Oxfordské univerzitě a školní inspektor.\n\nByl synem významného pedagoga Thomase Arnolda, ředitele internátní školy\nRugby.\n\nKe známým básním Matthewa Arnolda patří například \"Pláž v Doveru\" (\"Dover Beach\", 1867), reflexe důsledků úpadku náboženství v moderní době. Nejznámějším Arnoldovým prozaickým dílem je sociálně kritická sbírka esejů \"Kultura a anarchie\" (\"Culture and Anarchy,\" 1867 až 1869), v níž se vyrovnává mimo jiné s liberalismem 19. století.\n"}
{"id": "533450", "url": "https://cs.wikipedia.org/wiki?curid=533450", "title": "Bobby Bare", "text": "Bobby Bare\n\nRobert Joseph (Bobby) Bare (* 7. dubna 1935 v Ohiu, USA) je americký country zpěvák a skladatel, držitel ceny Grammy, člen Grand Ole Opry, otec Bobbyho Barea jr., také zpěváka.\n\nZačátky jeho kariéry sahají do počátku šedesátých let, v roce 1963 nahrál své největší hity, písně \"Detroit city\" (cena Grammy) a \"500 miles away from home\". Tři roky nato nahrál písničku \"Streets of Baltimore\", kterou v Československu nahráli skupiny Fešáci a Taxmeni. Napsal hudbu k písni \"Good christian soldier\", kterou v USA nahrál Kris Kristofferson, v Československu ji nahráli opět Fešáci. V sedmdesátých letech slavil úspěchy mj. s písněmi \"Marie Laveau\" (jeho jediný hit no. 1) či \"Ride me down easy\". Celkem vydal více než třicet alb. Hrál také ve filmech \"A Distant Trumpet\", \"Sette contro la morte\" a seriálu \"No Time for Sergeants\".\n\nV roce 2012 se Bobby Bare zapojil do norského národního výběru mezinárodní soutěže Eurovision Song Contest 2012 - Melodi Grand Prix. V národním kole soutěžil společně s norským zpěvákem Petterem Øienem. Společně prezentovali skladbu Things Change. Ze třetího semifinálového klání oba postoupili do finále, které se ustkutečnilo 11. února 2012 ve Spektrum Areně v hlavním městě Norska.\n\n\n\n\n"}
{"id": "533451", "url": "https://cs.wikipedia.org/wiki?curid=533451", "title": "Zar'it", "text": "Zar'it\n\nZar'it ( זַרְעִית, v oficiálním přepisu do angličtiny Kefar Rozenwald Zarit) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 640 metrů, v hornaté oblasti v centrální části Horní Galileji, cca 13 kilometrů od břehů Středozemního moře, přímo na libanonské hranici. Jižně od vesnice terén prudce klesá do údolí vádí Nachal Becet. Po okraji tohoto srázu s hlavním vrcholkem Har Manor vede k západu silnice, která sleduje zároveň mezinárodní hranici. Na protější straně údolí stojí vrch Har Šomera. Na východ od mošavu pokračuje kopcovitý terén, který pak na hraniční čáře vrcholí sérií kopců nazývaných Har Ajta.\n\nObec se nachází cca 10 kilometrů severně od města Ma'alot-Taršicha, cca 122 kilometrů severovýchodně od centra Tel Avivu a cca 42 kilometrů severovýchodně od centra Haify. Zar'it obývají Židé, přičemž osídlení v tomto regionu je židovské. Zar'it tvoří společně s dalšími zemědělskými osadami Even Menachem, Štula a Šomera kompaktní blok osídlení. Zcela židovská je oblast západně odtud, směrem k Izraelské pobřežní planině. Pouze na jižní straně začíná území s vyšším podílem obcí, které obývají izraelští Arabové (například město Fassuta).\n\nZar'it je na dopravní síť napojen pomocí místní silnice číslo 8992 a 8993.\n\nZar'it byl založen v roce 1967. Šlo o součást Operace Sof Sof (סוף סוף), kterou inicioval tehdejší premiér Levi Eškol. Cílem bylo posílit židovské osídlení v bezprostřední blízkosti libanonské hranice. Po dvou letech byla osada přejmenována na Kfar Rosenwald (כפר רוזנואלד), podle amerického židovského předáka. Kvůli nespokojenosti místních obyvatel s novým názvem ale bylo po čase obnoveno původní jméno. Zakladateli vesnice byla skupina 15 mladých rodin z okolních již zavedených osad. Zpočátku zde chyběla elektřina a příjezdová cesta. V 80. letech 20. století obec postihla ekonomická krize izraelských mošavů. Prošla pak procesem privatizace, kdy byly odstraněny prvky družstevního hospodaření.\n\nNa místě vesnice se nalezly stavební pozůstatky z dob starověkého Říma i středověkého arabského osídlení.\n\nMístní ekonomika je založena na zemědělství, službách a turistickém ruchu. Část obyvatel za prací dojíždí mimo obec. Nedávno zde byla otevřena synagoga. V obci fungují zařízení předškolní péče, základní školy se využívá v nedaleké vesnici Becet. K dispozici je tu obchod a sportovní areály.\n\nObyvatelstvo mošavu Zar'it je sekulární. Podle údajů z roku 2014 tvořili naprostou většinu obyvatel v Zar'it Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 245 lidí. Během roku 2014 populace stoupla o 0,4 %.\n\n\n"}
{"id": "533454", "url": "https://cs.wikipedia.org/wiki?curid=533454", "title": "Nechama", "text": "Nechama\n\nNechama ( נחמה) je ženské rodné jméno hebrejského původu, které znamená „\"útěcha\"“.\n\nPoužívá se v židovských rodinách od středověku dodnes.\n\n\n\n"}
{"id": "533457", "url": "https://cs.wikipedia.org/wiki?curid=533457", "title": "Březová alej u Kysibelského dvora", "text": "Březová alej u Kysibelského dvora\n\nBřezová alej u Kysibelského dvora se nachází zhruba 2 km západně od města Habry v okrese Havlíčkův Brod v nadmořské výšce přibližně od 475 do 495 m.\n\nNa obou stranách 8 až 10 m široké polní cesty vedoucí od jihu na sever tvoří zhruba 1 km dlouhou alej 177 bříz bělokorých \"(Betula pendula)\", jejichž stáří je zhruba 100 let. Důvodem ochrany této aleje je její vysoká biologická a krajinářská hodnota.\n\n"}
{"id": "533466", "url": "https://cs.wikipedia.org/wiki?curid=533466", "title": "Žluté tělísko", "text": "Žluté tělísko\n\nŽluté tělísko (\"corpus luteum\") je dočasná žláza s vnitřním vylučováním nacházející se v kůře vaječníku. Buňky tohoto tělíska produkují v luteální fázi menstruačního cyklu steroidní hormony progesteron a estrogeny. U člověka dosahuje velikosti 2–6 cm v průměru. Jeho barva je dána vysokým obsahem luteinů, z nichž se vyrábí steroidy.\n\nŽluté tělísko vzniká již u primitivních čelistnatců, ale nemá takovou funkci jako u člověka.\n\nVzniká z Graafova folikulu po ovulaci. Vznik žlutého tělíska způsobuje zvýšení hladiny luteinizačního hormonu v krvi. Dojde zejména ke zbytnění granulózních buněk kolem prasklého folikulu, na stavbě žlutého tělíska se však dále podílí i rozměrově menší buňky theca interna. Žluté tělísko je prorostlé vlásečnicemi.\n\nŽivotnost žlutého tělíska činí pouze 10–14 dní, nedojde-li k oplození. Produkce progesteronu, který má inhibiční účinek na produkci luteinizačních hormonů, na nichž je životnost žlutého tělíska závislá, zapříčiňuje jeho apoptózu. Tomuto stavu \"říkáme corpus luteum menstruationis\".\n\nPo oplození je tělísko stimulováno choriovým gonadotropinem, produkovaným trofoblastem embrya a později placentou. Žluté tělísko se tak udržuje po dobu 6 měsíců a poté postupně zaniká. Progesteron je však vylučován do konce těhotenství ze stádia tělíska známého jako \"corpus luteum graviditalis\". Rovněž je produkován relaxin, polypeptidový hormon usnadňující porod.\n\nV obou případech žluté tělísko zaniká apoptózou a zbytky jsou pohlceny makrofágy. Odumřelé tělísko se mění na jizvu z hustého kolagenního vaziva – \"corpus albicans\". Nefunkčnost žlutého tělíska vede ke vzniku dalších ovulačních folikulů.\n"}
{"id": "533468", "url": "https://cs.wikipedia.org/wiki?curid=533468", "title": "Arthur Cayley", "text": "Arthur Cayley\n\nArthur Cayley (16. srpna 1821, Richmond, Surrey, Velká Británie – 26. ledna 1895, Cambridge) byl britský matematik, spoluzakladatel moderní britské školy čisté matematiky.\n\nPracoval 14 let jako právník. V matematice se věnoval teorii matic a byl první, kdo podal moderní definici grupy.\n\nPo Cayleyovi byly pojmenovány:\n"}
{"id": "533469", "url": "https://cs.wikipedia.org/wiki?curid=533469", "title": "Isabela Sevillská", "text": "Isabela Sevillská\n\nZaida Sevillská, pokřtěná Isabela, byla uprchlou muslimskou princeznou, milenkou a později patrně manželkou kastilského krále Alfonse VI. († 1109)\n\nPodle muslimských zdrojů byla Zaida snachou Abbada Al Mutamid, muslimského krále Sevilly, manželkou jeho syna Abu al Fataha, emíra Córdoby . Pozdější křesťanští iberští kronikáři ji označují za Al Mutamidovu dceru, ale islámské zdroje se zdají být spolehlivější. Při pádu Sevilly do rukou Almorávidů se uchýlila pod ochranu krále Alfonse VI. Kastilského, stala se jeho milenkou a přijala křesťanství. Při křtu dostala jméno \"Isabela\". \n\nStala se matkou Alfonsova jediného syna Sancha, který ačkoliv patrně nelegitimní, byl jmenován Alfonsovým dědicem. Padl však v bitvě u Uclés v roce 1108, ještě za otcova života. Předpokládalo se, že Alfonsova čtvrtá žena Isabela je totožná se Zaidou, nicméně tento předpoklad je stále předmětem historických sporů. Někteří se domnívají, že královna Isabela je jiná osoba než milenka, jiní předpokládají, že Alfons měl dvě po sobě následující manželky téhož jména, přičemž Zaida by byla druhou z královen jménem Isabela. Zaida by byla tudíž matkou Elvíry a Sancha.\n\nZemřela při narození dítěte. Není však známo, zda to bylo při narození Elvíry, či Sancha, či nějakého dalšího neznámého dítěte.\n\nNáhrobní nápis, který býval kdysi v Sahagunu zní:\n\nHrobka byla později i s nápisem přenesena do královského panteonu v leónské bazilice, kde je dodnes. Další nápis vzpomíná královnu Isabelu jako dceru Ludvíka, krále Francie (ačkoliv v generaci předcházející královně Isabele neexistoval žádný panovník tohoto jména). Oba nápisy nejsou soudobé a všeobecně nejsou považovány za důvěryhodné. \n\n"}
{"id": "533470", "url": "https://cs.wikipedia.org/wiki?curid=533470", "title": "Nemunėlis", "text": "Nemunėlis\n\nNemunėlis (lotyšsky \"Mēmele\") je řeka na severu Litvy, v Panevėžyském kraji, protéká okresy Rokiškis a Biržai (celkem 151 km, z toho 76 km tvoří hranici mezi Lotyšskem a Litvou; plocha povodí na území Litvy je 3770 km²) a na jihu Lotyšska (zbývajících 40 km), zde protéká okresy Aizkraukle a Bauska. Řeka vytéká z jezera Lūšna (Okres Rokiškis), 6 km na jih od Rokiškisu. Teče zpočátku na severozápad, u okraje Rokiškisu se stáčí na jihozápad, u Ruopiškisu protéká jezerem Alseta a stáčí se směrem západním, protéká další dvě jezera, městysem Panemunėlis, kde se ostře stáčí směrem severním, potom pozvolně obloukem přes severozápadní do směru západního, po soutoku s levým přítokem Beržuona se stáčí směrem severním. Po soutoku s pravým přítokem Vingerinė se stáčí na západ, za městem Panemunis se stáčí poněkud severněji a od soutoku s řekou Nereta tvoří hranici mezi Lotyšskem a Litvou. Na území Lotyšska vtéká 0,5 km před městem Mēmele. Řeka po soutoku řek Nemunėlis (zprava) a Mūša (zleva) za městem Bauska se dále jmenuje Lielupe, která je považována za pokračování řeky Mūša. Zmíněný soutok je 120,5 km od ústí do Baltského moře.\n\nPrůtok se pohybuje nejčastěji kolem 30 m/s, průměrný - 95 m/s, maximální - 341 m/s, minimální - 3,1 m/s. Hloubka je průměrně 1,3 m (na horním toku 0,3 - 0,7 m, na dolním toku 1,5 - 3,5 m), průměrná šířka koryta 45 m (na horním toku 2-3 m, ve středním toku do 40 m, v dolním toku do 60 m). Okraje koryta na mnoha místech silně zarůstají (ponejvíce sítinami (Juncus)). Celkový výškový rozdíl je 97 m (průměrný spád je 0,5 m/km), průměrný spád na území Litvy je 0,7 m/km. Na jaře hladina řeky v dolním toku stoupne o více než 4 m. Rozdělení celkového průtoku podle ročních období: jaro - 49 %, léto - 11 %, podzim - 20 %, zima - 20 %.\n\nNemunėlis má více než 50 přítoků, z nichž některé jsou:\nLevé:\n\nPravé:\n\n\n"}
{"id": "533477", "url": "https://cs.wikipedia.org/wiki?curid=533477", "title": "Peter Sinfield", "text": "Peter Sinfield\n\nPeter John Sinfield (* 27. prosince 1943 Fulham, Londýn) je anglický umělec, básník a hudebník, známý jako textař a člen rockové skupiny King Crimson, jejíž je spoluzakladatelem.\n\nV roce 1967 začal spolupracovat s Ianem McDonaldem, který následujícího roku přišel do skupiny Giles, Giles and Fripp, z níž se ještě téhož roku vyvinuli King Crimson. U King Crimson působil Sinfield nejen jako textař, ale i jako autor a obsluha na tu dobu unikátního pódiového osvětlení a později i jako hráč na syntezátor. Byl právoplatných členem skupiny a napsal pro ni texty prvních čtyř alb, \"In the Court of the Crimson King\" (1969), \"In the Wake of Poseidon\" (1970), \"Lizard\" (1970) a \"Islands\" (1971). Na konci roku 1971 ale kapelu kvůli neshodám s kytaristou Robertem Frippem opustil.\n\nDále Sinfield psal texty pro skupiny Roxy Music, Emerson, Lake & Palmer a další.\n\n"}
{"id": "533480", "url": "https://cs.wikipedia.org/wiki?curid=533480", "title": "Dreimarkstein", "text": "Dreimarkstein\n\nDreimarkstein je 454 metrů vysoký kopec na pomezí vídeňského městského okresu Döbling a Hernals jako i dolnorakouského katastrálního území Weidling.\n\nDreimarkstein je výběžek Vídeňského lesu, který pokračuje přes Salmannsdorferskou vyvýšeninu. Kopec je z větší části zalesněný a v jižní části téměř pod vrcholem probíhá silnice Vídeňská Höhenstraße. Název kopce je odvozen od staroněmeckého \"marca\" \"(hranice, rozhraní)\", případně podle středoněmeckého základu \"mark\" \"(pomezí, ohraničení části země)\", kde název kopce byl již v roce 1818 zaznamenán jako „dreymarkstein“ v katastrální mapě. Později proběhlo trojmezí mezi okresy Hernals, Döbling a Währing. Po odstoupení Währingerské části okresu Salmannsdorf na Döbling, zasáhlo dnešní hranici od Hernals a Döblingu, ale i Weidling.\n\n"}
{"id": "533481", "url": "https://cs.wikipedia.org/wiki?curid=533481", "title": "Pohár prezidenta Českého svazu ledního hokeje", "text": "Pohár prezidenta Českého svazu ledního hokeje\n\nPohár prezidenta Českého svazu ledního hokeje je klubové ocenění, které získává nejlepší klub základní části Extraligy ledního hokeje, nejvyšší soutěže v ledním hokeji, jež je na území České republiky pořádána. Pohár je udělován od sezóny 2009/10.\n\nŽlutě zvýrazněny jsou týmy, které za své vítězství v základní části získaly „Pohár prezidenta Českého svazu ledního hokeje“. Až od sezóny 2000/01 se začaly počítat body za vítězství v prodloužení či prohru v prodloužení. Do předchozího ročníku jsou tyto výsledky označeny symbolem „×“. Mužstva navíc získávala za vítězství pouze dva body, za remízu jeden bod a za porážku nula bodů. Proto takové rozdíly při řazení dle získaných celkových bodů. Od sezony 2006/07 byly úplně zrušeny remízy, což je v tabulce označeno symbolem „×“ ve sloupečku „R“.\n"}
{"id": "533489", "url": "https://cs.wikipedia.org/wiki?curid=533489", "title": "Fest", "text": "Fest\n\nFest je název používaný v německy mluvících zemích pro skupinu fortů tvořící uzavřenou taktickou jednotku s možností samostatné obrany vkomponovanou do původního systému fortového věnce místo původních ryze samostatných fortů. Jednalo se o pokročilejší prvek v tzv. fortovém systému opevňování. Stejně jako samostatný fort měl fest za účel vzdalovat obléhací linii a podporovat okolní objekty fortového věnce. Jeho přínos spočíval v tom, že na určených místech věnce nahradil méně výkonné jednotlivé forty.\n\nFest se obvykle stavěl na vyvýšených místech. Jeho součástí mohly být permanentní, nebo dočasné forty a také dělostřelecké baterie. Fest byl uzavřen ze všech stran a byl schopen samostatné obrany, což bránilo odstřelování ze všech úhlů. Vynález festu souvisí především s vývojem dělostřelectva. Byla používána děla s drážkovanou hlavní, která měla čím dál větší dostřel. Proto bylo nutné nepřítele ještě vzdalovat od pevnostního jádra.\n\nNa českém území měly být festy vybudovány jen v Olomouci, kde z nich vznikl pouze fort v Radíkově (fest Svatý Kopeček).\n"}
{"id": "533491", "url": "https://cs.wikipedia.org/wiki?curid=533491", "title": "Sleziník červený", "text": "Sleziník červený\n\nSleziník červený (\"Asplenium trichomanes\") je kapradina, rostoucí po celém českém území na různých kamenných podkladech, například ve spárách zdí, na skalách apod.\n\nOddenek je vodorovný, popřípadě vystoupavý, krátký, ale bohatě větvený, hustě pokrytý hnědými plevinami. Listy rostou z hustého trsu, většinou přezimují, jsou dlouhé 15–40 cm a široké asi 2 cm. Čepel má jednoduše zpeřenou, lístky jsou střídavé anebo vstřícné, buď s krátkým řapíkem nebo přisedlé, eliptické až podlouhlé. Listové vřeteno je červenohnědé až hnědé.\nVýtrusy dozrávají v období od července do září, podlouhlých kupek výtrusnic najdeme na jednom listu 4-6.\n\nSleziník červený je velmi variabilním druhem a vyskytuje se v několika poddruzích, které se od sebe morfologicky dosti těžce rozlišují, vytváří komplex \"Asplenium trichomanes\" agg. Má přirozenou náklonnost k tvorbě morfologických odchylek a mutací, k nimž pravděpodobně dochází při náhlé změně podmínek prostředí. Byly zjištěny jak rostliny diploidní (2n = 72), tak i tetraploidní (2n = 144).\nTyto poddruhy se mezi sebou kříží a obvykle vznikají plodní jedinci.\n\nSleziník červený pravý je vápnostřežný, sleziník červený vápencový je vápnomilný, ostatní poddruhy nejsou tak přísně vyhraněné. Sleziník červený hrálovitý a sleziník červený zakřivený jsou v české přírodě považované za rostliny kriticky ohrožené (C1r).\n\nSleziník červený se vyskytuje téměř v celé Evropě, v Kanadě, na Srí Lance a v Indii. V České republice se vyskytuje po celém území, s výjimkou nejvyšších hor. Roste na skalách, různých sutích i ve spárách zdí.\n\n\n\n \n"}
{"id": "533498", "url": "https://cs.wikipedia.org/wiki?curid=533498", "title": "Folikul", "text": "Folikul\n\nFolikul může být:\n"}
{"id": "533504", "url": "https://cs.wikipedia.org/wiki?curid=533504", "title": "Oldřich Lajsek", "text": "Oldřich Lajsek\n\nOldřich Lajsek (8. února 1925 Křesetice – 2. října 2001 Praha) byl český malíř, designér, grafik a pedagog. Věnoval se volné tvorbě (obrazy, grafika), užité grafice (plakáty, poutače, propagační katalogy, propagační brožury) a designu. Od roku 1954 byl členem Svazu československých výtvarných umělců. Byl vedoucím uměleckého seskupení Skupina osmi výtvarníků. V roce 1985 se stal nositelem státního vyznamenání Za vynikající práci. Za svůj život vytvořil přibližně 3000 děl, z nichž více než 1800 skončilo v soukromých sbírkách.\n\nNarodil se 8. února 1925 v Křeseticích poblíž Kutné Hory v rodině obchodníka. V Kutné Hoře vychodil obecnou i měšťanskou školu a v roce 1944 maturoval na tamní Vyšší průmyslové škole strojnické. Potom se aktivně účastnil odboje proti nacistické okupaci v organizaci Pěst, díky čemuž se stal později členem Českého svazu bojovníků za svobodu. Po válce se natrvalo přestěhoval do Prahy, kde rok působil v konstrukční kanceláři, a poté ve Svazu československého průmyslu. Od roku 1946 studoval na Pedagogické fakultě University Karlovy v Praze. Zde se také konečně sblížil s uměleckou tvorbou, zejména díky tamní Katedře výtvarné výchovy a deskriptivní geometrie, kde studoval profesuru. Učit se zde mohl mimo jiné i od slavných profesorů té doby, kterými byli např. Cyril Bouda, Martin Salcman, Karel Lidický či Josef Sejpka. Školu úspěšně dokončil v roce 1950, pak působil jako pedagog. Aprobaci navíc rozšířil ještě o zeměpis. Poté ještě v Praze vystudoval ekonomii, z níž roku 1966 získal inženýrský titul.\n\nMalířství se ze začátku věnoval jen víceméně soukromě. Prosazovat se však začal poměrně rychle – v roce 1953 byl přijat do spolku Štursa, později do VI. střediska. Zúčastnil se dokonce i soutěže na úpravu prostoru Národního divadla a Jiráskovské soutěže. Od roku 1954 byl členem Svazu československých výtvarných umělců a o rok později se stal též profesorem na Střední uměleckoprůmyslové škole v Praze. Roku 1960 byl jedním ze zakladatelů Skupiny osmi výtvarníků, v níž působil jako vedoucí. Programem této skupiny bylo zejména pořádání výtvarně výchovných akcí mimo zavedená kulturní střediska, hlavně na vesnicích a v menších městech, a zároveň hledání nových možností pro pořádání výstav. V roce 1985 mu bylo navíc prezidentem republiky propůjčeno státní vyznamenání Za vynikající práci. Zemřel 2. října 2001 v Praze ve věku 76 let.\n\nOldřich Lajsek se ve své tvorbě vyznačoval poměrně velkou žánrovou všestranností. Rozsáhlá je např. jeho abstraktní tvorba, realismus nebo květinová zátiší. Surrealistické malbě či sakrálním motivům se už věnoval méně. Bezesporu nejvíce se však prosadil díky krajinomalbě, v níž dokonce patřil mezi nejvýznamnější tvůrce své doby. Maloval olejomalbou, grafikou, temperou i kombinovanou technikou, a to na plátno, dřevěné desky, i na papír. Mimoto se věnoval také užité grafice a designérské práci.\n\nKrajinomalba je nejvýznamnější a nejrozsáhlejší součástí Lajskovy tvorby. Inspiraci čerpal zejména ve Středočeském kraji – hlavně v rodném kutnohorském regionu. Dále maloval krajiny z okolí hory Říp, z Polabí a z Českého středohoří. Četná jsou i díla z pražského prostředí. Zajímavou součástí autorovy tvorby jsou také jeho obrazy ze zahraničních cest, zejména z Řecka, kde mu učarovaly např. architektonické vykopávky v okolí Delf, nebo scenérie z četných cest do Jugoslávie.\n\nTvorba Oldřicha Lajska je charakteristická díky osobitému uměleckému rukopisu. Typická je zejména pevná výstavba kompozice a zároveň i mírné abstrahování. Všímal si především geologického a tektonického utváření terénu a nalézal vnější vzhledovou charakteristiku i trvalou podstatu, současně se však nebránil ani volnějšímu koncepčnímu, kompozičnímu i rukopisnému rozletu se zřetelem na zákonitosti výtvarného projevu ve spojení rozmyslu, citu, představivosti a zvolené techniky, jež mu dávaly větší příležitost k rozvinutí vlastní fantazie při výtvarné výstavbě obrazu. Kromě svébytného pojetí a podání vlastních citových zážitků byl často ceněn i jeho vyzrálý umělecký profil a schopnost vyjádřit proměnlivou působivost okamžiku i vnitřní duchovní atmosféru. Na rozdíl od jeho abstraktní tvorby v krajinomalbě převažují spíše svěží barvy, jež přispívají k optimističtějšímu dojmu, což v konečném přednesu vede ke spíše poetickému ladění.\n\nAutorovým častým námětem bylo zejména téma čtyř ročních období, neboť mu také velmi imponovala proměna krajiny v průběhu času. Nejznámějším dílem na toto téma je pravděpodobně čtveřice obrazů (Jaro, Léto, Podzim a Zima) z roku 1985.\n\n\nAbstraktní malbě se věnoval hlavně v období 60. let. Převládají zde zejména deskové malby tmavých barev namodralých tónů, neurčitých kontur a meditativního ladění, které však mnohdy přecházejí k expresivní dramatičnosti. Najdeme však i četné obrazy, v nichž dominují světlejší odstíny. Díla z umělcova abstraktního období jsou vedle krajinomalby oblíbená zejména v porevoluční době.\n\n\nMezi rozsáhlejší žánry patří také realismus, pro který se inspiroval např. v pražských ulicích či ve venkovských obcích. Věnoval se též malbě květin a grafice. Autorova surrealistická tvorba je méně rozsáhlá. Často se v ní objevují sakrální motivy či výjevy ze snu. Mimo jiné se také krátce věnoval ikonomalbě. Lidi maloval jen zřídka.\n\n\n\n\n\n"}
{"id": "533505", "url": "https://cs.wikipedia.org/wiki?curid=533505", "title": "Stanley Williams", "text": "Stanley Williams\n\nStanley Tookie Williams III. (29. prosince 1953, New Orleans, Louisiana, USA – 13. prosince 2005, věznice San Quentin, Kalifornie, USA) byl jeden ze zakladatelů amerického černošského gangu Crips. V roce 1979 byl zatčen za čtyřnásobnou vraždu, za kterou byl v roce 1981 odsouzen k trestu smrti. V roce 1993 u něho nastal obrat a stal se protigangovým aktivistou a zastáncem míru. Ve vězení se poté věnoval psaní knížek pro děti o škodlivosti života v pouličním gangu. V roce 2005 byl po 26 letech ve vězení popraven.\n\nNarodil se v roce 1953 v jižanském městě New Orleansu. Žil se svou matkou na farmě jejích rodičů. V devíti letech se s matkou přestěhoval do Los Angeles, v kterém poznal tvrdou realitu života v černošském ghettu druhé poloviny 20. století. Po dokončení základní školy nastoupil na střední školu Johna C. Fremonta, ze které jej však brzy vyloučili. V pozdějším věku ho matka chtěla předat jeho otci, ten se však zřekl zodpovědnosti, a tak se pro něj stala rodinou ulice. Těsně před převozem do věznice San Quentin si vzal svou přítelkyni Bonnie, s kterou měli syna Trevona.\n\nŽil na předměstí Los Angeles v západní části South Central. V roce 1968 potkal Raymonda Washingtona, který žil ve východní části South Central a společně založili gang na ochranu svých čtvrtí, původně zvaný \"Cribs\" \"(Baráky, Vily)\". Účelem bylo vytvořit silnou domobranu chráníci sousedy před malými pouličními gangy Los Angeles. V roce 1971 se gang přejmenoval na Crips. Od roku 1972 vedli Crips pouliční válku s novým gangem Bloods, který začal používat palné zbraně a tím se rozpoutalo násilí a zabíjení. Jeho přítel a spoluzakladatel Crips – Raymond Washington byl zavražděn v roce 1979 – ve věku dvacetipěti let. Oba nenáviděli zbraně, věřili v původní ideje gangu – boj a loupeže, ale jen pokud jde o přežití.\n\nV roce 1981 byl odsouzen k trestu smrti za loupež a čtyřnásobnou vraždu, kdy zavraždil čtyři zaměstnance obchodu 7-eleven. Z vazby byl převezen do věznice v San Quentinu. Ve vězení převzal kontrolu nad uvězněnými členy Crips a i nadále se choval podle pravidel gangu. Za své násilnosti byl během osmdesátých let poslán do izolace, na samotku, kde strávil následujících šest a půl roku mimo kontakt se spoluvězni. Během tohoto pobytu začal hodně číst a vzdělávat se ve filosofických a odborných textech. Právě tam poznal, že násilí nic neřeší a stal se zastáncem míru. Podle vězeňských záznamů již od roku 1993 neporušil ani jedno nařízení věznice a od roku 1995 přerušil kontakt s gangem Crips. Na konci devadesátých let začíná, s pomocí novinářky Barbary Cottman Becnelové, psát naučné knihy pro děti o škodlivosti gangů. Vydal celkem devět titulů během tří let. Těsně před posledním pokusem o odvolání popravy vydal své memoáry. Během svého přerodu stihl i smířit znepřátelené gangy Crips a Bloods, tyto gangy sice stále existují, ale jejich radikálnost a násilnost již není taková jako dříve. Jeho snaha vycházela z jeho přesvědčení o chybě, kterou udělal, když založil gang, který se změnil ve stroj na zabíjení. Za své aktivity byl nominován na Nobelovu cenu míru a na Nobelovu cenu za literaturu.\n\nV prosinci 2005 zamítl guvernér Kalifornie Arnold Schwarzenegger odvolání a stanovil datum popravy. Ta byla provedena 13. prosince 2005 ve věznici San Quentin, kdy byl usmrcen injekcí se smrtelnou kombinací tří látek, i přes odpor tisíců protestujících před věznicí. Zemřel ve věku 51 let, po 26 letech ve vězení. Stal se tím dvanáctým popraveným v Kalifornii od znovuzavedení trestu smrti v roce 1992. Po popravě byl zpopelněn a jeho popel byl rozprášen v Jižní Africe.\n\n\n\n\n\n"}
{"id": "533506", "url": "https://cs.wikipedia.org/wiki?curid=533506", "title": "Rudá knížka", "text": "Rudá knížka\n\nSpisek Citáty předsedy Maa (: ; pinyin: \"Máo zhǔxí yǔlù\"; český přepis: \"Mao ču-si jü-lu\"), v západním světě pro charakteristickou červenou obálku kapesního vydání obecně známý jako Rudá knížka, je sbírkou základních politických myšlenek z děl čínského revolucionáře a politika Mao Ce-tunga. Knížka obsahuje 427 citátů tematicky utříděných do 33 kapitol. Od roku 1964 byla v ČLR vydávána ve stamilionových nákladech a stala se jedním z nejcharakterističtějších symbolů období tzv. Kulturní revoluce ve druhé polovině 60. let a v letech následujících. Vyšla i v češtině a v Praze ji ilegálně a zadarmo rozdávali čínští diplomatičtí pracovníci. V úvodu je napsáno, že „je třeba studovat citáty velkého Maa, je třeba učit se jim nazpaměť.“ (Ukázka citátu: „Každý komunista si musí uvědomit, že veškerá moc pochází z pušky.\")\n\n"}
{"id": "533509", "url": "https://cs.wikipedia.org/wiki?curid=533509", "title": "Michael Giles", "text": "Michael Giles\n\nMichael Rex Giles (* 1. března 1942 Waterlooville, Hampshire) je britský bubebník, spoluzakladatel rockové skupiny King Crimson.\n\nGiles v roce 1967 založil spolu se svým bratrem Peterem a Robertem Frippem skupinu Giles, Giles and Fripp, která vydala jedno album a na podzim 1968 se přetransformovala do King Crimson. S touto kapelou hrál Giles během roku 1969, kdy vyšlo jejich debutové album \"In the Court of the Crimson King\". V prosinci 1969 ale společně s Ianem McDonaldem skupinu opustil, nicméně podílel se jako studiový hudebník na druhém albu \"In the Wake of Poseidon\". S McDonaldem také nahrál a vydal společné album \"McDonald and Giles\". V 70. letech dále působil jako studiový bubeník, spolupracoval s mnoha hudebníky, jako jsou Leo Sayer, Steve Winwood či Yvonne Ellimanová. V roce 1978 nahrál ve svém domácím studiu sólové album \"Progress\", které ale vyšlo až v roce 2002.\n\nV roce 2002 spoluzaložil skupinu 21st Century Schizoid Band, která hraje skladby King Crimson z přelomu 60. a 70. let 20. století. Po prvním turné ale přenechal bicí, kvůli únavě z živého hraní, dalšímu bývalému bubeníkovi King Crimson, Ianu Wallaceovi.\n\nKoncem roku 2008 vznikla nová Gilesova skupina s názvem MAD Band.\n"}
{"id": "533517", "url": "https://cs.wikipedia.org/wiki?curid=533517", "title": "MIM-104 Patriot", "text": "MIM-104 Patriot\n\nMIM-104 Patriot, zjednodušeně jen Patriot, je taktický mobilní raketový systém využívající střely dlouhého doletu typu země-vzduch (SAM; z anglického \"surface-to-air missile\"). Systém Patriot začala vyvíjet americká společnost Raytheon počátkem 60. let a od roku 1984 je ve výzbroji armády Spojených států.\n\nSystém Patriot „umožňuje likvidovat nepřátelské taktické balistické rakety, střely s plochou dráhou letu i letadla.“ Bojově byl systém poprvé nasazen ve verzi MIM-104C PAC-2 v roce 1990 během války v Zálivu, a v Izraeli a v Saúdské Arábii, kde měl 40%, respektive 70% úspěšnost při ničení iráckých raket typu Scud a jejich variace, raket Al-Hussein.\n\nMimo Spojené státy využívají systém Patriot následující státy: Tchaj-wan, Egypt, Německo, Řecko, Izrael, Japonsko, Jižní Korea, Kuvajt, Nizozemsko, Saúdské Arábie, Spojené arabské emiráty a Španělsko. V Polsku je od dubna 2010 dočasně umístěna americká baterie Patriot, po ruském protestu přesunutá do větší vzdálenosti od hranic. Jižní Korea koupila rakety poté, co Severní Korea v rámci testů odpálila několik balistických střel do Japonského moře a v roce 2006 provedla podzemní test jaderné bomby. Na turecko-syrské hranici je přechodně umístěno několik baterií Patriot, které patří jiným zemím NATO.\n\n"}
{"id": "533521", "url": "https://cs.wikipedia.org/wiki?curid=533521", "title": "Netu'a", "text": "Netu'a\n\nNetu'a ( נְטוּעָה, v oficiálním přepisu do angličtiny Netu'a) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 615 metrů, v hornaté oblasti v centrální části Horní Galileji, cca 20 kilometrů od břehů Středozemního moře a 1 kilometr od libanonských hranic. Severně od obce protéká vádí Nachal Šarach, na jehož severní straně se zvedá prudký terénní stupeň. Podél západní strany obce do něj ústí ještě vádí Nachal Biranit. Východním směrem od mošavu leží kopcovitý a zalesněný region okolo hory Har Biranit.\n\nObec se nachází cca 7 kilometrů severně od města Ma'alot-Taršicha, cca 120 kilometrů severovýchodně od centra Tel Avivu a cca 42 kilometrů severovýchodně od centra Haify. Vesnici Netu'a obývají Židé, přičemž osídlení v tomto regionu je převážně židovské. Zcela židovská je oblast západně odtud, směrem k Izraelské pobřežní planině. Pouze na jižní straně začíná území s vyšším podílem obcí, které obývají izraelští Arabové (například město Fassuta).\n\nNetu'a je na dopravní síť napojena pomocí místní silnice číslo 899.\n\nNetu'a byla založena v roce 1966. Šlo o součást Operace Sof Sof (סוף סוף), kterou inicioval tehdejší premiér Levi Eškol. Cílem bylo posílit židovské osídlení v bezprostřední blízkosti libanonské hranice. Zakladateli osady byla skupina obyvatel z okolních, již zavedených mošavů.\n\nMošav vznikl na pozemcích zaniklé arabské vesnice al-Mansura, která zde stávala do války za nezávislost v roce 1948 cca 1 kilometr východně od stávající osady. Roku 1931 měla al-Mansura 688 obyvatel a 129 domů. Byl tu křesťanský kostel. Během války byla tato oblast na podzim 1948 v rámci Operace Hiram ovládnuta židovskými silami a arabské obyvatelstvo bylo vysídleno. Zástavba vesnice pak byla zbořena. Stát zůstal jen kostel.\n\nEkonomika obce Netu'a je založena na zemědělství, postupně se rozvíjí turistický ruch. V obci fungují zařízení předškolní péče, základní škola je ve vesnici Becet. Děti z náboženských rodin dojíždějí do školy v Šlomi.\n\nVesnice prochází stavební expanzí. K původním 60 rodinám má přibýt v první fázi 17 nových domů, v druhé fázi 42 domů.\n\nObyvatelstvo mošavu Netu'a je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Netu'a Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 283 lidí. Během roku 2014 populace klesla o 4,1 %.\n\n\n"}
{"id": "533522", "url": "https://cs.wikipedia.org/wiki?curid=533522", "title": "Liščí hora", "text": "Liščí hora\n\nNázev Liščí hora má více vrcholů:\n\n\n"}
{"id": "533524", "url": "https://cs.wikipedia.org/wiki?curid=533524", "title": "Methanopyrus", "text": "Methanopyrus\n\nMethanopyrus je rod metanogenních archebakterií s jediným popsaným druhem, Methanopyrus kandleri. Je to hypertermofilní organismus žijící v těsné blízkosti hlubokomořských černých kuřáků v Kalifornském zálivu v hloubce až 2000 m a při teplotách v rozmezí 84-110 °C. Tzv. „Strain 116“ nalezený v oblasti Kairei byl schopen množit se i při teplotě 122 °C.\n\n\n"}
{"id": "533531", "url": "https://cs.wikipedia.org/wiki?curid=533531", "title": "Ian McDonald (hudebník)", "text": "Ian McDonald (hudebník)\n\nIan McDonald (* 25. června 1946 Osterley, Middlesex) je britský hudebník, multiinstrumentalista (především saxofonista, dále také hráč na další dechové nástroje, kytarista a klávesista), zakládající člen skupin King Crimson a Foreigner.\n\nMcDonald přišel v roce 1968 do skupiny Giles, Giles and Fripp, která se na podzim toho roku přeměnila v King Crimson. V roce 1969 tato skupina nahrála a vydala své první album \"In the Court of the Crimson King\", na kterém se McDonald výrazně skladatelsky podílel. Na konci toho roku ale kapelu s bubeníkem Michaelem Gilesem opustil a společně nahráli album \"McDonald and Giles\". S King Crimson spolupracoval ještě na albu \"Red\" (1974) jako studiový hudebník. Po vzniku alba začaly mezi McDonaldem a kapelou rozhovory o jeho návratu. Ty ale nemohly být uskutečněny, neboť Robert Fripp King Crimson náhle rozpustil.\n\nIan McDonald v roce 1976 založil hard rockovou skupinu Foreigner, ve které působil do roku 1980.\n\nV roce 2002 vznikla z bývalých členů King Crimson skupina 21st Century Schizoid Band, hrající crimsonovské skladby z přelomu 60. a 70. let, a její součástí se stal i McDonald.\n\n"}
{"id": "533536", "url": "https://cs.wikipedia.org/wiki?curid=533536", "title": "Josef Jan Kratochvíl", "text": "Josef Jan Kratochvíl\n\nJosef Jan Kratochvíl (11. května 1906 – 31. srpna 1943) byl český odbojář proti nacismu, popravený za odbojovou činnost, a rozhlasový pracovník. Pracoval jako středoškolský učitel, působil v rozhlase i Junáku. Za okupace působil v odbojové organizaci Petiční výbor Věrni zůstaneme (PVVZ). Oproti zbytku této organizace byl zatčen poměrně brzy, a to za rozdávání letáků a držení zbraní.\n\nRNDr. Josef Jan Kratochvíl se narodil dne 11. května 1906. Oba jeho rodiče i širší příbuzenstvo žili na Říčansku. Když se jeho rodiče Antonín Kratochvíl a Alžběta Burianová v roce 1902 brali, byli velmi mladí a chudí. V té době pracovali a žili v podnájmu na statku v Nedvězí u Říčan, kde se také Josef narodil. Krátce nato si jeho rodiče nejprve pronajali a později i odkoupili (na hypotéku, kterou spláceli celý život) domek v nedalekých Křenicích. V této době si jeho maminka udělala zdravotnický kurz a zkoušky a dalších několik desetiletí pracovala jako porodní asistentka (dříve tzv. „porodní bába“) nejen v Křenici, ale i v okolních vsích. Dle vzpomínek pamětníků byla zkušená, šikovná, rozumná a energická. Proto ji lidé vyhledávali i pro radu a pomoc v nemoci, nebo i jiných problémech. Byla velice obětavá. Josefův otec pracoval zpočátku jako zedník, později, když k majetku přibyly polnosti, tak hospodařil na polích. Sám říkával, že práci má rád. Když procházel obcí, nebo jel na pole, na každého souseda dovedl vesele promluvit a zažertovat. Byl to také vynikající vypravěč. Postupně se jim narodilo šest dětí, z nichž jen tři se dožily dospělosti.\n\nPrvních pět let školní docházky strávil malý Josef v Obecné škole v nedalekých Slušticích a do měšťanské školy (dnešní 2. stupeň ZŠ) chodil v Říčanech. Kratochvílovi byli ze vsi první, kdo své dítě do měšťanské školy posílali, malý Josef ale školu zvládal dobře, takže se stal dobrým příkladem a postupem několika let křenických dětí docházejících do Říčan přibylo.\n\nPo absolvování jednoročního učebního kursu na Královských Vinohradech vstoupil v roce 1921 na První český státní učitelský ústav v Praze II (1921–1925). Zde složil 10. června 1925 svou první maturitu. Aby mohl studovat v Praze, musel si sám platit podnájem, na který jeho rodiče neměli. Proto si během studia přivydělával doučováním slabších spolužáků i dozory na hřištích na Karlově náměstí a v Družinách mládeže v Braníku. Proslul zde mj. hraním loutkového divadla a nacvičením mnoha her s dětmi, které mu byly svěřeny.\n\nV letech 1925–1927 studoval na Vysoké škole pedagogických studií (další studium bylo mj. ovlivněno ekonomickou krizí a nedostatkem učitelských míst). Poté následovala v červnu 1933 druhá maturita na reálce v Praze. V této době bydlel na studentské koleji na Hradčanech. Protože měl Josef Kratochvíl veliký zájem o přírodní vědy, přihlásil se ještě na Přírodovědeckou fakultu Karlovy university, kde vystudoval přírodopis a tělocvik. Své vzdělání si doplnil studiem v zahraničí, a to v Německu (1926, 1927, 1930), Dánsku (1927) a Švédsku (1927, Medical faculty of Lind). Díky nově nabytému vzdělání se mohl rozhodnout: buď se stát vědcem, nebo učitelem. Rozhodl se pro pedagogiku.\n\nSvé učitelské dráze se Josef Kratochvíl věnoval s nadšením od roku 1932. Nejprve působil jako výpomocný učitel na II. státním československém reálném gymnáziu v Praze II (od 1. září 1932 do 31. ledna 1933). Krátce zastával post prozatímního profesora Státního československého koedukovaného ústavu učitelského v Opavě (od 27. června 1933 do 1. září 1933). A nakonec zakotvil jako definitivní profesor na reálném gymnáziu v Praze-Vršovicích (od 1. září 1933 až do 15. května 1940).\n\nKratochvíla kromě přírodních věd velmi zaujala tělovýchova a sport. Už v době studií publikoval řadu článků v různých časopisech (mj. \"Nová tělesná výchova\", \"Na stráž\", \"Časopis profesorů tělocviku\", \"Sokol\", \"Antropologie\", \"Dnešní studenti\" atd.). Rozsáhlá byla i jeho přednášková činnost. Lidem byl dobře známý hlavně z rozhlasu. Jako první u nás totiž zavedl rozhlasovou relaci ranní rozcvičky „Vesele do nového dne“. Návody na cvičení publikoval i ve formě článků a později knih: \"Cvičte s námi\"; \"Zdraví, síla, krása\"; \"Ve zdravém těle zdravý duch\" a které měly velký ohlas. Natočil také řadu gramofonových desek se cvičením při hudbě („His Master's Voise“ – \"Ve zdravém těle zdravý duch\", \"Lyžařské cviky\", \"Zdravotní gymnastika\", \"Zdravotní cvičení\"). V roce 1939, byť i za okupace, reprezentoval československou tělovýchovu na slavnostních tělocvičných hrách Lingiadě ve Stockholmu a při té příležitosti byl přijat samotným švédským králem.\n\nMimo učitelské a publikační práce a činnosti v rozhlase se Josef Jan Kratochvíl stal instruktorem Státních tělovýchovných kurzů, branné výchovy, Svazu junáků a českých lesních škol a také instruktorem Masarykovy letecké ligy. Na spolupráci s ním vzpomíná i odbojář inženýr B. Janáček : „Dr. Josefa Kratochvíla jsem poznal jako šestnáctiletý, když jsem byl v roce 1938 vybrán do I. české lesní školy pro výchovu skautských činovníků v Horce nad Sázavou. Byl jsem tehdy nejmladším posluchačem. Ve sboru instruktorů přednášel dr. Josef Kratochvíl, který s prof. V. Šmidrkalem řídil tělesnou výchovu. Dr. Kratochvíla jsme měli všichni bez výjimky rádi. Pro jeho dobrou, přátelskou a otevřenou povahu a jednání, pro jeho zásadovost a důslednost. A zejména pro jeho zvláštní a pěkný vztah k nám chlapcům a mladým lidem vůbec. S ním i ostatními instruktory jsme si vzájemně tykali a přesto to nijak nesnižovalo jejich autoritu. Spíše naopak. Rozhovory s dr. Kratochvílem, ať již v době táborového zaměstnání, pří výcviku, ale zejména u táborových ohňů, to bylo pro nás chlapce otevírání nových pohledů na život a svět, na vztah mezi lidmi, na vztah ke státu, národu, k ostatním zemím – viděno jeho očima a jeho životní moudrostí. A jeho promluvy a připomínky k problematice tehdejší dramatické doby, kdy pevně věřil, že se můžeme s úspěchem bránit německému fašismu … nás posilovaly. To byly chvíle, na které se nezapomíná celý život.“ Vojenskou službou si prošel celkem třikrát. Poprvé od 1. října 1929 do 14. prosince 1929. Podruhé od 1. listopadu 1933 do 16. října 1934 a potřetí při všeobecné mobilizaci od 24. září 1938 do 12. října 1938.\n\nV únoru 1935 se Josef Kratochvíl oženil s RNDr. Věrou Machovou a již v prosinci toho roku se jim narodil první syn Jiří. V září roku 1939 potom syn Petr. V těchto letech bydleli ve vile ve Vostrovské ulici v Praze 6.\n\nBezprostředně po 15.3.1939 se J. J. Kratochvíl zapojil do protifašistického odboje. Navázal spolupráci s prof. Vojtěchem Čížkem, se kterým se znal již dříve z práce ve Svazu středoškolských profesorů. Ten byl duší ilegální organizace Petiční výbor Věrni zůstaneme (PVVZ), jejím čelním představitelem se stal i JJK. Jeho činnost byla mnohostranná a přesahovala hranice tehdejší Velké Prahy. Stal se důvěrníkem mezi PVVZ a vojenskou odbojovou organizací Obrana národa. Nadále pracoval jako profesor tělocviku a dobrovolný pracovník s mládeží (Sokol, Junák, lesní školy, tábory v přírodě), kde se snažil mladé lidi orientovat protifašistickým směrem. Za pomoci dalších spolupracovníků zřídil „velocipédovou službu“, prostřednictvím které získával informace z venkova a poskytoval je vedení PVVZ. Byt Kratochvílových ve Vostrovské ulici se stával místem schůzek ilegálních pracovníků.\n\nJiž několik týdnů po začátku okupace mj. na popud JJK vznikly ilegální skupiny na Kolínsku, Kutné Hoře, Havlíčkově Brodě, Čáslavi, Chotěboři, Humpolci, Pelhřimově a Přibyslavi. V jejich rámci byl vydáván, rozmnožován a rozšiřován ilegální časopis V boj. Část těchto skupin byla však gestapem odhalena a jejich členové pozatýkáni již koncem roku 1939. Ilegální činnost JJK spočívala také ve shromažďování zbraní a polních telefonů, které měl k dispozici z branných cvičení. Tato činnost nebyla zpočátku gestapu známa, ale přišlo na ni později cestou lsti.\n\nNa zatčení JJK se gestapo připravovalo delší dobu. Dům Kratochvílových byl sledován a tak byla mj. odhalena i tajná schránka určená na předávání zpráv v rámci odbojové skupiny. Jeho manželka vzpomínala, že již několik dní před zatčením ji sousedé v obchodě upozorňovali, že je gestapo pravděpodobně sleduje. JJK byl zatčen ve svém bytě bezprostředně po příchodu z práce – ze školy ve středu 15. května 1940. Všechny připravené únikové cesty byly zmařeny.\n\nNejprve byl uvězněn v Pankrácké věznici. V té pobýval do 19. prosince 1940. Poté byl přesunut do terezínské Malé pevnosti, kde přebýval od 19. prosince 1940 do 11. února 1941. V Mnichově-Stadelheimu byl vězněn od 11. února 1941 do dubna 1943. Následně ho uvrhli do žaláře ve Stuttgartu a to od dubna 1943 do 31. srpna 1943, kdy byl ve věku 37 let popraven. Rozsudek nad ním byl vynesen 15. května 1943 také ve Stuttgartu.\n\nRukopis RNDr. Věry Kratochvílové, který byl pracovně nazván „Zatčení RNDr. Josefa Kratochvíla“ vznikl v období po konci druhé světové války. Přesné datum není známo. Nachází se v něm ručně psaný text vepsaný do tří, k sobě přivázaných sešitů formátu A5. Dohromady text tvoří přibližně 179 stránek. Obsahuje vzpomínky Věry Kratochvílové a ne zcela doslovný přepis většiny dopisů a motáků od jejího manžela. Na tvorbě tohoto rukopisu se prý podílela i sestra Josefa Jana Kratochvíla, Marie Kratochvílová. Podle toho, co jsme se dozvěděli, byl rukopis vytvořen za účelem vydání. To se ale nepovedlo, protože po druhé světové válce v Čechách nastoupili komunisté a knihy o vězněných odbojářích proti nacismu vydali pouze, když se jednalo o člověka z východního odboje, jímž Josef Jan Kratochvíl nebyl. Rukopis se tedy stal jen součástí pozůstalostí, které nikdo dlouhou dobu více neprohlížel. Objeven byl až v březnu 2009 v pozůstalostech Marie Kratochvílové - Hercíkové.\n\n\"Žádný vzkaz mi nemohl nechat. Našla jsem jen – po delší době – pod kloboukem ve skříni útržek z nějakého časopisu s nadpisem nějakého článku: „Odcházím bez rozloučení…“\"\n\n\"…už nikdy nenapíše, nikdy nepřijede….\"\n\"To bylo strašné. Lehla jsem si hlavou na otevřený dopis na psacím stole a plakala jsem…\"\n\n\"Mé cely mřížoví matné \"\n\n\"do světa tykadlo jediné samotné\"\n\n\"oprašuje sněhu pláč.\"\n\n\"Vně i uvnitř má nový ruch,\"\n\n\"neb začíná dýchat jarní vzduch.\"\n\n\"Jsou chvíle kdy i mrtví mluví,\"\n\n\"a jejich řeč je čistá jako horský pramen,\"\n\n\"vznešená, jako píseň lesa,\"\n\n\"je hluboká, jako hvězdná obloha.\"\n\n\"Jen chápat je třeba, a spíš srdcem, než rozumem.\"\n\n„…špatně vypadáš? Co Tě trápí? Co? Já jsem se svým osudem spokojen. Že to nejsou prvé rány, které jsem dostal, tak jsem tak trochu „otužilý..“ Neboj se, byl jsem a budu statečný. Buď i Ty statečná. A v jednání opatrná. Nebojím se, nezaplakal jsem.. Podívej se, nic se nedá dělat, než čekat, zcela klidně. Jsou zde i tací, kteří jsou zcela nevinní, např. došli pro nějakého člověka, že má přijít do hostince a jsou zde, kteří přiznali, že rozbili izolátory a sedí tu už 3 měsíce, jsou zde i děti 16leté – na Pankráci i 12leté – že hodil kamenem – jsou zde i stařečkové – jejich rodiny jsou statečné. Buď i Ty statečná. Jez hodně, choď na procházky, omývej se studenou vodou, otužuj se. Jdi na nějaký film, buď veselá. Nemáš, proč bys měla být smutná. Mé svědomí je čisté. Nebojím se ani nejhoršího.“\n\n„…Moji drazí! Člověk by se domníval, že snad pokrok a technika urychlují tok času, ale my dlíme ve vězení, a jak ten čas letí. Snad nedostatek dojmů, prázdnota dní či snad práce, při níž nemáme čas přemýšlet o sobě – neuvědomujeme si každý zlomek hodiny, to snad pohání dny do klusu. Od kamen hřejí nás již vánoce. Zase jsme vyzrálejší, starší. Zda bych chtěl znovu prožít dětství, mládí? Nikoliv. Nalézám v té době, ve které žiji, větší bohatství doby předešlé. Pracuje-li člověk poctivě, svědomitě, chytí-li každý okamžik oběma rukama, nemusí svůj život opravovat. Znát budoucnost? Dobře, že ji neznáme. Viděli bychom před sebou jen zlé, trud, bolest. Prožíváním přítomnosti z minulosti se cedí jen radost, příjemné, dobré. Neznání budoucnosti usnadňuje člověku dojíti pevným krokem až na práh Věčna. I naše konání má relativní trvání a hodnotu. Nic nelze zařídit na věky. Pohled na datum přičaroval mi přemilou vzpomínku na Tebe, na Tvoji milou, klidnou tvář – hladím tě i naše hodné děti, rodiče i sourozence. Však denně ráno i večer vzpomínám. Vzpomínám i písní: „Otče – otče – otčenáš má panenko, jak se máš? Zdráva milý, zdráva jsem, když tě vidím, ráda jsem. Desatero boží, kněz nám ruce složí, andělíčku, strážce můj, Ty jsi moje, já jsem Tvůj.“ Tak jako mně, jistě i Tobě v stříbrnou pavučinu vdechlo to nejkrásnější a roztomilé vzpomínky, Vše ulétlo v hřejivou minulost…“\n\n\n"}
{"id": "533549", "url": "https://cs.wikipedia.org/wiki?curid=533549", "title": "Elkoš", "text": "Elkoš\n\nElkoš ( אֶלְקוֹשׁ, v oficiálním přepisu do angličtiny Elqosh, přepisováno též jako Elkosh) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 638 metrů, v hornaté oblasti v centrální části Horní Galileji, cca 22 kilometrů od břehů Středozemního moře a 3 kilometry od libanonských hranic. Podél nich se severně od vesnice táhne zalesněný horský masiv hor Har Biranit a Har Matat, podél jejichž jižních úbočí vedou údolí vádí Nachal Matat a Nachal Biranit. V bezprostředním okolí mošavu je terén jen mírně zvlněný, na jihu se ovšem svažuje do údolí Nachal Kaziv.\n\nObec se nachází cca 5 kilometrů severně od města Ma'alot-Taršicha, cca 117 kilometrů severovýchodně od centra Tel Avivu a cca 40 kilometrů severovýchodně od centra Haify. Elkoš obývají Židé, přičemž osídlení v tomto regionu je etnicky smíšené. Zcela židovská je oblast severně odtud, směrem k libanonské hranici. Západně od mošavu leží město Fassuta, které obývají izraelští Arabové. Na jihovýchodní straně zase město Churfejš, jež obývají Drúzové.\n\nElkoš je na dopravní síť napojen pomocí místní silnice číslo 8944. Ta jižně od vesnice ústí do dálnice číslo 89.\n\nElkoš byl založen v roce 1949. Jméno odkazuje na biblické město Elkóš, které zmiňuje Kniha Nahum 1,1. Nynější mošav vznikl v červnu 1949. Jeho zakladateli byli židovští přistěhovalci Jemenu. V současnosti tvoří většinu obyvatel potomci přistěhovalců z Kurdistánu.\n\nMošav vznikl na místě zaniklé arabské vesnice Dejr al-Kasi, která zde stávala do války za nezávislost v roce 1948 cca 1 kilometr východně od stávající osady. Roku 1931 měla Dejr al-Kasi 917 obyvatel a 169 domů. Byly tu dvě mešity a základní chlapecká škola. Během války byla tato oblast na podzim 1948 v rámci Operace Hiram ovládnuta židovskými silami a arabské obyvatelstvo bylo vysídleno. Zbytek Arabů byl odtud vysídlen v květnu 1949. Zástavba vesnice pak byla zčásti zbořena, zčásti využita pro usídlení židovských příchozích. V počáteční fázi se osadníci usadili přímo v opuštěné arabské vesnici. Později se přesunuli do nově zbudovaných obydlí. V 60. letech 20. století se část obyvatel z Elkoš podílela na založení nedaleké nově osady Štula.\n\nEkonomika vesnice je založena na zemědělství a turistickém ruchu. V obci fungují zařízení předškolní péče, základní škola je ve vesnici Me'ona.\n\nObec plánuje stavební expanzi o 88 nových domů.\n\nObyvatelstvo mošavu Elkoš je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Elkoš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 318 lidí. Během roku 2014 populace klesla o 2,2 %.\n\n\n"}
{"id": "533552", "url": "https://cs.wikipedia.org/wiki?curid=533552", "title": "Parietální buňka", "text": "Parietální buňka\n\nParietální buňka (také oxyntická buňka) je epitelová buňka přítomná ve žlázkách v žaludeční sliznici; produkuje kyselinu chlorovodíkovou. Má kulovitý nebo pyramidální tvar, s jedním centrálním jádrem a eosinofilní cytoplazmou. Obsahuje obrovské množství mitochondrií a jeden hluboký zářez (centrální vnitrobuněčný kanálek); v aktivním stavu také obsahuje množství mikroklků, což zvyšuje povrch buňky. Přeměňuje vodu na vodík a kyslík. Vodík skombinuje s chlórem obsaženým v krvy a uvolní tak kyselinu chlorovodíkovou. Přičemž z krve vezme sodík a skombinuje ho s oxidem uhličitým a kyslíkem a tím uvolní tuto sloučeninu do žaludku. Reakce: 2h +2cl = 2hcl\nH2O = H2 + O Na + CO2 + O = NaCO3\n"}
{"id": "533556", "url": "https://cs.wikipedia.org/wiki?curid=533556", "title": "Mariano Rampolla del Tindaro", "text": "Mariano Rampolla del Tindaro\n\nMariano kardinál Rampolla markýz del Tindaro (17. srpen 1843 Polizzi Generosa, Sicílie – 16. prosinec 1913 Řím) byl státní sekretář papežského státu během pontifikátu papeže Lva XIII. a jedna z nejvýraznějších postav vatikánské politiky a diplomacie v 19. století.\n\nMariano Rampolla byl šlechtického původu a od dětství byl určen k církevní kariéře. Po formaci v římském semináři a koleji Capranica přijal roku 1866 knežské svěcení, pak ještě studoval na prestižní Pontificia Accademia dei Nobili Ecclesiastici, kde roku 1870 získal doktorát obojího práva. Po působení v různých kuriálních úřadech byl 8. prosince 1882 vysvěcen na biskupa a stal se nunciem v Madridu. V konzistoři 14. března 1887 jej papež Lev XIII. jmenoval kardinálem a na začátku června téhož roku jej učinil svým státním sekretářem. Rampolla byl jedním z aktérů obratu vatikánské politiky za Lva XIII., který se snažil vyvést Svatý stolec z izolace, v níž se octla díky příliš konzervativní politice Pia IX. a zejména vyřešit tzv. \"Římskou otázku\". Díky vzniku Trojspolku roku 1882 ztratil Vatikán svého tradičního spojence v Rakousko-Uhersku a Rampolla musel orientovat vatikánskou politiku směrem ke Španělsku a Francii.\n\nPrávě tato politická orientace rozhodla o Rampollově osudu v konkláve po smrti Lva XIII. (31. července – 4. srpna 1903), v němž i přes to, že tento blízký spolupracovník zesnulého papeže měl největší šanci stát se jeho nástupcem, došlo k vyslovení tzv. exkluzívy, práva veta, ze strany krakovského kardinála Jana Puzyny. Puzyna tak jménem rakousko-uherské vlády vylučoval Rampollu z možnosti být zvolen a i přes formální protesty Rampolly i celého kardinálského kolegia se nakonec Rampolla z kandidatury stáhl. Zvolen byl kardinál Giuseppe Sarto, jenž přijal jméno Pius X. Ten následně zrušil právo tzv. právo exkluzívy, které dávalo dříve katolickým suverénům právo vyloučit někoho jako kandidáta na papežský stolec. Jednalo se tedy o poslední případ jeho uplatnění v dějinách.\n\nVolba Pia X. znamenala konec politického vlivu Rampolly, který byl okamžitě nahrazen španělským kardinálem Rafaelem Merry del Valem. Rampolla zastával různé další kuriální funkce, zemřel v roce 1913 a od roku 1929 je pohřben ve svém titulárním kostele svaté Cecilie v Zátibeří.\n\n\n\n"}
{"id": "533560", "url": "https://cs.wikipedia.org/wiki?curid=533560", "title": "Christopher Ferguson", "text": "Christopher Ferguson\n\nChristopher John Ferguson (* 1. září 1961 Philadelphia, stát Pennsylvania, Spojené státy americké) je americký vojenský pilot a od roku 1998 astronaut. Je evidovaný jako 444. člověk ve vesmíru. Zúčastnil se tří kosmických letů, v roce 2006 jako pilot raketoplánu Atlantis během mise STS-115, jako velitel mise STS-126 v roce 2008 a STS-135 v roce 2011.\n\nVzdělání získal na střední škole v Archbishop Ryan High School for Boys, Philadelphia (ukončil 1979), poté na univerzitě v Drexel jako inženýr (ukončil 1984) a na postgraduálně na vojenské Naval Postgraduate School jako letecký inženýr (ukončil 1991).\n\nJe ženatý, s manželkou Sandrou mají tři děti.\n\nK NASA do Houstonu nastoupil v roce 1998 a po dvouletém výcviku byl v roce 2000 zařazen do jednotky astronautů. \n\nPo ukončení spolupráce s NASA, nastoupil do společnosti Boeing, kde se podílí na přípravách jejich soukromé pilotované lodě Starliner (CST-100). Tato loď je v rámci kontraktu COST-2 od NASA připravována pro dopravu posádek na Mezinárodní kosmickou stanici - stejně jako loď Crew Dragon od SpaceX. Christopher Ferguson byl v roce 2018 nominován do posádky letu CFT zmíněné lodi. Tento let je prvním pilotovaným letem lodi Starliner a společně s ním budou na palubě ještě dva astronauti NASA. Ferguson tak plní roli testovacího pilota společnosti Boeing. \n\n\n"}
{"id": "533561", "url": "https://cs.wikipedia.org/wiki?curid=533561", "title": "Alpha Blondy", "text": "Alpha Blondy\n\nAlpha Blondy (* 1. ledna 1953, Dimbokro, Pobřeží slonoviny), rodným jménem Seydou Koné, je zpěvák a textař původem z Pobřeží slonoviny. Blondyho žánrem je reggae a texty jeho písní, které vyjadřují silné politické postoje a smysl pro humor, jsou zejména v jeho rodném jazyce dioula, francouzštině a angličtině, a občas v arabštině a hebrejštině.\n\nMimo hudby je též aktivistou. V roce 2005 byl jmenován mírovým vyslancem Organizace spojených národů v Pobřeží slonoviny.\n\n\n"}
{"id": "533564", "url": "https://cs.wikipedia.org/wiki?curid=533564", "title": "Katalánská fotbalová reprezentace", "text": "Katalánská fotbalová reprezentace\n\nKatalánská fotbalová reprezentace je fotbalový tým, který reprezentuje Katalánsko. Katalánsko není členem FIFA ani UEFA, a neúčastní se proto mistrovství světa ani mistrovství Evropy, na těchto soutěžích mohou hráči Katalánska hrát jen v dresu Španělska. Katalánský fotbalový svaz se pokoušel stát členem UEFA, ale vždy tyto snahy ztroskotaly na odmítavém stanovisku Španělska. I přesto od roku 1904 odehrálo Katalánsko přes 200 zápasů.\n\n"}
{"id": "533573", "url": "https://cs.wikipedia.org/wiki?curid=533573", "title": "Magnesia Litera 2010", "text": "Magnesia Litera 2010\n\nCeny Magnesia Litera za rok 2009 byly vyhlášeny 18. dubna 2010 ve Stavovském divadle v Praze. Ceremoniál uváděla Aňa Geislerová.\n\nOproti minulému ročníku došlo k menším změnám pravidel. Litera za prózu byla vybrána z šesti nominovaných, nová kategorie Literatura faktu slučuje starší kategorie Litera za publicistiku a Litera za naučnou literaturu a překladová kniha nemůže zvítězit v hlavní ceně.\n\nNa cenu Magnesia Litera byly v roce 2010 nominovány tyto knihy (cenu získali první uvedení):\n\n\n\n\n\n\n\n\n\n\n"}
{"id": "533574", "url": "https://cs.wikipedia.org/wiki?curid=533574", "title": "Eketė", "text": "Eketė\n\nEketė je řeka na západě Litvy (Klaipėdský kraj), v Klajpedském okrese. Je dlouhá 23,1 km. Povodí má rozlohu 96,3 km². Je to levý přítok řeky Danė, do které se vlévá 16,2 km od jejího ústí do Kuršského zálivu. Pramení u vsi Žvirbliai při silnici č. 216 Gargždai - Kretinga. Teče zpočátku na severozápad, záhy se stáčí na západ a u obce Medikiai na jih. Po soutoku s říčkou Griežupis se stáčí na západoseverozápad a po průtoku obcí Plikiai na jihozápad a počíná meandrovat. Ve vsi Radailiai se do ní vlévá Župė a vzápětí protéká nádrží Laukžemių tvenkinys (jeho rozloha je 36 ha, u něj hradiště Eketės piliakalnis) a po dalších 0,5 km se vlévá do řeky Danė. Průměrný spád je 218 cm/km.\n\n\n\n"}
{"id": "533577", "url": "https://cs.wikipedia.org/wiki?curid=533577", "title": "Władysław Komar", "text": "Władysław Komar\n\nWładysław Komar (11. dubna 1940, Kaunas, Litevská SSR – 17. srpna 1998, Ostromice) byl polský atlet, olympijský vítěz ve vrhu koulí, herec a politik.\n\nV roce 1962 skončil na mistrovství Evropy v Bělehradě čtvrtý. Na následujícím evropském šampionátu v Budapešti 1966 získal bronzovou medaili. O rok později skončil třetí na evropských halových hrách v Praze. V roce 1971 v Helsinkách vybojoval druhý bronz na mistrovství Evropy.\n\nNejvětší úspěch své atletické kariéry si připsal v roce 1972 na letních olympijských hrách v Mnichově, kde získal zlatou medaili. V nesmírně vyrovnaném finále měřil jeho nejdelší pokus 21,18 m. Stříbro vybojoval Američan George Woods za výkon 21,17 m a bronz Hartmut Briesenick z NDR, který hodil 21,14 m . Komar se zúčastnil již letních her v Tokiu v roce 1964, kde obsadil deváté místo. O čtyři roky později na olympiádě v mexickém Ciudad de México skončil ve finále šestý.\n\nZískal také dvě stříbrné (1972, 1978) a jednu bronzovou medaili (1977) na halovém ME.\n\nV roce 1986 se objevil ve filmu Romana Polanskiho Piráti . V roce 1993 kandidoval do senátu za stranu Samoobrona Rzeczpospolitej Polskiej.\n\nWładysław Komar zemřel v roce 1998 při automobilové nehodě. Společně s ním zahynul i Tadeusz Ślusarski, někdejší polský atlet, tyčkař, který mj. získal zlatou medaili na olympiádě v Montrealu 1976 a stříbro o čtyři roky později na letních hrách v Moskvě.\n\n"}
{"id": "533580", "url": "https://cs.wikipedia.org/wiki?curid=533580", "title": "Lee Dorman", "text": "Lee Dorman\n\nLee Dorman (15. září 1942 St. Louis, Missouri, USA − 21. prosince 2012 Laguna Niguel, Kalifornie, USA) byl americký baskytarista známý především jako člen rockové skupiny Iron Butterfly. Hrál také ve skupině Captain Beyond. Pocházel z rodiny důstojníka. V šedesátých letech se ze svého rodného bydliště přestěhoval do San Diega a v teenagerských letech začal hrát na baskytaru. Do Iron Butterfly přišel po dokončení nahrávání alba \"Heavy\" koncem roku 1967. Počátkem roku 1968 začal se skupinou nahrávat jejich druhé album \"In-A-Gadda-Da-Vida\", je spoluautorem skladby „Termination“ z tohoto alba. Podílel se na dalších třech albech \"Ball\", \"Live\" a \"Metamorphosis\" a v květnu 1971 se skupina rozpadla. V tomtéž byl spolu s Mikeem Pinerou, kytaristou Iron Butterfly, producentem alba \"Black Oak Arkansas\" skupiny Black Oak Arkansas.\n\nPo rozpadu Iron Butterfly Dorman založil spolu s Rodem Evansem z britské skupiny Deep Purple, Larry Reinhardtem z Iron Butterfly a Bobbym Caldwellem skupinu Captain Beyond. Rozpadla se po vydání dvou alb v roce 1973. Jejím rozpadem se Dorman rozhodl ukončit hudební kariéru. V roce 1977 přišel do obnovených Iron Butterfly, kde s menšími přestávkami hrál až do své smrti. Ve stejné době se stal členem obnovených Captain Beyond a nahrál s nimi i jejich poslední album \"Dawn Explosion\". V devadesátých letech hrál na albu \"No Rest for the Wounded Heart\" Roberta Teppera. Zemřel v roce 2012 ve svých sedmdesáti letech.\n\n\n"}
{"id": "533583", "url": "https://cs.wikipedia.org/wiki?curid=533583", "title": "Francouzské území Afarů a Isů", "text": "Francouzské území Afarů a Isů\n\nFrancouzské území Afarů a Isů byl historický státní útvar v letech 1967 – 1977, rozkládající se na území dnešní republiky Džibutsko. V letech 1894 až 1967 se na tomto území rozkládala francouzská kolonie Francouzské Somálsko. V roce 1967 se kolonie přejmenovala na Francouzské území Afarů a Isů, získala autonomii a řídil ji vysoký komisař, místo guvernéra. 27. června 1977 se obyvatelstvo v referendu rozhodlo pro nezávislost, a vznikla republika Džibutsko.\n"}
{"id": "533585", "url": "https://cs.wikipedia.org/wiki?curid=533585", "title": "Zlaté maliny za rok 2009", "text": "Zlaté maliny za rok 2009\n\n30. výroční Zlatá malina byla vyhlášena 6. března 2010 v Hollywoodu k uctění nejhorších filmů roku 2009. Nominace byly oznámeny 1. února 2010. Podle tradice ohlášení nominací i vyhlášení o den předcházelo Oscarům.\n\nDoplňkovou cenou v tomto ročníku bylo ocenění pro nejhorší film, herce a herečku dekády.\n\nSandra Bullock se objevila na předávacím večeru, aby osobně převzala cenu pro nejhorší herečku za film \"Slečna zamilovaná\" a dokonce přítomným divákům věnovala DVD tohoto filmu. Bullocková vyhrála o den později Oscara ze svou roli v \"Zrození šampióna\" a stala se tak prvním hercem či herečkou, který vyhrál Malinu i Oscara ve stejném roce, a třetí osobou vůbec, která byla takto oceněna – po skladateli Alanu Menkenovi a scenáristovi Brianu Helgelandovi.\n\nDalší osobou, která Malinu přijala, byl scenárista J.D. Shapiro, který byl spoluautorem scénáře k filmu \"Bojiště Země\", který byl zvolen nejhorším filmem uplynulé dekády.\n\nNejvíce nominací, sedm, obdržel film \"\", který nakonec získal tři sošky.\n\nTěchto deset filmů obdrželo několik nominací:\n\n\n\n"}
{"id": "533590", "url": "https://cs.wikipedia.org/wiki?curid=533590", "title": "Ninkó", "text": "Ninkó\n\nNinkó (: 仁孝天皇, Ninkó-tennō) (16. března 1800 – 21. února 1846) byl 120. japonským císařem. Vládl od roku 1817 do roku 1846. Jeho osobní jméno bylo Ajahito-šinnó (恵仁親王, Ajahito-šinnó).\n\nNinkó byl čtvrtým synem císaře Kókaku, který měl celkem 8 synů a 10 dcer, 16 z nich od různých (celkem 7) konkubín. Korunním princem byl jmenován v roce 1809. Vládl od 16. října 1817 do 21. února 1846\n\n"}
{"id": "533593", "url": "https://cs.wikipedia.org/wiki?curid=533593", "title": "Marcos Daniel", "text": "Marcos Daniel\n\nMarcos Diniz Daniel (* 4. července 1978, Passo Fundo, Brazílie) je brazilský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na turnajích typu Challenger zaznamenal 18 finálových vítězství (11x zvítězil ve dvouhře a 7x ve čtyřhře). Jeho nejvyšším umístěním na žebříčku ATP ve dvouhře bylo 56. místo (14. září 2009) a ve čtyřhře 102. místo (5. prosinec 2005).\n\nŽádného finále na ATP se neúčastnil.\n\nMarcos Daniel se zúčastnil 4 zápasů v Davisově poháru za tým Brazílie s bilancí 3-2 ve dvouhře a 1-0 ve čtyřhře.\n\n\n"}
{"id": "533594", "url": "https://cs.wikipedia.org/wiki?curid=533594", "title": "Ondřej Novák", "text": "Ondřej Novák\n\nMgA. Ondřej Novák (* 30. srpna 1985 Praha) je český herec. Je držitelem Ceny Jiřího Adamíry za rok 2009.\n\nV roce 2005 odmaturoval na Gymnáziu Elišky Krásnohorské na Praze 4. Poté studoval činoherní herectví na DAMU. Studium herectví absolvoval ve školním divadle DISK rolemi Kryštofa (Tom Stoppard: Na flámu), Cestovatele (V. Nezval/M. Samec: Svět kolem ní), Dietmara (M. von Mayenburg: Turista) a Castruchia (John Webster: Vévodkyně z Amalfi). Za absolventskou sezónu 2008/2009 obdržel Cenu Jiřího Adamíry.\n\nBěhem studií spolupracoval mimo jiné s divadlem Letí, které uvedlo v roce 2008 kontroverzní hru britského dramatika Marka Ravenhilla \"Domeček pro buzničky (u Matky Kapavky)\" s Ondřejem Novákem v hlavní roli.\n\nV roce 2009 založil spolu se Šimonem Dominikem, Pavlem Krylem, Martinem Severýnem a Karlem Čapkem Divadlo NaHraně, kde také účinkoval v inscenacích \"Mesiáš\", \"Slyšet hlasy\", \"Pravý inspektor Hound\", \"Lup\" a \"Romeo a Julie a co jako?\". V současnosti je v Divadle NaHraně k vidění v inscenaci \"Největší příběh všech dob\".\n\nV letech 2007 až 2011 vystudoval na Fakultě sociálních věd Univerzity Karlovy obor \"Žurnalistika\".\nOd ledna 2011 do dubna 2011 absolvoval studijní pobyt v rámci programu Erasmus na Napier University ve skotském Edinburghu.\n\nOd ledna 2013 je Ondřej Novák členem hereckého souboru Městského divadla Kladno. Je zde k vidění v inscenacích \"Vinnetou\", \"Miláček\", \"Marie Antoinetta\", \"Vražda na Nilu\", \"Jentl\" a \"Brémská svoboda\".\n"}
{"id": "533596", "url": "https://cs.wikipedia.org/wiki?curid=533596", "title": "Mistrovství světa v ledním hokeji 2010 (Divize I)", "text": "Mistrovství světa v ledním hokeji 2010 (Divize I)\n\nMistrovství světa v ledním hokeji 2010 (Divize I) proběhlo od 17. do 25. dubna 2010. Účastníci turnaje byli rozděleni do dvou samostatných skupin. Skupina A se odehrála ve městě Tilburg v Nizozemsku a skupina B v Ljubljaně na Slovinsku. Týmy, které se ve skupinách umístily na prvním místě, postupovaly na Mistrovství světa v ledním hokeji 2011, zatímco týmy, které se ve skupinách umístily na posledním místě, sestoupily do II. Divize\n\n\" Rakousko postoupilo mezi elitu na Mistrovství světa v ledním hokeji 2011.\"\n\n\" Srbsko sestoupilo do 2. divize na Mistrovství světa v ledním hokeji 2011 (Divize II.).\"\n\n\"Z = Odehrané zápasy; G = Góly; A = Asistence; B = Body; +/− = Plus/Mínus; TM = Trestné minuty\"\nZdroj: IIHF.com\n\nV tomto seznamu je zahrnuto pouze 5 nejlepších brankářů, kteří odehráli 40% času ve svém týmu.\n\"OM = Odehrané minuty (minuty:sekundy); S = Střely; OG = Obdržené góly; GnZ = Gólů na zápas; Ús% = Úspěšnost zákroků\"\nZdroj: IIHF.com\n\n\" Slovinsko postoupilo mezi elitu na Mistrovství světa v ledním hokeji 2011.\"\n\n\" Chorvatsko sestoupilo do 2. divize na Mistrovství světa v ledním hokeji 2011 (Divize II.).\"\n\n\"Z = Odehrané zápasy; G = Góly; A = Asistence; B = Body; +/− = Plus/Mínus; TM = Trestné minuty\"\nZdroj: IIHF.com\n\nV tomto seznamu je zahrnuto pouze 5 nejlepších brankářů, kteří odehráli 40% času ve svém týmu.\n\"OM = Odehrané minuty (minuty:sekundy); S = Střely; OG = Obdržené góly; GnZ = Gólů na zápas; Ús% = Úspěšnost zákroků\"\nZdroj: IIHF.com\n\n"}
{"id": "533602", "url": "https://cs.wikipedia.org/wiki?curid=533602", "title": "Vánoční povstání", "text": "Vánoční povstání\n\nVánoční povstání (černohorsky: \"Божићна побуна / Božićna pobuna\" nebo \"Божићни Устанак / Božićni Ustanak\") byl povstalecký konflikt mezi Černohorci sdruženými v partyzánské skupině Zelenaši (\"Zelení\") proti okupaci Černohorského království srbskými ozbrojenými silami a následné anexi země Srbským královstvím. Povstání proběhlo v Černé Hoře 7. ledna 1919, v den pravoslavných Vánoc, krátce po konci první světové války.\n\nPříčinou vypuknutí \"Vánočního povstání\" byl nesouhlas mnoha Černohorců s usnesením Podgorické skupštiny, která rozhodla sloučit Černohorské království se Srbským královstvím. Členové unie ve prospěch sloučení se Srbskem měli během povstání výraznou přesilu.\n\nNázev \"Vánoční povstání\" byl odvozen od data svého vypuknutí – pravoslavných Vánoc, které připadly na den 7. ledna 1919. Unionisté s podporou srbské armády porazili Zelenaše blízko černohorské královské metropole Cetinje. Povstalci utrpěli značné ztráty, z jejich celkového počtu asi 4 000 mužů bylo zabito nebo zraněno 3 000 mužů. Unionisté měli se svými asi 10 000 vojáky značnou početní převahu; jejich ztráty nejsou známy. \n\nBěhem konfliktu bylo zabito i několik černohorských rodin a zničeno několik domů. Poté bylo několik separatistů uvrženo do vězení. Další zastánci povstání uprchli do Itálie nebo do hor, kde se dále účastnili partyzánské války pod záštitou černohorské exilové vlády.\n\nVůdcem povstání byl generál Krsto Zrnov Popović spolu s politickým vůdcem Jovanem S. Plamenaćem. Po vyvrcholení povstání byl z černohorského trůnu definitivně sesazen král Nikola I. Petrović-Njegoš, který musel s královskou rodinou odejít do exilu. Jovan Plamenać byl nucen vyhlásit mír, několik skupin povstalců (především skupina Sava Raspopoviće) ale pokračovalo v odbojových akcích až do roku 1929.\n\nAčkoliv bylo povstání vyvoláno především místními černohorskými vůdci, Srbové věřili, že při jeho organizaci hrálo velkou roli také Italské království. Vědělo se o setkáních mnoha Italů s Černohorci, kteří nesouhlasili se srbskou anexí.\n\nItalské království bylo zásadně proti vytvoření nového jihoslovanského státu (Království Srbů, Chorvatů a Slovinců), který si na Itálii nárokoval mnoho pobřežních oblastí, např. Dalmácii. Italská podpora Černé Hoře byla viděna především jako snaha zabránit uskutečnění vzniku nového multinárodního státu na Balkáně.\n\n7. ledna 2008 při příležitosti 90. výročí povstání odhalila Vláda Černé Hory památník obětem, padlým během \"Vánočního povstání\", protože uznala, že mělo velký význam pro události v nastávajících dějinách Černé Hory.\n\n"}
{"id": "533604", "url": "https://cs.wikipedia.org/wiki?curid=533604", "title": "Cena kněžny asturské", "text": "Cena kněžny asturské\n\nCena kněžny asturské (španělsky: \"Premios Princesa de Asturias\", česky někdy uváděná i jako Cena princezny asturské; do roku 2014 Cena knížete asturského) je ocenění udílené od roku 1981 ve Španělsku jednotlivcům, skupinám lidí či organizacím z celého světa za pozoruhodné úspěchy v různých oblastech vědy, kultury a mezinárodních vztahů.\n\n24. září 1980 byla v Oviedu (hlavním městě španělské provincie Asturie) za přítomnosti španělského královského páru a korunního prince Filipa založena Nadace knížete asturského (španělsky \"Fundación Príncipe de Asturias\"). Jejím čestným předsedou se stal tehdy dvanáctiletý Filip, který byl jako následník trůnu nositelem titulu Kníže z Asturie.\n\nV roce 1981 pak nadace začala udílet každoroční Ceny knížete asturského (\"Premios Príncipe de Asturias\"). Slavnostní předávání cen probíhá vždy na podzim v Oviedu a Filip se ho zúčastnil každý rok s jedinou výjimkou v roce 1984, kdy studoval v zahraničí a ceny předal jeho otec, král Juan Carlos I.\n\nV roce 2014 se Filip stal španělským králem a titul kněžny asturské přešel na jeho starší dceru Leonor. Ta se stala novou čestnou předsedkyní nadace a v souladu s tím byla od roku 2015 přejmenována jak nadace (\"Fundación Princesa de Asturias\" - Nadace kněžny asturské), tak i ceny. Vzhledem k nízkému věku princezny však zatím ceny předává jejím jménem i nadále její otec.\n\nSoučástí každé ceny je diplom, odznak nadace, soška, kterou navrhnul Joan Miró, a finanční odměna. Pokud se oceněný z jakéhokoliv důvodu nezúčastní ceremoniálu v Oviedu, obdrží pouze diplom.\n\n\n\n\n\n\n\n\n\n"}
{"id": "533609", "url": "https://cs.wikipedia.org/wiki?curid=533609", "title": "Mingská správa", "text": "Mingská správa\n\nSpráva Číny v době mingské říše (1368–1644) byla organizována podle vzoru svržené dynastie Jüan. Časem se vládní systém měnil a přizpůsoboval okolnostem. Úřady mingské Číny byly tradičně rozděleny na tři větve – civilní, vojenskou a kontrolní, přičemž samostatné postavení měl císařský palác se svými eunuchy.\n\nZprvu stál v čele centrálních civilních úřadů Ústřední sekretariát, kterému podléhala šestice ministerstev a další méně významné instituce. Roli vrchního velení armády hrála Hlavní vojenská komise. Nejvyšším kontrolním úřadem byl cenzorát. Říše byla rozdělena na dvě metropolitní oblasti a třináct provincií, které byly spravovány provinčními sekretariáty. Nižšími správními celky byly prefektury, pod nimi kraje. Nejnižší úrovní státní správy byly okresy, kterých existovalo v mingské Číně téměř 1400.\n\nRoku 1376 byly provinční sekretariáty zrušeny a nahrazeny třemi samostatnými úřady – provinčním administrativním úřadem, regionální vojenskou komisí a provinčním kontrolním úřadem. O čtyři roky později proběhla reorganizace i v centru – Ústřední sekretariát byl zrušen, Hlavní vojenská komise rozdělena na pět samostatných komisí a i cenzorát byl rozdělen. V následujících desetiletích se opět prosadil centralizační trend. Cenzorát byl obnoven pod novým názvem, roli Sekretariátu převzal nový Velký sekretariát. Do provincií byli nejdříve dočasně, později trvale, vysíláni provinční guvernéři nebo velcí koordinátoři, kterým podléhaly všechny tři provinční úřady.\n\nTřebaže zpočátku měli eunuchové císařského paláce zakázáno vměšovat se do politiky, od éry Jung-le získali značný vliv. Postupně vznikla početná eunušská administrativa rozprostřená i v regionech, paralelní k standardním úřadům.\n\nCivilní administrativa byla obsazována konfuciánsky vzdělanými úředníky, jejichž vzdělání bylo ověřováno v několikastupňovém procesu zkoušek. Posty nižších důstojníků byly dědičné, vyšší důstojníci byli z nich vybíráni na základě svých schopností.\n\nV průběhu dvou tisíc let se struktura orgánů výkonné moci v Číně nijak výrazně nezměnila, třebaže každá dynastie přidávala nové části, které považovala za nezbytné. V kontrastu k systému ústřední správy známému jako „tři kanceláře a šest ministerstev“ zavedenému dynastií Chan, v mingské Číně existoval pouze jeden úřad – ústřední sekretariát, řídící šest ministerstev. Po popravě kancléře Chu Wej-junga roku 1380 císař Chung-wu zrušil nejvyšší úroveň administrativy – sekretariát, cenzorát a hlavní vojenskou komisi a osobně převzal řízení šesti ministerstev a pěti regionálních vojenských komisí, jejichž vedoucí se tak ocitli na vrcholu úřednické hierarchie. Šest ministrů a vedoucí reorganizovaného Cenzorátu byli neformálně označováni za „sedm hlavních ministrů“. V případech významnějších dvorských diskusí se k nim připojovali vedoucí Úřadu pro hlášení a předseda Velkého odvolacího soudu, byli pak označováni za „devět hlavních ministrů“. Na poradách sedmičky nebo devítky byly debatovány záležitosti přesahující jeden resort, konečné rozhodnutí však vždy náleželo císaři, který jej mohl libovolně změnit.\n\nŘádný výkon správy říše se neobešel bez systému zákonů. Už roku 1364 byly zahájeny práce na sestavení nového konfuciánského zákoníku – \"Ta Ming lü\", který ve značné míře vycházel se starého tchangského zákoníku z roku 653. Prvotní znění bylo odsouhlaseno roku 1367, definitivní verze byla přijata roku 1397 a zůstala neměnná do pádu říše, i když byla doplňována dodatečnými ustanoveními.\n\nSoudní moc v Číně nebyla samostatná, soudní pravomoc byla součástí kompetencí místních civilních úřadů. Rozsudky místních úřadů přezkoumávaly provinční úřady, významné případy pak ministerstvo spravedlnosti. Konflikty vojenských osob se zákonem řešili jejich velitelé, přezkum probíhal u provinčních regionálních vojenských komisí a poté u hlavních vojenských komisí v hlavním městě. Kauzy řešené provinčními kontrolními úřady prověřoval cenzorát. Nejzávažnější případy ministerstva spravedlnosti, hlavních vojenských komisí a cenzorátu projednával Velký odvolací soud, rozsudky smrti musel potvrdit císař.\n\nPersonál císařského dvora tvořili eunuchové a ženy se svými vlastními úřady. Ženská část služebnictva byla rozdělena mezi úřady obsluhy, ceremonií, oděvů, zásobování potravinami, ložnic, řemeslníků a dozoru nad personálem. Do 20. let 15. století bylo ženské služebnictvo vytěsněno eunuchy, ženám nakonec zůstal jen úřad pro oděvy.\n\nChung-wu podřídil eunuchy, tehdy v poměrně nízkém počtu, Správě palácové obsluhy, ale postupně s růstem jejich počtu, moci a vlivu se zmnožovala i eunušská administrativa až na čtyřiadvacet různých správ, oddělení a úřadů organizujících práci tisíců eunuchů. Eunušské správy se staraly o kontrolu zaměstnanců, ceremonie, zásobování potravinami, kuchyňské náčiní, dokumenty, stáje, pečeti, oděvy a jiné. Níže byly postaveny čtyři úřady pro topivo, hudbu, papír a lázně. Dalších osm oddělení se staralo o zbraně, stříbrné náčiní, praní, pokrývky hlavy, výrobky z bronzu, výrobu textilu, vinice a sady.\n\nChung-wu zakázal eunuchům učit se číst a vměšovat se do politiky. Není jasné jak se tyto zákony dodržovaly během jeho vlastní vlády, ale když se na trůn dostal císař Jung-le, eunuši řídili velké státní dílny, stáli v čele armád a zasahovali do výběru a jmenování úředníků. Nakonec vznikla paralelní administrativní síť řízená eunuchy, nezávislá na standardní úřednické byrokracii. Přestože během vlády mingských císařů existovalo několik eunuchů s takřka diktátorskou mocí jako Wang Čen, Wang Č’ a Liou Ťin, růst moci eunuchů nebyl otevřeně zjevný, dokud v 90. letech 16. století císař Wan-li nezvýšil jejich pravomoci vůči civilní správě a negarantoval jim nárok na výběr provinčních daní.\n\nJedním z nejefektivnějších prostředků kontroly poddaných byla tajná služba sídlící zpočátku v takzvaném Východním křídle, později v Západním křídle paláce. Tajná služba byla přímo podřízena Úřadu ceremonií, který v mingské době představoval důležité mocenské centrum. Časem eunuch stojící v čele Úřadu ceremonií a rituálů získal postavení náčelníka palácového personálu a takřka diktátorskou moc v zemi.\n\nI když se osazenstvo paláce skládalo především z eunuchů a žen, fungovala zde i skupina úředníků v Kanceláři císařských pečetí spolupracující s eunuchy při údržbě a uchovávání pečetí a pečetidel. Další palácoví úředníci dozírali nad záležitostmi císařských princů.\n\nOsazenstvo paláce, jak eunuchové, tak úředníci bezprostředního okolí císaře, jím vyzdvižení a na něm závislí, byli označováni za „vnitřní dvůr“. Ten představoval do určité míry protiklad k „vnějšímu dvoru“ – šesti ministerstvům, cenzorátu a ostatním úřadům.\n\nNavzdory oficiální rétorice o boji proti mongolské vládě a následování tchangských vzorů se Chung-wu k minulosti nevracel a jednoduše převzal administrativní systém dynastie Jüan.\n\nV duchu dlouhodobé čínské tradice byla administrativa v centru i regionech rozdělena na úřady civilní, kontrolní a vojenské. Vrchol civilní správy tvořil ústřední sekretariát (, \"čung-šu šeng\") v čele se dvěma hlavními rádci (, \"čcheng-siang\") s hlavní první hodností, starším „po levici“ a mladším „po pravici“, neformálně označovanými za první ministry (, \"caj-siang\"). Sekretariátu byla podřízena šestice ministerstev i ostatní civilní úřady.\n\nPodání a memoranda určená císaři soustřeďoval od roku 1370 ve svých kancelářích Úřad pro inspekci hlášení (\"čcha-jen š’\"), roku 1377 přejmenovaný na Úřad pro hlášení (, \"tchung-čeng š’\"). Kopie byly zasílány úřadům dohledu (, \"kche\", kontrolní instituce dohlížející nad ministerstvy), originál císaři. Po vzestupu velkých sekretářů tito navrhli císaři řešení a po vládcově podpisu příslušný úřad dohledu předal dokumenty svému ministerstvu. Častěji však byla otázka předložena diskuzi výše zmíněných sedmi či devíti hlavních ministrů, jejichž písemná stanoviska šla opět přes Úřad pro hlášení. Nakonec bylo rozhodnutí ve formě císařského výnosu publikováno ve dvorském zpravodaji (, \"čchao-pao\") a ve zkrácené formě v Pekingském úředním věstníku (, \"ti-pao\"), který obsahoval i zprávy o vnitřní a zahraniční politice země.\n\nRoku 1380 císař Chung-wu zrušil sekretariát a osobně převzal řízení šesti ministerstev. V důsledku změn se správa země soustředila přímo v rukou císaře. Chung-wu byl však záhy zahlcen lavinou úřední korespondence a hlášení, proto už roku 1382 jmenoval z řad členů akademie Chan-lin několik (obvykle jich působilo tři až šest) velkých sekretářů (大學士, \"ta-süe-š’\"), kteří fungovali jako císařovi poradci a původně též jako asistenti vychovatelů následníka trůnu.\n\nPůvodně sloužili jako tajemníci zapisující císařská rozhodnutí. Císař Jung-le na ně přenesl vyřizování své korespondence a od 20. let 15. století získali tito tajemníci dominantní roli ve vládě. Nikdy však nezískali postavení bývalého ústředního sekretariátu – neměli právo dávat příkazy jiným úřadům, ani vyžadovat hlášení. Hodnost příslušející jejich úřadu zůstala na nízké úrovni hlavní páté hodnosti, jejich faktická moc byla vyjádřena udělením formálního titulu ministra či zástupce ministra a později starobylých vysokých titulů „tří vévodů“ (, \"san-kung\") spojených s hlavní první hodností a „tří výjimečných“ (, \"san-ku\") majících vedlejší první hodnost. Název Velký sekretariát (, \"nej-ke\"), neformálně používaný od této doby, byl však oficiálně zaveden až v polovině 16. století. Členové Velkého sekretariátu byli vybíráni z akademie Chan-lin s tím, že budou nástroji císařské vůle nikterak neovlivnění ministerstvy. V kontrastu s vedením ministerstev totiž neprocházeli dlouholetou službou v regionálních a centrálních úřadech, úředníci vládního aparátu je proto nepovažovali za své a počítali je k „vnitřnímu dvoru“. Reálně se ovšem sekretariát držel své vlastní linie, rozcházejíce se jak s císařem, tak ministerskou administrativou.\nSekretariát měl koordinující roli, zatímco šest ministerstev (, \"pu\") – ministerstva státní správy, daní, obřadů, vojenství, trestů a veřejných prací – se zabývalo vlastní administrativní prací. V čele ministerstva stál ministr (, \"šang-šu\"), který měl hlavní třetí hodnost, od roku 1380 hlavní druhou hodnost a zástupce ministra (, \"š’-lang\").\n\nV kompetenci ministerstva státní správy (, \"li-pu\") bylo povyšování a přesuny civilních úředníků, udělování vyznamenání a titulů. Úřad ministra státní správy byl nejprestižnější ze šestice ministerských postů.\n\nMinisterstvo daní (či financí) – přesněji státních příjmů – (, \"chu-pu\") odpovídalo za státní příjmy, dozíralo na vedení daňových soupisů rolníků a výběr jejich daní v provinciích a také na měnové záležitosti. Pro tyto účely bylo rozděleno na oddělení, zodpovědné vždy za jednu provincii. Ale celnice na Velkém kanálu byly přímo podřízeny ministerstvu nezávisle na místní správě.\n\nMinisterstvo obřadů (, \"li-pu\") se zabývalo prováděním oficiálních náboženských ceremonií, rituálů a obětí. Vedlo evidenci taoistického a buddhistického duchovenstva (hlavy obou náboženských obcí měly status úředníka hlavní šesté hodnosti) a do jeho kompetence spadalo též přijímání zahraničních vyslanců. Zahrnovalo i úřady pro hudebníky, tanečníky a zábavu dvora.\n\nMinisterstvo vojenství (, \"ping-pu\") jmenovalo a rozmisťovalo armádní velitele, řídilo opevňovací stavby, staralo se o zásobování vojsk výzbrojí a výstrojí, chov koní pro armádu, dozíralo na síť kurýrní služby. Vedlo také evidenci vojáků, vojenských rolníků a jejich rodin.\n\nMinisterstvo trestů (, \"sing-pu\") odpovídalo za dozor nad výkonem spravedlnosti nad civilními osobami v zemi, stejně jako ministerstvo financí bylo organizováno podle provincií. Spolupracovalo s na něm nezávislým cenzorátem a nejvyšším odvolacím soudem.\n\nMinisterstvo veřejných prací (, \"kung-pu\") organizovalo vládní stavební podniky, včetně nájmu pracovních sil a jejich zásobování, opravy kanálů a cest, standardizaci měr a vah a organizaci pracovní povinnosti. Řídilo státní dílny – zbrojovky, železárny, textilky, výrobu lodí. Roku 1471 od ministerstva financí dostalo výběr daňových odvodů z těžby dřeva (tedy stromů). Evidovalo řemeslníky a dozíralo na splnění jejich daňových povinností.\n\nKromě ministerstev existovala řada níže postavených úřadů, některé podřízené ministerstvům, některé nezávislé. K významnějším patřila akademie Chan-lin, věnující se literárním a historickým otázkám a podílející se na formulaci vládních výnosů, dále Astronomický úřad, Lékařský úřad, Úřad pro parky a zahrady. Vzdělávací systém zastřešovala Státní univerzita (, \"Kuo-c’-ťien\") v čele s kancléřem (, \"ťi-ťiou\"; doslova „rozlévatel obětního vína“) vedlejší čtvrté hodnosti.\n\nNejvyšší soudní instancí byl Velký odvolací soud (, \"Ta-li s’\"). Potvrzoval rozhodnutí ministerstva spravedlnosti, hlavních vojenských komisí i cenzorátu, ke kterým případy putovaly instanční cestou. Trest smrti musel potvrdit císař, v ostatních případech bylo rozhodnutí Velkého odvolacího soudu konečné. Velký odvolací soud, ministerstvo spravedlnosti a cenzorát byly souhrnně označovány za „tři soudní úřady“ (, \"san fa-s’\").\n\nVedoucí Velkého odvolacího soudu, cenzorátu a Úřadu pro hlášení tvořili společně se šesti ministry skupinu nejvýše postavených civilních hodnostářů nazývanou „devět ministrů“.\n\nPůvodně byl hlavním městem říše a sídlem císaře a vlády Jing-tchien („Souhlas s Nebesy“; dnešní Nanking). Roku 1368 byl během několikaměsíčního pobytu císaře Chung-wua v Kchaj-fengu tento označován za Pej-ťing („Severní hlavní město“) a Jing-tchien za Nan-ťing („Jižní hlavní město“). V únoru 1403 císař Jung-le za druhé (vedlejší) hlavní město vybral Pej-pching (dnešní Peking), přejmenovaný na Šun-tchien („Poslušnost Nebesům“). Začátkem roku 1421 po dokončení výstavby Pekingu do něho přesídlila vláda a Nanking klesl na úroveň vedlejšího hlavního města. V obou metropolích existovala, s několika výjimkami, kompletní struktura ministerstev a vládních úřadů. Po roce 1421 však nankingská ministerstva měla výrazně nižší počet úředníků a spravovala zpravidla pouze jižní metropolitní region, kompetence ministerstev války, trestů, státní správy a daní byly v některých oblastech širší a mohly se vztahovat na celou jižní Čínu.\n\nObě metropole byly z administrativního hlediska prefektury (\"fu\"), Jing-tchien-fu a Šun-tchien-fu. Prefektury hlavních měst i širokého okolí nespadaly pod některou z provincií. Tvořily správní okruhy (, \"ťing\") přímo podřízené vládě. Oblast okolo Nankingu (dnes provincie An-chuej a Ťiang-su) se nazývala Ťing-š' (Metropolitní území, neoficiálně Č’-li, Přímo řízené [území]). Po roce 1403 byla provincie Pej-pching (kolem Pekingu, dnešní Che-pej) reorganizována v Pej-ťing (Severní metropolitní území, neoficiálně Pej č’-li). Roku 1421 se názvy změnily na Nan-ťing (Jižní metropolitní území), neoficiálně Nan č’-li, na jihu a Ťing-š’, neoficiálně Č’-li, na severu.\n\nFormálně měla říše Ming ještě dvě další hlavní města: Čung-tu (Střední hlavní město) a Sing-tu (Kvetoucí hlavní město). Čung-tu (nedaleko Feng-jangu) zřídil roku 1369 císař Chung-wu, který chtěl do svého rodného kraje přenést sídlo vlády z Nankingu. Po několika letech se, kvůli nevhodné poloze a vysokým nákladům, snahy o přenesení metropole vzdal, městu však zůstal formální status hlavního města. Sing-tu (v dnešním okrese Čung-siang v provincii Chu-pej) udělil formální status hlavního města císař Ťia-ťing roku 1531, jakožto sídlu svého otce a svému rodišti. Současně tamní kraj An-lu přejmenoval na prefekturu Čcheng-tchien („Následování nebes“) po vzoru prefektur obou metropolí.\n\nOrganizace státní správy v regionech vycházela ze zkušeností dynastie Jüan. Při vyhlášení říše Ming na čínský Nový rok 1368 existovala na území kontrolovaném mingskou vládou metropolitní oblast kolem hlavního města Nankingu a tři provincie (, \"šeng\") – Če-ťiang, Ťiang-si a Chu-kuang (dnes rozděleno na Chu-pej a Chu-nan). V tažení roku 1368 byly připojeny provincie Fu-ťien, Kuang-tung, Kuang-si, Che-nan, Šan-tung (za Mingů včetně Liao-ningu), Šan-si a Pej-pching (roku 1403 reorganizovaná v severní metropolitní oblast – Pej č’-li). Roku 1369 byla dobyta provincie Šen-si (zahrnovala i dnešní provincie Kan-su a Ning-sia), roku 1371 S’-čchuan, roku 1382 Jün-nan. Roku 1413 byla z částí Chu-kuangu, Jün-nanu a S’-čchuanu utvořena provincie Kuej-čou. V letech 1407–1428 existovala na území severního Vietnamu provincie Ťiao-č’. Po jejím zániku se počet provincií stabilizoval na třinácti, s malými změnami jsou mingské provincie předchůdci provincií současných.\n\nPůvodně byly provincie spravovány provinčními sekretariáty, ty byly roku 1376 zrušeny a nahrazeny třemi samostatnými institucemi – provinčním administrativním úřadem (, \"pu-čeng s’\") v čele s vedoucím (, \"pu-čeng š’\") s vedlejší druhou hodností, regionální vojenskou komisí a provinčním kontrolním úřadem. Provinční administrativní úřad řídil civilní správu, regionální vojenská komise velela vojenským jednotkám rozmístěným v provincii a kontrolní úřad dozíral na všechno dění.\nRoku 1391 císař Chung-wu vyslal následníka Ču Piaa do Šen-si, aby „cestoval a usmiřoval“ (, \"sün-fu\"); roku 1421 s podobným cílem vyslal císař Jung-le do provincií 26 úředníků. Od 20. let 15. století se podobná praxe stala pravidelnou. Představitelé vyslaní z centra koordinovali práci civilních, vojenských a kontrolních provinčních orgánů, často ve dvou i více provinciích najednou. Někdy však i v menších, ale momentálně důležitých oblastech. Od 30. let 15. století se jejich funkce staly trvalými. Formálně ale velcí koordinátoři \"sün-fu\", jak zněl zkrácený název funkce, byli do konce dynastie považováni za úředníky centrální správy vyslané do regionu a jejich titulatura zahrnovala titul ministra či náměstka ministra. Vyšší status než velcí koordinátoři měli nejvyšší velitelé \"cung-tu\", také vysílaní do regionů jako reprezentanti centrální vlády, zpravidla s vojenskými úkoly. Funkce pověřenců \"sün-fu\" a \"cung-tu\" v průběhu doby získaly na trvalosti a v říši Čching se vyvinuly v úřady provinčního guvernéra a generálního guvernéra.\n\nProvincie se dělily na prefektury (, \"fu\") řízené prefekty (, \"č’-fu\"), nižšími články byly kraje či podprefektury (, \"čou\") v čele s podprefekty, resp. krajskými správci, (, \"č’-čou\"); nejnižší administrativní jednotkou byl okres (, \"sien\") v jehož čele stál přednosta (, \"č’-sien\"). Okresů bylo v mingské době 1385. Pro účinnější dozor nad svěřenou oblastí si jednotlivá oddělení provinční správy rozdělovaly provincie na obvody (, \"tao\").\n\nOkresní úřad byl nejnižším orgánem civilní státní správy, na počátku mingské éry spravoval území o zhruba 40 000 obyvatelích. Obsazen byl třemi vyššími úředníky (, \"kuan\") – přednostou, jeho zástupcem a asistentem – a značným počtem nižších úředníků (, \"li\") a pomocného personálu. Přednosta byl se svými podřízenými zodpovědný za řádný život obyvatelstva ve svěřené oblasti. Zodpovídal za vedení soupisů obyvatelstva – takzvaných Žlutých registrů, půda byla evidována v Registrech rybích šupin, vybírání daní, chytání i souzení zločinců, rozsuzování sporů.\n\nV částech provincií S’-čchuan a Chu-kuang a zvláště v Kuej-čou a Jün-nanu žilo nečínské obyvatelstvo. Tyto regiony byly spravovány takzvanými domorodými úřady \"tchu-s’\" na úrovni prefektur, krajů nebo okresů. Domorodé úřady vznikaly udělením čínských úředních titulů a hodností místním náčelníkům, ze kterých se tak stali „domorodí úředníci“ \"tchu-kuan\". Počínaje 16. stoletím se termín \"tchu-s’\" začal používat pro oblasti, jejichž správa se blížila běžným čínským regionům. Jejich obyvatelstvo mělo stejné povinnosti jako Číňané a úřadovala v nich směsice domorodých náčelníků a čínských úředníků podléhajících vyšším civilním úřadům. Naopak domorodí úředníci \"tchu-kuan\", většinou s vojenskými tituly, vedli ty regiony, které si udržely většinu původní autonomie, přičemž podléhali dohledu ministerstva vojenství.\n\nNa nižší než okresní úrovni existovaly v mingské době čtyři odlišné, byť v nemalé míře se překrývající systémy organizace obyvatelstva. První bylo několikaúrovňové územní rozdělení okresu; druhé bylo seskupení domácností po desítkách a stovkách v systému \"li-ťia\" zprostředkujících odvody daní a robotu pro stát; třetí byla bezpečnostní organizace \"pao-ťia\" a čtvrtým vesnická shromáždění \"siang-jüe\". Jejich hranice si často odpovídaly a úkoly prolínaly, což v souhrnu dávalo samosprávě soudržnost a trvanlivost, se kterou tato struktura vydržela v zásadě do 20. století.\nOkresy se v závislosti na početnosti obyvatelstva a velikosti polností dělily na menší územní jednotky ve dvou až čtyřech stupních. Nejvyšším podokresním útvarem byl újezd \"siang\" (). V okrese jich obvykle bylo kolem osmi, ale někdy až dvě desítky; ve městech neexistovaly. V menších okresech měly jen několik set registrovaných domácností, v lidnatých okresech Ťiang-nanu i více než 15 tisíc. Na střední úrovni fungovaly venkovské obvody či městečka \"tu\" (), městské čtvrti \"fang\" () či \"jü\" () a předměstí \"siang\" (). Tyto útvary měly obvykle 500–2000 domácností, v újezdu jich bylo od jednoho po tucet, obvykle tři. Tvořily samostatná katastrální území s vlastními pozemkovými registry; skrze tyto jednotky okresní úřady řešily většinu svých správních a daňových úkolů. V hustě zalidněných oblastech jihu byl mezi újezd a celky střední úrovně vkládán další stupeň – obvod \"li\" (), který velikostí odpovídal újezdům jinde. Nejmenší jednotky byl okrsky \"tchu\" (), na severu nazývané nejčastěji \"še\" (), někdy \"tchun\" (), v severních městech \"fang\" (). Okrsky měly typicky zhruba 1000 lidí.\n\nRegistraci daňových poplatníků, výběr daní i organizaci pracovní povinnosti zajišťovali okresní úředníci prostřednictvím systému místní samosprávy \"li-ťia\" (, stovek a desítek). Ideálně deset domácností tvořilo \"ťia\", deset \"ťia\" a deset bohatších rodin pak jedno \"li\". \"Li\" zpravidla zahrnovaly i několik domácností navíc nad standardní počet 110 a domácnosti příliš chudé, než aby mohly odvádět robotu a daně. Průměrný počet domácností v \"li\" byl proto zhruba 140 či 140 až 160. Rodiny v \"ťia\" se vždy po roce střídaly ve vedení své desítky, podobně rotovalo 10 bohatších rodin ve funkci správce \"li\". Každý rok byla jedna \"ťia\" povinna robotou a naturálními dodávkami, ostatních devět \"ťia\" pouze platilo daně. Od druhé poloviny 15. století v desetiletém cyklu sloužila \"ťia\" dvakrát – jednou jako dodavatel materiálu a zboží a podruhé jako poskytovatel služeb a práce. Během 16. století s převodem většiny dávek a robot na přirážky k pozemkové danim význam systému \"li-ťia\" klesal, v polovině mingské éry existoval jen jako formální systém registrace daní, a v 16. století \"li\" získávala charakter územní jednotky, která splývala s okrsky. \n\nOd středního mingského období fungoval paralelně k \"li-ťia\" systém \"pao-ťia\" (), ve kterém deset domácností tvořilo \"ťia\", deset \"ťia\" pak jedno \"pao\". Volení starostové \"ťia\" i \"pao\" byli zodpovědní za udržování veřejného pořádku. Na upevňování zásad správného chování a vzájemnou pomoc se zaměřovala místní shromáždění uzavírající tzv. komunální smlouvy (, \"siang-jüe\"). Všechny výše uvedené způsoby organizace obcí se do značné míry překrývaly.\n\nTradiční složkou čínské vlády byl cenzorát (, \"Jü-š’-tchaj\", doslova Tribunál cenzorů), kontrolní instituce nezávislá na úředním aparátu, který měla kontrolovat. Vedli jej dva náčelníci (御史大夫, \"jü-š’ ta-fu\") vedlejší první hodnosti. Roku 1380 byl zrušen, záhy byl ovšem obnoven s novým názvem (, \"Tu-čcha-jüan\", Hlavní kontrolní úřad), přičemž status vedoucích úřadu byl snížen na hlavní druhou hodnost.\n\nCenzoři měli značné pravomoci, prověřovali činnost ostatních civilních i vojenských úřadů a institucí, měli právo na nich požadovat preventivní a nápravná opatření. Mezi povinnosti cenzorátu rovněž patřilo upozorňovat na chyby a omyly císařů. Proto byli považováni za strážce zvyků a práva. Jádrem úřadu byla skupina 110 vyšetřujících cenzorů s hlavní sedmou hodností a přímým přístupem k císaři.Do provincií byli vysíláni s titulem regionálního cenzora vždy na rok, během kterého procestovali svěřený region. Měli neomezený přístup k úředním záznamům všech úřadů, přijímali stížnosti obyvatelstva, napomínali úředníky. Mohli v hlášeních postupovaných přímo císaři navrhovat jak odvolání kohokoliv, tak změnu vládní politiky. V záležitostech místního významu sami přímo instruovali lokální úřady. Moc těchto cenzorů byla tak vysoká, že jako částečnou protiváhu dostávali velcí koordinátoři vždy i titul zástupce nebo asistenta náčelníka cenzorátu, čímž byli regionálním cenzorům formálně nadřízeni. Vedle regionálních cenzorů byli z centra vysíláni i cenzoři z nižšími kompetencemi.\n\nKromě cenzorátu existovalo i šest úřadů dohledu (, \"kche\"), pro každé ministerstvo jeden, v čele s dozírajícími sekretáři s relativně nízkou hlavní sedmou hodností. Úřady byly přímo podřízené císaři. Pracovníci těchto úřadů byli přidělováni na ministerstva podle své odbornosti a zabezpečovali zde nezávislé expertní posouzení záležitostí. Dozírali na tok dokumentů do a z ministerstev; nevyhovující rozhodnutí mohli přeformulovat nebo i zrušit.\n\nNa provinční úrovni existovaly provinční kontrolní úřady (, \"tchi-sing an-čcha s’\") v čele s kontrolním komisařem (, \"an-čcha š’\") třetí hlavní hodnosti. Kromě kontrolních a disciplinárních úkolů působily též jako odvolací soud.\n\nPovolání vojáka bylo v říši Ming dědičné. Vojáci a jejich rodiny (, \"ťün-chu\", v protikladu k rodinám civilistů – , \"min-chu\") neplatili pozemkovou daň ani neměli pracovní povinnost jako rolníci a řemeslníci. Rodiny vojáků totiž podléhaly ministerstvu války, byly rozmístěny ve strategicky důležitých oblastech říše a hospodařily na půdě, kterou dostaly přidělenou od státu. Každá rodina dodávala vojáka do místních posádek. Vojenské oddíly byly pravidelně překládány z míst sestavení k výcvikovým divizím u Pekingu a k bojujícím armádám v pohraničí.\nPo skončení občanských válek a vyhnání Mongolů z Číny nastalo období relativního klidu, ve kterém stav armády klesl na pouze 1 198 442 vojáků k roku 1392. Začátkem 15. století měla mingská armáda 493 pluků a 359 samostatných praporů. Ve čtyřicátých letech 15. století narostl stav armády na 3 150 000 vojáků. Ve středním mingském období klesla početnost čínských vojsk zhruba na polovinu, ke konci dynastie vzrostla na více než čtyři milióny.\n\nO organizaci, zásobování, administrativní a personální záležitosti armády se staralo ministerstvo války. Velení vojskům bylo zprvu v rukách Hlavní vojenské komise (, \"Ta tu-tu fu\"), roku 1380 rozdělené na pět samostatných hlavních vojenských komisí, každá v čele s náčelníkem (, \"tu-tu\"), který měl hlavní první hodnost. Těmto pěti komisím podléhala vojska celé Číny kromě posádek obou hlavních měst. Další pětice hlavních vojenských komisí sídlila v Nankingu a velela tamní posádce, pluky pekingské posádky přímo podléhaly císaři.\n\nNa provinční úrovni řídily vojska regionální vojenské komise, kterých bylo šestnáct – třináct pro každou provincii a tři další v citlivých oblastech na severních hranicích. Náčelníci provinčních komisí měli hlavní druhou hodnost. Jim byly podřízeny pluky (, \"wej\", velitel měl hlavní třetí hodnost) o 5600 mužích. Pluk se dělil na pět praporů, každý s 1120 vojáky. Prapor měl 10 rot po 112 bojovnících. Velitel praporu měl hlavní pátou hodnost, velitel roty hlavní šestou. Vlastní gardy o několika stovkách mužů měla i knížata.\n\nSpravování země vyžadovalo neustálé přesuny lidí i nákladů, úředníci se pohybovali mezi metropolí a regiony, poddaní vykonávali pracovní povinnosti i stovky kilometrů daleko od svých domovů, bylo nutno zajistit zásobování obou metropolí. K řešení těchto úkolů byly vytvořeny tři úřady – kurýrní služba (\"i-čchuan\"), poštovní služba (\"ťi-ti\") a dopravní služba (\"ti-jün\").\n\nKurýrní služba existovala v Číně už od starověku, jejím úkolem bylo zajištění dopravy zpráv mezi regiony a metropolí, pohybu úředníků a poselstev, přepravy daní (obilí i dalších produktů) a přepravy osob vykonávajících pracovní povinnost či vojáků. Podřízena byla ministerstvu války. Stanice kurýrní služby byly rozmístěny podél komunikačních tras každých 60–80 \"li\" (34–45 km, v mingské době se 1 \"li\" rovnalo 559,8 metru) – tedy na vzdálenost jednodenní cesty. Osazenstvo stanic poskytovalo oprávněným osobám (museli mít patřičné úřední dokumenty, i u velkých skupin o desítkách členů byli všichni jmenovitě vypočítáni) ubytování, jídlo a dopravu. Pro přepravu osob i zboží měli zodpovědní důstojníci služby určeny dosti tvrdé lhůty, za jejichž nedodržení byli trestáni jako za vojenský přestupek. Vše potřebné pro provoz služby poskytovalo místní obyvatelstvo v systému pracovní povinnosti a naturálních odvodů, ve středním mingském období byly tyto dávky a povinnosti obyvatelstva převedeny na peněžní platby, používané místními úřady k zajištění provozu služby. Výsledkem reforem bylo trvalé podfinancování systému a pokles počtu stanic, z původních 1936 za vlády císaře Chung-wua se jejich počet do roku 1587 snížil na 1036.\n\nPoštovní služba, zavedená předešlou dynastií Jüan, rovněž spadala do vojenského resortu. Vykonávali ji „poštovní vojáci“ – vojenští rolníci, sídlící v okolí stanic, jejichž jedinou povinností bylo dopravovat zprávy. Stanice byly vzdáleny 10 \"li\" (5,6 km), čas na doručení zprávy mezi stanicemi byl určen na 3/100 dne (45 minut), tedy zprávy byly přenášeny rychlostí 190 km za den.\n\nV pohraničních oblastech existovaly řetězy věží, osazených desítkou vojáků, používajících k předávání zpráv signální ohně. I jejich linie, stejně jako u všech komunikačních služeb, končily v Pekingu.\n\nDopravní úřady, v množství jeden na prefekturu, byly založeny roku 1376. Za úkol měly rozsáhlé dopravní služby, jako přepravu daňového obilí a dopravu osob s pracovní povinností.\n\nEunuchové měli vlastní hierarchii založenou na stejných principech jako úředníci, mohli však dosáhnout maximálně pouze hlavní čtvrtou hodnost. Císař Chung-wu se tak snažil omezit do budoucna jejich moc. Zpočátku bylo v císařském paláci pouze 100 eunuchů, později Chung-wu zvýšil jejich počet na 400. Za císaře Jung-le počet i vliv eunuchů vzrostl, císař je přiděloval i jiným členům císařského rodu. Chung-wuův zákaz vzdělávání eunuchů se s jejich zapojením do politiky stal neudržitelným a roku 1426 byla dokonce založena palácová škola pro mladé eunuchy, jejíž vyučující pocházeli z akademie Chan-lin.\n\nPočet eunuchů postupně rostl, ve 20. letech 16. století na 10 000. Povolání palácového eunucha začalo být, zejména v dobách ekonomických krizí, považováno za šanci na společenský vzestup. V éře Wan-li byly v několika vlnách přijaty do služby v Zakázaném městě tisíce eunuchů, což vyvolalo příliv nových žadatelů. Roku 1620 jich bylo v ulicích Pekingu, ke znepokojení vlády, na 20 000. V době pádu mingské říše roku 1644 už sloužilo v paláci na 70 000 eunuchů a ve zbytku země dalších 30 000.\n\nSynové každého císaře dostávali titul knížete (, \"wang\") určitého území, dědičný v mužské linii. Mladší synové knížat, jejich synové atd. dostávali postupně se snižující tituly. Všichni mužští potomci zakladatele dynastie tak měli nějaký šlechtický titul a patřičný příjem ze státní pokladny. Ke konci vlády dynastie je jejich počet odhadován na 100 000, jejich apanáže představovaly znatelnou zátěž pro státní finance. Ženy císařského rodu a jejich manželé obdrželi rovněž tituly a příjem v závislosti na stupni příbuzenství s císaři.\nPříbuzní císaře často dostávali rozsáhlé pozemky a vysoké vojenské funkce, s výjimkou vlády prvních dvou císařů se ale reálně vedení armády nevěnovali a jejich tituly byly čistě nominální. Třebaže knížata sídlila v oblastech určených jejich titulem, nevykonávala žádné administrativní nebo správní funkce a neměla tak feudální úděly v evropském pojetí. Proto nebyla relativně samostatnými vládci na svých územích, jak tomu bylo za dynastií Chan a Ťin. Členové císařského rodu nesloužili ve státní správě.\n\nPodobně jako civilní úředníci i důstojníci byli zařazení do několikastupňové hierarchie, v níž své postavení obhajovali každých pět let. Nicméně vojenská služba byla méně prestižní než civilní kariéra. A to jednak proto, že byla do značné míry dědičná (v kontrastu s civilní administrativou kde byli, alespoň teoreticky, vybírání ti nejlepší dle svých schopností). Navíc, podle konfuciánské etiky, byla povolání spojená s násilím (\"wu\") stavěna níže, než povolání spojená s poznáním (\"wej\"). Nehledě na nižší prestiž, mohli se důstojníci přihlásit k civilním zkouškám a po roku 1478 byly zavedeny vojenské zkoušky, ověřující profesionální úroveň vojenských vůdců.\n\nK byrokratické struktuře převzaté od dynastie Jüan přidali mingští císaři nový úřad – vojenského inspektora, vyjíždějícího k posádkám. V první polovině vlády Mingů převládali ve velení armády důstojníci původem ze vznešených rodů, v pozdější době byli postupně nahrazeni osobami relativně nízkého původu. Nositelé vyšších hodností byli totiž vybírání podle zásluh z nižších důstojníků. Nižší důstojnické hodnosti byly od počátků dynastie dědičné. Počet důstojníků se postupně zvyšoval z 16 489 k roku 1392 na 100 000 počátkem 17. století.\n\nChung-wu v letech 1373–1384 jmenoval nové úředníky (, \"kuan\") pouze na základě doporučení, předtím i potom používal starý systém, zavedený dynastií Suej, jmenování do funkcí pouze těch kandidátů, kteří prošli přísným zkouškovým systémem. Teoreticky mohl posty ve státní správě obsadit kdokoliv schopný (třebaže pokusy kupeckých synů proniknout do státní správy byly vnímány s nespojeností), reálně však prostředky a čas nutný k přípravě na zkoušky měli k dispozici pouze členové majetných rodin, především pozemkových vlastníků. Mingská vláda také stanovila a dodržovala kvóty pro nábor úředníků z každé provincie. Snažila se tím zabránit soustředění moci v rukách rodáků z bohatých regionů státu, kde byla vzdělanost na vyšší úrovni. Rozvoj tiskového průmyslu od dob dynastie Sung přinesl růst úrovně vzdělanosti a tím po celé zemi rostl i počet vhodných kandidátů na místa ve státní správě. Pro děti se tiskly tabulky násobení a slabikáře, obsahující základní znaky, pro dospělé studenty byly masově tištěny levná vydání konfuciánských klasiků a sborníky odpovědí na otázky testů.\nTak jako dříve se od zkoušených požadovala znalost klasických konfuciánských knih, základními texty byly „Čtyři knihy“ vybrané pro tento účel Ču Siem ve 12. století. Mingské zkoušky se odlišovaly od předešlých vyšší náročností poté, co roku 1487 začalo být požadováno psaní takzvaných „osmidílných esejů“ s pevně stanovenou strukturou. Obtížnost zkoušek rostla s postupem z místní na centrální úroveň, přičemž se složením testů získal student odpovídající titul.\n\nÚředníci byli rozřazeni do devíti hodnostních tříd, každá měla dva stupně (nejvýše stála hlavní první hodnost, žebříček končil vedlejší devátou hodností); podle hodnosti jim byla vyplácena mzda (nominálně v rýži). Zatímco absolventi provinčních zkoušek získávali pouze nízké hodnosti a byli jmenováni na málo významné úřední posty, absolventi palácových zkoušek mohli počítat s titulem \"ťin-š’\" () a přiměřeně vysokým úřadem. Za 276 let mingské vlády proběhlo 90 palácových zkoušek, kterými úspěšně prošlo 24 874 kandidátů. V celé Číně tehdy bylo současně asi dva až čtyři tisíce \"ťin-š’\", přibližně jeden na deset tisíc dospělých mužů. Pro srovnání – nositelů nejnižšího kandidátského titulu \"šeng-jüan\" () bylo v 16. století sto tisíc. Ve funkcích působilo ve druhé polovině mingské doby 10–15 tisíc úředníků, v počátcích dynastie pouze 5400.\n\nNejvyšší doba setrvání ve funkci byla devět let, ale každé tři roky byly schopnosti úředníků hodnoceny jejich nadřízenými. Úředníci s výborným hodnocením byli povýšeni, adekvátně pracující byli ponecháni ve funkci a pokud podali neuspokojivý výkon byla jim úřední třída snížena o jeden stupeň. V případech zjevné neschopnosti mohl být úředník propuštěn nebo potrestán. Z pravidelného hodnocení byli vyjmuti pouze vysoce postavení úředníci v centru, od nich se očekávalo dobrovolné oznámení svých neúspěchů a přehmatů nadřízeným. V okresech a prefekturách bylo dále na 4000 učitelů, kteří byli podobným způsobem hodnoceni každých devět let. Mezi povinnosti nejvýše postavených vyučujících v centru patřila i výuka následníka trůnu; v jejich čele stál úředník hlavní třetí hodnosti.\n\nVyšším úředníkům, jmenovaným do funkcí ve státní správě po úspěšně složených zkouškách, bylo podřízeno velké množství řadových zaměstnanců a pomocníků (nižší úředníci, , \"li\") nezařazených do oficiální úřednické hierarchie. Jejich počet přinejmenším čtyřikrát převyšoval stav vyšších úředníků, celkem jich mohlo být v celé zemi na sto tisíc. Tito zaměstnanci zastávali rutinní písařské a technické práce v úřadech. Neměli by však být směšování s ještě níže stojícími strážnými, kurýry a nosiči.\n\nNižší úředníci byli hodnoceni každých devět let, nejúspěšnější mohli získat nejnižší úřední hodnost deváté třídy. Možnost postupu na vyšší posty administrativy však prakticky neexistovala.\n\nJednou z výhod nižšího úřednictva proti „učeným“ bylo setrvávání na jednom místě, nemuseli se po každých několika letech stěhovat do jiného, nezřídka i dosti vzdáleného regionu; jejich prostřednictvím byla tak zajištěna kontinuita státní správy na místní úrovni. V každodenní praxi místních úřadů měli nižší úředníci značný vliv; jejich nadřízení, zhusta neznalí lokálních zvyků a často ani řeči, byli na loajální spolupráci svých podřízených silně závislí.\n\nÚředníci byli zařazeni v systému devíti hodnostních tříd (, \"ťiou pchin kuan žen fa\"). Každá hodnost (, \"pchin\") měla dva stupně – řádný či hlavní (, \"čeng\") a vedlejší (, \"cchung\"). Nejvýše stála hlavní první hodnost (, \"čeng i pchin\", značená 1a), žebříček končil vedlejší devátou hodností (, \"cchung ťiou pchin\", 9b). Osmnáct výše uvedených hodností se dále dělilo na celkem 42 stupňů.\n\nHodnostní stupně eunuchů odpovídaly hlavní osmé až hlavní čtvrté hodnosti úředníků, vojáci byli rozřazeni od hlavní první do vedlejší šesté hodnosti, které byly dále rozčleněny na celkem 30 stupňů.\n\n\n"}
{"id": "533612", "url": "https://cs.wikipedia.org/wiki?curid=533612", "title": "Jan (biskup vratislavský)", "text": "Jan (biskup vratislavský)\n\nJan (též \"Johannes\", \"Johann\") byl první biskup vratislavský.\n\nPodle záznamů kronikáře Dětmara z Merseburku byl \"Johannes\" prvním biskupem diecéze vratislavské, založené roku 1000.\n\nVytvoření vratislavské diecéze proběhlo v rámci první církevní organizace piastovského Polska, kterou provedl při příležitosti pouti k hrobu svatého Vojtěcha římský císař Ota III. z pověření papeže Silvestra II. a na žádost a za přítomnosti Boleslava Chrabrého. Tehdy zřídil hnězdenské arcibiskupství v čele s biskupem Radimem, kterému podřídil dosavadní biskupství v Poznani, a zároveň další tři Hnězdnu podřízená biskupství. Za biskupa pro Malopolsko se sídlem v Krakově byl vysvěcen Poppo, za biskupa pro Pomořany se sídlem v Kolobřehu Reinbern a biskupem nové diecéze pro Slezsko se stal právě Jan.\n\nSídlem diecéze byl \"Dómský ostrov\" ve Vratislavi. Tam se nacházel již dříve dřevěný kostel založený českým knížetem Boleslavem I. a před rokem 1038, tedy za biskupa Jana, byl patrně založen i pozdější farní kostel svatého Vojtěcha. V této době začala i stavba prvního kamenného kostela-katedrály. Patrocinia nejstarších hradských kostelů (Vratislav – svatého Martina, Lehnice – svatého Benedikta) ukazují na to, že se v okolí prvního biskupa pohybovala řada benediktinů. Pod Olavou ve Slezsku žil do roku 1007 benediktin svatý Svorad Ondřej. Hranice diecéze nebyly v té době dosud pevně vymezeny, avšak zabírala slezská území po obou stranách horní a střední Odry s výjimkou Kladské kotliny (pozdějšího Kladského hrabství), která nadále náležela k Českému knížectví a pražské diecézi.\n\nNení známo, jak dlouho zůstal biskup Jan v úřadu. Po smrti prvního polského krále Boleslava Chrabrého roku 1025 došlo ke vnitřním rozbrojům, které ohrozily i dosud nezakořeněné křesťanství a v letech 1031–1038 vedly k pohanskému povstání. V letech 1038–1039 navíc Slezsko dobyl český kníže Břetislav I. a pobořil vratislavskou katedrálu. Biskupství v této době zřejmě zaniklo; jisté je, že Jan musel opustit biskupské sídlo ve Vratislavi. Útočiště našel patrně nejprve ve Smogorzówě a později na hradě Ryczyně; proto mnohem pozdější tradice v čele s historikem Janem Długoszem hovoří o několika biskupstvích ve Slezsku 11. století.\n\nPo zániku biskupství upadl v zapomnění i biskup Jan. Není proto brán v úvahu při číselném označování svých stejnojmenných nástupců na stolci. Nepřerušená řada vratislavských biskupů počíná teprve biskupem Jeronýmem, jehož nástupce je označován jako Jan I.\n\n"}
{"id": "533613", "url": "https://cs.wikipedia.org/wiki?curid=533613", "title": "Jeroným (biskup vratislavský)", "text": "Jeroným (biskup vratislavský)\n\nJeroným, \"Hieronymus\" († 1062) byl druhý biskup vratislavský (v letech 1046/51–1062).\n\nVratislavská diecéze, založená roku 1000, fakticky zanikla v důsledku pohanského povstání, které vypuklo roku 1031. Český kníže Břetislav I. dobyl Slezsko roku 1038 a pražský biskup Šebíř usiloval o jeho připojení ke své diecézi. Po zásahu císaře Jindřicha III. však musely tyto ambice ustoupit a polský král Kazimír I. Obnovitel vzkřísil i vratislavské biskupství, jehož biskupem se stal kněz jménem Jeroným. Pocházel zřejmě z Porýní a svěcení obdržel již roku 1046. Formální obnovení biskupství se někdy spojuje se synodou v Mohuči roku 1049, ale sídelního místa diecéze se Jeroným zprvu nemohl ujmout – Slezsko bylo dosud obsazeno českým knížetem Břetislavem I. – a proto pobýval mimo jiné na biskupském hradě Ryczyně. Teprve v roce 1050 dobyl Kazimír I. Vratislav a roku 1051 se mohl biskup Jeroným plně ujmout své funkce. S obnovením diecéze díky zásahu císaře Jindřicha III. souvisí i skutečnost, že vratislavské biskupství bylo v té době považováno za sufragána arcidiecéze mohučské, a nikoli arcidiecéze hnězdenské jako v první třetině 10. století. Sám stolec v Hnězdně byl totiž od návratu pohanství opuštěn a znovu obsazen až kolem roku 1076. Proto se Jeroným i roku 1057 účastnil synody německých biskupů v Pöhlde.\n\nSlezsko v té době bylo stále misijní zemí. V době Jeronýmova biskupství zde existovalo jen málo kostelů; doloženy jsou ve Vratislavi, Lehnici, Hlohově, Těšíně, Bytomi, Tošku a Ratiboři. Dřevěný kostel postavený v letech 1051–1069 na místě dnešní vratislavské katedrály je označován jako \"Jeronýmův dóm\". Podle tradice přivezl biskup Jeroným do Vratislavi ostatky španělského mučedníka Vincence, který se stal patronem metropolitní kapituly. Za biskupa Jeronýma je doložen rovněž první skutečný klášter na slezské půdě: klášter irských mnichů v Olešnici. Tradice o existenci benediktinského kláštera v Lubuši již v této době není doložena.\n\nBiskup Jeroným zemřel roku 1062.\n\n"}
{"id": "533614", "url": "https://cs.wikipedia.org/wiki?curid=533614", "title": "Divadlo NaHraně", "text": "Divadlo NaHraně\n\nDivadlo NaHraně je divadelní spolek založený čerstvými absolventy a studenty pražské DAMU.\n\nJako své první inscenace uvedlo divadlo parodii Pravý inspektor Hound britského dramatika Toma Stopparda a nejznámější hru dalšího britského autora Joea Penhalla Slyšet hlasy. Ta byla do té doby v Česku představena jen jako scénické čtení v pražském Divadle Kolowrat a v podání Divadla NaHraně se tak dočkala domácí premiéry v plném scénickém provedení. Obě inscenace jsou dosud uváděny v Eliadově knihovně Divadla Na zábradlí v Praze. V pořadí třetí inscenací Divadla NaHraně je apokryfní komedie Patricka Barlowa Mesiáš, která si odbyla českou premiéru 21. prosince 2009 v Divadle Čertovka, kde je stále k vidění.\n\n\n\nTom Stoppard\n\n\nPatrick Barlow\n\n\"Hra z repertoáru legendárního britského National Theatre of Brent - Národního divadla v Brentu - založeného v roce 1979, poněkud cimrmanovského souboru sestávajícího ze dvou mužských členů (jedním z nich je autor v roli principála Desmonda Oliviera Dinglea) a specializujícího se na modernizované apokryfní verze mýtických příběhů a historických událostí. Mesiáš je takovou rekonstrukcí historie Ježíšova narození, vánočního příběhu s oblíbenými postavami Josefa, Marie, archanděla Gabriela, krále Heroda, samého Boha a dalších. Oba herci tu musí zvládnout portréty biblických postav (Marie je na začátku příběhu například frustrovanou ženou v domácnosti.), což je též ponouká k neustálým diskusím o herecké technice, jakou příslušné novozákonní pasáže pojednat, i filozofickým i pseudofilozofickým úvahám. Britský humor ani aktuální paralely však kupodivu vánočnímu mystériu neubírají na působivosti.\" (oficiální anotace agentury Aura-Pont, Aura-Pont)\n\n\n\n\n\n"}
{"id": "533623", "url": "https://cs.wikipedia.org/wiki?curid=533623", "title": "Paradox hodnoty", "text": "Paradox hodnoty\n\nParadox hodnoty je rozpor v tom, že životně nezbytné statky, jako např. voda, mají nízkou cenu, zatímco luxusní zbytečné statky, např. diamanty, mají cenu vysokou. Adam Smith je pokládán za klasického představitele, zabývajícího se tímto paradoxem. Paradoxem se zabývali také Mikuláš Koperník, John Locke či John Law. Paradoxem hodnoty je nazván jev, kdy nejen užitečnost věcí, ale i jejich dostupnost či vzácnost na trhu, tedy mezní užitečnost, určuje jejich cenu.\n\n"}
{"id": "533625", "url": "https://cs.wikipedia.org/wiki?curid=533625", "title": "Martin Severýn", "text": "Martin Severýn\n\nMartin Severýn (* 25. listopadu 1985, Jilemnice) je český herec.\n\nPo maturitě na Gymnáziu Jana Nerudy vystudoval činoherní herectví na DAMU a studoval historii a švédskou filologii na Karlově univerzitě. Studium herectví absolvoval ve školním divadle DISK rolemi Sonderse a Drožkáře (Tom Stoppard: Na flámu recenze), Orlíka (V. Nezval/M. Samec: Svět kolem ní), Toma (M. von Mayenburg: Turista) a Daniela Bosoly (John Webster: Vévodkyně z Amalfi recenze, příp. kulturní časopis A2, artefakty – 5/2009).\n\nV roce 2009 založil spolu se Šimonem Dominikem, Pavlem Krylem, Ondřejem Novákem a Karlem Čapkem Divadlo NaHraně. V inscenaci Slyšet hlasy ztvárnil hlavní roli Raye, mladíka trpícího schizofrenií.\n\nNa jaře 2010 působil pohostinsky ve Švédsku, kde spolupracoval s Värmlands Nationsteater a v uppsalském Regina Teater účinkoval v muzikálu na motivy Shakespearova Večeru tříkrálového (Trettondagsafton, premiéra květen 2010). Regina Teater\n\n\n\n\nUlice (seriál) – role: Patrik (epizoda č. 2272)\n\n"}
{"id": "533629", "url": "https://cs.wikipedia.org/wiki?curid=533629", "title": "Ču Wen (režisér)", "text": "Ču Wen (režisér)\n\nČu Wen (čínsky 朱文, v transkripci pinyin Zhū Wén) (* 1967) je čínský spisovatel, režisér a scenárista.\n\nNarodil se roku 1967 ve městě Čchuan-čou v provincii Fu-ťien, dětství strávil v provincii Ťiang-su. Vystudoval energetiku na Jihovýchodní univerzitě v Nankingu, poté nastoupil jako inženýr do elektrárny. V roce 1989 začal publikovat své básně a brzy začal být spojován s nankingskou skupinou Tcha-men (\"Oni\"), volným uskupením autorů, mezi které patří například Chan Tung, Siao Wej a Li Chung-čchi. Po pěti letech v elektrárně (v roce 1994) toto zaměstnání opustil a stal se spisovatelem na volné noze. Od té doby vydal šest sbírek povídek, dvě sbírky básní a jeden román.\n\nV roce 1998 spolu se spisovatelem Chan Tungem inicioval hnutí Tuan-lie (\"Rozkol\"), které ventilovalo nespokojenost autorů s literárním establišmentem. Ču a Chan rozeslali zhruba sedmdesáti spisovatelům dotazník obsahující třináct otázek, jako například \"Má pro vás moderní čínská literární kritika nějakou skutečnou hodnotu? Myslíte, že moderní literární kritikové mají právo či dostatečný talent, aby mohli ukazovat cesty vašemu psaní?\" Na dotazník odpovědělo 55 spisovatelů, odpovědi byly většinou sarkastické a negativní.\n\nČu Wen patří mezi představitele 6. generace čínských filmařů. Jeho režijním debutem byl film Plody moře (海鲜, 2001), který natočil podle vlastního scénáře a také jej sám stříhal. Film získal zvláštní ocenění poroty v sekci Současný film na Filmovém festivalu v Benátkách 2001. Byl uveden na MFF Karlovy Vary 2002 v sekci Fórum nezávislých. Jeho druhý film, Na jih od mraků (云的南方, 2003), získal cenu NETPAC (Network for Promotion of Asian Films) na Berlínském filmovém festivalu 2004. Byl uveden na MFF Karlovy Vary 2005 v sekci Jiný pohled.\nPředtím se Ču Wen podílel na scénářích k filmům Dešťové mraky nad Wu-šanem (巫山云雨, 1996) režiséra Čang Minga a Sedmnáct let (过年回家, 1999) režiséra Čang Jüana.\n\n"}
{"id": "533630", "url": "https://cs.wikipedia.org/wiki?curid=533630", "title": "Żelazowa Wola", "text": "Żelazowa Wola\n\nŻelazowa Wola je ves v Polsku ležící asi 60 km od Varšavy v Mazovském vojvodství v gmině Sochaczew, nad řekou Utratou.\nJe obklopena malebnou mazovskou krajinou s malými potoky klikatícími se mezi vrbami.\n\nŻelazowa Wola je světoznámá jako místo narození hudebního skladatele a klavíristy Fryderyka Chopina. Narodil se zde rovněž vynikající houslista Henryk Szeryng.\n\nPrvní zmínka o vsi je z roku 1579 v městských knihách, ve kterých jsou jako její majitelé Żelazowej Woli uvedeni Mikołaj a Piotr Żelazo – proto \"Żelazowa\" Wola. Koncem 18. století byla ves v držení rodiny Łuszczewských a poté rodiny Paprockých. Od nich ves s malým zámečkem (pol. \"dworkiem\") v roce 1802 koupila rodina hraběte Skarbka. Guvernérem hraběcích dětí byl Nicolas Chopin, (původem Francouz), otec Fryderyka (Frédérica) Chopina narozeného v zámečku v roce 1810.\nZa přítomnosti Milije Alexejeviče Balakireva byl ve vsi v roce 1894 odhalen první Chopinův pomník. V roce 1928 zámeček a 3 ha pozemků kolem budovy koupily varšavské Towarzystwo Przyjaciół Domu Chopina a Komitet Chopinowski ze Sochaczewa. Na pozemcích pak byl v letech 1932-1939 zřízen park ( arch. Franciszek Krzywda-Polkowski). Během 2. světové války byli v zámečku ubytováni němečtí vojáci a na konci války zde byl lazaret.\n\nDnes je v zachovaném křídle bývalého zámečku oddělení Muzea Fryderyka Chopina viz. V přilehlém parku se v létě pořádají koncerty Chopinových skladeb v interpretaci klavíristů z celého světa.\n\nRoku 1909 na oslavu stého výročí narození složil ruský skladatel Sergej Ljapunov \"symfonickou poému“ nazvanou \"Želazova Vola\", Op. 37 (Жeлaзoвa Вoлa).\n"}
{"id": "533631", "url": "https://cs.wikipedia.org/wiki?curid=533631", "title": "Kralj Nikola na umoru", "text": "Kralj Nikola na umoru\n\nKralj Nikola na umoru (černohorskou cyrylicí: \"Краљ Николa на умору\", česky: \"Král Nikola na smrtelném loži\") je černohorská populární lidová píseň, opěvující významného černohorského knížete a později krále Nikolu I. Petroviće-Njegoše.\n\nSlova napsala šestá dcera krále Nikoly I. a královny Mileny Vukotić, princezna Anna Černohorská, roku 1926 ve slovenské Bratislavě, kde pobývala po smrti svého manžela Františka Josefa Battenberského. \n\nHudbu k písni napsala v roce 1941, když bydlela ve Francii u svého synovce, pretendenta trůnu Michaela Černohorského. Charakteristikou jemného pochodu chtěla, aby byla vždy připomínána sláva, velikost a důležitost jejího otce, jednoho z nejúspěšnějších vládců Černé Hory.\n\nText hymny v černohorské cyrilici, transkripci a češtině:\n\n"}
{"id": "533633", "url": "https://cs.wikipedia.org/wiki?curid=533633", "title": "Cyklohexan", "text": "Cyklohexan\n\nCyklohexan je uhlovodík ze třídy cykloalkanů. Má chemický vzorec CH. Používá se jako nepolární rozpouštědlo v chemickém průmyslu a také jako surovina pro průmyslovou výrobu kyseliny adipové a kaprolaktamu (meziproduktů pro výrobu polyamidů). Průmyslově se cyklohexan vyrábí reakcí benzenu s vodíkem. Díky unikátním chemickým a konformačním vlastnostem se cyklohexan používá i v laboratořích pro analýzu a jako standard.\n\n"}
{"id": "533634", "url": "https://cs.wikipedia.org/wiki?curid=533634", "title": "Ricardo Mello", "text": "Ricardo Mello\n\nRicardo Mello (* 21. prosince 1980, Campinas, Brazílie) je brazilský profesionální tenista. Ve své dosavadní kariéře vyhrál na okruhu ATP World Tour 1 turnaj ve dvouhře. Na turnajích typu Challenger zaznamenal 14 finálových vítězství (11x zvítězil ve dvouhře a 3x ve čtyřhře). Jeho nejvyšším umístěním na žebříčku ATP ve dvouhře bylo 50. místo (25. červenec 2005) a ve čtyřhře 118. místo (11. červenec 2005).\n\nRicardo Mello se zúčastnil 8 zápasů v Davisově poháru za tým Brazílie s bilancí 7-4 ve dvouhře.\n\n\n"}
{"id": "533635", "url": "https://cs.wikipedia.org/wiki?curid=533635", "title": "Karel Vik", "text": "Karel Vik\n\nKarel Vik (4. listopadu 1883 v Hořicích – 8. října 1964 v Turnově) byl český grafik, ilustrátor a malíř.\n\nV letech 1902–1908 studoval krajinomalbu u Rudolfa von Ottenfelda na Akademii výtvarných umění v Praze. Po úspěchu na grafické výstavě v Lipsku se začal věnovat tvorbě grafik, velkou část jeho díla tvořili dřevoryty. V Praze se podílel na založení SČUG Hollar. Záhy se přestěhoval do Turnova, kde se podílel na založení skupiny Turnovské dílo (zejména spolu s Karlem Kinským).\n\nPrvní série dřevorytů vyšla v roce 1917 pod jménem \"Na horách\", v roce 1921 již v Turnově \"Český ráj\". Poté monografie \"Praha\" a \"Slovensko\". Od roku 1941 byl člen České akademie věd a umění, dostal Cenu Josefa Mánesa v roce 1948 a od roku 1953 byl také zasloužilý umělec.\n\n\n"}
{"id": "533636", "url": "https://cs.wikipedia.org/wiki?curid=533636", "title": "Seznam salcburských biskupů a arcibiskupů", "text": "Seznam salcburských biskupů a arcibiskupů\n\nSalcburský arcibiskup je současně metropolitou salcburské církevní provincie, stálý papežský legát (\"legatus natus\") a má titul \"primas Germaniae\" od reformace arcibiskupství magdeburského na začátku 16. století dočasně, a po roce 1648 (od vestfálského míru) trvale, s uznáním císaře i papeže. Od vzniku diecéze (v roce 739 jako biskupství a od 739 roku arcibiskupství), byl (arci)biskup zároveň hlavou suveerénního Salcburského knížecího arcibiskupství, a to až do sekularizace knížectví v roce 1803.\n\n\n"}
{"id": "533637", "url": "https://cs.wikipedia.org/wiki?curid=533637", "title": "Międzygórze", "text": "Międzygórze\n\nMiędzygórze je název několika polských sídel\n\n"}
{"id": "533639", "url": "https://cs.wikipedia.org/wiki?curid=533639", "title": "Pavel Kryl", "text": "Pavel Kryl\n\nPavel Kryl (* 13. října 1981 Praha) je český herec.\n\nČinoherní herectví vystudoval na DAMU a právo na Karlově univerzitě. Mimo absolventské inscenace v divadle DISK působil rok v Naivním divadle Liberec a dva roky v tanečním divadle BUFO.\n\nHerectví absolvoval rolemi Weinberla (Tom Stoppard: \"Na flámu\"), Ralfa (M. von Mayenburg: \"Turista\"), Davida (V. Nezval, 0. Samec: \"Svět kolem ní\") a Antonia Bologni (J. Webster, \"Vévodkyně z Amalfi\"). V současné době hraje ve Strašnickém divadle a v Divadle NaHraně (Slyšet hlasy, Pravý inspektor Hound, Mesiáš, Pannenky). Divadlo NaHraně založil se svými kolegy Šimonem Dominikem, Ondřejem Novákem, Martinem Severýnem a Karlem Čapkem. Od roku 2017 působí v Divadle Kolowrat (N .V. Gogol: Ženitba, Karel Čapek: Jak se dělá divadlo, August Strindberg: Slečna Julie).\n\nVe filmu \"Protektor\" ztvárnil roli Zdeňka, dále hrál v seriálu \"Přešlapy\" a také ve filmu \"Illusionist\".\n\n\n\n\nDivadlo Kolowrat\n\n\n\n"}
{"id": "533644", "url": "https://cs.wikipedia.org/wiki?curid=533644", "title": "Ministr kolonií Spojeného království", "text": "Ministr kolonií Spojeného království\n\nMinistr kolonií Spojeného království (: \"Secretary of State for the Colonies\", případně jednoduše \"Colonial Secretary\") byl ministr britské vlády zodpovědný za řízení různých britských kolonií. Tato funkce byla zřízena v roce 1768 z důvodu rostoucích problémů v severoamerických koloniích. Dříve spadala správa kolonií pod resort ministra pro jižní oblasti (\"Secretary of State for the Southern Department\") zodpovědného za jižní Anglii, Wales, Irsko, americké kolonie a vztahy s katolickými a muslimskými státy Evropy.\n\nV roce 1782 byla funkce po ztrátě amerických kolonií zrušena a administrativa byla přesunuta pod působnost ministra vnitra, toho času lorda Sydneyho. V roce 1794 vznikl nový úřad s názvem ministerstvo války, které získalo do své působnosti kolonie a v roce 1801 bylo přejmenováno na ministerstvo války a kolonií. V roce 1854 došlo v důsledky vojenské reformy k oddělení obou oblastí, vzniku samostatného úřadu a funkce ministra kolonií, jímž se jako první stal sir George Grey.\n\nAž do roku 1925, kdy vznikla funkce ministra pro dominia, zodpovídal ministr kolonií za všechny britské kolonie a dominia, s výjimkou Indie, která měla vlastního ministra. V důsledku osamostatnění většiny britských kolonií došlo v roce 1966 k zahrnutí administrativy ministra kolonií pod nově zřízené ministerstvo pro Britské společenství národů. O rok později pak bylo ministerstvo kolonií zrušeno.\n"}
{"id": "533646", "url": "https://cs.wikipedia.org/wiki?curid=533646", "title": "Hernando de Soto (ekonom)", "text": "Hernando de Soto (ekonom)\n\nHernando de Soto (* 1941) je peruánský ekonom, známý svou prací v oboru informační ekonomii a důležitosti obchodu a vlastnických práv. Je též prezidentem \"Institutu pro svobodu a demokracii\" (\"Institute for Liberty and Democracy, ILD\"), vlivného think-tanku pro rozvoj zemí třetího světa, sídlícího v Limě.\n\nNarodil se v Arequipě roku 1941. Jeho otec byl peruánský diplomat. V roce 1948, při vojenském převratu v Peru jeho otec zvolil exil v Evropě a vzal svou rodinu s sebou. De Soto vystudoval ve Švýcarsku, svou postgraduální práci složil v ženevském graduálním institutu mezinárodních studií (\"Graduate Institute of International Studies\"). Potom pracoval jako ekonom, konzultant a v korporátní exekutivě. Do Peru se vrátil až v 38 letech. \n\nDe Soto pracoval v nejvýznamnějších evropských a nadnárodních korporacích a organizacích – jako ekonom pro GATT (\"General Agreement on Tariffs and Trade \"), jako prezident výkonné rady v CIPEC (\"Intergovernmental Council of Copper Exporting Countries\"), jako výkonný ředitel a CEO v \"Universal Engineering Corporation\" (největší konzultantské inženýrské firmě kontinentální Evropy). Jeho kariéra se rozvíjela i v segmentu bankovnictví – zastával funkci ředitele \"Swiss Bank Corporation Consultant Group\" a po svém návratu do Peru se stal guvernérem její centrální banky – a též politiky – lobboval (podle agentury AP) v roce 2006 za prosazení dohody o volném obchodu mezi Peru a Spojenými státy, byl hlavním poradcem prezidenta Alberta Fujimoriho a v současnosti kromě vedení ILD předsedá (spolu s Madeleine Albrightovou) \"komisi za právní zmocnění chudých\" (\"Commission on Legal Empowerment of the Poor\"). Jeho působení v ILD bylo mezi lety 1988 a 1995 zodpovědné za prosazení kolem 400 iniciativ, zákonů a regulací, které mělo vliv na změnu peruánského ekonomického systému.\n\nZejména od začátku první dekády 21. století do současnosti de Soto obdržel desítky ocenění (ekonomických, humanistických, čestná členství atp.) ve Spojených státech, Evropě i jiných částech světa.\n\n\n\n"}
{"id": "533651", "url": "https://cs.wikipedia.org/wiki?curid=533651", "title": "Železník", "text": "Železník\n\nŽelezník (29. dubna 1978 Šamorín – 22. prosince 2004 Malá Morávka) byl československý dostihový kůň, který jako jediný dokázal čtyřikrát (1987, 1988, 1989 a 1991) vyhrát Velkou pardubickou.\n\nJeho matka Želatina porodila celkem šest hříbat (Želka, Žeton, Žitomír, Žikava, Žerotín a Železník). Želatina se na dráze příliš neprosadila. Navzdory dobrému původu měla velice slabou výkonnost. Jejím otcem byl Le Loup Garou (FR). Železníkův otec Zigeunersohn patřil v NDR ke špičce na dráze a byl i velmi úspěšným plemeníkem. Startoval v 23 dostizích, z nichž 12 vyhrál. Někteří o něm mluví jako o českém Secretariatovi.\nNarodil se v Šamoríně 29. dubna 1978 a uhynul 22. prosince 2004 v Malé Morávce. Matka ruského chovu se jmenovala Želatina, otec Zigeunersohn byl plemeníkem v Německu. V říjnu 1979 ho koupil Agrochemický podnik ve Slavkově u Brna. Zpočátku běhal rovinné dostihy a až v roce 1982 poprvé zkusil proutěnky. Následovalo zranění zadní nohy na pastvině a kůň byl prodán do Státního statku Světlá Hora. Železník se nakonec uzdravil a mohl pokračovat v dostizích, zpočátku s Antonínem Novákem v sedle.\n\nSteeplechase začal běhat od roku 1983. Ještě v témže roce začal vítězit. První Velkou pardubickou běžel 6. října 1985 s Antonínem Novákem v sedle. Přestože se Železník bez potíží kvalifikoval a vítězil v mnoha dostizích sezóny, nepovedlo se mu vyhrát Velkou pardubickou ani v roce 1986.\nZvítězit se mu podařilo až v roce 1987 s žokejem Josefem Váňou v sedle a novým traťovým rekordem 9:56,13. S žokejem Váňou zvítězili ještě v letech 1988, 1989 a 1991. První tři vítězství vyhrál Železník, jak uvádí výrok dostihové komise, velmi lehce. To se však nedá říci o jeho vítězství čtvrtém, kdy Železník upadl na Poplerově skoku. Žokej Váňa na ryzáka znovu nasedl a po stíhací jízdě zvítězili před druhým Drakem.\n\nV roce 1990 po kolizi s jiným koněm Železník upadl a dostih nedokončil. Naposledy startovala tato dvojice v roce 1992. Tento ročník Velké pardubické byl však ovlivněn demonstranty, kteří způsobili zmatek mezi koňmi. Železník doplatil na kolizi jiných dvou koní a ztratil svého jezdce. Pravidla už nedovolovala znovu nasednout a pokračovat v dostihu. Železník byl vyhlášen koněm roku v letech 1987, 1988 a 1991.\n\nKůň si později na vyjížďce zlomil korunkovou kost pravé zadní nohy a nemohl závodit. Ve Světlé Hoře se stal turistickou atrakcí. Zemřel ve vysokém věku 26 let. Za svou kariéru absolvoval 58 dostihů: 30× zvítězil, 9× byl druhý, jednou třetí, jednou čtvrtý, dvakrát pátý, výhry činily 1 723 800 korun.\n\n"}
{"id": "533652", "url": "https://cs.wikipedia.org/wiki?curid=533652", "title": "Cizrna beraní", "text": "Cizrna beraní\n\nCizrna beraní (\"Cicer arietinum\") je jediným pěstovaným zástupcem rodu cizrna (\"Cicer\"). Pochází z Indie, byl však domestikován již v dávných dobách a v dnešní době nejsou známy přírodní populace. Občasně zplaňuje. Pěstuje se pro zrno jako luskovina, ke konzumaci se jako zelenina používají jak celé lusky, tak i semena, či mladé výhonky a dále jako pícnina (zkrmovat se mohou i semena či odpady ze mletí). Pěstuje se především v oblasti Středozemí, Blízkého a Dálného východu až po Indii a dále na březích Nilu až po západní Afriku; dále v Severní Americe. Největšími producenty jsou Indie, Austrálie, Myanmar, Pákistán a Turecko.Jedná se o jednoletou vzpřímenou rostlinu dosahující výšky až 1 m. Od země vyrůstá několik lodyh s lichozpeřenými čtyř až sedmijařmými listy o délce až 5 cm. Listy vejčité a zubovité do 1 cm. Celá rostlina je pokryta žlaznatými chloupky. Kořenový systém je svazčitý, dosahující 1-2 m hloubky. Květenství hroznovité s bílou, růžovou až modrou korunou. Lusk obsahuje 1–2 semena.\n\nJedná se o typového jedince rodu, kterého Carl Linné našel a popsal v Itálii, nebo na Pyrenejském poloostrově.\n\nZ cizrny je připravován především známý pokrm falafel (smažené kořeněné luštěninové koule). Je hojně využívána v blízkovýchodní a dálněvýchodní kuchyni (arabský hummus, ta`miya a košarí, indický dhall apod.).\nCizrna se používá především pro vaření. Nejznámější jídlo z cizrny je hummus. Nekorunovaný král hummusu je hummus libanonský, protože libanonská kuchyně platí za nejuznávanější a nejchutnější kuchyni ze všech zemí, kde cizrna roste.\n\nZřejmě není cizrna obvykle primárním alergenem, ale vyskytuje se zkřížená alergie, např. na hrášek, čočku, sóju nebo na lískové oříšky.\n"}
{"id": "533654", "url": "https://cs.wikipedia.org/wiki?curid=533654", "title": "Pivovar Jihlava", "text": "Pivovar Jihlava\n\nPivovar Jihlava je známý pod názvem \"Ježek\", sídlí v Jihlavě.\n\nPrvní zmínka o jihlavském pivu se objevuje v listině Karla IV. ze dne 3. května 1348, ve které oznamuje jihlavskému rychtáři a celé obci, že zakazuje výrobu piva na vesnicích. Ve středověku bylo ve městě registrováno 123 právovárečných domů. Jejich počet se postupně snižoval, na počátku 19. století se stav ustálil na čtyřech malých pivovarech. Roku 1859 se jihlavské společenstvo sladovníků Iglauer Mälzerschaft rozhodlo zrušit tyto pivovary a malé domácí sladovny a vybudovat nový průmyslový závod.\n\nPráce na výstavbě nového pivovaru začaly ještě téhož roku, slavnostně otevřen byl 4. dubna 1861. Jihlavský pivovar udává jako rok svého založení 1860, toho roku sice ještě nový provoz nefungoval, ale byla oficiálně založena společnost. Až do konce druhé světové války patřila většina podílu německým majitelům a po odsunu roku 1945 byla podniku přidělena národní správa. Po třech letech byl pivovar znárodněn a začleněn jako závod do národního podniku Horácké pivovary Jihlava, po reorganizaci roku 1960 do národního podniku Jihomoravské pivovary Brno. Zajímavostí z této doby je, že v prvních letech po výstavbě Horáckého zimního stadionu v sousedství pivovaru se užívalo pivovarských chladicích kompresorů k chlazení ledové plochy stadionu.\n\nV roce 1990 byl vytvořen samostatný státní podnik a roku 1995 došlo k privatizaci. Jihlavský pivovar odkoupila společnost Brauerei Zwettl Karl Schwarz GmbH z dolnorakouského Zwettlu, provedla rozsáhlou modernizaci provozu, čímž ale vznikl značný dluh a také se podle mnohých konzumentů značně snížila kvalita a obliba jihlavského piva. Dluh ještě vzrostl o 10 milionů roku 1997, kdy musela být přebudována stáčírna na nový typ lahví.\n\nV roce 1999 se pivovar dostal na pokraj bankrotu a hrozilo definitivní ukončení výroby. Situace dospěla tak daleko, že vedení společnosti žádalo Město Jihlavu o poskytnutí půjčky, tuto možnost ale městské zastupitelstvo zamítlo. Pivovar tedy uspořádal kampaň, ve které se obracel na obyvatele jihlavska a vyzýval je, aby kupovali a pili jihlavské pivo a nenechali místní tradiční podnik padnout.\n\nPivovar toto období přečkal a později podíl ve společnosti koupil belgický Bockhold. Pivovar sice fungoval a krach již nehrozil, ale obliba piva oproti dřívějším dobám značně klesla. Z jihlavských hostinců Ježek až na několik výjimek zmizel.\n\nObrat v nepříznivé situaci nastal na konci roku 2008, kdy pivovar koupila česká společnost K Brewery Group. Pivo se začalo znovu vařit podle receptur z 80. let, dostalo výraznější hořkost, plnější chuť a tmavší barvu. Pod reklamním heslem \"Návrat k tradici\" bylo zvoleno i nové logo, připomínající původní, které bylo užíváno od 70. do začátku 90. let. Staronový Ježek se znovu objevil ve většině jihlavských restauračních zařízení. Jen za první čtvrtletí roku 2009 pivovar v čase hospodářské krize zaznamenal nárůst výroby sudového piva téměř o 100% a lahvového o 50%. Celkový výstav za rok 2009 činil 140 500 hl oproti 90 000 za rok 2008. Pivovar je generálním partnerem HC Dukla Jihlava. Dlouholetým sládkem byl Jaromír Kalina. Od 1.12.2014 je sládkem Richard Procházka \n\nPivovar Jihlava vyrábí světlá spodně kvašená piva plzeňského typu. Pivo je dodáváno v běžných pivních lahvích o objemu 0,5l a v sudech KEG o objemu 50l a 30l\n\nVeškeré pivní tácky pivovaru Jihlava\n\n"}
{"id": "533655", "url": "https://cs.wikipedia.org/wiki?curid=533655", "title": "Ewa Farna", "text": "Ewa Farna\n\nEwa Farna (* 12. srpna 1993 Třinec) je polsko-česká zpěvačka interpretující písně v češtině a polštině, která pochází z české části Těšínska. Působí v oblasti populární a rockové hudby. Za svou kariéru získala řadu českých i polských ocenění.\n\nEwa Farna se narodila roku 1993 v Třinci do polské rodiny. Má polskou národnost a státní občanství České republiky. Absolvovala vendryňskou základní školu v polském vyučovacím jazyce, tu ukončila v roce 2008. Studovala na polském gymnáziu v Českém Těšíně. Byla přijata k vysokoškolskému studiu práv do Varšavy, kde ale po dokončeném prvním roce studium ukončila. Má dva sourozence, bratra Adama (* 1995) a sestru Magdalénu (* 2006). \n\nDne 22. května 2012 po 6. hodině ráno na cestě mezi Třincem a Vendryní nezvládla řízení a havarovala. Nehoda se obešla bez vážnějších zranění, vůz byl ale zcela zničen. Přivolaná policie naměřila zpěvačce v dechu alkohol s výsledkem do jednoho promile (0,8). Příčinou bylo usnutí za volantem. V důsledku toho jí byl odebrán řidičský průkaz na dva roky, který se jí podařilo po patnácti měsících získat zpět.\n\nOd roku 2013 udržovala partnerský vztah s kytaristou doprovodné kapely Martinem Chobotem, za něhož se v září 2017 vdala. Začátkem června 2019 se jim narodil syn Artur. Předchozími partnery byli hudebníci Marcus Tran a Tomáš Klus, s nímž ukončila vztah v listopadu 2011.\n\nEwu Farnou objevil producent Lešek Wronka. Ve svých 13 letech na podzim roku 2006 nazpívala singl \"Měls mě vůbec rád\" na stejnojmennou desku, která vyšla v listopadu téhož roku. Vyhrála ocenění Objev roku v anketě Český Slavík Mattoni 2006. První koncert měla v Třinci 16. března 2007.\n\nNa podzim 2007 vydala svou druhou českou desku \"Ticho\" a také debutovou polskou desku \"Sam na sam\", což je polská verze její první české desky. Stala se Objevem roku Hudebních cen Óčka a získala platinovou desku za obě česká alba. V anketě Český Slavík se umístila na čtvrtém místě.\n\nV roce 2008 absolvovala turné Blíž ke hvězdám čítající osmnáct koncertů. Tehdy jí bylo čtrnáct let, stala se tedy historicky vůbec nejmladší zpěvačkou, která podobné turné absolvovala. DVD & CD, pořízené na posledním koncertě turné, se stalo nejprodávanějším albem roku. \n\nSpolu s Kubou Molędou nazpívala v tomto roce oficiální soundtrack k filmu \"Camp Rock\" v polském a českém jazyce (píseň „Oto ja“ a „To jsem já“) a dále nazpívala soundtrack k seriálu \"Ošklivka Katka\" (píseň „Jaký to je“). Hostovala na turné slovenské skupiny No Name. Tento rok završila výhrou třetího místa Českého slavíka 2008 v kategorii Zpěvačka roku, a stala se tak nejmladší držitelkou tohoto ocenění.\n\nRoku 2009 vyšla její druhá polská deska \"Cicho\" (polská verze druhé české desky) a třetí česká deska \"Virtuální\". Na podporu této desky procestovala republiku se stejnojmenným turné. V tomto roce obhájila post bronzové slavice a získala také několik polských cen.\n\nV roce 2010 vyhrála cenu Anděl v kategorii Zpěvačka roku. Nazpívala českou (s Janem Bendigem) a polskou (s Kubou Molędou) verzi oficiálního soundtracku k filmu \"Camp Rock 2\" (píseň „Stejný cíl mám dál“ a „Nie zmieniajmy nic“). Vyšla jí třetí polská deska \"Ewakuacja\" (polská verze třetí české desky). Na sklonku roku hostovala na turné skupiny Čechomor. Opět obhájila bronzovou příčku v anketě Český slavík a i v daném roce se jí dostalo ocenění i na polské půdě.\n\nV roce 2011 se spolu s kolegou Tomášem Klusem stala také moderátorkou cen Anděl. Až do listopadu byli partnery také v soukromí.\n\nRoku 2012 složila maturitní zkoušku na gymnáziu v Českém Těšíně. Den poté měla autonehodu, z níž vyvázla bez vážnějších zranění. Přijata byla ke studiu práva na varšavskou univerzitu.\n\nV sezóně pro rok 2013 byla spolu s Pavlom Haberou a Ondřejem Soukupem vybrána jako porotkyně soutěže \"Česko Slovenská SuperStar\", castingy začaly již v zimě 2012. \n\nV únoru navštívila New York, kde zazpívala českým starousedlíkům.\n\nCelý rok usilovně pracovala na novém albu, které vyšlo nejdříve v polštině pod názvem \"W(inna),\" jednalo se o polské čtvrté řadové album a desáté celkově. Z toho v roce 2013 vypustila singly „Znak“ (červen) a „Ulubiona rzecz“ (listopad). Jednalo se o první „dospělé“ album. Podílela se na něm autorsky více než na předchozích deskách.\n\nV říjnu ukončila studium na varšavských právech kvůli časové tísni, zdravotním problémům a rodině. Na Českém Slavíku 2013, kde spadla ze třetí na čtvrtou příčku v oblíbenosti, představila píseň „Oblíbená věc“ (Ulubiona rzecz).\n\nV únoru roku 2014 vystoupila v Německu, o měsíc později v irském Dublinu. V dubnu vypustila do éteru první vlaštovku z nového CD pod názvem „Leporelo“. Tato píseň se stala předzvěstí nástupce pět let starého alba \"Virtuální\". V létě 2014 představila již třetí singl „\"Tajna misja“\" z polské desky \"(W)INNA\".\n\nV září odehrála akustický koncert na Óčko Music Stage, ze kterého byl pořízen záznam. Půl roku na to vyšel na CD a DVD. Začátkem listopadu se zúčastnila jako reprezentantka České republiky nahrávání hymny pro mistrovství světa v házené, spolu s dalšími umělci z několika zemí světa. \n\nČeská verze desky \"(W)inna\" pod názvem \"Leporelo\" vyšla 7. listopadu. Připravovat se začala také jazzová verze desky \"(W)INNA\".\n\nPro internetovou televizi Playtvák vytvořila vlastní seriál, kde divákům představila satirickým způsobem svůj soukromý život a nové, překvapivé aranže svých písní. Jednou z nich se stala píseň „Boky jako skříň“ (parodie na „All about that bass“ od Megan Trainor), z níž se stal hit. K vydání písně na hudebním nosiči však nedržela autorská práva. \n\nNa jaře 2015 měl premiéru nový český singl „Z nálezů a krás“ z desky \"Leporelo\". V srpnu se na YouTube objevil videoklip k singlu „Rutyna“ z polské desky \"W(inna)\" a v listopadu vyšel další singl s názvem „Tu“, který se později objevila na jazzové desce \"Inna\". Během roku také nahrála úvodní píseň „Víno je grunt“ k druhé řadě seriálu \"Vinaři\".\n\nK roku 2016 měla za sebou více než sto televizních vystoupení, odehrála přes pět set koncertů a absolvovala čtyři samostatná turné. Stala se Zpěvačkou roku v anketě Žebřík, získala také cenu za singl a videoklip „Na ostří nože“ a v anketě popularity Český Slavík 2016 obhájila třetí místo.\n\nK desetiletému výročí kariéry uspořádala 11. listopadu 2016 koncert v pražském Forum Karlín v podobě show s tanečníky a hudebními hosty (např. s Klárou Vytiskovou, slovenským raperem Majkem Spiritem nebo Tomášem Klusem). Poprvé zazněly písně „Bumerang“ a „Reinkarnační“. Polský výroční koncert proběhl v září 2017.\n\nV lednu 2017 měl premiéru česko-polsko-slovenský film \"Všechno nebo nic,\" k jehož české i polské jazykové verzi nahrála singl „Všechno nebo nic“, respektive „Wszystko albo nic“.\n\nV průběhu roku 2017 vydala singly - „Bumerang“ v češtině a polštině, a píseň „Echo“ s polským interpretem KaeNem. Na podzim téhož roku se také objevil speciální dokument o Ewě Farné, v němž představila soukromí a přípravy na výroční koncert. Na jeho vzniku se podílel Kazma. Dokument byl promítán v kinech, s osobní účastí zpěvačky na každé projekci. Na počátku listopadu pak byla vydána první vánoční píseň „Vánoce na míru“, která původně vznikla pro obchod Mall.cz. Během roku 2018 vydala singl „Málo se známe“. Ve videoklipu k písni „Ta o nás“ oznámila, že je těhotná.\n\n\n\n\n\n"}
{"id": "533656", "url": "https://cs.wikipedia.org/wiki?curid=533656", "title": "Vémyslice", "text": "Vémyslice\n\nMěstys Vémyslice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1234. Roku 1556 byla obec povýšena na městečko. Pošta v obci byla založena 1. října 1932.\n\nS účinností od 1. prosince 2006 byl 10. listopadu 2006 obci vrácen status městyse.\n\n\n\n\n"}
{"id": "533657", "url": "https://cs.wikipedia.org/wiki?curid=533657", "title": "Kolja", "text": "Kolja\n\nKolja je český hraný film režiséra Jana Svěráka natočený v roce 1996. Uspěl doma i v zahraničí. V České republice ho vidělo 1 346 669 diváků (zůstává nejnavštěvovanějším českým filmem), získal šest Českých lvů, včetně toho za nejlepší film. V zahraničí získal ocenění Oscar a Zlatý glóbus jako nejlepší neanglicky mluvený film. Byl uveden ve 40 zemích světa, kde ho viděly asi tři miliony diváků.\n\nHlavní hrdina filmu - starý mládenec Louka (Zdeněk Svěrák) se pro peníze fingovaně ožení s Ruskou. Situace se zamotá, když mu na krku po její emigraci do Západního Německa zůstane její malý syn Kolja (Andrej Chalimon). Chlapec neumí česky a zpočátku mezi nimi panuje vzájemná nedůvěra. Později se muž s chlapcem spřátelí, i když má kvůli němu potíže s úřady.\n\n"}
{"id": "533658", "url": "https://cs.wikipedia.org/wiki?curid=533658", "title": "Dolní Hanychov", "text": "Dolní Hanychov\n\nDolní Hanychov (německy \"Nieder Hanichen\") je část města Liberec. Nachází se na jihozápadě Liberce. Je zde evidováno 574 adres. Trvale zde žije přes 2 tisíce obyvatel.\n\nLiberec VIII-Dolní Hanychov leží v katastrálním území Dolní Hanychov o rozloze 1,13 km.\n\n\nČtvrtí prochází tramvajová trať z Lidových sadů do Horního Hanychova. Nachází se zde i tramvajová smyčka.\n\n"}
{"id": "533660", "url": "https://cs.wikipedia.org/wiki?curid=533660", "title": "Doubí (Liberec)", "text": "Doubí (Liberec)\n\nDoubí (něm. \"Eichicht\") je část města Liberec. Nachází se na jihu Liberce. Je zde evidováno 492 adres. Trvale zde žije zhruba tři tisíce obyvatel.\n\nLiberec XXIII-Doubí leží v katastrálním území Doubí u Liberce o rozloze 3,42 km.\n\n"}
{"id": "533661", "url": "https://cs.wikipedia.org/wiki?curid=533661", "title": "Hluboká (Liberec)", "text": "Hluboká (Liberec)\n\nHluboká (něm. \"Lubokey\") je místní část města Liberec. Nachází se na jihu Liberce. Je zde evidováno 17 adres. Trvale zde žije pouze kolem 10–20 obyvatel.\n\nLiberec XXVIII-Hluboká leží v katastrálním území Hluboká u Liberce o rozloze 2,27 km.\n\n\n\n"}
{"id": "533662", "url": "https://cs.wikipedia.org/wiki?curid=533662", "title": "Horní Suchá (Liberec)", "text": "Horní Suchá (Liberec)\n\nHorní Suchá (něm. \"Ober Berzdorf\") je část města Liberec. Nachází se na západě Liberce. Je zde evidováno 112 adres. Trvale zde žije méně než tisíc obyvatel.\n\nLiberec XXII-Horní Suchá leží v katastrálním území Horní Suchá u Liberce o rozloze 5,73 km.\n\n"}
{"id": "533663", "url": "https://cs.wikipedia.org/wiki?curid=533663", "title": "Jeřáb (Liberec)", "text": "Jeřáb (Liberec)\n\nJeřáb je III. část města Liberce, tvořící západní část centra města, do jehož středu částečně zasahuje.\n\nJe zde evidováno 731 adres. Trvale zde žije asi 5 tisíc obyvatel. Jeřáb leží v katastrálním území Liberec o výměře 6,22 km.\n\nNa území Jeřábu se nachází některé významné objekty:\n\n"}
{"id": "533664", "url": "https://cs.wikipedia.org/wiki?curid=533664", "title": "Karlinky", "text": "Karlinky\n\nKarlinky (něm. \"Karolinsfeld\") je část krajského města Liberec. Nachází se na jihozápadě Liberce. Je zde evidováno 125 adres. Trvale zde žije méně než tisíc obyvatel.\n\nLiberec XVIII-Karlinky leží v katastrálním území Karlinky o rozloze 1,01 km.\n\nDo roku 1946 nesla obec název \"Karolinsfeld\".\n\n"}
{"id": "533665", "url": "https://cs.wikipedia.org/wiki?curid=533665", "title": "Karlov pod Ještědem", "text": "Karlov pod Ještědem\n\nKarlov pod Ještědem (něm. \"Karlswald\") je část města Liberec. Nachází se na západě Liberce a je zde evidováno 43 adres. Trvale zde žije přes 100 obyvatel.\n\nKarlov pod Ještědem leží v katastrálním území Machnín o výměře 11,34 km.\n\nČtvrtí prochází železniční trať 086 z Liberce do České Lípy, nachází se zde také železniční stanice. Karlovem projíždí i autobusová linka 16 liberecké MHD, několik spojů na zdejší autobusové otočce končí.\n\n\n"}
{"id": "533666", "url": "https://cs.wikipedia.org/wiki?curid=533666", "title": "Krásná Studánka", "text": "Krásná Studánka\n\nKrásná Studánka (něm. \"Schönborn\") je část města Liberec. Nachází se na severozápadě Liberce. Prochází tudy železniční trať Liberec - Zawidów. Je zde evidováno 252 adres. Trvale zde žije méně než tisíc obyvatel.\n\nLiberec XXXI-Krásná Studánka leží v katastrálním území Krásná Studánka o rozloze 5,87 km.\n\n\n"}
{"id": "533667", "url": "https://cs.wikipedia.org/wiki?curid=533667", "title": "Kristiánov", "text": "Kristiánov\n\nKristiánov (něm. \"Christianstadt\") je část města Liberec. Nachází se na východě Liberce. Je zde evidováno 508 adres. Trvale zde žije přes 5 tisíc obyvatel.\n\nKristiánov leží v katastrálním území Liberec o výměře 6,22 km.\n\nV Kristiánově se nachází vodní nádrž Harcov.\n\n"}
{"id": "533668", "url": "https://cs.wikipedia.org/wiki?curid=533668", "title": "Kunratice (Liberec)", "text": "Kunratice (Liberec)\n\nKunratice (něm. \"Kunnersdorf\") je část města Liberec. Nachází se na jihovýchodě Liberce. Je zde evidováno 62 adres. Trvale zde žije jen přes 100 obyvatel. Kunraticemi prochází modrá turistická značka vedoucí Prosečským hřebenem.\n\nLiberec XXIX-Kunratice leží v katastrálním území Kunratice u Liberce o rozloze 1,87 km.\n\n"}
{"id": "533669", "url": "https://cs.wikipedia.org/wiki?curid=533669", "title": "Nové Město (Liberec)", "text": "Nové Město (Liberec)\n\nLiberec II-Nové Město je část města Liberec. Nachází se na západě Liberce. Je zde evidováno 449 adres. Trvale zde žije asi 3 tisíce obyvatel.\n\nNové Město leží v katastrálním území Liberec o výměře 6,22 km.\n\n"}
{"id": "533670", "url": "https://cs.wikipedia.org/wiki?curid=533670", "title": "Nové Pavlovice", "text": "Nové Pavlovice\n\nNové Pavlovice (něm. \"Neu Paulsdorf\") je část města Liberec. Nachází se na severu Liberce. Je zde evidováno 304 adres. Trvale zde žije přes 2 tisíce obyvatel.\n\nLiberec XIII-Nové Pavlovice leží v katastrálním území Nové Pavlovice o rozloze 0,51 km.\n\n"}
{"id": "533671", "url": "https://cs.wikipedia.org/wiki?curid=533671", "title": "Nový Harcov", "text": "Nový Harcov\n\nNový Harcov (něm. \"Neu Harzdorf\") je část města Liberec. Nachází se na východě Liberce. Je zde evidováno 131 adres. Trvale zde žije méně než tisíc obyvatel.\n\nNový Harcov leží v katastrálním území Starý Harcov o výměře 11,67 km.\n\nNový Harcov se táhne podél ulice Lukášovská mezi Lukášovem (částí Jablonce nad Nisou) a Starým Harcovem. Podél ulice Lukášovská také teče Harcovský potok. Na straně na které je Harcovský potok je velmi málo domů protože se při zvednutí vody vylévá až k silnici (Lukášovská). Na druhé straně silnice jsou Jizerské hory. Většina domů je tak díky vyvýšeným pozicím o proti silnici chráněna před vodou i když se přelije přes silnici.\n\n"}
{"id": "533672", "url": "https://cs.wikipedia.org/wiki?curid=533672", "title": "Ostašov (Liberec)", "text": "Ostašov (Liberec)\n\nOstašov (něm. \"Berzdorf\") je část města Liberec. Nachází se na západě Liberce. Je zde evidováno 159 adres. Trvale zde žije méně než tisíc obyvatel.\n\nLiberec XX-Ostašov leží v katastrálním území Ostašov u Liberce o rozloze 1,61 km.\n\nPrvní zmínka o Ostašovu pochází z poloviny 13. století, původní obyvatelstvo však zhruba po deseti letech díky válkám obec opustilo. V polovině 15. století byla obec založena znovu a to pány z Bieberštejna. K Liberci byla obec připojena 1. ledna 1963.\n\nDo poloviny dvacátého století v obci tradičně převládalo německé obyvatelstvo. Po druhé světové válce byli původní obyvatelé vysídleni.\n\n\nČtvrtí prochází železniční trať 086 z Liberce do České Lípy, je zde i železniční zastávka. Do Ostašova zajíždí linka MHD č. 16 liberecké městské dopravy.\n\n"}
{"id": "533673", "url": "https://cs.wikipedia.org/wiki?curid=533673", "title": "Perštýn (Liberec)", "text": "Perštýn (Liberec)\n\nPerštýn (něm. \"Birgstein\") je část města Liberec. Nachází se na jihu centrální části Liberce. Je zde evidováno 401 adres. Trvale zde žije asi 3 tisíce obyvatel.\n\nPerštýn leží v katastrálním území Liberec o výměře 6,22 km.\n\nV části Perštýn leží například ústřední terminál MHD Fügnerova, liberecké krematorium nebo Kostel sv. Vincence z Paoly.\n\n"}
{"id": "533674", "url": "https://cs.wikipedia.org/wiki?curid=533674", "title": "Pilínkov", "text": "Pilínkov\n\nPilínkov (něm. \"Heinersdorf am Jeschken\") je část města Liberec. Nachází se na jihu Liberce. Prochází tudy železniční trať Jaroměř - Liberec. Je zde evidováno 131 adres. Trvale zde žije méně než tisíc obyvatel.\n\nLiberec XXIV-Pilínkov leží v katastrálním území Pilínkov o rozloze 2,08 km.\n\n\n"}
{"id": "533675", "url": "https://cs.wikipedia.org/wiki?curid=533675", "title": "Růžodol I", "text": "Růžodol I\n\nRůžodol I (něm. \"Rosenthal\") je část města Liberec. Nachází se na západě Liberce. Je zde evidováno 559 adres. Trvale zde žije přes 2 tisíce obyvatel.\n\nLiberec XI-Růžodol I leží v katastrálním území Růžodol I o rozloze 3,36 km.\n\nDo poloviny dvacátého století v obci tradičně převládalo německé obyvatelstvo. Po druhé světové válce byli původní obyvatelé vysídleni.\n\n\n"}
{"id": "533676", "url": "https://cs.wikipedia.org/wiki?curid=533676", "title": "Staré Pavlovice", "text": "Staré Pavlovice\n\nStaré Pavlovice (něm. \"Alt Paulsdorf\") je část města Liberec. Nachází se na severozápadě Liberce. Je zde evidováno 841 adres. Trvale zde žije přes 4 tisíce obyvatel.\n\nLiberec XII-Staré Pavlovice leží v katastrálním území Staré Pavlovice o rozloze 1,73 km.\n\nDo poloviny dvacátého století v obci tradičně převládalo německé obyvatelstvo. Po druhé světové válce byli původní obyvatelé vysídleni.\n\n\n\n"}
{"id": "533677", "url": "https://cs.wikipedia.org/wiki?curid=533677", "title": "Starý Harcov", "text": "Starý Harcov\n\nStarý Harcov (něm. \"Alt Harzdorf\") je část města Liberec. Nachází se na východě Liberce. Je zde evidováno 790 adres. Trvale zde žije přes 7 tisíc obyvatel.\n\nObec zřejmě vznikla v 15. století. První písemná zmínka o ní pochází z r. 1522 – zápis ve frýdlantské městské knize. Roku 1939 byla připojena k Liberci.\n\nSoučástí Starého Harcova je rovněž sídliště Kunratická, jedno z největších panelových sídlišť v Liberci, které bylo vybudováno v letech 1981–1985 Pozemními stavbami Liberec.\n\nLiberec XV-Starý Harcov leží v katastrálním území Starý Harcov o rozloze 11,67 km. V katastrálním území Starý Harcov leží i Liberec XVI-Nový Harcov.\n\n\n"}
{"id": "533680", "url": "https://cs.wikipedia.org/wiki?curid=533680", "title": "Seznam katastrálních území v okrese Liberec", "text": "Seznam katastrálních území v okrese Liberec\n\nV této tabulce je uveden kompletní výčet katastrálních území Okresu Liberec, včetně rozlohy a sídel, které na nich leží.\nCelková výměra 988,87 km\n\nhttp://www.uir.cz/ Územně identifikační registr ČR\n"}
{"id": "533681", "url": "https://cs.wikipedia.org/wiki?curid=533681", "title": "Dolní Křečany", "text": "Dolní Křečany\n\nDolní Křečany (dříve Dolní Ehrenberk) je část města Rumburk v okrese Děčín. Nachází se na západě Rumburka. Prochází tudy železniční trať Rumburk – Panský – Mikulášovice. Je zde evidováno 397 adres. V roce 2011 zde trvale žilo 913 obyvatel.\n\nRumburk 3-Dolní Křečany leží v katastrálním území Dolní Křečany o rozloze 7,65 km².\n\nNejstarší písemná zmínka pochází z roku 1558. Od 1. ledna 1949 je místní částí města Rumburk\n\n\n"}
{"id": "533682", "url": "https://cs.wikipedia.org/wiki?curid=533682", "title": "Horní Jindřichov", "text": "Horní Jindřichov\n\nHorní Jindřichov je část města Rumburk v okrese Děčín. Nachází se na východě Rumburka. Je zde evidováno 421 adres. V roce 2011 zde trvale žilo 1 316 obyvatel.\n\nRumburk 2-Horní Jindřichov leží v katastrálním území Horní Jindřichov o rozloze 7 km.\n\nNejstarší písemná zmínka pochází z roku 1446.\n\n\n"}
{"id": "533683", "url": "https://cs.wikipedia.org/wiki?curid=533683", "title": "Veselíčko 1.díl", "text": "Veselíčko 1.díl\n\nVeselíčko 1. díl je nyní již jen samota a dosud ještě evidenční část obce Veselé v okrese Děčín, dříve díl vesnice Veselíčko, dnes již zaniklé. Nachází se asi 2,5 km na jihovýchod od obce Veselé.\n\nVeselíčko 1. díl leží v katastrálním území Veselé. Nachází se v sedle mezi kopci Veselka (460 m n. m.) a Vysoký les (464 m n. m.), proti kopci Hůrka (404 m n. m.). Vedou z něj zpevněné cesty do vesnic Markvartice (2 km) a Kerhartice (1 km) a nezpevněná cesta na jih, kolem Skřivánčího vrchu směrem na Malou Bukovinu nebo Karlovku (3 km). V oblasti nejsou značeny žádné pěší ani cyklistické turistické trasy, na kopci Vysoký les však Sdružení dobrovolníků z obce Markvartice vybudovalo vyhlídkovou plošinu, ohniště s lavičkami a přístřešek.\n\nMinisterstvo vnitra zde údajně v roce 2009 evidovalo 10 adres, RSO i RÚIAN zde však evidují jedinou adresu, a to dům čp. 5, mapy.cz v září 2016 tři adresy, a to čp. 5, 7 a 307, přičemž čp. 7 není zaměřeno. V roce 2011 zde trvale žili tři obyvatelé.\n\nNejstarší písemná zmínka pochází ze 16. století. Do roku 1946 nesla osada název \"Freudenheim 1. díl\".\n\nV letech 1869–1910 je celé Veselíčko pod názvem Freudenheim zmiňován jako osada obce Freudenberg v okrese Děčín. Rozdělení Veselíčka na díly je doloženo z let 1921–1930, kdy je zmiňován Freudenheim 1. díl jako osada obce Freudenberg v okrese Děčín a Freudenheim 2. díl jako osada obce Markvartice v okrese Děčín. V roce 1950 jsou zmiňovány již českým názvem, 1. díl jako osada obce Veselé tentokrát v okrese Nový Bor, 2. díl stále jako osada obce Markvartice v okrese Děčín. V dalších letech 2. díl jako osada zanikl. 1. díl byl i s obcí Veselé od roku 1961 opět přeřazen do okresu Děčín, v období od 1. července 1980 do 23. listopadu 1990 byl součástí města Česká Kamenice, 24. listopadu 1990 se opět obec Veselé (s osadou Veselíčko 1. díl) osamostatnila.\n"}
{"id": "533685", "url": "https://cs.wikipedia.org/wiki?curid=533685", "title": "Březina (Nové Sady)", "text": "Březina (Nové Sady)\n\nBřezina je malá vesnice, část obce Nové Sady v okrese Vyškov. Nachází se asi 0,5 km na severovýchod od Nových Sadů. Březina leží v katastrálním území Nové Sady o výměře 2,42 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "533686", "url": "https://cs.wikipedia.org/wiki?curid=533686", "title": "Seznam katastrálních území v okrese Vyškov", "text": "Seznam katastrálních území v okrese Vyškov\n\nZde je uveden kompletní výčet katastrálních území okresu Vyškov, včetně jejich rozlohy a evidenčních částí obcí, které na nich leží.\n\nV okrese Vyškov se nachází 109 katastrálních území, celková rozloha okresu činí 875,80 km².\n\nV této tabulce jsou uvedena katastrální území na území dnešního okresu Vyškov, která byla v minulosti zrušena.\n\n"}
{"id": "533691", "url": "https://cs.wikipedia.org/wiki?curid=533691", "title": "Lewisova a Clarkova expedice", "text": "Lewisova a Clarkova expedice\n\nLewisova a Clarkova expedice uskutečněná v letech 1804–1806 byla první pozemní výpravou vyslanou Spojenými státy napříč kontinentem až k břehům Tichého oceánu a zpět. Vedoucími se stali dva cestovatelé Meriwether Lewis a William Clark, jejich pomocníky Sacagawea a její manžel Toussaint Charbonneau. Cílem bylo prozkoumat nová území, zmapovat zdroje a dokázat, že přes Skalnaté hory vede průchodná cesta k Tichému oceánu.\n\nExpedice položila základy pro západní kontinentální expanzi Spojených států během 19. století.\n\nAmerický prezident Thomas Jefferson rozhodl v roce 1803 o nákupu teritoria Louisiany od Napoleona (mnohem větší území než současný stát stejného jména) a začal plánovat výpravu napříč kontinentem. Vedoucími expedice jmenoval svého tajemníka Meriwethera Lewise a Williama Clarka.\n\nCesta začala 14. května 1804 ve směru proti proudu řeky Missouri, poté cestovatelé překročili vrcholy Skalnatých hor, plavili se po řece Columbii. Zpáteční cestu absolvovali částečně rozděleně. Lewis našel snazší přechod ve Skalnatých horách. Clark prozkoumal řeku Yellowstone. Do St. Louis se vrátili společně roku 1806.\n\nBěhem výpravy zahynul pouze jeden muž. S kmeny indiánů udržovali přátelské vztahy poskytovali jim dary. Jeden z indiánských kmenů jim věnoval Indiánku pro potřeby tlumočení.\n\nJeden z nejvýznamnějších příspěvků expedice bylo lepší poznání geografie severozápadu a výroba první přesné mapy této oblasti. Během cesty došlo k přípravě zhruba 140 map. Před výpravou většina Američanů vůbec neznala velikost ani rozsah Skalistých hor.\n\nVýprava znamenala lepší pochopení přírodních zdrojů severozápadu. Během cesty bylo dokumentováno více než 100 druhů zvířat a přibližně 170 druhů rostlin. Expedice poslala stepního psa, kterého na východním pobřeží neznali, prezidentu Jeffersonovi jako dárek. Za více než dva roky cesty udělali její členové více objevů krajiny, řek, zoologie a botaniky, než jakákoli vědecká expedice před nimi.\n\nDošlo k navázání přátelských vztahů s některými domorodými kmeny. Bez pomoci těchto původních Američanů by členové expedice měli problémy se sháněním potravy a průchodu přes Skalisté hory.\n\nPo návratu se Meriwether Lewis usídlil ve městě St. Louis a v roce 1807 byl jmenován guvernérem Louisianského teritoria. 11. října 1809 došlo k jeho smrtelnému střelnému poranění. Současní historici se přiklání k variantě sebevraždy zastřelením, přesto existují pochybnosti.\n\nJméno „Lewis and Clark“ nese kosmická loď z filmu Horizont Události.\n\n"}
{"id": "533695", "url": "https://cs.wikipedia.org/wiki?curid=533695", "title": "Nebulosus", "text": "Nebulosus\n\nNebulosus (česky \"mlhavý\", zkratka neb) je jeden z oblačných tvarů. Může se vyskytovat u oblaků cirrostratus a stratus.\n\nNebulosus je většinou horizontálně rozlehlý oblak mlhavého vzhledu, bez patrné struktury.\n\nTvar nebulosus vzniká u oblaku bez turbulentního proudění, které by mu strukturu dodalo.\n"}
{"id": "533696", "url": "https://cs.wikipedia.org/wiki?curid=533696", "title": "Parc Montsouris", "text": "Parc Montsouris\n\nParc Montsouris (\"park Montsouris\") je veřejný park na jihu Paříže ve 14. obvodu. Vznikl v 19. století na místě starých lomů jako anglický park. Jeho rozloha činí 15 ha. V parku roste přes 1400 stromů.\n\nO vytvoření parku Montsouris bylo rozhodnuto v roce 1860 v rámci velkých stavebních úprav v Paříži, které vedl baron Haussmann. Výstavbou parku byl pověřen inženýr Jean-Charles Alphand.\nNa tomto místě se nacházely opuštěné kamenolomy, které částečně sloužily jako pohřebiště. Při tvorbě parku proto muselo být vyzvednuto ze země 813 tělesných pozůstatků. Při realizaci stavitelé museli čelit i dalším problémům, především tomu, že přes budoucí jednak vedla železniční trať (dnes využívaná linkou RER B) a navíc zde byl ještě hlouben tunel pro další trať. Samotné práce na parku začaly v roce 1867 a pokračovaly až do roku 1878, i přesto, že park byl pro veřejnost otevřen již v roce 1869.\n\n\n\n\n"}
{"id": "533712", "url": "https://cs.wikipedia.org/wiki?curid=533712", "title": "Návrat domů (Star Trek: Stanice Deep Space Nine)", "text": "Návrat domů (Star Trek: Stanice Deep Space Nine)\n\n„Návrat domů“ (v originále „The Homecoming“) je v pořadí první epizoda druhé sezóny seriálu \"\".\n\nQuark dá Kiře bajorskou náušnici a ona okamžitě pozná, že patří Li Nalasovi, bajorskému válečnému hrdinovi, který je už dlouho považován za mrtvého. Li je ale zadržován na planetě Cardassia IV a tak Kira požádá o runabout pro záchrannou misi. Komandér Sisko jí řekne, že to uváží. Mezitím najde náčelník O'Brien na stanici graffiti od extremistické organizace, která si říká Kruh a která usiluje o vyhnání všech cizinců z Bajoru. Tato událost přesvědčí Siska, že Bajor potřebuje vůdce jako je Li Nalas, a poskytne Kiře runabout.\n\nKira a O'Brien, který maskuje loď jako lisseppijský transport, letí na Cardassii IV, kde najdou pracovní tábor s více než tuctem Bajoranů. O'Brien předstírá, že chce nabídnout Kiru jednomu z vojáků, aby ho donutil vypnout silové pole, které tábor obklopuje. To se podaří a nakonec osvobodí Li Nalase a několik dalších zajatců. Než se vrátí na stanici, kontaktuje Siska gul Dukat a informuje ho, že cardassijská vláda vydala formální omluvu a zbývající vězni jsou na cestě na Bajor. Bajorská prozatímní vláda naopak kritizuje Kiru, neboť její činy mohly rozpoutat válku s Cardassií.\n\nLidé na stanici nadšeně vítají Li Nalase jako hrdinu. Sisko a Kira na něj naléhají, aby pomohl vrátit Bajoru stabilitu, ale zanedlouho ho najdou schovaného na nákladní lodi, na které chtěl utéci pryč. Svěří se překvapenému Siskovi, že nikdy nechtěl být hrdina, že kdysi v nouzi zabil Cardassiana a jeho druhové z něj udělali legendu. Sisko ho přesvědčí, aby zůstal, že Bajor potřebuje legendy jako je on.\n\nPo cestě na Bajor se Li Nalas vrátí v doprovodu ministra Jara Essy, předsedy prozatímní vlády. Bajorská vláda, Rada ministrů, pro Liho vymyslela nový titul „Navarch“, který má však malou váhu. Jelikož je Li považován politiky za hrozbu, udělají z něj styčného důstojníka na DS9 a Kiru odvolají na Bajor.\n\n"}
{"id": "533713", "url": "https://cs.wikipedia.org/wiki?curid=533713", "title": "Curi'el", "text": "Curi'el\n\nCuri'el ( צוּרִיאֵל, doslova \"Bůh je moje skála\", v oficiálním přepisu do angličtiny Zuri'el, přepisováno též jako Tzuri'el) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 633 metrů, v hornaté oblasti na západním okraji masivu Har Meron v centrální části Horní Galileji, cca 20 kilometrů od břehů Středozemního moře a 6 kilometrů od libanonských hranic.\n\nObec se nachází cca 3 kilometry východně od města Ma'alot-Taršicha, cca 115 kilometrů severovýchodně od centra Tel Avivu a cca 37 kilometrů severovýchodně od centra Haify. Curi'el obývají Židé, přičemž osídlení v tomto regionu je etnicky smíšené. Převážně židovská je oblast západně odtud, směrem k pobřeží. Severně od mošavu leží město Fassuta, které obývají izraelští Arabové. Na severovýchodní straně zase město Churfejš, jež obývají Drúzové. Většinově arabské osídlení má oblast jižně a jihovýchodně odtud.\n\nCuri'el je na dopravní síť napojen pomocí dálnice číslo 89.\n\nCuri'el byl založen v roce 1950. Jméno odkazuje na biblickou postavu Súríela, kterého zmiňuje Kniha Numeri 3,35. Zakladateli vesnice byli židovští přistěhovalci Jemenu. V roce 1952 ale tito prvotní obyvatelé mošav opustili pro nedostatek pracovních míst a vesnice byla dočasně opuštěna. Nově byla osídlena roku 1953 Židy původem z Maroka. Vesnice byla napojena na náboženskou organizaci Po'alej Agudat Jisra'el.\n\nMošav vznikl na pozemcích zaniklé arabské vesnice Suhmata, která zde stávala do války za nezávislost v roce 1948 cca 1 kilometr západně od stávající osady. Křižáci ji nazývali Samueth a postavili zde hrad, který v 18. století přestavěl místní arabský vládce Daher el-Omar. Roku 1931 měla Suhmata 796 obyvatel a 175 domů. Byla tu mešita, křesťanský kostel, základní chlapecká škola a zemědělská škola. Během války byla tato oblast na podzim 1948 v rámci Operace Hiram ovládnuta židovskými silami a arabské osídlení zde skončilo. Zástavba vesnice pak byla zbořena. Zachovány byly jen ruiny středověkého hradu.\n\nEkonomika vesnice je založena na zemědělství a turistickém ruchu. Část obyvatel za prací dojíždí. V obci fungují zařízení předškolní péče, základní škola je ve vesnici Becet. Je tu synagoga a sportovní areály.\n\nObyvatelstvo mošavu Curi'el je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Curi'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 314 lidí. Během roku 2014 populace stoupla o 5,4 %.\n\n\n"}
{"id": "533723", "url": "https://cs.wikipedia.org/wiki?curid=533723", "title": "Debora", "text": "Debora\n\nDvora ( דְּבוֹרָה, \"Dvora\"), v českém přepisu Debora (ekumenický překlad Debóra) je ženské biblické a rodné jméno hebrejského původu, které znamená „\"včela\"“.\n\nDebora byla prorokyně a soudkyně, jejíž činnost popisuje kniha Soudců. Je autorkou \"Debořiny písně\".\n\n\n\n\n"}
{"id": "533735", "url": "https://cs.wikipedia.org/wiki?curid=533735", "title": "Vrtací korunka", "text": "Vrtací korunka\n\nVrtací korunka je část vrtacích zařízení, která je v přímém kontaktu s vrtaným materiálem tj. horninou, zdivem nebo betonem. Vrtací korunka je nasazena na vrtací tyči nebo vsazena do ponorného kladiva.\n\nPožívá se na elektrické nebo pneumatické vrtačky – vrchová kladiva, vrtné soupravy, razící soupravy.\n\nTěleso korunky je zpravidla z legované kalené oceli. Na činné části je opatřena útvary (hroty, kolíky, břity) z velmi tvrdého otěruvzdorného materiálu, jako je slinutý karbid, diamant, keramika a pod. Kromě toho bývají na tělese místa, která jsou nejvíce vystavena otěru, opatřena tvrdokovovým návarem. \n\nPodle funkce můžeme korunky rozdělit na:\nKorunka svým tvarem a konstrukcí při otáčivém pohybu rozrušuje vrtaný materiál, ten je následně odváděn různými mechanismy mimo vrt, čímž vzniká žádaný otvor. Korunky s činnou částí ve tvaru mezikruží, které slouží převážně ke geologickým vrtům za účelem získání vzorku hornin (jádra), se nazývají jádrovací korunky (hovorově \"„kréliusy“\" – podle švédské firmy Craelius).\n\nKorunka je nejnamáhanější částí vrtného systému proto jsou na ni kladeny velké nároky.\n"}
{"id": "533739", "url": "https://cs.wikipedia.org/wiki?curid=533739", "title": "Chosen", "text": "Chosen\n\nChosen ( חֹסֶן, v oficiálním přepisu do angličtiny Hosen) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 466 metrů, v hornaté oblasti v centrální části Horní Galileji, cca 20 kilometrů od břehů Středozemního moře a 8 kilometrů od libanonských hranic. Vesnicí protéká vádí Nachal Peki'in, do kterého tu od jihu od vrchu Har Eškar přitéká vádí Nachal Eškar. Po proudu, severozápadně od mošavu, plní Nachal Peki'in umělou vodní nádrž Agam Montfort.\n\nObec se nachází cca 2 kilometry jihovýchodně od města Ma'alot-Taršicha, cca 112 kilometrů severovýchodně od centra Tel Avivu a cca 35 kilometrů severovýchodně od centra Haify. Chosen obývají Židé, přičemž osídlení v tomto regionu je etnicky smíšené. Převážně židovská je oblast západně odtud, směrem k pobřeží. Jižně a jihovýchodně od mošavu leží region s vyšším zastoupením izraelských Arabů a Drúzů.\n\nChosen je na dopravní síť napojen pomocí dálnice číslo 89, ke které tu k jihovýchodu odbočuje lokální silnice číslo 864.\n\nChosen byl založen v roce 1949. Zakladateli vesnice byli členové organizací Ecel a Cherut. Původní název obce zněl Nachlat Šlome (נחלת שלמה) podle Šlomo Ben Josefa, který byl popraven v roce 1938 britskými mandátními úřady pro povstaleckou a teroristickou činnost.\n\nMošav vznikl na pozemcích zaniklé arabské vesnice Suhmata, která stávala do války za nezávislost v roce 1948 cca 1 kilometr severně od stávající osady. Během války byla tato oblast na podzim 1948 v rámci Operace Hiram ovládnuta židovskými silami a arabské osídlení zde skončilo. Zástavba pak byla zbořena. Podrobněji o této zaniklé arabské vesnici v článku Curi'el.\n\nV prostoru mošavu Chosen byly odkryty zbytky kostela z byzantského období.\n\nV obci fungují zařízení předškolní péče. Základní škola je ve vesnici Me'ona. K dispozici je tu obchod, sportovní areály a společenské centrum. V roce 1999 vznikla na jihozápadní straně stávajícího mošavu nová čtvrť, určena pro nezemědělské rezidenční bydlení.\n\nObyvatelstvo mošavu Chosen je sekulární. Podle údajů z roku 2014 tvořili naprostou většinu obyvatel v Chosen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 943 lidí. Během roku 2014 populace stoupla o 0,4 %.\n\n\n"}
{"id": "533745", "url": "https://cs.wikipedia.org/wiki?curid=533745", "title": "Peki'in ha-Chadaša", "text": "Peki'in ha-Chadaša\n\nPeki'in ha-Chadaša ( פְּקִיעִין החֲדָשָׁה, doslova \"Nová Peki'in\" , v oficiálním přepisu do angličtiny Peqi'in Hadasha, přepisováno též Peki'in HaHadasha) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 556 metrů, v hornaté oblasti v centrální části Horní Galileji, cca 22 kilometrů od břehů Středozemního moře a 9 kilometrů od libanonských hranic.\n\nObec se nachází cca 5 kilometrů jihovýchodně od města Ma'alot-Taršicha, cca 112 kilometrů severovýchodně od centra Tel Avivu a cca 35 kilometrů severovýchodně od centra Haify. Peki'in ha-Chadaša obývají Židé, přičemž osídlení v tomto regionu je etnicky smíšené. Převážně židovská je oblast západně odtud, směrem k pobřeží. Jižně a východně od mošavu leží region s vyšším zastoupením izraelských Arabů a Drúzů.\n\nMošav je na dopravní síť napojen pomocí lokální silnice číslo 864.\n\nPeki'in ha-Chadaša byla založena v roce 1955. Zakladateli vesnice byli noví židovští přistěhovalci z Maroka. Cílem bylo posílit židovskou přítomnost poblíž historické obce Peki'in (cca 1 kilometr jihovýchodně odtud), která má kontinuální židovské osídlení od starověku, ale která je většinově obývána Drúzy. Vznik nové osady inicioval tehdejší izraelský prezident Jicchak Ben Cvi. Původně obyvatelé nové židovské vesnice v pátek docházeli do synagogy ve starém Peki'inu. Teprve později kvůli většímu pohodlí byla postavena synagoga i zde. Osadníci se zpočátku zaměřovali na zemědělství (pěstování tabáku a révy).\n\nEkonomika mošavu je založena na zemědělství a turistickém ruchu. Část obyvatel za prací dojíždí mimo obec. V obci fungují zařízení předškolní péče. Základní škola je ve vesnici Me'ona a ve městě Ma'alot-Taršicha. K dispozici je tu obchod, sportovní areály, synagoga a zdravotní ordinace. Obec plánuje stavební expanzi, při které k dosavadním 60 rodinám má přibýt cca nových 80 domů.\n\n24. října 2007 dav drúzské mládeže z nedalekého Peki'inu zaútočil na Peki'in ha-Chadaša a zničil tamní anténu mobilního operátora. V následujících dnech pokračovaly násilné incidenty včetně zranění několika policistů. Policisté byli z hraniční policie, která má mezi Araby špatnou pověst, proto její užití Drúzy ještě více popudilo. Několik židovských rodin žijících v převážně drúzském Peki'inu pak tuto obec opustilo. Důvodem k drúzským výtržnostem byly pověry okolo antény mobilního operátora v Peki'in ha-Chadaša, která prý způsobovala drúzským obyvatelům rakovinu.\n\nObyvatelstvo mošavu Peki'in ha-Chadaša je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Peki'in ha-Chadaša Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 384 lidí. Během roku 2014 populace klesla o 15,6 %.\n\n\n"}
{"id": "533749", "url": "https://cs.wikipedia.org/wiki?curid=533749", "title": "Kei Nišikori", "text": "Kei Nišikori\n\nKei Nišikori (japonsky 錦織 圭 \"Nišikori Kei\"; * 29. prosince 1989 Šimane) je japonský profesionální tenista a bronzový olympijský medailista z dvouhry Riodejaneirských her. Ve své dosavadní kariéře vyhrál na okruhu ATP World Tour dvanáct turnajů ve dvouhře. Sérii devíti finálových porážek ukončil triumfem na Brisbane International 2019. Na challengerech ATP a okruhu Futures získal šest titulů ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v březnu 2015 na 4. místě a ve čtyřhře pak v březnu 2012 na 167. místě. Trénují ho Michael Chang a Dante Bottini.\n\nPředstavuje jediného mužského tenistu z Japonska, který se probojoval do první desítky žebříčku ATP. V hlavní soutěži turnaje ATP Tour debutoval ve věku sedmnácti let na losangeleském Countrywide Classic 2007, kde jako kvalifikant skončil v úvodním kole na raketě Jihoafričana Wesleyho Moodieho. V roce 2008 byl Asociací tenisových profesionálů vyhlášen Nováčkem roku.\n\nNa nejvyšší grandslamové úrovni se nejdále probojoval do finále mužské dvouhry US Open 2014, v němž nestačil na Chorvata Marina Čiliće po setech 3–6, 3–6 a 3–6. Čtvrtfinále si zahrál na Australian Open 2012, kde jej hladce zastavil čtvrtý nasazený Skot Andy Murray. Na skotského hráče dokázal uhrát pouze sedm gamů. V juniorské kategorii se stal šampiónem čtyřhry na French Open 2006, kde byl jeho spoluhráčem argentinský junior Emiliano Massa.\n\nV japonském daviscupovém týmu debutoval v roce 2008 semifinálovým utkáním 1. skupiny zóny Asie a Oceánie proti Indii, v němž nejdříve podlehl Rohanu Bopannovi a poté zdolal Maheshe Bhupathiho. Japonci prohráli 2:3 na zápasy. Do roku 2015 v soutěži nastoupil k osmi mezistátním utkáním s bilancí 12–2 ve dvouhře a 2–0 ve čtyřhře.\n\nJaponsko reprezentoval na Letních olympijských hrách 2012 v Londýně, kde v mužské dvouhře startoval jako patnáctý nasazený. Ve třetím kole si poradil s turnajovou čtyřkou Davidem Ferrerem, ale ve čtvrtfinále jej po dvousetovém průběhu zastavil osmý nasazený Argentinec Juan Martín del Potro.\n\nZúčastnil se také riodejaneirských Her XXXI. olympiády, kde v semifinále dvouhry podlehl světové dvojce a pozdějšímu vítězi Andymu Murraymu. V utkání o bronzovou medaili přehrál za 2:50 hodin španělskou turnajovou trojku Rafaela Nadala ve třech sadách. Pro Japonsko tak vybojoval historicky třetí tenisovou medaili a první od roku 1920, kdy se stříbrným singlistou stal Ičija Kumagae.\n\nV juniorském tenisu získal titul na turnaji Riad 21 v marockém Rabatu. Na French Open 2006 se probojoval do čtvrtfinále dvouhry a po boku Argentince Emiliana Massy vyhráli deblovou soutěž, když ve finále zdolali ruský pár Artur Černov a Valerij Rudněv. Z události Luxilon Cup konané v rámci březnového Sony Ericsson Open 2007 si odvezl turnajový vavřín po finálové výhře nad Michaelem McClunem.\n\nČtvrtfinále si zahrál na Australian Open 2006. Ve Wimbledonu 2005 skončil v úvodním kole a na newyorském majoru došel nejdále do třetího kola na US Open 2005.\n\nCelkový poměr výher a proher činil 73–37 ve dvouhře a 53–31 ve čtyřhře. Na kombinovaném juniorském žebříčku ITF figuroval nejvýše v červenci 2006, kdy mu patřila 7. příčka.\n\nDo sezóny vstoupil lednovým Brisbane International, na kterém vypadl ve druhém kole s Kypřanem Marcosem Baghdatisem. Na Australian Open otočil utkání proti turnajové šestce Jo-Wilfriedu Tsongovi z nepříznivého stavu 0:1 na sety. Ve čtvrtfinále však byl nad jeho síly čtvrtý nasazený Andy Murray. Na Australian Open se tak stal prvním mužským čtvrtfinalistou z Japonska za předešlých osmdesát let.\n\nV červenci došel na newportském Hall of Fame Tennis Championships čtvrtfinále poté, co vyřadil belgického hráče Oliviera Rochuse ve třech setech. V něm však jako druhý nasazený nenašel recept na Američana Rajeeva Rama. Následovala účast v mužské dvouhře Letních olympijských her v All England Clubu, kde se také probojoval mezi poslední osmičku tenistů. V této fázi mu vystavil stopku osmý nasazený Argentinec Juan Martín del Potro.\n\nPo volném losu na torontském Canada Masters prohrál v duelu druhého kola s Američanem Samem Querreym. Na navazujícím Cincinnati Masters, další událostí ze série US Open, jej ve třetí fázi vyřadil Švýcar Stan Wawrinka. S tímto soupeřem prohrál druhý zápas sezóny, když na něj nenašel recept ani ve čtvrtfinále únorového Copa Claro hraného v Buenos Aires.\n\nTurnajový vavřín si připsal 7. října na tokijském Rakuten Japan Open Tennis Championships, kde jako osmý nasazený ve finále zdolal kanadskou turnajovou šestku Milose Raonice po třísetovém průběhu. Ve čtvrtfinále si poradil s turnajovou dvojkou Tomášem Berdychem a v semifinále s Marcosem Baghdatisem. Získal tak premiérový titul v kategorii ATP World Tour 500 a druhou trofej v kariéře. Bodový zisk mu zajistil posun ze 17. na 15. příčku světové klasifikace. Stal se také prvním Japoncem, jenž ve čtyřicetijednaleté historii Japan Open ovládl některý z jeho ročníků.\n\nSezónu stejně jako předchozí rok rozehrál na lednovém Brisbane International, kde v semifinále skrečoval Andymu Murraymu pro poranění kolena. Na úvodním grandslamu Australian Open skončil ve čtvrtém kole na raketě španělského hráče Davida Ferrera, když jej během melbournské události stále trápilo kolenní zranění.\n\nTřetí kariérní titul vybojoval na U.S. National Indoor Tennis Championships, kde jako pátý nasazený zastavil ve čtvrtfinále turnajovou jedničku Marins Čiliće z Chorvatska a v boji o titul na něj Španěl Feliciano López uhrál jen pět her. V průběhu události neztratil žádný set. V následné světové klasifikace se posunul o šest míst vzhůru z 22. na 16. pozici.\n\nVýznamné výhry dosáhl 9. května na antukovém Mutua Madrid Open, kde ve třetím kole vyřadil obhájce titulu a bývalou světovou jedničku Rogera Federera. V dalším zápase však nenašel recept na španělského antukáře Pabla Andújara.\n\nPůsobení na US Open rychle zakončil, když se jeho porážka v prvním kole od 179. hráče žebříčku Daniela Evanse stala jedním z překvapení turnaje. Ukončil tak šestigranslamovou sérii účastí ve třetím kole.\n\nOd ledna se osobním koučem stal bývalý druhý hráč světa Michael Chang.\n\nV osmifinále Australian Open podlehl favorizované světové jedničce Rafaelu Nadalovi v těsných třech setech. První obhájený turnajový vavřín v kariéře dosáhl na U.S. National Indoor Tennis Championships v Memphisu, když ve finále zdolal chorvatského nejvyššího tenistu okruhu Iva Karloviće.\n\nJako turnajová dvacítka vstupoval do březnového Sony Open Tennis v miamském Key Biscayne. V klání proti čtvrtému nasazenému Davidu Ferrerovi odvrátil čtyři mečboly, aby postoupil do čtvrtfinále. V něm si poradil s turnajovou pětkou Rogerem Federerem a prošel mezi poslední čtyřku hráčů. Podruhé v kariéře se probojoval do semifinále události kategorie ATP World Tour Masters 1000, když první odehrál v říjnu 2011 na čínském Shanghai Rolex Masters 2011. K duelu proti světové dvojce Novaku Djokovićovi však nenastoupil pro poranění třísla. Protože před druhým semifinále vzdal také Tomáš Berdych pro žaludeční potíže, stal tento turnaj prvním v otevřené éře tenisu, na němž nebyl odehrán ani jeden semifinálový zápas.\n\nPo léčbě se na dvorce vrátil na konci dubna antukovým Barcelona Open, kde nenašel přemožitele a turnaj vyhrál po vítězství nad Kolumbijcem Santiagem Giraldem 6–2 a 6–2. Dne 10. května se pak probojoval poprvé v kariéře do zápasu o titul v kategorii ATP Masters, když na antukovém Mutua Madrid Open dokázal mezi poslední osmičkou přejít přes Feliciana Lópeze a v semifinále vyřadil turnajovou pětku Ferrera. Ve třetím, rozhodujícím, setu bitvy o turnajovou trofej skrečoval světové jedničce Rafaelu Nadalovi za stavu gamů 0–3. Důvodem bylo poranění zad. V pondělním vydání žebříčku ATP z 12. května poprvé v kariéře zamířil do elitní světové desítky, když mu patřilo 9. místo. Na následném French Open neprošel přes 1. kolo, když byl nad jeho síly Slovák Martin Kližan, se kterým prohrál ve třech setech.\n\nPo neúplně povedeném French Open se přesunul na travnatou část sezóny na turnaj do německého Halle, kde ho v semifinále zastavil pozdějšího vítěz Roger Federer. Na třetím grandslamu sezóny Wimbledonu nejprve přešel přes první dvě kola, následně ve třetím kole přežil pěti setovou bitvu s Italem Simonem Bolellim, avšak nakonec prohrál ve čtvrtém kole s Milosem Raonicem z Kanady, přestože vyhrál úvodní sadu.\n\nPo Wimbledonu se přesunul na turnaj Citi Open ve Washingtonu, kde mu začala americká část sezóny na tvrdých dvorcích. Po dvou prvních kolech, kdy musel oba zápasy hrát na tři sety, došel do čtvrtfinále, kde však narazil na francouzského hráče Richarda Gasqueta, se kterým snadno prohrál ve dvou sadách 6–1 a 6–4 a prohrál s ním tak pátý vzájemný zápas z celkově pěti.\n\nNarodil se roku 1989 v japonské prefektuře Šimane do rodiny inženýra Kijošiho a učitelky klavíru Eri Nišikorových. Má starší sestru Reinu žijící v Tokiu. Trvale bydlí na Floridě, kde trénuje v tenisové IMG Academy.\n\nV prosinci 2010 byla zveřejněna informace, že by jej v sezóně 2011 měl trénovat americký kouč Brad Gilbert a Dante Bottini z IMG Academy. Od ledna 2014 jej vede bývalá světová dvojka Michael Chang.\n\n"}
{"id": "533756", "url": "https://cs.wikipedia.org/wiki?curid=533756", "title": "Michal Balner", "text": "Michal Balner\n\nMichal Balner (* 12. září 1982, Opava - Milostovice) je český atlet, který se specializuje na skok o tyči.\n\nV roce 2007 nepostoupil na mistrovství světa v Ósace z kvalifikace. Sítem kvalifikace neprošel také na halovém ME v Turíně 2009. 28. února 2010 skočil na domácím šampionátu v hale Otakara Jandery ve Stromovce 576 cm, čímž se zařadil na druhé místo v národních tabulkách. Český halový rekord drží výkonem 581 cm Adam Ptáček. V témž roce postoupil na halovém MS v katarském Dauhá do finále, kde však překonal jen základní výšku 545 cm a na 565 cm již neuspěl a skončil na děleném šestém místě. Bronzovou medaili vybojoval Malte Mohr z Německa, který naopak překonal 565 napoprvé.\n\nDne 24. června 2010 si na pražském Strahově při odznaku všestrannosti olympijských vítězů vylepšil hodnotu osobního rekordu pod širým nebem na 573 cm. Na mistrovství Evropy v atletice 2010 v Barceloně skončil v kvalifikaci na třináctém místě a do dvanáctičlenného finále nepostoupil.\n\nV roce 2013 se kvalifikoval na Mistrovství světa v atletice v Moskvě.\n\n"}
{"id": "533760", "url": "https://cs.wikipedia.org/wiki?curid=533760", "title": "In the Wake of Poseidon", "text": "In the Wake of Poseidon\n\nIn the Wake of Poseidon je druhé album britské rockové skupiny King Crimson. Vydáno bylo v roce 1970 (viz 1970 v hudbě) a v britském žebříčku prodejnosti hudebních alb se umístilo na 4. místě, což je nejlepší výsledek desek King Crimson.\n\nNa přelomu let 1969 a 1970 opustili King Crimson hned tři hudebníci, v kapele tak zůstal osamocený kytarista Robert Fripp a textař Peter Sinfield. Tito dva muzikanti přesto začali pracovat na druhém albu skupiny. Fripp si ke kytaře přidal ještě mellotron a postupně začal přibírat další hudebníky. Do skupiny se tak vrátil bubeník Michael Giles, nově přišli saxofonista Mel Collins a baskytarista Peter Giles. Pouze jako zpěvák se znovu objevil i Greg Lake, který se již věnoval práci s Emerson, Lake & Palmer. Tato sestava, společně se dvěma dalšími hosty, nahrála na jaře album \"In the Wake of Poseidon\", které stylově navazuje na předchozí desku \"In the Court of the Crimson King\".\n\nAlbum \"In the Wake of Poseidon\" obsahuje celkem osm skladeb. Jeho úvod i závěr tvoří krátké vokální písně „Peace – A Beginning“ a „Peace – An End“, jejich motiv je instrumentálně zopakován i uprostřed desky jako „Peace – A Theme“. Některé skladby („Pictures of a City“ a „The Devil's Triangle“) hráli King Crimson již na koncertech v roce 1969, přičemž instrumentální „The Devil's Triangle“ je přepracovaná verze části Holstovy suity \"The Planets\" s názvem „Mars: Bringer of War“.\n\nSkladba „Cat Food“ byla společně s improvizací „Groon“, která není na tomto albu obsažena, vydána jako singl.\n\nPřebal alba tvoří obraz z roku 1967 od Tamma De Jongha s názvem \"12 archetypů\" nebo \"12 tváří lidstva\".\n\n"}
{"id": "533764", "url": "https://cs.wikipedia.org/wiki?curid=533764", "title": "Bassin de la Villette", "text": "Bassin de la Villette\n\nBassin de la Villette (česky \"Nádrž Villette\") je jeden z umělých plavebních kanálů v Paříži. Nachází se v 19. obvodu a propojuje kanál Saint-Martin na jihu s kanály Ourcq, který míří na severovýchod a Saint-Denis směřující na sever. Byl uveden do provozu 2. prosince 1808. Jeho název je odvozen od bývalé vesnice La Villette, která byla v roce 1860 připojena k Paříži.\n\nKanál se skládá ze dvou odlišných částí. První má tvar obdélníku o rozměrech 800x70 metrů. Na horní straně jej vymezuje \"Pont de Flandre\" (Flanderský most) z roku 1885 (jediným sklápěcím mostem v Paříži), na dolní straně je ukončen na náměstí \"Place de la Bataille de Stalingrad\". Na severu je kanál ohraničen nábřežím \"Quai de la Seine\" a na jihu \"Quai de la Loire\". V polovině přes něj vede lávka pro pěší. Směrem na severovýchod pokračuje kanál v délce 730 m a mnohem užší (30 m). Někdy se už tato část nazývá nesprávně Canal de l'Ourcq, nicméně kanál s tímto jménem začíná až o několik set metrů dále u parku Villette. Zde se plavební kanály větví. Severovýchodním směrem dále pokračuje Canal de l'Ourcq a na sever vede Canal Saint-Denis.\n\nJako první se začal stavět v roce 1802 kanál 699 m dlouhý a 70 m široký. Sloužil k různým účelům. Především sloužil jako zásobárna pitné vody pro Paříž. Jeho druhou funkcí byla zásoba vody pro další kanály určené k plavbě lodí. Na počátku 19. století byl kanál obklopen zahradou, která sloužila jako veřejný park. Během průmyslového rozvoje v polovině 19. století však byly kolem kanálu postaveny překladiště a na konci 19. století již kanál sloužil výhradně pro vodní přepravu nákladu. Tehdy kanál a zdejší přístav zažívaly svůj ekonomický vrchol. V roce 1882 byl postaven uprostřed kanálu most 13 m vysoký a 85 m dlouhý. Byl opatřen hodinami s průměrem 3 m. V roce 1966 byl nahrazen novým. Během 20. století však význam kanálu pro nákladní dopravu pozvolna upadal, takže v roce 2000 činil objem nákladu jen 1,000.000 tun (nejméně v celé jeho historii). Zároveň se začíná pozvolna využívat kanál pro cestovní ruch. Kanál se rovněž využívá k veslování.\n"}
{"id": "533767", "url": "https://cs.wikipedia.org/wiki?curid=533767", "title": "Národ Psích vojáků", "text": "Národ Psích vojáků\n\nNárod Psích vojáků je rekapitulační album pražské hudební skupiny Psí vojáci. Jedná se o kompilaci dřívějších písní, které však byly nově nahrány ve studiu (až na poslední píseň \"Psí vojáci\", živou nahrávku z roku 1980). Album obsahuje čtrnáct písní, autorem většiny textů je Filip Topol. Deska byla nahrána v červnu 1996 v brněnském studiu Audio Line a téhož roku vyšla. Jako hosté si zahráli Vladimír Václavek a bývalý člen Psích vojáků Jan Hazuka. Zvukovou režii obstarali Vladimír Holek a Roman Jež. Obal je dílem Psích vojáků a Marka Naglmüllera. Album vyšlo na CD a MC.\n\n\n\n\n"}
{"id": "533768", "url": "https://cs.wikipedia.org/wiki?curid=533768", "title": "Peter Giles", "text": "Peter Giles\n\nPeter Giles (* 17. června 1944 Havant, Hampshire) je britský baskytarista a zpěvák.\n\nV roce 1967 založil společně se svým bratrem, bubeníkem Michaelem, a kytaristou Robertem Frippem skupinu Giles, Giles and Fripp. Ta sice nedosáhla většího úspěchu, vydala ale několik singlů a také jedno album. Na podzim 1968 byl Peter Giles nahrazen Gregem Lakem, čímž vznikla skupina King Crimson. Naopak začátkem roku 1970 odešel Lake a Giles se jako baskytarista podílel na druhém albu kapely s názvem \"In the Wake of Poseidon\".\n\nV roce 1971 také hrál na společném albu svého bratra a Iana McDonalda \"McDonald and Giles\".\n\nV letech 2002 až 2007 hrál společně s dalšími bývalými členy King Crimson ve skupině 21st Century Schizoid Band.\n"}
{"id": "533775", "url": "https://cs.wikipedia.org/wiki?curid=533775", "title": "Evangelická luterská církev v Tanzanii", "text": "Evangelická luterská církev v Tanzanii\n\nEvangelická luterská církev v Tanzanii (angl. \"Evangelical Lutheran Church in Tanzania\", svah. \"Kanisa la Kiinjili la Kilutheri Tanzania\", zkr. ELCT) je druhou největší luteránskou církví na světě (po Etiopské evangelické církvi Mekane Yesus).\n\nLuterství do Tanzanie přinesli němečtí, švédští a američtí misionáři v 19. století. Roku 1938 vytvořilo sedm luterských církví v Tanganice Federaci luterských církví v Tanganice, která se roku 1963 přeměnila na jednotnou církev. ELCT se v současnosti dělí na 20 diecézí, v jejichž čele stojí biskupové. V čele celé církve stojí předsedající biskup (\"presiding bishop\", \"mkuu\") Roku 2014 ELCT vykazovala 6 531 336 členů.\n\nELCT je zřizovatelkou vysoké školy \"Tumaini University Makumira\" v Arushi.\n\nEvangelická luterská církev v Tanzanii je členkou Světové luterské federace.\n\n\n"}
{"id": "533777", "url": "https://cs.wikipedia.org/wiki?curid=533777", "title": "Seznam politických stran v Botswaně", "text": "Seznam politických stran v Botswaně\n\nToto je seznam politických stran v Botswaně.\n\n\n"}
{"id": "533782", "url": "https://cs.wikipedia.org/wiki?curid=533782", "title": "Seznam politických stran v Namibii", "text": "Seznam politických stran v Namibii\n\nToto je seznam politických stran v Namibii.\n\n\n"}
{"id": "533783", "url": "https://cs.wikipedia.org/wiki?curid=533783", "title": "Keith Tippett", "text": "Keith Tippett\n\nKeith Tippett (* 25. srpna 1947 Bristol), vlastním jménem Keith Graham Tippetts, je britský jazzový pianista a skladatel.\n\nJiž na škole založil Tippett vlastní jazzovou skupinu s názvem The KT7. Na konci 60. let 20. století vedl sextet, kde hráli i Elton Deany na saxofon, Mark Charig na trubku a Nick Evans na pozoun. Oženil se se zpěvačkou a herečkou Julií Driscollovou a napsal nějakou hudbu pro televizi. V roce 1970 založil big band Centipede s více jak 50 hudebníky. Kromě několika koncertů nahráli Centipede také jazzrockové dvojalbum \"Septober Energy\". Počátkem 70. let Tippett spolupracoval s progressive rockovou skupinou King Crimson, kdy se jako hostující pianista podílel na jejich třech albech \"In the Wake of Poseidon, Lizard\" (obě 1970) a \"Islands\" (1971).\n\nV současné době hraje Tippett například v improvizačním jazzovém kvartetu Mujician, které bylo založeno v roce 1988.\n\n"}
{"id": "533792", "url": "https://cs.wikipedia.org/wiki?curid=533792", "title": "Pekař Jan Marhoul", "text": "Pekař Jan Marhoul\n\nPekař Jan Marhoul (1924) je románovou prvotinou Vladislava Vančury. Kniha se často zařazuje do proletářské literatury, byť charakterem hlavní postavy, zobrazeným prostředím a svým vyzněním se z ní vymyká. Přesnější by bylo označit ji za dílo svého druhu, které vyniká nevšedním patosem a lyrismem, jedinečným metaforickým stylem a je velmi výrazným příkladem meziválečné avantgardní tvorby. Vančura v něm zobrazil hrdinu donquijotského typu, jehož zhoubná dobrota a s ní korespondující dětinskost utváří jeho specifické bláznovství.\n\nPříběh začíná ve chvíli, kdy Jan Josef Marhoul pohřbívá svého otce Jana Marhoula, pekařského mistra. Hned se posuneme o čtrnáct let zpátky, kdy byl ještě Marhoulův otec dvacet devět let mlád a byl zdráv. Jeho otec byl dobrák, každému dal, půjčil, když měl, neviděl důvod nedat. Býval vždycky veselý, pracoval celý den, i když pomalu a vždy si našel čas, aby postál, pohovořil, vyposlechl. Nutno ovšem dodat, že Marhoul měl dluhy. Děj se odehrává v Benešově. Jeho žena je prostá, založením dělnice. Marhoul však jako prosťáček věří, že se mu vydané peníze vrátí. Když se mu pak ale záložna, které není s to splatit svůj dluh, rozhodne zabavit majetek, bere to s klidem, byl jsme chud, budu chud, i když nebudu mít dům. Vypravěč jej opakovaně označuje za hlupáka, blba, prosťáčka. Když mu komise zabaví koně a podobně, Marhoul se ve svém bláznovství začne opájet myšlenkou, že si pronajme pekárnu v Nadelhotách, tam jej ale ujistí, že by se v malé vesnici pečením neuživil, ať si prý pronajme mlýn. Marhoul si tedy chce pronajmout mlýn, peníze chce získat prodejem zbylého majetku. Po několika dnech proběhla dražba, dramatická událost a velké ponížení.\n\nMarhoul se s kamarády, židovským sodovkářem Ruddou, cestářem Deylem a jinými opil. Na druhý den se skutečně začne stěhovat do nadelhotského mlýna. Bez varování se posuneme o dvacet pět dnů zpátky, kdy Marhoul zašel za správcem místního panství a ten mu, obměkčen Janovým bláznovstvím, z rozmaru pronajme na šest měsíců mlýn, potom od něj bude vyžadovat dvě stě zlatých, které potom bude hradit každého půl roku. Marhoul se tedy pustil do opravy mlýna, velmi usilovně pracoval a mlýn, značně zdevastovaný, se začal pomalu proměňovat k lepšímu, jenže po třech týdnech Marhoulům došly peníze. Vypůjčil si tedy od sodovkáře Ruddy něco málo, co ten chudák měl, takže měli ještě nějaký čas co jíst, v tom se ale na Marhoula zřítil trám a poranil ho, což ho na čas upoutalo na lůžko, ale brzy se zotavil a pokračoval v práci, i díky penězům, které mu půjčil cestář Deyl, jež prodal hodiny, kterých si velmi cenil, aby mu mohl dát ty peníze. Jan pospravil mlýn, i když na uvedení mletí do provozu neměl, ale sedlák mu za spravení stroje dal mnoho obilí, ze kterého začal péci a rozvážet chléb. Po okolních obcích něco málo prodal, největší tržby mu ale dělali dělníci na stavbě státní silnice, Marhoul tak měl pěkné zisky, ovšem jen potud, než přišla zima a se stavbou silnice se ustalo. Ani v Benešově chléb neprodal. Ale panský správce jej z mlýna nevyžene, pronajme mlýn bousovskému mlynáři Františku Němcovi, který jej v mlýně ponechá jako svého nádeníka, bude pro něj péct chleba a dát do pořádku ještě zahradu, platem mu bude to, že si pár chlebů bude moci napéct pro sebe a že v mlýně bude moci bydlet. Zanedlouho přijede i souchotinami nemocný stárek Durdil, ustavený do tohoto mlýna. Zde peče pro mlynáře chléb pět let, pět let roste vědomí křivdy, neboť ustavené podmínky jsou vydřidušské. Jan přesto nejen pekl chleba, ale dělal i více než půlku práce nemocného stárka. Jan se zde téměř uzdravil ze svého bláznovství. Mezitím dorůstá malý Jan Josef, navštěvuje školu a je velmi živým hochem, darebákem, rváčem, ale peníze, které občas dostal od\nstárka, rozdal stejně jako jeho otec.\n\nStárek Durdil nakonec podlehl souchotinám. Chudý, opuštěný, jen Jan a jeho žena jej připravili na poslední cestu. S jeho úmrtím nabídl Němec Marhoulovi stárkovství, ten ale za pět let, které pro něj pracoval, procitnul ze své naivity, kterou měl jako živnostník, pochopil, že je mlynářem neskutečně odírán a vynadal mu, vyhnal ho s lopatou v ruce. Mlynář se ovšem vrátil a vypověděl Marhoula s rodinou z mlýna, přesto že byla zrovna zima. Opět mu pomohl přítel Rudda, který i když byl velmi chud, pronajal na čtvrt roku Marhoulovi světničku v ulici řečené Bláto. Marhoul přes tuto svou neskutečnou bídu stále bláhově věří, že se vrátí do svého původního domu. Ještě toho dne se s Ruddou opijí a obcházejí pekárny, kde Marhoul žádá o práci, byť je opilý, pekař Pánek propustí jednoho svého dělníka a najme Marhoula.\n\nMarhoul se v ulici Bláto zabydlí a Jan Josef je přijat na gymnázium. Ovšem příliš neprospívá a oddává se spíše darebáctví, pití a snění, namísto učení. Marhoul s Pánkem už nejsou v přátelském vztahu jako kdysi, když byli oba pekaři, Pánek poněkud zbohatl a Marhoul už pro něj není rovný. Marhoul vkládá naděje ve svého syna, doufá, že vystuduje na kněze, syna ovšem gymnázium nebaví a stejně jako Marhoulová sdílí názor, že by bylo lepší, kdyby ze studií odešel a začal pracovat. Jana Marhoula to zlomí, pohádá se s Ruddou, zhroutí se mu poslední sen. V tomto dni se počíná Janova smrt.\n\nJan Marhoul vážně onemocní, má prudký zánět míchy. Jeho tělo chátrá, sužují jej vysoké horečky, neudrží stolici ani moč. Navštívit jej přichází Deyl. Rudda, ač by se s chorým rád usmířil, k návštěvě nenalézá odvahu. Jan Josef přeruší studia a pomáhá matce vydělat alespoň pár drobných na lékaře a na jídlo. Pekař Pánek najímá jiného dělníka, postupem času začal hořet vůči Janovi nenávistí, ke které ho vyburcovala Janova pokora. Jan ve strašných bolestech umírá.\n\n"}
{"id": "533798", "url": "https://cs.wikipedia.org/wiki?curid=533798", "title": "Gordon Haskell", "text": "Gordon Haskell\n\nGordon Haskell (* 27. dubna 1946 Bournemouth, Dorset), vlastním jménem Gordon Hionides, je britský zpěvák a baskytarista, bývalý člen rockové skupiny King Crimson.\n\nV polovině 60. let 20. století hrál Haskell v amatérské školní skupině se svým kamarádem, kytaristou Robertem Frippem. Na konci 60. let působil ve skupině Fleur De Lys, která vydala několik singlů. V roce 1969 nahrál a vydal první sólové album \"Sail in My Boat\".\n\nV první polovině roku 1970 se podílel jako hostující zpěvák na jedné písni na albu \"In the Wake of Poseidon\" skupiny King Crimson, kterou vedl Fripp. Nedlouho poté se stal jejím členem jako zpěvák a baskytarista a ještě tentýž rok vyšlo další crimsonovské album \"Lizard\". Kvůli odlišným hudebním preferencím ale Haskell poté z kapely odešel. V 70. letech dále spolupracoval s dalšími hudebníky, jako jsou např. Cliff Richard a Tim Hardin.\n\nZačátkem 80. let nebyl Gordon Haskell spokojený s hudebním byznysem, navíc měl velké dluhy. V roce 1984 se odstěhoval do Dánska, kde vystupoval po barech, hospodách a hotelech. Na začátku 90. let se vrátil zpět do Anglie a začal nahrávat sólové desky. Populárním se stal v roce 2001 díky baladě „How Wonderful You Are“ z alba \"Look Out\".\n\n"}
{"id": "533803", "url": "https://cs.wikipedia.org/wiki?curid=533803", "title": "Dendrobium densiflorum", "text": "Dendrobium densiflorum\n\nDendrobium densiflorum je rostlina z čeledi vstavačovité, pocházející z východní a jihovýchodní Asie. Je příslušníkem širokého rodu \"Dendrobium\", zahrnujícího na 1200 druhů. Jedná se o stálezelenou, dlouhokvetoucí orchidej, pěstovanou jako okrasná rostlina i v pokojových podmínkách. Zpravidla žluté či oranžové květy mají průměr cca 3 cm.\n\n"}
{"id": "533806", "url": "https://cs.wikipedia.org/wiki?curid=533806", "title": "Lycaste skinneri", "text": "Lycaste skinneri\n\nLycaste skinneri je druh rostliny z čeledi vstavačovitých. Roste v jižním Mexiku, Guatemale, Salvadoru a Hondurasu. Druh je ztotožňován s druhem \"Lycaste virginalis\".\n"}
{"id": "533807", "url": "https://cs.wikipedia.org/wiki?curid=533807", "title": "Karl Leisner", "text": "Karl Leisner\n\nKarl Leisner (28. února 1915, Rees, Severní Porýní-Vestfálsko - 12. srpna 1945, Planegg, Bavorsko) je německý mučedník římskokatolické církve, který zemřel následkem vazby v koncentračním táboře. Je blahoslavený Katolické církve.\n\nLeisner se narodil v Reesu a tam byl pokřtěný v kostele Nanebevzetí Panny Marie. V šesti letech se s rodinou přestěhoval do Kleve (v Severním Porýní-Vestfálsku). Tam chodil do školy a poznal učitele náboženství Waltera Vinnenberga, jehož prostřednictvím se seznámil s hnutím katolické mládeže. V roce 1934 složil maturitní zkoušku. Studoval teologii na „Vestfálské Vilémově univerzitě“ a tam založil zakázanou skupinu mladých, se kterou jezdil do Beneluxu, kde pořádali tábory. Ještě v roce 1934 byl jmenován biskupem Clemens August von Galenenmdiecézním vedoucím mládeže.\n\nDne 25. března 1939 byl biskupem Galenem vysvěcen na jáhna. Během léčení v St. Blasien (v Baden-Würtemberku) byl Leisner pro kritiku Adolfa Hitlera dne 9. listopadu gestapem zatčen. Dostal se do koncentračního tábora Sachsenhausen. Zde musel, mimo jiné, přihlížet mučení svých spolubratří kněží. Dne 14. prosince 1941 byl odeslán od koncentračního tábora Dachau do bloku, kde byla většina vězněných duchovními. Setkal se zde s jezuitou Otto Piesem, který se stal jeho duchovním průvodcem. Dne 17. prosince 1944 přišel do Dachau zatčený francouzský biskup Gabriel Piguet z Clermont-Ferrand se svolením biskupa Clemens Augusta hraběte von Galen, mladého muže na kněze vysvětil, když jedna řádová sestra Josefa Mack, přezdívaná „Mädi“, propašovala do koncentráku liturgické předměty. Svěcení proběhlo v provizorních podmínkách a za přísného utajení. Leisner byl jediný, který byl vysvěcený na kněze v koncentračním táboře. Primici slavil 26. prosince 1944 - byla to jeho první a zároveň poslední Mše svatá v životě. Jeho zdravotní stav se krátce poté zhoršil natolik, že nebyl již další bohoslužby schopen. Oltář z kaple v Dachau se dnes nachází v duchovním vzdělávacím domě \"Berg Moriah\" v Schönstattu. Když byl tábor 29. dubna 1945 osvobozen, byl Leisnerův stav již natolik vážný, že byl dopravený do tuberkulózního sanatoria v Planeggu u Mnichova. Za několik měsíců zemřel na následky své nemoci, ač lékaři i jeho matka (která za ním do léčebny přijela a starala se o něj) zkoušeli vše možné, aby jej udrželi při životě. Pohřbený je v hrobce katedrály v Xantenu, kde jsou uloženy i ostatky jiných obětí nacismu.\n\nKarl Leisner byl dne 23. června 1996 papežem Janem Pavlem II. v Berlíně prohlášený za blahoslaveného. Spolu s ním byl beatifikován někdejší berlínský dómský probošt Bernard Lichtenberg. Pamětním dnem Karla Leisnera je den jeho úmrtí, 12. srpen.\n\nKarl Leisner se učil jako mladistvý v Schönstattu a až do konce života vzpomínal na skupinu mládeže, do které se také počítal pozdější biskup Heinrich Tenhumberg. Po dobu svého krátkého života se intenzivně setkával s bohorodičkou Boží. Kristus byl jeho vášní a ideálem, působil v diecézi s mládeží a bojoval za své rozhodnutí stát se knězem. V koncentračním táboře Dachau zakládal spolu s páterem Josefem Fischerem první Schönstattskou skupinu v lágru v hladovém roce 1942. Od roku 1943 patřil Karl Leisner ke skupině „Victor in vinculis Mariae\" a tím do okruhu Schönstätterského zakladatele P. Josefa Kentenicha. Z ideálů a života čerpala skupina Karla Leisnera sílu. Svůj osud, který byl v koncentráku těžký a s jeho souchotinami ještě více ztížený, přijal v duchu Krista jako vůli Boží,a svůj život dokončil jako mučedník.\n\n\n"}
{"id": "533816", "url": "https://cs.wikipedia.org/wiki?curid=533816", "title": "Jožef Tertei", "text": "Jožef Tertei\n\nJožef Tertei (* 5. května 1960 Senta, Jugoslávie) je bývalý jugoslávský zápasník, mistr Evropy z roku 1986, vicemistr z roku 1988 a bronzový z roku 1982. V roce 1983 vybojoval stříbro na mistrovství světa. V roce 1988 na olympijských hrách v Soulu obsadil 5. místo v kategorii do 100 kg. V roce 1988 ukončil reprezentační kariéru a odešel do Německa, kde řadu let startoval v 1. a 2. Bundeslize za různé kluby.\n\n"}
{"id": "533821", "url": "https://cs.wikipedia.org/wiki?curid=533821", "title": "Katra", "text": "Katra\n\nKatra (bělorusky \"Котра\" ) je řeka na jihovýchodě Litvy, v Alytuském kraji (Okres Varėna), a na severozápadě Běloruska, kde protéká okresy Hrodenským a Ščučýnským. Hlavní větev bifurkace Katry, shodná s jejím původním korytem se vlévá do Němenu jako jeho pravý přítok 534,7 km od jeho ústí. Ústí Katry do Němenu je hranice mezi horním a středním tokem Němenu. Pramení na území Běloruska těsně u hranic s Litvou, teče zpočátku na jih, brzy se stáčí ostře na východ a od soutoku s řekou Nizelė tvoří první úsek hranice s Litvou a stáčí se zde na sever. U vsi Kazliškiai dochází k zajímavému úkazu: bifurkaci řeky.\n\nZa prvé - řeky Kotru a Ūlu formuje řeka, známá pod názvem Pelesa, pramenící v Bělorusku a tento název nese jen na území Běloruska. Asi 2 km tvoří hranici Litva/Bělorusko a na území Litvy vtéká pod názvem Ūla. Protéká městysem Dubičiai a opět se dotýká hranice Litva/Bělorusko. V tomto místě (u vsi Kazliškiai) tvoří bifurkaci: rozděluje se na dva různé toky: Katru, která je přítokem Němenu a Ūlu, která je přítokem Merkysu. Tato situace vznikla koncem 19. století, kdy Ūla podemíláním svých břehů zvětšovala svoje meandry a prodlužovala svoji délku, čímž od Katry odebrala původně její přítoky Pelesu a Dubė, až později podemlela i břeh, oddělující tok svůj od toku Kotry. Tím došlo ke spojení obou řek a náhlému přerozdělení jejich koryty plynoucích vod a spolu s tím i jejich povodí. Výsledkem bylo, že povodí Ūly se zvětšilo asi o 410 km² a Kotra ztratila 2 ze svých přítoků. Také to mělo za následek snížení hladiny spodní vody a úplný zánik několika jezer v povodí Katry a zkrácení horního toku Katry asi o 6 km. Část koryta je společná pro obě řeky a mimoto mají obě řeky společný říční ostrov o rozloze cca 3 - 4 km².\n\nZa touto bifurkací i nadále Katra tvoří hranici mezi Litvou a Běloruskem v délce 24 km s výjimkou dvou krátkých úseků: v prvním úseku Katra nakrátko odbočuje na území Litvy a ve druhém nakrátko odbočuje na území Běloruska. Uprostřed mezi těmito dvěma úseky je ves Katra, v blízkosti které do Katry ústí kanál, prokopaný v 19. století, odvodňující Čepkeliajské bažiny (Čepkeliajská přírodní rezervace). 8 km na jih od obce Bieršty Katra definitivně opouští území Litvy a teče dále směrem jižním, kde protéká málo obydlenými velikými lesy. U města Skidel' se stáčí na západ a vlévá se do Němenu jako jeho pravý přítok 534,7 km od jeho ústí. Posledních 35 km náleží rybářskému hospodářství. Šířka koryta 10 - 20 m. Výška břehů 1 - 5 m, na dolním toku do 15 m. Šířka údolí 300 - 500 m. Průměrný spád 0,2 m/km.\n\nŘeka byla zmiňována ve 14. století v raportech zvědů Řádu německých rytířů.\n\nLevé:\nPravé:\n"}
{"id": "533824", "url": "https://cs.wikipedia.org/wiki?curid=533824", "title": "Jehošafat Harkabi", "text": "Jehošafat Harkabi\n\nJehošafat Harkabi (: יהושפט הרכבי, žil 21. září 1921, Haifa – 26. srpna 1994, Jeruzalém) byl v letech 1955 až 1959 náčelníkem izraelské vojenské zpravodajské služby Aman. Je znám díky svému přerodu od nekompromisního zastánce tvrdé linie vůči palestinským Arabům až po zastánce palestinského států a uznání Organizace pro osvobození Palestiny (OOP) jako partnera pro jednání. V roce 1959 byl sesazen z postu velitele vojenské rozvědky pro vyhlášení falešné mobilizace, která nebyla konzultována s nadřízenými a vedla ke zvýšení napětí. Po ukončení vojenské kariéry byl hostujícím profesorem na Princeton University a taktéž hostoval na Brookings Institute. Zastával funkci ředitele Institutu Leonarda Davise pro mezinárodní vztahy a blízkovýchodní studia při Hebrejské univerzitě v Jeruzalémě.\n\nKromě vojenské a akademické oblasti se rovněž věnoval psaní knih. Ve své knize \"Israel's Fateful Hour\" (doslova „Osudová hodina Izraele“) se popisuje jako „machiavellistická holubice“ hledající „politiku, na jejímž základě bude moci Izrael dosáhnout nejlepšího řešení konfliktu na Blízkém východě.“\n\nV roce 1993 mu byla udělena Izraelská cena za přínos v oblasti politologie.\n\nZemřel v Jeruzalémě, kde je pohřben na národním hřbitově na Herzlově hoře.\n\n\n"}
{"id": "533829", "url": "https://cs.wikipedia.org/wiki?curid=533829", "title": "Sinajská prozatímní dohoda", "text": "Sinajská prozatímní dohoda\n\nSinajská prozatímní dohoda (: \"Sinai Interim Agreement\"), též známá jako Sinajská dohoda II, byla diplomatická dohoda v rámci arabsko-izraelského konfliktu, podepsaná 4. září 1975 ve švýcarské Ženevě. Dohoda uváděla, že konflikty mezi Egyptem a Izraelem „nebudou řešeny vojenskou silou, ale mírovými prostředky.“ Rovněž vyzývala k „dalšímu ústupu ze Sinaje a vytvořené nové nárazníkové zóny OSN.“ Dohoda tak posílila izraelský a egyptský závazek k dodržování rezoluce Rady bezpečnosti OSN č. 338 a posílila diplomatické vztahy mezi Egyptem, Izraelem a Organizací spojených národů. Účelem této dohody bylo v očích Egypťanů získat zpět co největší část Sinajského poloostrova (který byl Izraelem okupován od roku 1967), jakou je možné získat pomocí diplomatických prostředků. Přestože dohoda posílila egyptské vztahy se západním světem, vedla ke zhoršení vztahů s dalšími členy Ligy arabských států (zejména se Sýrií a Organizací pro osvobození Palestiny).\n\n"}
{"id": "533833", "url": "https://cs.wikipedia.org/wiki?curid=533833", "title": "Dějiny filmu", "text": "Dějiny filmu\n\nDějiny filmu jako nezávislé umělecké formy začínají po roce 1895, kdy byl s velkým ohlasem v Paříži předveden kinematograf bratří Lumièrů.\n\nFilm vznikl jako technický zázrak, nejmladší, syntetický a audiovizuální druh umění, jehož hlavním atributem je ikoničnost. Vynálezcem filmu je T. A. Edison, ale prapočátky filmu se dají najít už u tzv. oživené fotografie. Existují dvě základní paradigmata: pasivní zachycování reality (dokumentaristická linie – Lumiére) a sci-fi, triková linie (Mélies).\n\nBratři Lumiérové se zabývali dokumentárními a cestopisnými filmy, přičemž je chtěli přivézt z Francie do USA. Za první krátký dějový film je považován jejich \"Pokropený kropič\". Mezi první představitele filmu patří Georges Méliès (vynález filmového triku, sci-fi, film \"Cesta na Měsíc\").\n\nVe Francii vznikly první filmové společnosti (\"Pathé \"a \"Gaumont\"). V roce 1908 vznikla ve Francii \"Společnosť filmového umění\" (\"Societé film d'art\"), a v roce 1906 Charles Pathé zahájil celosvětovou expanzi filmu.\n\nPrapočátky filmu tvoří němý film. Ten vznikl koncem 19. století. Promítal se s hudebním doprovodem s pomocí gramofonu nebo klavíru\n\nOptické hračky, hrátky se stínem, \"magické lucerny\", a vizuální triky existují již tisíce let. Mnoho vynálezců, vědců a výrobců pozorovalo vizuální fenomén, kde se řada individuálních statických snímků dala do pohybu a vytvořily iluzi pohybu – koncept pojmenovaný jako \"Persistence of Vision\". Tuto iluzi poprvé popsal britský lékař Peter Roget v roce 1824 a stala se prvním krokem k vývoji kinematografie.\n\nŘada technologií – jednoduché optické a mechanické hračky týkající se pohybu a vize – byla vyvinuta na konci 19. století a předcházela tak zrození filmového průmyslu:\n\n\n\n\n\n\n\n\n\n\nObraz je nejjednodušší a všeobecně nejsrozumitelnější způsob sdílení zkušeností a zážitků. Od nejranějších časů lidé usilovali o zobrazení nejen světa, ale světa v pohybu. Jeskynní malby z doby kamenné ohromují přesností, s níž jsou zachycena zvířata, lovci a tanečníci v pohybu. Obrazové příběhy na vlysech egyptských hrobů zobrazují zřetelně opakování stále stejných postav, z nichž se při pečlivém pohledu vyklubou studie jednotlivých fází pohybu. Tyto za sebou řazené reliéfy běžícího válečníka, zdvihajícího svůj oštěp stále výše vykazují úžasnou podobnost se za sebou jdoucími políčky filmového pásu.\n\nV Asii se pohyblivé obrázky promítají již nejméně tisíc let. Nejstarší doklady stínohry, při níž byli na plátno \"vykouzleni\" bohové a hrdinové, bájná zvířata i démoni, pocházejí z Číny 11. století našeho letopočtu. Dvourozměrné filigránové figurky z vydělané zvířecí kůže byly umělecky vybarveny a byly tak tenké, že je bylo možno prozářit světlem olejové lampy. Jejich barevné stíny se pak pohybovaly po plátně. Především v Indonésii je stínohra wayang kulit oblíbená dodnes.\n\nTéměř všechny dřívější pokusy rozpohybovat a promítat obrázky sloužily k předstírání působení nadpřirozených sil. Tak uvedl v Evropě 16. století senzacechtivé publikum v hrůzu a strach pomocí podivuhodné trikové bedny potulný Ital Giovanni Battista della Porta. V zatemněné místnosti \"vyčaroval\" užaslému publiku čerta. K tomu Porta použil princip \"temné komory\" – camery obscury, popsaný poprvé již na přelomu tisíciletí.\n\nOdhalil jej arabský učenec Abu Ali al-Hasan, když hledal zařízení, s nímž by mohl pozorovat zatmění Slunce bez poškození zraku. Využil skutečnosti, že světlo, které padá malým prostorem do jinak naprosto temného prostoru, promítá na stěnu obraz předmětu a obrazů, které se nacházejí před otvorem. Porta umístil své publikum do camery obscury zády k otvoru ve zdi, zatímco vně pokoje se před ním pohyboval pomocník v kostýmu čerta. Přestože camera obscura promítá obráceně a čert zdánlivě stál na hlavě, neminul se účinkem. Nová hračka se rychle rozšířila po celé Evropě. Vědci stejně jako pouťoví umělci přizpůsobili princip pro své účely a dále jej vyvíjeli. Zjistilo se například, že čočka zasazená do otvoru pro světlo zlepšuje promítaný obraz a že obraz může být převrácen do správné pozice pomocí našikmo postaveného nebo dutého zrcadla.\n\nV 18. století používali malíři a kreslíři podstatně zmenšenou přenosnou cameru obscuru k vyhotovení co možná nejvěrnějších obrazů. Promítali zobrazení předmětů nebo krajin na kreslící papír nebo na plátno a pak jej obkreslili. Potřeba zaznamenat takové zobrazení přímo vedla v 19. století k vynalezení fotografie, která je dodnes založena na principu camery obscury.\n\nVelký úspěch na trhu kuriozit a zázračných přístrojů slavila v Evropě 18. století předchůdkyně moderního projektoru, laterna magica. Současník ji popsal jako \"\"malého pomocníka, který slouží k tomu, aby na bílé stěně zviditelňoval duchy a strašlivé obludy, což těm, kdo neznají jeho tajemství, připadá jako čáry a kouzla.\"\"\n\nTajemství kouzelné lucerny ovšem odhalil již v roce 1671 ve svém traktátu \"Ars magna lucis et umbrae\" učenec Athanasius Kircher. Popsal zařízení, s nímž je možno malé, na skleněné destičky namalované obrázky promítat na bílou zeď. K tomu člověk uložil zdroj světla, jehož účinek zesilovalo duté zrcadlo, do malé krabice. Pomalované skleněné destičky se pak hlavou dolů vsunovaly mezi svíčku a jediný otvor v krabici. Spojná čočka před otvorem spojovala světlo procházející skleněným obrázkem, takže na stěnu ve ztemnělé místnosti byl vržen zřetelný obraz.\nPředevším nevzdělaný lid se nechal na trzích podvádět různými šarlatány a kouzelníky. Ale i v elegantních salonech pobláznili obchodně zdatní zaklínači duchů své vzdělané publikum domnělými výstupy čertů, strašidel a vyvolanými mrtvými, jejichž obrazy se ve skvěle zinscenovaném představení promítaly efektně na bílý kouř. Laterna magica zůstávala při takovém zjevení samozřejmě skrytá. V osvíceném 19. století využívali vědci tento praktický přístroj ke zpříjemnění svých přednášek promítáním vysvětlujícího obrazového materiálu a hračkářský průmysl úspěšně nabízel kouzelnou lucernu jako senzaci do dětských pokojů zámožných občanů.\n\nVynález kinematografu vytlačil nakonec kouzelnou lucernu z trhu kuriozit. Bez ní by se však 28. prosince 1895 v Grand Café v Paříži žádná filmová premiéra nekonala: bratři Lumiérové použili laternu magicu jako světelný zdroj pro promítání.\n\nS laternou magicou byl splněn jeden podstatný předpoklad pro vznik kinematografie: možnost promítat obrazy před větším publikem. Tyto obrazy však byly ještě v klidu. Od prolínání posunovacích obrázků v kouzelné lucerně vývoj ke skutečné iluzi pohybu nevedl. Až do 19. století byla výroba pohyblivých obrázků stále závislá na skutečném, s promítáním spojeném pohybu: figurky stínohry vodili loutkaři a della Portovi čerti museli před otvorem camery obscury pochodovat.\n\nAby bylo možno fotograficky nebo kreslířsky zachycené obrazy rozpohybovat, bylo třeba objevit zvláštní optický efekt. To, že vnímáme promítání filmového pásu jako \" živý obraz\" spočívá v optickém klamu. Filmový pás sestává z řady po sobě následujících obrázků, které zobrazují pohyb po maličkých krocích. Když tyto jednotlivé obrázky lidské oko vnímá v rychlém sledu – optimální je 24 snímků za sekundu - splynou do \"živého obrazu\". Dlouhou dobu se věda domnívala, že tento efekt vzniká díky setrvačnosti lidského oka, jejímž následkem je tzv. \"doznívání zrakového vjemu\" – oko podrží vjem obrazu ještě krátký čas poté, co již zmizel. Tak může vjem prvního splynout s vjemem druhého, rychle po něm následujícího obrazu.\n\nZa iluzi pohybu ve filmu je zodpovědné působení záblesků, stroboskopický jev. Rychlý sled jednotlivých obrazů splyne do pohyblivého toku jen tehdy, když je promítání obrazů přerušováno krátkými fázemi tmy. Tento efekt objevil anglický přírodovědec Michael Faraday, když se snaží zjistit, proč loukoťové kolo projíždějící za plaňkovým plotem vypadá, jako by stálo či dokonce couvalo. Došel k závěru, že oko spojuje přerušované vjemy do zkreslených nebo chybných obrazů. Tento takzvaný stroboskopický efekt nemění jen vnímání skutečného pohybu, ale za zvláštních podmínek může naopak simulovat pohyb reálně neexistující.\n\nBelgičan Joseph Plateau a Rakušan Simon Stampfer využili Faradayův objev a nezávise na sobě navrhli hračku, která jako první vytvářela skutečně pohyblivé obrazy. Stampferův stroboskop a Plateauův \"fenakistiskop\" sestávaly z kulatého disku, na jehož vnějším okraji byly namalovány fázové obrázky pohybu, například manželský pár tančící spolu. Ve vnitřním kruhu pod nimi byly umístěny průzory. Když se pak člověk postavil s přístrojem před zrcadlo a pozoroval v něm skrze průzory obraz rotujícího obrazu, měl dojem, že se dítě skutečně pohybuje. Tmavé plochy mezi průzory přerušovaly pohled na obrázky v zrcadle a vyvolávaly tak stroboskopický jev. Toto první zařízení pro tvorbu pohyblivých obrazů bylo také příslušně pojmenované: kolo života.\n\nNa snadno pochopitelnou myšlenku promítat pohyblivé obrazy na plátno, aby se zpřístupnily většímu publiku, přišel konečně rakouský důstojník a vášnivý vynálezce Franz von Uchatius. Roku 1845 zkombinoval \"kolo života\" s principem \"laterny magicy\". Do svého vlastnoručně vytvořeného promítacího přístroje zasadil disk se dvanácti průhlednými obrázky. Před každý obrázek umístil čočku a nechal promítací světlo otáčet se za obrázky, takže se jeden za druhým, s potřebnou krátkou tmavou fází, promítaly na stejné místo plátna. Tato ještě skutečně složitá aparatura se stala prodejním hitem, přestože byla schopna na zeď promítat jen skutečně krátké pohyblivé scény. Uchatiův návrh postavit promítací přístroj s čočkami pro sto obrázků nebyl uskutečněn, jelikož by byl příliš nákladný.\n\nFrancouzi Emilu Reynaudovi se podařilo promítnou na plátno krátké kreslené animované filmy. Roku 1877 nejprve vynalezl \"praxinoskop\" – nahradil průzory zázračného bubnu hranolovitým věncem zrcadel umístěným kolem rotační osy přístroje. Pozorovatel se díval na jeden bod věnce pohybujícího se bubnu. Množství zrcadel zajišťovalo nezbytné stroboskopické přerušování, takže vznikl pohyblivý obraz. Roku 1888 si Reynaud nechal patentovat \"optické divadlo\". S tímto přístrojem byl schopen promítat potažené pásy filmu, na nichž byly vyryty a následně vybarveny fáze pohybu malých scének. Tyto průsvitné filmové pásy byly již opatřeny poutky, která dovolovala odvíjení filmu z jedné na další roli. Světlo laterny magicy prozařovalo obrázky fází a promítalo je na věnec zrcadel, zatímco druhé zrcadlo je změnilo na iluzi pohybu na plátně.\n\nVe výčtu nezbytných vynálezů, které předcházely zrození kinematografie, nesmí chybět objev jednoho francouzského chemika. Optický postup fotografie, obsažený v cameře obscuře, byl znám již stovky let, když Joseph Nicéphore Niépce, podnícený svým krajanem, malířem Louisem Jacquesem Mandé Daguerrem, našel chemický způsob, jak světelný obraz promítaný v cameře obscuře zachytit přímo, nikoliv teprve pomocí tužky. Niépce proto vsadil do kamery desku potřenou dusičnanem stříbrným. Již se vědělo, že tento roztok z nejlepšího stříbrného prachu po osvícení tmavne. Roku 1826 se podařilo Niépcemu vytvořit touto cestou první fotografii, doba expozice avšak byla ještě příliš dlouhá, než aby bylo možno vytvořit zřetelný obraz. Daguerre přišel na to, že obraz je již skrytě připraven i po kratší době expozice a vyjeví se, pokud se exponovaná deska ponoří v temnu do roztoku rtuti. Následně se obraz zafixoval v solném roztoku.\n\nNiépce zemřel před zveřejněním postupu (roku 1839 před francouzskou Akademií věd) a ten se tak rozšířil a do historie vstoupil bez uznání tohoto partnera jako daguerrotypie. Daguerrotypie byly ovšem ještě stranově převrácené obrázky, unikáty, které nebylo možno rozmnožovat. Na trhu se místo ní prosadil postup anglického konkurenta, jemuž se ještě v roce Daguerrova triumfu podařilo osvítit potažený papír. William Fox Talbot použil jako první ještě dnes běžnou technologii negativu. Z jeho papírových fotografií bylo možno dělat četné pozitivní, tedy stranově správné, kopie.\n\nV roce 1887 vyrobil americký duchovní Hannibal Goodwin první filmové pásy z nitrocelulózy. Takzvaný celuloid byl opatřen tenoučkou exponovatelnou vrstvou a bylo jej možno transportovat srolovaný v kameře. Společnost Eastman Kodak, která experimentovala s celuloidem jako surovinou pro fotografické snímky téměř současně a nezávisle na Goodwinovi, se na základě tohoto objevu stala jednou z největších filmových továren na světě.\n\nPřestože byla fotografie vynalezena již roku 1839 a rychle se rozšířila, předváděla kola života, zázračné bubínky, palcová kina, mutoskopy, praxinoskopy a optické divadlo v živé obrazy jen kresby a malby. Raná fotografie neumožňovala zachytit na přesně za sebou následující fázové obrázky nejmenší úseky fotografované akce nezbytné pro iluzi pohybu. Na to trvala expozice příliš dlouho. První pokusy o splynutí fotografií do pohyblivého obrazu v zázračném bubnu byly spojeny se značným trápením fotomodelů. Tak museli tanečníci, které v roce 1870 prezentoval na svých prvních \"oživlých fotografiích\" Henry R. Heyl ve svém \"fantasmatropu\" – promítacím kole života s trhavým transportním mechanismem, na nekonečných sezeních pózovat kvůli době expozice v každé jednotlivé fázi pohybu. Že tímto způsobem mohl být sotva simulován přirozený průběh pohybu, je nasnadě. Před tím, než pionýři kinematografie, Edison, Skladanowští a Lumiérové, mohli ohromit a vyděsit publikum ucelenými výjevy a dokumentárními snímky, musely být nejprve vytvořeny technické předpoklady pro momentovou a sekvenční fotografii.\n\nBritský průkopník Eadweard Muybridge (1830–1904), dříve fotograf a vynálezce, se na konci 19. století stal slavným díky jeho fotografické \"loco-motion\" studie (lidí i zvířat, např. 1882 je zveřejněno \"\"Kůň v pohybu\"\"). V roce 1870 Muybridge experimentoval s okamžitým záznamem sprintujícího koně, prvním na dostizích v Sacramentu, Kalifornie, USA. V červnu 1878 úspěšně provedli chronofotografii experimentu v Palo Alto, Kalifornie, USA pro bohatého politika Lelanda Stanforda pomocí několika kamer snímajících koňské dostihy a bylo přesvědčivě prokázáno, že při běhu kůň zvedne všechny čtyři končetiny ze země ve stejnou dobu.\n\nObrazy Muybridga se hojně publikovaly a byly často nastříhány na proužky a používané v praxinoskopu, \"potomka\" stroboskopického přístroje, který vynalezl Charles Emile Reynaud v roce 1877. Praxinoskop byl první filmový přístroj, který zobrazoval sérii snímků na stěnu (či na jinou svislou plochu). Muybridgovi jeho fotografické série v roce 1879 pomohly vytvořit vlastní vynález Zoopraxiskop (nebo také \"zoogyroscope\" či \"kolo života\"), primitivní filmový projektor, který vytvářel iluzi pohybu (nebo animaci) a promítal rychle po sobě jdoucí obrázky na plátno.\n\nSkutečné filmy vznikaly až po vývoji fotografického filmu (pružný a průhledný celuloid), který mohl nahrát záznam i na druhý díl fotografie. Některé z prvních pokusů v tomto směru byly provedeny pařížským inovátorem a fyziologem Étienne-Jules Mareyem v 80. letech 18. století. Ten také studoval, experimentoval a nahrával zvířata (především létající ptáky, např. pelikány v letu) v pohybu pomocí fotografických prostředků (a také díky nápadu \"\"revolvingové fotografické desky\"\" vytvořené francouzským astronomem Pierre-Jules César Janssenem).\nV roce 1882 Marey často prohlašoval, že je \"vynálezcem kina\", zkonstruoval kameru (podle jeho slov \"\"fotografickou zbraň\"\"), díky níž mohl vyfotit více fotografií (až 12) za sekundu a zachytit pohybující se zvířata nebo lidi – tzv. chronofotografii neboli sériové fotografování, obdobně jako Muybridgeho exponované snímky běžících koní. (Termín \"natáčení filmu\" byl pravděpodobně odvozen z Mareyeho vynálezu). Podařilo se mu zaznamenat více snímků při pohybu subjektu než stačil Muybridge jednotlivé obrázky vyfotit. Mayereho chronofotografie byla revoluční. Brzo byla schopna dosáhnout až 30 snímků za sekundu. Další experimenty byly provedeny v roce 1888 rodákem z Francie Louis Aimé Augustin Le Princem. Le Prince používal dlouhou roli papíru pokrytou fotografickou emulzí, kterou vytvořil a patentoval. Dva krátké fragmenty byly použity i do jeho filmu (jeden z nich se nazýval \"Dopravní křižovatka na mostě v Leeds\").\n\nPráce Muybridgeho, Mareyeho a Le Prince položila základ pro rozvoj filmové kamery, projektoru a transparentního celuloidového filmu – tedy rozvoji kinematografie. Americký vynálezce George Eastman, který jako první v roce 1878 vyrobil \"suchou desku\" za předpokladu vzniku stabilnějšího typu celuloidového filmu, vymyslel také malou kamerovou (fotografickou) krabičku \"\"Kodak\"\", která používala \"srolovaný\" film. Také zdokonalil filmovou roli papíru svým vynálezem roku 1889 – perforovaný celuloidový film (syntetický plast potažený želatinou) s fotografickou emulzí.\n\nNa konci 80. let 19. století si slavný americký vynálezce Thomas Alva Edison a jeho mladý britský asistent William Kennedy Laurie Dickson ve své laboratoři ve West Orange (New Jersey, USA) vypůjčili dřívější práci Muybridgeho, Mareyho, Le Princeho a Eastmana. Jejich cílem bylo vytvořit zařízení pro záznam pohybu na film a další zařízení pro sledování filmu. Většinu tvůrčího a inovačního vývoje provedl Dickson, Edison pouze poskytl pro tuto práci laboratoř. Ačkoliv je Edisonovi připisovaná účast na vývoji filmových kamer a projektorů, byl to Dickson, který v listopadu 1890 vymyslel motorem poháněnou kameru, která mohla filmovat obraz, tzv. \"Kinetograph\". To byl jeden z hlavních důvodů pro vznik filmů v roce 1890. \"Edison Studios\" bylo formálně známé jako \"Manufacturing Company Edison\" (1894–1911), s inovacemi zejména díky práci asistenta Dicksona v polovině 90. let 18. století.\nMotorem poháněná kamera byla navržena k zachycení pohybu se synchronizovanou clonou a systémem ozubených kol (Dicksonův unikátní vynález). V kinetographu se používal 35 mm široký perforovaný film. V říjnu 1892 úředně zavedený kinetograph jako soubor standardních kamer pro divadelní hry se používá i dnes. Rukou poháněná kamera se brzy stala populárnější především proto, že motorem poháněné kamery byly těžké a neskladné.\n\nV roce 1891 Dickson také navrhl verzi filmového projektoru na Zoetrope, tzv. \"Kinetoskop\". V roce 1889 nebo 1890 natočil svůj první film na experimentálním kinetoskopu, \"machinace č.1\", a zřejmě první hraný film, který kdy byl vyroben ve Spojených státech amerických. První veřejná prezentace filmu v USA s použitím kinetoskopu proběhla v Edisonově laboratoři 20. května 1891 s názvem \"Dicksonův pozdrav\". Ve velmi krátkém filmu se Dickson objevil sám, uklonil se, usmál se a ceremoniálně si sundal klobouk.\n\nV sobotu, 14. dubna 1894, Edison zahájil se svým upraveným kinetoskopem komerční provoz. Kinetoskop byl předchůdce filmového projektoru (bez zvuku) a byl nakonec patentován 31. srpna 1897 (žádost o patent Edison podal již v roce 1891). Za několik let se stroj stal velmi populární na karnevalech, v salónech nebo v hernách.\n\nSvětově první filmové produkční studio se jmenovalo \"\"Černá Marie\"\" (neboli \"\"Black Maria\"\" či samotným Edisonem přezdívaná \"Psí bouda\"), bylo postaveno na původním místě Edisonovy laboratoře ve West Orange 1. února 1893, za cenu 637,67 dolarů. Bylo vybudováno za účelem tvorby filmů pro kinetoskop. \"Černá Marie\", černě obložená plechová chata s odklopitelnou střechou, se mohla točit kolem vlastní osy, takže sluneční světlo nezbytné pro snímání mohlo být řízeno do různých směrů.\n\nNa začátku května 1893 v brooklynském Institutu umění a věd Edison provedl vůbec první veřejnou demonstraci filmů přes kinetoskop v jeho \"Černé Marii\". Představil sérii filmů s názvem \"Kovářové představení\" a ukázal tři lidi předstírající, že jsou kováři.\nPrvní filmy vyrobené v \"Černé Marii\" byly pod autorským právem Dicksona a uloženy v Knihovně Kongresu v srpnu 1893. Na začátku ledna 1894 byl \"Edisonův kinetoskopický záznam kýchnutí\" (neboli \"Kýchnutí Freda Otta\") jeden z prvních krátkých filmů, které Dickson představil veřejnosti v edisonově studiu spolu se svým asistentem Fredem Ottem. Dalších pět krátkých filmů bylo vyrobeno pro reklamní účely. Autorská práva dříve patřily Fredu Ottovi, zaměstnanci Edisona, který komicky kýchal na kameru. Většina prvních filmů natočených ve studiu byly kouzelnické představení, varieté, herci z \"Buffalo Bill Wild West Show\", boxerské zápasy či kohoutí zápasy. Většina \"\"pohyblivých obrázků\"\" však byly neupravené primitivní dokumenty, domácí videa a ukázky z běžného života – pouliční scény, práce policie nebo hasičů či záběry projíždějícího vlaku.\n\nNa začátku 90. let 19. století, Edison a Dickson také navrhli prototyp zvukového filmu, systém nazvaný \"Kinetofonograf\" nebo \"Kinetofon\" – předchůdce kinetoskopu poskytující nesynchronní zvuk. Projektor byl připojen ke gramofonu s kladkovým systémem, avšak stroj často nefungoval správně a bylo obtížné ho synchronizovat. Přístroj byl oficiálně představen v roce 1885, ale brzy na to se objevil jako neúspěšný, neboť u konkurence se začala objevovat zařízení, která měla lepší a spolehlivější synchronizaci. První známý (a také jediný přeživší) film se živě zaznamenaným zvukem byl test kinetofonu – celkově 17. pokus Dicksona o zvukový film (1894–1895).\n\nV polovině dubna roku 1894 bylo uskutečněno první komerční promítání na newyorské Broadway. Návštěvníci zaplatili 25 centů za vstupné a posadili se do salónu, kde bylo ve dvou řadách umístěno pět kinetoskopů. \"Young Griffo v. Battling Charles Barnett\" byl první film promítaný publiku. Čtyřminutový černobílý film byl natočen Woodvillem Lathamem a jeho syny Otwayem a Greyem. Hraný boj byl natočen kamerou \"Eidoloskop\" ze střechy Madison Square Garden a zachycoval australské boxery Alberta Griffithse a Charlese Barnetta. Krátce na to přišlo dohromady téměř 500 diváků na promítání filmů \"Holičství\", \"Kováři\", \"Kohoutí zápasy\" a \"Wrestling\". Edisonovo filmové studio bylo použito pro tvorbu filmů – populární novou formu zábavy. Kinetoskop se brzy na to objevil i v jiných městech (San Francisco, Atlantic City a Chicago).\n\nVe filmu s názvem \"Kiss \" z roku 1896 se v závěrečné scéně políbili May Irwinová a John C. Rice a mohli se tak radovat z prvního polibku, který se kdy objevil v historii filmu.\n\nInovační francouzští bratři Lumiérové, Louis a Auguste (často nazýváni jako \"otcové moderního filmu\"), pracovali v továrně, která v Lyonu vyráběla fotografické vybavení a zásoby. Inspirovali se prací Edisona a vytvořili si vlastní společnou filmovou kameru a projektor, lépe ručně přenosné a lehké zařízení, které mohlo promítat film více než jednomu diváku. Stroj byl pojmenován jako kinematograf a patentován byl v únoru 1895. Víceúčelové zařízení (kombinace snímání, kopírování a promítání) bylo výhodnější, protože více než jeden divák mohl sledovat film na velkém plátnu. Použit byl film šířky 35 mm a rychlost 16 snímků za sekundu (\"fps\"). Po nástupu zvukového filmu na konci roku 1920 se rychlost 24 \"fps\" stala standardem.\n\nPrvní veřejná zkouška a demonstrace lumiérové kamery (kinematografu) byla provedena 22. března 1895 v suterénu Lumiérů. Způsobili senzaci díky svému prvnímu filmu \"Dělníci opouštějí továrnu Lumiére v Lyonu\" (\"La Sortie des Ouviers de L'Usine Lumiere Lyon\"), i když ten zobrazoval pouze každodenní rutinu – dělníci na oběd opouštějí bránou továrnu Lumiére.\n\nObecně známý pojem \"kino\" (slovo odvozené z \"kinematograf\") se zrodil 28. prosince 1895 v Paříži, Francie. Bratři Lumiérové představili první komerční představení pro veřejnost v prvním biografu – ve sklepních prostorách Grand Café na Bulváru Kapucínů č. 14. Dvacetiminutový program zahrnoval deset krátkých dokumentárních filmů s dalšími dvaceti reprízami denně. Tyto krátkometrážní filmy (nebo mini-dokumenty) nazvali jako \"aktuality\". Mezi tyto \"domácí\" filmy patří:\n\n\nNejslavnější z nich se staly, včetně první komedie se zahradníkem a zavlažovací hadicí (č. 6, \"Pokropený kropič\"), \"Dělníci opouštějí továrnu Lumiére v Lyonu\" (č.1), kůň táhnoucí kočár přibližující se ke kameře (č. 9) a \"krmení dítěte\" (č. 7). Lumiérové se taktéž stali slavnými díky jejich 52. dokumentu s názvem \"Arrivée d'un train en gare La Ciotat\" (1895) (\"Příjezd vlaku do stanice La Ciotat\"), o kterém se traduje, že vyvolal u diváků zděšení, protože vlak zdánlivě najížděl přímo na ně (moderní výzkumy však tuto teorii \"vyděšených diváků\" vyvracejí).\n\nVedle veleúspěšných bratrů Lumiérů se ve Francii proslavil také filmař Georges Méliès, který pomohl rozšířit filmovou kinematografii svými imaginativními fantasy filmy. Když mu Lumiérové odmítli prodat jejich kinematograf, rozhodl se vyrobit vlastní kameru a poté postavil v Evropě první filmový ateliér roku 1897. Celkem v průběhu dalších 15 let vytvořil asi 500 filmů (jen pár \"přežilo\" do současnosti), které promítal v jeho divadle. Na konci roku 1911 uzavřel dohodu s francouzskou filmovou společností \"Pathé\", která mu financovala a distribuovala filmy. V roce 1913 skončil s podnikáním.\n\nIluzionista, divadelní mág a mistr na speciální efekty, Meliés využil své schopnosti a natočil 14minutovou sci-fi práci, \"Le Voyage dans la Lune\" – \"Cesta na Měsíc\" (1902), která se stala jeho neslavnější tvorbou. Součástí byly surrealistické speciální efekty, včetně památného obrazu Měsíce se \"zapíchnutou\" kapslí v oku. Meliés také do filmu představil myšlenku příběhového děje, zápletky, vývoje postavy, iluze a fantazie, včetně fotografických triků (počátek speciálních efektů), dvojitých expozicí, použití zrcadel, zastavení či zpomalení pohybu nebo také ztlumení/zesílení zvuku. Ačkoliv bylo použití jeho kamery inovativní, zůstala kamera stále stabilní a zaznamenala postupný vývoj.\n\nKlíčovým obdobím ve vývoji kinematografie v USA byl začátek 20. století, kdy Edisonova společnost soupeřila s konkurenty – rostoucí nezávislé filmové společnosti. Velké průkopnické filmové produkce, převážně na východním pobřeží, byly pod vlastnictví těchto společností:\n\nAmerická společnost Mutoskope se brzy stala nejpopulárnější filmovou společností v Americe. Roku 1899 se oficiálně přejmenovala na American Mutoscope and Biograph Company. Slavnými se stali především pro:\n\nPrvní roky americké filmové produkce byly doprovázeny záplavou procesů. Do roku 1905 brzdil vývoj boj o patenty, druhé desetileté kolo právních sporů probíhalo mezi Edisonem vedeným filmovým kartelem \"Motion Picture Patents Company\" (MPPC) a nezávislými producenty. Pokusy o monopolizaci však ztroskotaly. Nezávislí, z nichž téměř všichni pocházeli z prostředí provozovatelů kin, znali lépe vkus publika a svým přechodem k dlouhým hlavním filmům a zavedením systému filmových hvězd zastupovali účinnější koncept. Produkovali s velkým úspěchem první americké gagové komedie a filmové eposy, zatímco kartel si může k dobru přičíst vytvoření westernu.\n\nHollywood, kam nejprve nezávislí přesunuli svou produkci, aby se vzdálili kontrole \"MPPC\", se etabloval jako nové produkční centrum. Dobré počasí a mnoho různých typů krajiny Kalifornie nabízely optimální podmínky pro natáčení. Roku 1914 již bylo v Hollywoodu vyrobeno 50% světově provozovaných filmů.\n\nV roce 1897 přišel do Edisonovy společnosti obchodník Edwin S. Porter. Následujících jedenáct let byl nejdůležitějším filmařem na americké scéně. Porter se zaučil natáčením zpravodajských materiálů a v roce 1903 natočil dva filmy, \"Život amerického hasiče\" a \"Velkou vlakovou loupež\", které jsou milníky filmových dějin. Porter je známý svým plynulým paralelním střihem (pochopitelně, protože je často považován za \"vynálezce\" filmového střihu) a přestože je pravda, že oba tyto filmy jsou invenční, jeho pověst jako jednoho z otců filmové techniky vyvolává první vážný problém v dějinách filmové estetiky. Porterovy pozdější filmy nikdy nenaplnily slibné začátky. Navíc jiní filmaři v Anglii a ve Francii projevili v téže době právě takovou plynulost. Vlastně památný paralelní střih v \"Životě amerického hasiče\" mohl být částečně dílem náhody, protože jedním z Porterových cílů při natáčení tohoto filmu bylo použít zbytkovou metráž, kterou objevil v Edisonově továrně. Přesto ve standardních filmových dějinách je Porter znám jako inovátor.\n\nPorter ve filmu využil archivních záběrů z požárního cvičení, doplnil je dotáčkami nahranými herci a pospojoval je v celek, vyprávějící o záchraně matky a dítěte z hořícího domu. V jistém okamžiku byl dům zabíraný zvenku, poté kamera pronikla na chvíli dovnitř. Když se ukázalo, že v bytě zůstalo ještě dítě, kamera tam hasiče již nesledovala a dramatická pauza zesilovala obavy, že zahynul i s dítětem v plamenech. To dokázala montáž vhodně vybraných kousků filmu, umně slepených za sebou.\n\nJeště slavnější, pro americkou kinematografii typičtější, byla Porterova \"Velká železniční loupež\" (angl. \"The Great Train Robbery\", 1903), první gangsterka a zároveň i první kovbojka. Film se opíral o skutečnou událost a jeho děj měl několik akčních momentů, jaké neměl žádný jiný film v průběhu celé osmileté existence kinematografie. Porter předváděl pozornost diváka vynalézavou montáží z jednoho místa na druhé a dbal na logickou posloupnost obrazů, aby se divák dokázal orientovat ve všech dějových zvratech. Jako první ukázal detail revolveru střílejícího směrem do publika a poprvé využil též filmovou působivost honičky. Přepadení dostavníku je plné pohybu – skoků, běhu, klusu i cvalu.\n\n\"Cabiria\" měla veliký vliv za hranice Itálie, zejména však v Americe, kam se hned po vypuknutí války přesunulo z Francie centrum filmové tvorby. Hlavní vliv se projevil ve dvou dílech, \"Zrození národa\" (angl. \"The Birth of a Nation\", 1915) a \"Intolerance (1916)\" Davida W. Griffitha, nezapomenutelného \"Homéra\" filmu a prvního tvůrce pravidel filmové řeči.\n\nGriffith, který svou dráhu začal v divadle, velmi toužil po tom točit \"uznávané\" filmy. Film chtěl osvobodit od statutu nižší třídy, \"\"něčeho nevhodného\"\". Přitom většina vitality a síly filmu spočívá právě v tomto odpadlickém statutu. V roce 1911 Mack Sennett, který začínal jako herec a scenárista pro Griffitha, točil své první komedie, jež projevují ducha svobody a nadšení, které jsou rovněž patrné u v té době nejlepšího režiséra Griffitha, ale často se zdálo, že se je snaží potlačit. Griffithovo umění se dívalo zpět, Sennettovo dopředu, k dadaismu a surrealismu.\n\nOba již jmenované americké filmy, \"Zrození národa\" a \"Intolerance\", je možno zařadit do skupiny monumentálních děl (obrovské dekorace z \"Intolerance\" se tyčily nad Hollywoodem přes dvanáct let, protože jejich rozebrání se ukázalo být příliš nákladné). Griffithova individualita překračovala řadu pravidel. Začínal jako samouk, bez zátěže literárních či divadelních konvencí, v roce 1909 senzačními filmy a společenskými melodramaty (například \"Klobouk z New Yorku\" (angl. \"The New York Hat\", 1912)) typickými pro americkou mentalitu.\nSvětovou slávu a trvalé místo v historii si Griffith získal dvěma velkými opusy. Právě v nich shrnul prakticky všechno, co bylo před ním ve filmu uskutečněno. Někteří historici naivně tvrdili, že Griffith objevil takové výrazové prostředky, jako byl např. velký detail (o patnáct let dříve znám již Angličanům). Griffith byl prvním režisérem umělcem, který originální výrazové prostředky, výstřední pro návštěvníky divadla, přijal za vlastní a zbavil je jejich samoúčelnosti. Byl prvním, kdo \"zázraky\" filmového plátna uměl uplatnit nejen pro ohromení diváka (na rozdíl od cíle tvůrců \"Cabirie\"), ale pro vyvolání dojetí a propagaci vlastních názorů.\n\nVe \"Zrození národa\", epopeji z války Severu proti Jihu z roku 1861 bylo takovýmto názorem zotavení poraženého Jihu. Syn jižanského plukovníka zatratil celou svou silou \"opilé negry\" a jejich \"špinavou demokracii\" a stal se kapucí zahaleným jezdcem Ku-klux-klanu. Griffith mistrovsky sestříhal zejména scénu příchodu posily, pojmenovanou ve filmové podobě jako \"záchrana na poslední chvíli\", která byla potom mnohokrát kopírovaná - zahalení jezdci uhánějí s větrem o závod, zatímco jiné scény paralelně zachycují rodinu Cameronů, která se brání před útoky tlupy černochů. Propojení těchto scén metodou \"synchronní montáže\", kdy se dvě různé dějové sekvence odehrávají přesně v tom samém čase, zvyšovalo pocit ohrožení a vyvolávalo u diváků dramatické napětí. Film \"Zrození národa\" dosáhl rekordního finančního úspěchu (zisk ze vstupného činil 20 miliónů dolarů), ale jeho jednoznačně reakční vyznění vyvolalo protesty značné části diváků a někdy přímo potyčky před kiny. Získané peníze investoval Griffith do následného filmu, pro nějž zvolil humanistické téma o lidské nesnášenlivosti, odvážně namířené proti předsudkům a nespravedlnosti.\n\n\"Intolerance\" byla svým pojetím událostí, s jakou se předtím kinematografie na celém světě ještě nesetkala. Na realizaci filmu pracovalo 60 000 lidí, jeho první verze trvala 72 hodin, nakonec film zredukoval na tři. Ve čtyřech současně se odehrávajících příbězích - o vyloupení Babylónu, utrpení Krista, pařížském masakru hugenotů a současné oběti soudního omylu - byl zobrazen fanatismus v nejrozmanitějších podobách. Proti intoleranci zde bylo stavěno dobro a milosrdenství. Mimo naivnost a špatný vkus nelze neobdivovat režijní obratnost při realizaci filmového vyprávění, které by i dnes způsobovalo řadu potíží. Nikdy předtím nebyly tak jednoduše porušeny tři pravidla klasického divadla, místa, času a děje, které po roce 1908 tak výrazně zbrzdily svobodný rozvoj filmového umění. Po roky byla \"Intolerance\" skutečným výčtem filmových možností.\n\nFilmoví tvůrci Spojených států se rozdělili. Proti sedmi nejvýznamnějšími společnostem, které se v prosinci 1908 spojily se společností Pathé Frères a Star Film Company do Motion Picture Patents Company (MPPC), začínaly vystupovat některé nezávislé skupiny. Stěhovaly se do Hollywoodu, aby se tak vymkly mocenskému vlivu MPPC.\n\nSpolečnost MPPC obhospodařovala veškeré patenty na kamery a promítací stroje. Navíc podle exkluzivní smlouvy se společností Eastman Kodak byla MPPC jediným odběratelem filmového materiálu. Společnost využívala svého monopolního postavení k vybírání licenčních poplatků za užití kamer a filmových projektorů a ovlivňuje program kin. Od roku 1910 se MPPC daří podřídit si téměř celý trh půjčoven.\n\nMezitím si nezávislé společnosti budovaly v Hollywoodu svůj vlastní průmysl. V době, kdy majitel půjčovny William Fox vyhrává roku 1915 soudní spor s MPPC, je vlastně nadvláda této společnosti již prolomena. Osobnosti jako Jesse Lasky, Samuel Goldwyn, Carl Laemmle, Adolph Zukor, Thomas Ince a Louis B. Mayer, mají hlavní zásluhu na tom, že se Hollywood stal nejdůležitějším filmových centrem.\n\nHledání stále nových atrakcí pro jejich varietní program přiměl bratry Maxe a Emila Skladanowské, aby investovali čas i peníze do vývoje nové aparatury, která by předstírala \"živé obrazy\". Se svou \"laterna-magica-show\" úspěšně cestovali Evropou a své publikum ohromovali očividně pohyblivými mlhavými obrazy, vytvořenými šikovným prolínáním více projekcí. Roku 1892 natočil puntičkář Max Skladanowsky první německý film s přestavěnou kamerou Kodak na celuloidový papír. Snímky ukazovaly berlínské ulice a bratra Emila při cvičení na střeše rodičovského domu. Kvůli chybějícímu projektoru se promítání těchto filmů konalo nejprve pomocí palcového kina, oblíbených malých listovacích knížeček. Mezi varietními výstupy však Max horečně pracoval na přerušovaném mechanismu pro svůj promítací přístroj.\n\nV květnu 1895 byl dvojitý projektor, pokřtěný jako bioskop, hotov. Ředitelé slavného Varieté Wintergarden, nejdůležitější berlínské zábavní adresy, se osobně namáhali do dílny pouťových umělců, aby posoudili novou senzaci. Již 1. listopadu 1895 směly krátké, silně se mihotající filmy tvořit vrchol a zakončení programu. Publikum bylo u vytržení a brzy putovalo do domu hvězd večera pozvání světově proslulého pařížského varieté Follies Bergere. Skladanowským náleží sláva za první veřejné představení filmu. Technika bioskopu byla nicméně příliš nepohodlná, než aby se mohla prosadit. Když Skladanowští přijeli 29. prosince do Paříže, mluvilo již celé město o kinematografu bratří Lumiérů, kteří své \"živé obrazy\" veřejně představili v předchozích dnech. \"Follies Bergere\" bez okolků odřeklo představení tímto již překonaného bioskopu. Stejně rozčarovaní jako zvědaví navštívili Skladanowští hned příští představení konkurentů a uznali technickou nadřazenost pařížského vynálezu. Skladanowských bioskop je jen jedním z mnoha promítacích přístrojů, které byly kolem roku 1895 patentovány ve Francii, Anglii, Německu, USA a Itálii. Prokazatelně se také ve všech těchto zemích konala ve stejnou dobu první veřejná filmová představení. Prosadit se však mohly jen přístroje, jejichž objevitelé disponovali finančními prostředky nezbytnými k jejich dalšímu technickému vývoji a k úspěšnému uvedení na trh.\n\nJiž na přelomu století se zatím vytvořila skupina filmových tvůrců z Brightonu, Anglie, kteří zkoumali specifické součástí filmové řeči, aby svá malí filmová pojednání učinili srozumitelnějšími, napínavějšími a zábavnějšími. Portrétní fotograf George Albert Smith (1864–1959) experimentoval jako první s technicko-vypravěčskými možnostmi, které vznikají při zkomponování scény sestříháním různých obrazových záběrů a perspektiv. V jeho filmu \"Babiččina lupa\" můžeme pozorovat například rané využití insertního střihu, střídání extrémně rozdílných velikostí záběrů a \"hlediskového záběru\" (\"point-of-view-shot\"), který reprodukuje subjektivní perspektivu obrazu. Smith opakovaně stříhá obraz dítěte dívajícího se skrz lupu proti velkým detailům předmětů. Babiččino oko je zobrazeno v kulatém výřezu na černém pozadí.\nSmith našel způsob, jak děj, který by na divadelní scéně byl srozumitelný jen slovně, vysvětlit filmově. Film, jak zjistil, může vytvořit význam pomocí vztahu mezi obrazy.\n\nBývalý lékárník James Williamson (1855–1933) objevil již roku 1899 při filmové aktualitě o veslařských závodech, že filmové vyprávění nemusí nutně ukazovat celý průběh děje, aby bylo srozumitelné. Wiliamson namontoval mezi start a cílový finiš pouze jeden záběr ze závodu a použil jako první základní formu eliptické, tzn. nekonečné montáže. Ve filmu \"Útok na čínskou misii\" šel ještě dál a konfrontoval střídající se obrazy o pomoc volající misionářovy ženy, která uprchla před útočníky na balkon, a jejího spěšně se blížícího zachránce. Dodnes tvoří tato technika střihu, zvaná též \"Last Minute Rescue\" (\"záchrana v poslední minutě\") nepostradatelný dramaturgický vrchol mnoha westernů, thrillerů či akčních filmů.\n\nAngličtí filmaři z Brightonu, kteří jako první použili první specificky filmové výrazové prostředky, nedostali příležitost své inovace dále rozvíjet. Narůstajícímu konkurenčnímu tlaku mezinárodního filmového průmyslu nemohli nesrovnatelně chudší \"Brightonští\" čelit.\n\nV Itálii začala samostatná výroba filmu teprve kolem roku 1905. Kino však nemuselo vandrovat po vesnicích jako laciná jarmareční atrakce, ale táhlo již brzy publikum ze všech společenských vrstev do kamenných divadel. Není tedy divu, že Italové byli spíše ochotni akceptovat a využívat film jako umělecké médium. Jejich recept na vývoj filmového umění se však neorientoval na divadlo. Namísto toho objevili vypravěčský a vizuální potenciál filmu. Demonstrovali, že film může překonat čas i prostor a vytvořit velké souvislosti, a proto je spíše epickým než dramatickým médiem.\n\nNově založené koncerny \"Cines\", \"Itala\" a \"Ambrosio\" se specializovaly na nákladná filmová zpracování historických témat – nejčastěji podle populárních literárních předloh. S velkým kapitálovým nasazením rozšířili prostor, v němž se film odehrával, točili pod širým nebem v gigantických, poprvé \"natvrdo\" postavených kulisách a na skutečných dějištích národní historie. Pompézně vyzdobené armády statistů zalidňovaly scenérie a dělaly dojem na mezinárodní publikum. Po světovém úspěchu dvacetiminutového historického dramatu \"Poslední dny Pompejí\" vsadili producenti na stále delší a náročnější filmové eposy. Filmy s tituly jako \"Pád Tróji\" (30 minut a 800 komparzistů), \"Agrippina\" (50 minut a 2000 komparzistů) a \"Quo Vadis (120 minut a 5000 komparzistů) byly rizikové investice obřích dimenzí, které se měly brzy vyplatit.\n\nItálie se stala během několika málo let národem s druhým největším exportním podílem filmového průmyslu hned po Francii. Roku 1914 produkovala s rozpočtem jednoho miliónu zlatých lir dosud nejdražší a s promítací dobou tři a tři čtvrtě hodiny zároveň také nejdelší film své doby – \"Cabiria\". Režisér Giovanni Pastrone nelitoval úsilí, aby na scénu dostal od vysokohorského sněhu k pouštím s pomocí lidských mas, slonů, velbloudích karavan a fantastických dekorací hojnost historických prvků příběhu. \"Cabiria\" je však také příkladem bohatství filmové řeči, jehož dosáhl italský velkofilm na svém vrcholu. Pastrone pracoval s odlišnými velikostmi záběru, různými délkami záběru a sledy střihů, experimentoval s paralelní montáží a jako jeden z prvních nasadil umělé světlo k estetickým účelům. Pro venkovní snímky zkonstruoval kamerový vůz a vyzkoumal možnosti kamerové jízdy jako nového filmového výrazového prostředku. \"Carello\", který si Pastrone po dokončení filmu dokonce nechal patentovat, otevřel kinematografii novou dimenzi – hloubku prostoru.\n\nV raných obdobích filmu se mohli na mezinárodním trhu profilovat i producenti z malých zemích – za předpokladu, že rozuměli obchodu a měli nos na senzace. Dánská \"Nordisk Films Kompagni\" byla založena roku 1906 bývalým cirkusovým akrobatem Ole Olsenem. V roce 1907 nechal pro svůj film ze safari \"Lov lvů\" zastřelit před běžící kamerou dvě živé divoké šelmy. Zuřivé protesty zvedaly obrat a Olsen prodal po celém světě 260 kopií filmu. Roku 1910 vyvolal mezinárodní rozruch svým prvním dlouhým filmem \"Bílá otrokyně\". Příběh Evropanky, která je zavlečena do nevěstince v cizí zemi, vyvolal kvůli své \"nebezpečné smyslnosti\" opět veřejný pokřik a volání po filmové cenzuře. Byl to první z řady erotických filmů, kterými se skandinávská produkce v předválečném období měla proslavit.\n\nObzvláště se dánští pionýři zasloužili o prosazení umění filmového herectví. Divadelní hvězda Asta Nielsenová zjistila, že \"\"všeodhalující čočka [...] nutí k nejvyšší pravdivosti výrazu\"\" a filmové herectví vyžaduje zcela jiný způsob hraní než divadlo. Pod režií svého muže, Petera Urbana Gada, ukázala Nielsenová světu již v roce 1910 ve svém prvním filmu \"Nad propastí\" co obnáší umění filmového herectví. S minimálními gesty, pohledem, pohybem hlavy, smyslnou přítomností celého svého těla dokázala zahrát celou škálu pocitů. \"Královna němého filmu\" byla s oblibou obsazována jako tragicky milující nebo pronásledovaná nevinná, jejíž osud neomylně spěl ke smutnému konci.\n\nDánové, kteří zpopularizovali odhalování duše na plátně, ovládali německý filmový trh až do konce první světové války a založili svými melodramaty skandinávskou tradici psychologického filmu.\n\nV našich zemích se první filmová projekce konala v Karlových Varech roku 1896. K českým průkopníkům kinematografie patří Viktor Ponrepo (vlastním jménem Dismas Šlambor), majitel prvního stálého kina v Praze, v Karlově ulici, v domě U Modré štiky (od roku 1907).\n\nRoku 1898 se v Praze konala Světová výstava, na které se promítaly filmy. Zásluhu na filmovém umění měl Jan Kříženecký, český filmař a zakladatel filmování u nás, který zakoupil několik kinematografických přístrojů pro výstavu a zaplatil kopie některých zahraničních filmů (z Francie, Itálie,…) jako např. \"Smích a pláč\" či \"Pokropený kropič\", ve kterém chlapec škádlí zahradníka s hadicí, kterému vytryskne voda z hadice do obličeje, tedy první groteska.\n\nRozmach filmového podnikání nastal u nás až po vzniku Československa.\n\nŠvédsko začalo začátkem dvacátých let produkovat velké množství filmů. Ty se však odlišovaly od ostatních především využíváním svého přírodního prostředí. Kinematografie se soustředila na severskou krajinu a využívala současně i domácí literatury, kostýmů a zvyků. Zvláštností bylo, že švédské filmy proslavili pouze tři režiséři: Georg af Klercker, Mauritz Stiller a Victor Sjöström. Jejich díla přinesla zemi, která je menší než samotný New York, značný věhlas na mezinárodní kinematografické scéně.\n\nV desátých letech dvacátého století byla založena společnost Svenska Biografteatern, která existuje dodnes. Jejím majitelem se stal Charles Magnusson, který z ní o pár let později vytvořil významnou produkční společnost. Prvním zdejším režisérem se stal af Klercker, který se stal šéfem produkce. Ten samý rok byli najati i Stiller a Sjöström. Protože švédská kinematografie byla teprve v začátcích, museli se režiséři spokojit se skromným rozpočtem. Af Klercker začínal jako herec a brzy na to začal režírovat. Točil komedie, kriminální thillery, válečné filmy a dramata, u kterých kladl důraz především na výraznou krajinu, osvětlení a rámování scén. Nicméně v roce 1913 se nepohodl s Magnussonem a začal pracovat pro menší společnosti, především pak pro Hasselbladfilm, který si o pár let později prošel několika fúzemi a stal se součástí Svenska Bio přejmenované na Svensk Filmindustri, což je název, který si společnost uchovala až do současnosti. V té době af Klercker již přestal režírovat a dal se na obchodování.\n\nZbývající dva režiséři, Stiller a Sjöström, setrvali u Magnussovy firmy Svenska. Stiller se proslavil díky svým adaptacím románů Selmy Lagerlöfové, nositelky Nobelové ceny. Mezi jeho nejznámější filmy patří \"Nejlepší film Tomáše Graala\", \"Poklad pana Arna\" a \"Za štěstím\", první film považovaný za erotickou komedii. Victor Sjöström byl jedním z nejvýznamnějších režisérů němé éry. Vyznačoval se detailními záběry a využíváním krajiny jako expresivní prvek. Sjöström natočil řadu filmů, avšak mezi jeho nejvýznamnější díla patří například \"Ingeborg Holmová\", \"Terje Vigen\" nebo snímek \"Psanci\", který se po omezení vývozu švédských filmů stal prvním snímkem, který se opět objevil na mezinárodní scéně. Ve Francii byl tento film přijat velmi pozitivně a francouzský kritik a režisér Louis Deluc ho náležité pochválil: \"Publikum je zaplaveno emocemi. Diváci jsou jati posvátnou hrůzou při pohledu na neúrodné krajiny, hory, selské oděvy a na prostou ošklivost i silný lyrismus zblízka pozorovaných vztahů, pravdivost dlouhých scén, soustředěných na ústředí dvojici, na násilné boje i výsostně tragický konec dvou starších milenců, kteří unikají životu v závěrečném objetí uprostřed sněžné pustiny.\" Dalším význačným filmem byl \"Vozka smrti\", kde víceexpozice byly jedněmi z dosud nejpropracovanějších. Film se brzy stal klasickým dílem filmové historie.\n\nÚpadek švédské kinematografie započal roku 1923 odchodem režiséru Stillera a Sjöströma a excelentních herců Grety Garbo a Larsa Hansona do Hollywoodu. Nastaly finanční potíže a Svenska z mezinárodní scény téměř vymizela. Filmová produkce upadala závratným tempem.\n\nI když Německo ekonomicky trpělo po porážce v první světové válce, filmový průmysl zažíval jednu z nejvýraznějších ér. Od roku 1918 až po nástup nacistů roku 1933 se německé kinematografii v technické vyspělosti mohl rovnat pouze Hollywood. Jeho expanzi způsobila především izolace a tím i omezení importu zahraničních filmů z roku 1916. Zadlužené Německo si uvědomilo, že se film může stát velmi výnosným podnikáním a tak byl film plně podporován státem. Současně se začaly větší společnosti slučovat a založili společnost Universum-Film-Aktiengesellschaft, známou obecně po svými iniciály jako UFA. UFA byla kartel, který seskupoval všechny velké výrobce, podobně jak to již předtím učinil v Americe Edison. Metody německých kartelů se příliš nelišil od metod amerických trustů a jejich monopolistické cíle byly totožné. Avšak zatímco v Americe byly tyto finanční kombinace takzvaným \"Shermanovým zákonem\" v zásadě zakázány, byly v Německu vychvalovány a chráněny přímo z nejvyšších vládních míst.\n\nIzolace, která silně omezila import zahraničního filmu, způsobila minimální konkurenci na domácím trhu. Berlín se proto snažil získat k spolupráci technické pracovníky i herce z celé střední Evropy. K proudu těch, kteří přicházeli z Dánska, se postupně přidávali ti, kteří přicházeli z Vídně, Prahy, Varšavy a Budapešti. Mezi jinými např. Asta Nielsenová, Pola Negri, Olaf Fönss nebo Lupu Pick. Do roku 1922 se zklidnily nepřátelské postoje vůči Německu a kinematografie začala sklízet úspěchy i v mezinárodním měřítku.\n\nVálka způsobila následnou hyperinflaci, avšak průmysl z toho začal těžit. Lidé začali utrácet, protože peníze, které šetřily, ztrácely den ze dne svou hodnotu. Surovin bylo v poválečné době nedostatek, avšak filmů bylo stále dost k dispozici. Návštěvnost filmů se tak zvyšovala a současně se i stavěla další kina a dobře vybavené ateliéry, které neměly v Evropě obdoby. Inflace navíc prospívala exportu než importu a tak německé společnosti mohly využívat své mezinárodní konkurence. O něco později republika odmítla nadále se finančně účastnit koncernu UFA. Tím se stala tato firma soukromou společností, která postupně zrušila své pobočné podniky, sloužící státní propagandě. Velkokapitál, který i nadále koncern ovládal, nezměnil však nic na jeho politické orientaci. To nejlépe potvrdily další Lubitschovy filmy. Tento nadaný režisér natočil totiž krátce po sobě velmi nákladnou protifrancouzskou \"Madame DuBarry\" a protiamerickou \"Ústřicovou princeznu\" (\"Die Austernprinzessin\"). Film \"Madame DuBarry\", který byl údajně vyroben za 40 tisíc dolarů, američtí experti odhadovali za náklady nejméně 500 tisíc dolarů, což bylo v té době považováno za drahý film. V roce 1923 se Lubitsch prvním významným režisérem, který začal natáčet v Hollywoodu.\n\nNegativem izolace byl stále stejný typ žánru, tedy komedií a dramat, který v Německu dominoval. Nicméně i přesto se začaly pomalu formovat nové trendy – německé expresionistické hnutí a \"kammerspiel\". V expresionismu převládala hrůza, fantastičnost a zločin. Jeho originalita sklidila úspěch a začala se těšit velké oblibě. Rakušan Carl Mayer, který napsal společně s Hansem Janowitzem, původem z Čech, scénář filmu \"Kabinet doktora Caligariho\" (\"Kabinett des Dr. Caligari\"), byl pravděpodobně nejsilnější osobností německého filmu němé éry. Dr. Caligari se stal postavou obecně známou jako Harpagon nebo Don Juan. Byl to první tragický \"hrdina\", vytvořený bez literární předlohy. Conrad Veidt, který hrál Cesara v \"Caligarim\" prohlásil, že \"\"pokud jsou dekorace navrženy tak, aby odpovídaly duševnímu rozpoložení postavy, poskytnou herci neocenitelnou pomoc při vytváření a prožívaní role. Splyne se zobrazeným prostředím a oba se začnou pohybovat ve stejném rytmu\"\".\n\nDalší výraznou osobností rané německé kinematografie byl Fritz Lang, který roku 1933 emigroval do USA a v Hollywoodu se mu podařilo natočit desítky filmů. Při své první návštěvě New Yorku byl natolik překvapen, že roku 1927 natočil film \"Metropolis\". Zde vytvořil děsivou vizi budoucího města, kde společnost je rozdělena na několik vládců a dělníky otroky pracující v podzemí. Po stránce výtvarné je zde využito silné promyšlené estetiky jednotlivých záběrů, geometrie a neustále se opakujících pohyblivých mas dělníků v určitých obrazcích.\n\nHlavními rysy expresionismu v německé kinematografii byly deformace a zveličení, domy byly špičaté a pokroucené, židle vysoké a schodiště křivá. Herci se nesnažili dosáhnout přirozeného dojmu, ale dělali trhané pohyby a nečekaně prudká gesta. Ve filmech se používalo jednoduchého nasvícení zepředu a ze stran, aby se dosáhlo sloučení mezi hercem a pozadím. Někdy bylo využito i stínů, aby se vytvořila deformace.\n\nDalším trendem byl tzv. \"kammerspiel\" neboli film \"komorního dramatu\". Zde bylo cílem zobrazit několik postav a zkoumat jejich životní krize. Kladl se přitom důraz na výrazné detaily a psychologii postav. Na rozdíl od \"konkurenčního\" expresionismu byl děj zasazen do současného prostředí, který zůstával stále stejný. Závěry filmů typu kammerspiel pak končily vždy nešťastně. V tomto žánru bylo natočeno jen několik filmů: \"Střepy\" (1921) a \"Silvestrovská noc\" (1923) Lupu Picka, \"Zadní schodiště\" (1921) Leopolda Jessnera, \"Poslední štace\" (1924) Friedricha Murnaua a \"Michael\" (1924) Carla Dreyera. Do konce roku 1924 přestal být žádaným žánrem.\n\nRusko na začátku 20. let zasáhla Říjnová revoluce a k moci se dostali bolševici. Vláda chtěla mít neustálý dozor nad filmovou produkcí a tak vytvořila Lidový komisariát osvěty, obecně známý jako Narkompros. Ten usiloval o nadvládu nad filmovou výrobou, distribucí a promítáním v kinech. Ještě před revolucí v říjnu natočil nadaný ruský režisér Lev Kulešov film \"Projekt inženýra Praita\", kde se využil prvky kontinuity. Nicméně i přes menší pozitivní rozvoj nastal v ruské kinematografii úpadek, chyběl totiž filmový materiál. Květnu 1918 svěřila vláda jeden milion dolarů filmovému distributoru Jacquesu Cibrariovi, který v Rusku za války působil. Na své obchodní cestě do Spojených států Cibrario nakoupil bezcenný použitý materiál a s většinou peněz zmizel. Když se pak režim pokusil veškerý zbylý materiál znárodnit, soukromí obchodníci a distributoři skryly své poslední zásoby a nastal tak jeho absolutní nedostatek.\nRoku 1919 Narkompros založil Státní filmovou školu, ke které se o rok později připojil Kulešov i jiní významní režiséři a herci. V roce 1922 započala ekonomická rekonstrukce země a s podporou Lenina začala vzkvétat i ruská kinematografie. Začaly se stavět filmové ateliéry a umělci se znovu začali seskupovat v hlavních centrech výroby filmu. Samotný Lenin prohlásil, že \"ze všech umění je pro nás film uměním nejdůležitějším!\" Ten samý rok se vláda pokusila sjednotit filmový průmysl a vytvořila distribuční monopol Goskino (Státní film). Nicméně vytvoření institutu nesplnilo očekávání, protože několik společností bylo natolik silných, že mohly Goskinu konkurovat. I přes silnou konkurenci Goskino natočil asi nejslavnější ruský film té doby, \"Křižník Potěmkin\". Ten natočil nadaný ruský režisér Sergej Ejzenštejn a roku 1926 se stal v Německu velmi populárním. Ve filmu byly bohatě využity dramatické montáže obrazu, záběrově a fotograficky snímané jedním z tehdejších nejznámějších kameramanů, Eduardem Tissém. Ejzenštejn zachytil osoby a předměty \"nestřežené\" – vysoké boty, schody, mříže, šavle, kamenného lva apod. Dále ve filmu využil svých střihových technik, např. \"rytmickou montáží\", kdy ve stále rychlejších střizích ukázal střídající se detaily otáčejícího se soukolí křižníku.\n\nProtože firma Goskino nebyla schopna vést filmový průmysl, vytvořila vláda novou společnost Sovkino. Tu vlastnily a financovaly němečtí komunisté a až do roku 1936, kdy zanikla, vyprodukovala mnoho významných sovětských filmů.\n\nSovětské experimenty však nevydržely dlouho. Vláda si začala stěžovat, že filmy jsou příliš intelektuální a prostí rolníci a dělníci nemají pro ně pochopení. Stalinistická totalita donutila ruskou kinematografii k natáčení filmů typu lehké zábavy nebo měly být pobídkou k budování socialismu. Umělecký film v Rusku tak na delší dobu zanikl.\n\nPo první světové válce došlo k úpadku francouzské kinematografie. Válka způsobila ideologický i praktický zmatek a obrazem toho byl vznik nových uměleckých směrů, které nenavazovaly na stará pravidla a snažily se vyjádřit důležité myšlenky 20. století. Po ozbrojeném přepadu v Rusku emigrovalo několik umělců do Francie, která se později stala hlavním centrem avantgardy. Ruští filmaři, kteří začali experimentovat již v rodné zemi, tak mohli pokračovat ve svých pokusech. V Pařížských CAFÉs se scházela spousta mladých umělců, kteří byli plni kreativity, ale oficiální kultura je zatím neuznávala (Pablo Picasso, Georges Braque, Salvador Dalí, Luis Buñuel a další).\n\nV této době se ve Francii objevují první filmoví kritici, mezi něž patří i Louis Delluc. Právě tento kritik, později režisér, inicioval vznik časopisu \"Ciné-club\" (1921), který sice fungoval pouze krátkou dobu, ale s jeho existencí bylo spojeno několik projekcí – počátky tradic filmových klubů. Delluc se společně s dalšími režiséry (Germaine Dulacová, Abel Gance, Marcel L'Herbier a Jean Epstein)\nhlásili k impresionistickému filmovému umění. Předpokládali, že umění, nepřenáší skutečnost, ale zkušenost. Osobní pohled umělce a \"pocity místo příběhů\" měly tvořit jádro filmu, nechat jej stát s \"poetickým výrazem duše\". Delluc definoval roku 1918 konceptem \"Photogenie\" rozhodující kvalitu, která odlišuje filmový obraz od zobrazovaného předmětu. Zobrazení, napsal Delluc, propůjčuje předmětu nový význam, v němž se diváku skrze pohled filmaře otvírá nový rozhled.\n\nFilmový směr, který vznikl roku 1920, se rozvíjel různými formami. V několika hlavních městech byla otevřena specializovaná kina, jež se nazývala někdy \"studia\" či \"avantgardní kina\" a tvořila obdobu avantgardních divadel. V Paříži to byly například Uršulinky (\"Ursulines\"), kde dvojice herců Armand Tallier a Laurence Myrga formulovala svoje cíle při otevření studia takto: \"\"Získávat obecenstvo mezi elitou spisovatelů, umělců, intelektuálů z Latinské čtvrti... Na našem plátně bude mít místo vše, co znamená původnost, hodnotu, úsilí...\"\"\n\nImpresionističtí režiséři se snažili zobrazit obraz samotný. Využívali optické triky, aby ukázali pocity postav - sny, vzpomínky, vize a myšlenky.. Také používali \"subjektivní kameru\", tedy extrémní perspektivu, která ukazuje scenérii očima postavy. Největší váhu kladli impresionisté na \"mise-en-scéne\", tj. na všechny prvky, které vytvářejí inscenaci filmového obrazu.\nMezi významné avantgardisty patřil Marcel L'Herbier, který dokázal navodit působivou atmosféru. Jeho asi nejvýznamnějším dílem byl \"Eldorado\", film plný příběhů, který měl u obecenstva úspěch a francouzský \"Ciné-club\" pak ocenil především sloh, který se především vyznačoval subjektivismem. Jean Epstein, esejista a filozof, se také prosadil ve francouzské avantgardě. Po úspěšné \"Červené krčmě\", která vynikala pozoruhodnou montáží, natočil ještě úspěšnější film \"Věrné srdce\". Estetické objevy se v tomto snímku družily ke klasickému naturalistickému námětu. Ústředním bodem a skutečným příspěvkem do filmové antologie byla venkovská pouť. Epstein zde použil zrychlené montáže. Nicméně estetika, na niž se zaměřoval, začala ustupovat. Přešlo se totiž od subjektivismu a expresionismu k abstrakci, dadaismu nebo surrealismu. Později se začal věnovat dokumentárním filmům.\n\nDalším výrazným režisérem byl René Clair. Ten debutoval svým filmem \"Paříž spí\", kde v exteriérech s omezenými prostředky dokázal vyzdvihnout hodnotu snímku a pořídit kvalitní záběry. Dalším filmem, pravděpodobně nejúspěšnějším, byla \"Mezihra\". První část snímku byla v duchu avantgardy, v druhé se rozvinu předválečný styl. Využíval formální vyumělkovanosti - dvojexpozice, deformace obrazů nebo rychlé montáže. Režisér se údajně při sestavování fantasticky nereálných obrazů této bláznivé koláže nechal vést podle něj pro rytmus filmu rozhodující hodnotou pohybu.\n\nFrancouzští avantgardisté se stále snažili dosáhnout \"cinéma pur\" (česky překládáno jako \"ryzí film\" nebo \"čistý film\"), tedy znemožnit jakékoli logické uchopení obsahu, ale prvořadý zůstává rytmus a možnost vytvoření proudu volných asociací\n\nSvého vrcholu a největší veřejné pozornosti dosáhl avantgardnímu filmu 20. let s díly Luise Buñuela. Společně s malířem Salvadorem Dalím inscenovali šokující obrazy a montovali je, ovlivněni nastupující psychoanalýzou, do nelogických, snově asociačních sledů. Ve filmu \"Andaluský pes\" (1928) se vynořují obrazy milostného příběhu jako z podvědomí protagonistů. Ve velkém detailu rozřeže muž břitvou na holení oko mladé dívky. Další sled obrazů ukazuje kněze, melouny, klavíry a oslí mršinu přivázané k mladému muži, jemuž brání dostat se k dívce. Pro tento film se surrealistickým heslem stal Lautréamontův citát: \"\"Krásný jako setkání deštníku a šicího stroje na pitevním stole\"\".\n\nV První republice se po skončení války začalo rozvíjet podnikání, včetně filmového. Praha jako hlavní město nového státu soustřeďovala všechen filmový průmysl. V kinech se začaly promítat filmy, které pocházely ze zemí, které Československu zůstaly válkou uzavřeny. K dispozici byla takřka neomezená nabídka z celého tehdejšího filmového světa, která vyvolala vznik nových kinematografických podniků.\n\nNicméně v této době republika trpěla nedostatkem finančních prostředků. Nedostatek dobře vybavených ateliéru nutil výrobce jezdit do berlínských nebo vídeňských ateliérů. Náklady se tím ještě zvýšily a poptávka po domácích ateliérech rostla. V roce 1921 založil Miloš Havel akciovou společnost A-B spojením distribučních společností. To byl počátek systematičtější práce.\n\nV roce 1922 došlo k pronikavé změně v organizaci kinematografie. Teprve po převratu roku 1919 byla při ministerstvu vnitra zřízená československá cenzura (do té doby platilo nařízení o filmové cenzuře z roku 1912, které platilo pro celé bývalé Rakousko). Ale podklady pro filmové statistiky, které umožňovaly početní zachycení filmové výroby a obchodu v Československu, byly získány až roku 1922, kdy bylo zahájeno uveřejňování úředních cenzurních výsledků. Českoslovenští producenti až do roku 1927, tedy do příchodu zvukového filmu, natočili celkem 183 filmů.\n\nV roce 1923 bylo postaveno první muzeum na světě Jindřichem Brychtou v Praze. Téhož roku začala ze zahraničí přicházet ostrá konkurence, především technicky vyspělejší americké filmy. Na československý film to měl drtivý dopad, který se brzo objevil v kinech. Avšak hlad obecenstva po cizích filmech se brzy změnil v přesycení a téměř po dvouleté pauze získal film v Československu opět ztracené pozice, které si pak udržel až do příchodu zvukového filmu.\n\n17. duben 1919, herci Charles Chaplin, Douglas Fairbanks a Mary Pickfordová a režisér David Wark Griffith, čtyři známé osobnosti amerického filmu, zakládají vlastní produkční a distribuční společnost United Artists Corporation.\n\nZáměrem společnosti bylo finančně podporovat kvalitní filmy nezávislých filmových umělců a postarat se o jejich distribuci. Současně ale bylo nutné, aby si zakladatelé zajistili kontrolu nad vlastním ziskem. Vznik společnosti bylo reakcí na bezprostředně očekávanou dohodu dvou největších filmových podniků, First National a Famous Players, podle níž mělo dojít k drastickému omezení neúměrně vysokých platů. Obě velké firmy se chtěly touto dohodou postavit proti běžné praxi svých filmových hvězd, které se pokoušely rozeštvávat společnosti a zároveň střídat různá studia tak, aby mohli stále své platy šroubovat co nejvýš.\n\nDíky slavným jménům sdruženým ve společnosti se United Artists skutečně podařilo prolomit dosavadní hráz mezi výrobnou, půjčovnou filmů a místem, kde se filmy promítaly. Společnost neměla žádné vlastní ateliéry a tak využívala pouze filmových studií svých členů. United Artists nevedla se svými hvězdami, režiséry a techniky žádný složitý smluvní systém, dokonce neusilovala o zřetězení kin - vzhledem k tomu, že se vždy dal očekávat u filmů společnosti finanční úspěch, majitelé kin je velmi ochotně promítali i bez smluv.\nI když Charlie Chaplin své velké úspěchy slaví teprve ve 20. letech, je v době založení United Artists jedním z nejslavnějších a nejlépe placených umělců filmové branže. Filmové společnosti mu nechávaly volnou rukou. V této době začal hrát šmajdavého tuláka, oblečeného do ošuntěného obleku, pamatující lepší časy. Už ve svých raných filmech pokaždé hrál sociálně deklasované charaktery, které se lstí prosazují proti krásným a úspěšným lidem. Intelektuálové mohou v jeho filmech, například ve snímku \"Psí život (1919)\", rozpoznat jasnou obžalobu kapitalistického systému.\nSkvělý filmový komik Harold Lloyd, proslulý zejména svými akrobatickými kousky, se proslavil zejména hlavní roli ve filmu \"O patro výš (1923)\" režiséru Freda C. Newmeyera a Sama Taylora. Komedie \"O patro výš\" byla čtvrtým filmem Lloyda, v němž se snažil zdolat výškovou budovu, vystaven nástrahám a protivenstvím, při nichž se tají dech a vstávají vlasy na hlavě. Rovněž dva následující filmy jsou tematicky i žánrově podobné. Díky vhodně voleným úhlům záběrů působí mnohé scény ve filmu hrozivěji než ve skutečnosti. Ve většině záběrů vystupoval Harold Lloyd sám. Dvojníkem se nechával nahradit jen v některých velkých celcích.\n\nŠplhání po mrakodrapech je většinou kritiky interpretováno jako do očí bijící symbol společenského vzestupu, po němž hlavní hrdina vskrytu touží. Lloyd často ztělesnil optimistického kariéristického maloměšťáka, obdařeného komicky směšnou snahou po přizpůsobení se, který se pokouší nalézt navzdory protivenstvím a vlastní nešikovnosti uplatnění ve velkoměstské džungli. Po všech útrapách nakonec hrdina přece jen dosáhne kýženého úspěchu. Lloyd mnohdy dosáhl se svým prospěchářských hrdinou u amerického publika větší obliby, než jaké se těšily dvě hlavní hvězdy němých grotesek - Charlie Chaplin a Buster Keaton.\nJoseph \"Buster\" Keaton, jehož přezdívka \"Stoneface\" (kamenná tvář) přesně vystihovala stoický výraz jeho tváře, patří spolu s Charliem Chaplinem a Haroldem Lloydem mezi ty umělce, kteří dokázali vytvořit nový, zcela osobitý typ filmové komiky. Jedinečností komického hrdiny vytvořeného Busterem Keatonem je vážnost, kterou si uchovává ve všech, i v těch nejabsurdnějších a nejneočekávanějších situacích.\n\nAmerický filmový průmysl, který si zajistil během první světové války prvenství na mezinárodním trhu, je charakterizován tvrdým konkurenčním bojem. Tzv. nezávislí, kteří byli natolik silní, že se mohou prosadit proti Motion Picture Patents Company, se sami sdružovali do stále větších společností. V průběhu 20. let začínala vznikat velká studia: Paramount Pictures, Warner Bros., Metro-Goldwyn-Mayer, Fox Film Corporation (později 20th Century Fox) a Independent Moving Pictures (předchůdce Universal Studios). Tyto podniky si pečlivě hlídaly úspěchy svých filmů - jako hvězdy vystupovaly jen určité typy, stále znovu obměňovaly oblíbená témata a stále více se omezovaly na prostor, kde mohl zasáhnout režisér.\n\nFilmem \"Jazzový zpěvák\" (1927), vyrobeným filmem firmou Warner Bros., byla fakticky zahájena éra zvukového filmu. V následujících pěti letech se od základu změnila veškerá technika, přístrojové vybavení i tvář filmu.\n\nJiž 6. srpna 1926 se konala premiéra zvukového filmu \"Don Juan\", ve kterém však byla použita pouze hudba, hraná ze speciálního gramofonu systému Vitaphone. Film \"Jazzový zpěvák\" nabídl poprvé v dějinách mluvené slovo - monolog oblíbené postavy broadwayských muzikálů Ala Jolsona, čítající na 250 slov. \"\"Počkej chvíli! Počkej chvíli! Ještě jsi nic neslyšel!\"\" jsou první slova, která zazněla z filmového plátna.\n\nSpolečnost Warner Bros. se nacházela v roce 1925 již potřetí v hluboké finanční krizi. Čtyři bratři tedy obrátili svoji pozornost na vynález firmy Western Electric s cílem zachránit za pomoci zvukového filmu svoji zruinovanou filmovou společnost. Ve vší tajnosti byl ozvučen film \"Don Juan\", koncipovaný původně jako němý. Jeho premiéra se stala senzací, ale \"Jazzový zpěvák\", který přinesl na plátno mluvené slovo, úspěch Dona Juana jednoznačně předčil.\n\nNavzdory nadšení trvalo celých pět let, než se zvukový film definitivně prosadil. Studia musela nakoupit zvuková zařízená v ceně od čtvrt do půl miliónů dolarů za kus. Náklady na instalaci zvukové aparatury činily 15 tisíc dolarů, přičemž zařízení zůstávalo i nadále majetkem firmy Western Electric a vlastníci kin museli po dlouhá léta splácet jeho pronájem. Navzdory značné finanční nákladnosti se však počet zvukových kin rychle zvyšoval, protože tato kina se stala pro filmové publikum velkou atrakcí. Zatímco v roce 1928 bylo jen 500 zvukových kin a asi 20 000 němých, začátkem roku 1929 existovalo již 1300 zvukových a za půl roku vzrostl jejich počet na 5200. Počáteční záměr většiny filmových společností ignorovat snahu firmy Warner Bros. o rozšíření zvukového filmu však ztroskotal. Během krátké doby pronikl zvuk do všech filmových společností.\nPři natáčení prvních zvukových filmů byli herci nuceni mluvit stále směrem k mikrofonu, ukrytému třeba v květináči, jenž byl součástí dekorace, což značně omezovalo jejich pohyb a hereckou akci vůbec. Vzhledem k tomu, že další zpracování zvuku, zaznamenaného na speciálních gramofonových deskách, bylo značně omezené, natáčely se scény zpravidla v jednom záběru. Tím vzaly definitivně za své veškeré montážní koncepce němého filmu. Sovětští režiséři Sergej Ejzenštejn a Vsevolod Pudovkin vydali dokonce svůj slavný manifest proti zvukovému filmu. Natáčení v exteriéru bylo prakticky úplně nemožné vzhledem k množství různých parazitních zvuků, které katastrofálně narušovaly srozumitelnost dialogů. Byl proto vyvinut systém tzv. zadní projekce, při němž se na speciální plátno, před kterým probíhala herecká akce, promítala exteriérové záběry pozadí.\n\nMnoho herců se s nástupem zvukového filmu muselo se svou prací rozloučit, protože jejich hlas, navíc značně zkreslený technickou aparaturou, vyzníval na plátně zcela směšně. Rovněž většina zahraničních herců bylo vzhledem k jazykové bariéře nucena opustit hollywoodská studia; mezi jinými i např. Emil Jannings a Pola Negri. Práci ztratila i malá hudební tělesa a pianisté, kteří vytvářeli v němých kinech zvukový doprovod.\n\nZásluhou zvuku se také podstatně zvýšil zájem publika o filmové týdeníky. Producent William Fox zakoupil od Western Electric jejich systém \"Movietone\" a použil jej k ozvučení svých týdenníků, natáčených po celém světě. Diváci byli zvukovou kulisou exotických krajin nadšeni. Počet návštěvníků vzrůstal a přicházely další a další peníze do pokladen biografů.\n\n25. října 1929, v \"Černý pátek\", znamenal krach newyorské burzy začátek světové hospodářské krize. Miliony lidí byly bez práce, banky krachovaly a mezinárodní produktivita klesla o více než 50%, zatímco inflace oslabila kupní sílu a s ní i obchod.\n\nFilmový průmysl nebyl z počátku utrpením světové krize příliš zasažen. Kino nabízelo lidem nejdostupnější a nejprostší formu úniku. Studia se nuceně začala přizpůsobovat zvukovému filmu. Roku 1929 byla již přestavěna více než polovina z asi 20 500 amerických kin a novinka se začala prosazovat i v evropských hlavních městech. Přestavba kina bylo spojeno s vysokými náklady, které získat během hospodářské krize byly značně obtížné. Náklady rostly i při natáčení zvukových filmů. Ty aby mohly být na mezinárodním trhu prodávány, byly mnohé z nich natáčeny hned víckrát, tzn. německými, anglickými a francouzskými herci. V dnešní době je natáčení více verzí vzácnost, místo toho jsou obvyklé titulky a dabing.\n\nPoslední roky němé éry byly pro německý film obdobím úpadku. V té době francouzský kritik Georges Charensol napsal: \"\"Vývoj německé kinematografie spěl rychle k umění hloubce komerčnímu, takže kromě jednoho či dvou filmů hodnotných jsme měli možnost vidět jen záplavu výrobků krajně podprůměrných. Tehdy také začínali němečtí režiséři emigrovat do Ameriky.\"\" Ze všech slavných filmových režisérů z doby před 1925 zůstal v Německu pouze Fritz Lang. Nicméně jeho poslední němé filmy už nedosahovaly takového úspěchu jako \"Metropolis\" nebo \"Unavená smrt\".\n\nInovace v podobě zvukového filmu měla v Německu pozitivní dopad. Do Berlína se totiž vrátila většina emigrovaných režisérů a herců, kteří se pro cizí přízvuk své anglické výslovnosti či pro úplnou neznalost jazyka stali pro Hollywood nepotřební.\n\nV době kdy vzplanul požár Říšského sněmu, který Hitlerova vláda využila jako záminky k masivnímu omezování lidských práv, byla emigrace německých filmových pracovníků v plném proudu. Také tři nejvýraznější režiséři, Georg Wilhelm Pabst, Fritz Lang a Erich Pommer, opustili Německo a odjeli do Francie. Lang tu vytvořil pod vedením Pommera film \"Liliom\", který ale nesklidil velký úspěch. Po jeho dokončení odjeli Pommer i Lang do Hollywoodu. Pabst odjel také, avšak pobyt neměl dlouhého trvání. Jeho filmy byly zklamáním a tak na výzvu Hitlera odjel roku 1939 zpět do Německa.\n\nKdyž se Hitler dostal k moci, stal se jeden z jeho nejbližších spolupracovníků Joseph Goebbels velmistrem německého filmu. Jeho hlavním cílem bylo udělat z UFY distribuční monopol, který dosud ovládali zástupci těžkého průmyslu. Za druhé světové války se stala propaganda mimořádně důležitou složkou politiky všech zúčastněných. Pro všechny strany bylo zcela běžnou praxí vzájemné monitorování rozhlasového vysílání, vyhodnocování denního tisku, filmového zpravodajství apod. Na základě jejich analýzy a za současného sledování reakcí veřejnosti pak hodnotili vliv jak vlastní, tak protivníkovy propagandy a vyvíjely kontrapropagandu, jejíž účelem bylo vyvracet protichůdné propagandistické koncepty. O dominantní postavení na evropském kontinentě dlouhodobě usilovala nacistická propaganda. Hlava ministerstva propagandy a lidové osvěty, šéf propagandistického aparátu NSDAP a prezident filmové komory Goebbels, coby fanoušek kinematografie, se domáhal, aby byl natočen velkolepý film podobný ruskému \"Křižníku Potěmkinovi\", o němž se vyjádřil: \"Je to úžasně dobře udělaný film, jeden z těch, který ukazuje jedinečné filmařské mistrovství. Je to film, který by mohl k bolševikům přivést kohokoliv bez pevného ideologického přesvědčení. To znamená, že umělecké dílo může velice dobře vyhovovat politickým požadavkům a že může být sdělován s úspěchem dokonce i ten nejodpornější postoj, pokud je vyjádřen skrze médium, které má vynikající uměleckou kvalitu\".. Film, který se mu měl vyrovnat, však natolik zklamal, že nikdy nebyl uveden do kin. Ačkoliv Hitler při zřizování ministerstva propagandy a lidové osvěty důrazně požadoval provádět velkorysou propagační a osvětovou práci, aby nedošlo k politické letargii, byla pro německou společnost charakteristická spíše apatie. K té přispívala mimo jiné i únava z přemíry propagandy. Kromě toho navenek projevovaný souhlas byl často motivován strachem z možné represe.\n\nNa filmy během války dohlížela především filmová společnost UFA, jež sdružovala všechny německé produkční společnosti - Bavaria Film, Berlin-Film, Terra Film, Tobis AG, Prag-Film a Wien-Film. Některé kinematografické podniky vlastnila sama strana NSDAP, jako například Deutsche Filmherstellungs- und Verwertungs-GmbH, zkráceně DFG. Společnost DFG postupně vyrobila sérii filmů líčících teritoriální expanzi Třetí Říše - prvním byl třicetiminutový \"Osudový obrat\" (1939), jehož záměrem bylo podat členům nacistické strany i obyvatelstvu shrnující obraz politicko-vojenské akce, směřující k rozbití Československa, a \"morálně\" ji ospravedlnit. Film vznikal pod značným časovým tlakem a je v každém ohledu relativně skromný. Dalším filmem DFG byl \"Polské tažení\" (1940), které líčilo okolnosti německého vpádu do Polska, následoval snímek \"Vítězství na Západě\" (1941) popisující německé tažení do západní Evropy a posledním filmem série byl \"Věčný Žid\" (1940), antisemitský pseudodokument v němž byly využívány především snímky z polských ghett. Nacistický film se začal plnit mnoha průměrnými a podprůměrnými talenty, především těmi, kteří označili kammerspiel a expresionismus za projevy \"zvrhlého umění\" a kteří začali natáčet pro UFU výpravné historické filmy, například film \"Flétnový koncert v Sanssouci\". A i když nacistické Německo mělo plné sklady kinematografického materiálu a dobře vybavené ateliéry, jejich filmy neměly žádnou významnou uměleckou hodnotu a sloužily především k propagaci války. Snímky, které mohly vzbudit velkou pozornost, byly ostře kritizovány, cenzurovány nebo zakázány.\n\nPříchod zvuku přinesl francouzské kinematografii optimismus. Zvýšil se počet filmů z ročních padesáti na sto a pak na sto padesát. Trh ovládaly dva filmové monopoly - Pathé-Nathan a Gaumont-Franco-Film-Aubert. Francie neměla možnost využívat komerční zvukový systém a tak musela platit za zvukové zařízení kin a ateliérů obrovské poplatky Americe a v menší míře i Německu. Tyto náklady brzdily dovoz cizích filmů. Bernard Natan, spoluvlastník Pathé, byl obviněn z podvodů a zatčen. Následoval krach jeho společnosti (1935) a zanedlouho i Gaumont-Franco-Film-Aubert.\n\nV poušti oněch černých let francouzské kinematografie stačilo trochu upřímnosti, několik dětských tváří a smysl pro všední život, aby se počalo mluvit o mistrovském díle. Právě toto vedlo k tomu, že francouzská produkce byla na rapidním poklesu a jen za dva roky se počet filmů snížil o jednu třetinu. Krachující filmové monopoly však vedly k nové volné konkurenci - \"\"Naštěstí poskytl úpadek hlavních velkých společností kolem roku 1935 nezávislým producentům a režisérům příležitost, aby mohli natáčet filmy, které přes svůj poměrně malý počet tvořily slavnou francouzskou školu, jíž lze nazvat poeticko-realistickou.\"\"\n\nZačala tak nová éra, která byla zahájena příchodem Jacquesa Feydera. Ten natočil známé filmy jako např. \"Velká hra\" nebo \"Penzión Memosa\". Právě druhý zmiňovaný film popisuje určité společenské vrstvy, které se živí hrou - krupiéra z Monte Carla. Sám režisér film komentoval, že by dal přednost \"konfliktu mezi dělníky a zaměstnavateli\". Těmito dvěma filmy se Feyder stal první osobností nové francouzské školy, která od roku seskupovala Jeana Renoira, Marcela Carného, Jeana Viga, Marcela Pagnola a Juliena Duviviera.\n\nRenoir se svými filmy z této doby ovlivnil celou mezinárodní kinematografii. Dokázal totiž využít přirozených zdrojů světla a zvuku a zapojení krajiny. Především pak zdokonalil hloubku ostrosti, která umožňovala zobrazit stejně ostře věci, které se navzájem nacházejí v prostorovém odstupu. Úběžný bod, k němuž vše na obraze směřuje, vytváří souvislosti mezi všemi částmi obrazu a dává smysl i nejmenším detailům. Pomocí optiky tak mohl bez použití střihu přecházet do různých plánů obrazu. Jeho nejvýraznějším filmem, kde mohl naplno uplatit své poznatky, byl \"Pravidla hry\" (1939). Zde odhalil hodnoty, na které se společnost orientovala tím, že srovnal svět pánů a sloužících. Film, provokativní směs melodramatu a frašky, byl několik týdnů po své premiéře zakázán coby \"demoralizující\".\n\n\"Podivná válka\" téměř přerušila filmovou produkci, kterou již brzdil Mnichov. To vedlo k tomu, že Duvivier, Renoir, Gabin a Morganová emigrovali do Spojených států. Feyder odjel do Švýcarska. A i když počet celovečerních filmů ve Francii klesal, naopak dvě kategorie, dokumentární a kreslený film, se začaly pomalu úspěšně rozrůstat.\n\nSovětský zvukový film se projevil o něco později. Toto zpoždění způsobila tvorba vlastního kinematografického materiálu, díky němuž nemuseli Sověti platit poplatky za materiál z ciziny. Ještě roku 1930 byly natáčeny němé filmy, např. \"Kulička\". Ten se stal prvním filmem natočeným výhradně na sovětský pozitivní a negativní materiál.\n\nJako první významnější režisér se zpět do Ruska vrátil Vsevolod Pudovkin. O něco později ho následoval Ejzenštejn, který původně emigroval roku 1928 do Francie. Odtud odjel do Hollywoodu. Zde se nedočkal žádného uskutečnění z návrhů, s nimiž postupně přicházel. Tato záměrně organizovaná nečinnost ho donutila odjet do Mexika. I zde skončil neúspěšně a tak se vrátil zpět do Moskvy.\n\nPrudký rozmach sovětské školy přilákal do SSSR cizí režiséry: Hanse Richtera, Bélu Balázse, Jorise Ivense a známého divadelníka Erwina Piscatora, vyhnaného nacisty z Německa.\n\nPrvní pětiletý plán, který byl tehdy již v proudu, vedl k rozvoji nejrůznějších kulturních klubů v továrnách a časopisů, řízených samotnými dělníky. Počátek velkého rozvoje sovětská kinematografie zaznamenala filmem \"Čapajev\", dílem režisérské dvojice Sergeje a Georgije Vasiljevových. Film byl úspěšným především díky kolektivní práci. Herci studovali své role s právě takovou svědomitostí jako režiséři, žili dlouho s vojáky, kteří tu vystupovali ve velkých bojových scénách, a tyto okolnosti usnadnily jejich roli. Popularita snímku byla velká, především zásluhou moderního hrdiny, který žil vlastním životem. Film získal nevšední věhlas svou silnou a pravdivou lidskostí. Jeho úspěch podnítil k natáčení dalších historických postav a jejich hrdinských činech, např. \"Profesor Mamlock\" (1938) od Vladimíra Rapoporta o životě antifašisty v nacistickém Německu.\n\nNež došlo k vypuknutí druhé světové války, byla sovětská kinematografie bohatá a rozmanitá a společně s Francií byla na prvním místě. To si ale málokdo v té době uvědomoval, protože mnoho západních států zavedlo cenzuru a zabránily tak přístupu sovětských filmů na jejich trh (francouzská cenzura nepřipustila například po roce 1936 ani jediný sovětský film). Tyto zákazy vznikaly v době, kdy film v Rusku dosáhl nových vrcholů metodou socialistického realismu a pod vlivem soutěžního ducha, vyvolané pětiletými plány.\n\nAnglická kinematografie byla na konci 20. let v krizi. Průměr natočených filmů se pohyboval okolo třiceti za rok. Změna však přišla roku 1927, kdy byl odhlasován takzvaný Filmový zákon (Cinematograph Films Act), podle něhož byla britská kina nucena dodržovat pětiprocentní kvótu - to znamená 5 % celkové hrací doby v roce vyhradit filmům domácí výroby - a rozsah domácí výroby byl stanoven minimálním počtem 50 filmů. V příštích deseti letech se kvóta postupně zvyšovala na 20 procent. Zákon vedl ke zvýšení prosperity. Během dalších let se průměr rapidně zvýšil, na 150 filmů ročně. Jako první mezinárodní úspěch zaznamenal Herbert Wilcox svým filmem \"Úsvit\". V této době se také na filmové scéně objevují talentovaní režiséři Anthony Asquith a Alfred Hitchcock.\nPrvní anglický zvukový film \"Její zpověď\" natočil Hitchcock roku 1929. Zde se projevil jeho smysl pro dobře postavený scénář kriminálního filmu a technickou vynalézavost v působivých záběrech kamery, ve střihu a ve využití zvuku. Další filmový úspěch na anglické půdě zaznamenal snímek \"Šest žen Jindřicha VIII.\" režiséra Alexandera Kordy. Film byl inspirován úspěchem Lubitschova berlínského filmu \"Anna Boleynová\". \"Šest žen Jindřicha VIII.\" znamenal pro anglickou kinematografii začátek nového rozmachu. Korda se díky filmu stal významným anglickým režisérem a samostatným podnikatelem a začal kupit výpravné velkofilmy mezinárodního rázu - \"Poslední lásky dona Juana\" (1934; mimo jiné poslední film Douglase Fairbankse) a \"Miláček slonů\" (1937).\n\nAnglie neměla dostatek kvalifikovaných umělců a proto se ve zvýšené míře obracela na zahraniční režiséry, např. na francouzského Claira, na německého Paula Czinnera a Bertholda Viertela nebo na režiséra prvního českého zvukového filmu \"Když struny lkají\" Friedricha Féhera.\n\nRežisér a producent John Grierson kolem sebe nashromáždil skupinu mladých dokumentaristů, kteří chtěli přiblížit rozličné kultury, především ale všední den prostých rolníků, rybářů, horníků a dělníků. Ve filmech jako jsou \"Problémy s bydlením\" (1935) nebo \"Loděnice\" (1937) poukazovali i na sociální problémy.\n\nNejlepším režisérem v předválečném období Anglie byl Alfred Hitchcock. Jeho nejvýraznějším dílem bylo \"Třicet devět stupňů\" (1935), dokonalý kriminální román z prostřední realistické Anglie. Jeho vliv a talent přispěl k vytvoření školy, zatímco mladí britští režiséři se zmítali mezi dvěma protilehlými póly: dokumentarismem a \"kordovským\" slohem. Dokumentaristé totiž vyvinuly, pod vlivem sovětského revolučního filmu, rytmické montážní techniky a převzali metody inscenace z hraného filmu. Obzvláště kreativní se ukázali být v kombinovaném nasazení ruchů, hudby a mluveného komentáře.\n\nKrátce před druhou světovou válkou byl britský film v krizi, kterou zahájení nepřátelství ještě zvýšilo (v roce 1940 bylo natočeno pouze na padesát filmů).\n\n30. léta byla velká éra klasického Hollywoodu, kdy vznikaly četné nové žánry a postupně se stával \"továrnou na sny\", jejíž napínavé či veselé filmy dovolovaly lidem krátkodobý únik z deprimující reality jejich všedního dne. Téměř všechny žánry reprodukovaly mýtus o zemi neomezených možností a přísahaly v nekonečných variantách na \"americký sen\" velké kariéry \"od umývače talířů k milionáři\".\n\nV New Yorku se 1. května 1930 začal promítat Milestonův protiválečný film \"Na západní frontě klid\". Dne 23. května měl v Berlíně premiéru další film o hrůzách první světové války, \"Západní fronta 1918\" Georga Wilhelma Pabsta. Oba filmy ukazovaly každodenní umírání vojáků v zákopech v letech 1914–1918. Odmítání \"hurávlastenectví\" vzbudilo odpor pravicových kruhů, především pak v Německu a Rakousku, kde byl film \"Na západní frontě klid\" dokonce zakázán.\n\nVývoj gangstera od drobného vykrádače benzinových pump ke králi podsvětí bylo námětem filmu \"Malý Caesar (Little Caesar, 1931)\". V tomto filmu poprvé ukázal Hollywood otevřeně realitu zločinu v USA. Odkláněl se tím od dosavadních kriminálních filmů, v nichž byl ústřední postavou pachatel nebo detektiv. Na pozadí hospodářské krize a obrovské nezaměstnanosti ukazuje \"Malý Caesar\" obraz Ameriky, který nemá nic společného s dřívější vírou v pokrok - k blahobytu nevede poctivost a zdatnost, ale dravý egoismus a brutalita. Film naznačuje, že průměrný Američan žije ve světě, kde většinou vítězí síla a bezohlednost. Ve všech těchto obdobných filmech je zločin interpretován jako reakce na naprosté selhání politiky a ekonomiky a tím je zároveň ospravedlňován.\n\nV této době se na americké scéně objevují populární Stan Laurel (vl. jménem Artur Stanley Jefferson) a Oliver Hardy, kteří jsou přímo vzorovou komickou dvojicí. Díky naprosto protikladné osobnosti už kontrast jejich zevnějšku budí smích. Laurel, který přišel ke skupině komiku Freda Karna do USA zároveň s Charliem Chaplinem roku 1910, je drobný, nesmělý, snadno se rozpláče a chová se jako dítě.\n\nRozvážný Hardy je jenom zdánlivě suverénní, toleruje však vlastnosti svého parťáka a bezvýchodné situace, kdy Stan už nezadržitelně pláče a kvituje rezignovaným pokrčením ramen. Dvojice se dokonale přizpůsobila zvukovému filmu - jejich pisklavý hlas dodal ještě více komičnosti. Producent Hal Roach vytvořil z těchto dvou jenom průměrně úspěšně herce. I přesto do roku 1945 vzniklo bezpočet krátkých i celovečerních filmů, většinou velmi úspěšných.\n\nRoku 1937 vznikl podle pohádek bratří Grimmů první kreslený film Walta Disneye, populární \"Sněhurka a sedm trpaslíků\". Náklady předstihly všechno, co bylo do té doby vloženo do sektoru animovaného filmu. Práce na tomto proslulém filmu trvala tři roky namísto předpokládaných 18 měsíců, výdaje vzrostly až šestinásobně - z 250 000 na 1,5 miliónů dolarů. Štáb 570 kreslířů vypracoval podle přesných předloh více než milión jednotlivých obrázků. Jednotlivé pasáže - jako například cesta sedmi trpaslíků domů, trvající ve filmu pouhou minutu, zaměstnávala pět kreslířů celého půl roku. Vysoké výdaje vznikly proto, že každý trpaslík musel mít své nezaměnitelné pohyby, aby si divák nemohl splést třeba Prófu se Stydlínem. Ve Sněhurce se zúročily bohaté zkušenosti, které Walt Disney získával již od roku 1928 svými sedmiminutovými krátkometrážními filmy. Tento kasovní trhák vynesl hodně přes 8 miliónů dolarů.\n\nKoncem roku 1939 se v Mánesu sešlo asi padesát spisovatelů, herců a filmových pracovníků, aby se shodli na dalším postupu. Značný počet spisovatelů zasával názor, že pro budoucnost českého filmu by bylo užitečné, kdyby jej v té chvíli nacisté zlikvidovali, aby se po jejich porážce mohlo začít znovu. Stanovisko filmařů a části herců bylo odlišné, argumentovali s tím, že v době nacistického teroru je každé slovo, které zazní v kině z plátna, nedocenitelnou oporou pro morálku a psychiku obyvatelstva. Nakonec byly dohodnuty tři principy, na nichž měla česká filmová tvorba stát: \"\"Nepřipustit jakákoli ústupek směrem ke kolaboraci s okupanty, což znamená volit jen velice opatrně současnou tematiku. Podporovat u diváka národní vědomí a vůli k rezistenci tím, že ho vrátíme k minulosti - ke klasickým autorům, k době národnostních zápasů. Do třetice je nutno usilovat všemi prostředky o postupné zvyšování celkové kvality tvorby.\"\"\n\nDo konce roku 1941 pak byly zlikvidovány všechny české výrobní firmy a zůstaly jen dvě produkční společnosti - Lucernafilm a Nationalfilm. Všechny půjčovny byly sjednoceny do monopolního podniku Kosmos, který tak měl vedle Lucernafilmu a Nationalfilmu jediný právo k distribuci českých filmů. Filmové organizace se těsně po začátku okupace sdružily do Ústředí filmového oboru, z nějž vzniklo Filmové ústředí v Čechách a na Moravě, v němž ovšem neměli Němci zastoupení a organizace se snažila hájit autonomii české filmu. Proto zřídil v roce 1941 říšský protektor Českomoravské filmové ústředí, zkráceně ČMFÚ, kam byla z ministerstva obchodu převedena veškerá kompetence v oboru kinematografie. V roce 1939 ministerstvo vnitra zakázalo filmy \"Hej rup!\", \"Svět patří nám\", \"Třetí rota\", \"M. R. Štefánik\", \"Poručík Alexandr Rjepkin\", \"Jízdní hlídka\", \"Neporažená armáda\" a \"C. a k. polní maršálek\". V letech 1939-1944 bylo zakázáno 113 českých hraných filmů předválečného období, které nějakým způsobem mohly podporovat národní vědomí či obhajovat ideu české nebo československé státnosti. S příchodem Reinharda Heydricha do Prahy na podzim 1941 byla cenzura ještě zpřísněna. Postupně pak filmová cenzura přešla z ministerstva vnitra do kompetence gestapa.\n\nČeská kinematografie projevila ve třicátých letech velkou životnost. Producenti se snažili vyniknout na mezinárodní scéně a dokázat, že český film je schopen mezinárodní soutěže. Jako první, kdo dosáhl mezinárodního uznání (a hned dvakrát), byl Gustav Machatý. Filmy \"Erotikon\" (1929) a \"Extáze\" jsou nepříliš komplikované příběhy manželské nevěry zpracovány s velkým smyslem pro vyjádření atmosféry místa děje - zejména ve scénách z nádražního prostředí v \"Erotikonu\" a ve scénách z venkova v \"Extázi\". Film \"Extáze\" byl úspěšný také především malým počtem dialogů, což v době teprve se rozvíjejícího zvukového filmu sklidil pozitivní ohlas.\n\nJosef Rovenský patřil v té době mezi nejtalentovanější české filmové tvůrce. Mezi jeho nejznámější snímky patří dramatický příběh o přátelství dvou dospívajících dětí \"Řeka\" (1933), filmové přepracování dramatu bratří Mrštíků \"Maryša\" (1935) nebo \"Hlídač č. 47\" podle románu Josefa Kopty. Roku 1937 pak připravil i filmový přepis románu Marie Majerové \"Panenství\", avšak zemřel dříve než dílo stačil natočit. Toho se později ujal začínající režisér Otakar Vávra.\n\nV tomto období se do povědomí obecenstva zapsal také jeden z nejplodnějších českých režisérů Martin Frič. Jeho film \"Jánošík\" (1935) získal mezinárodní úspěch na filmovém festivalu v Benátkách. Jeho tvorba se zaměřovala především na veseloherní žánr, i když jeho jméno je spjato i s adaptacemi vážně zaměřených děl literárních (\"Hordubalové\") a dramatické tvorby (\"Lidé na kře\"). V natáčení veseloher získal zkušenosti hned na počátku zvukové éry při realizaci série filmů se známým českým divadelním a filmovým komikem Vlastou Burianem. V žánru moderních společenských komedií měly velký úspěch u diváků jeho filmy s oblíbeným jevištním veseloherním herce Oldřichem Novým, kterého Frič první přivedl před kameru (\"Kristián\", \"Eva tropí hlouposti\", \"Roztomilý člověk\", \"Katakomby\" atd.). Mezi další významné režiséry tohoto období patří Miroslav Cikán, František Čáp, J. A. Holman, Vladimír Slavínský a Otakar Vávra. Celkově se pak v protektorátních letech režírovalo nebo se na režii podílelo 23 tvůrců, kteří natočili 114 filmů.\n\nV říjnu 1940 v listu New York Times Herald Tribute napsal: \"\"Nedostižný Charles Chaplin se vrátil na scénu v mimořádném filmu. Diktátor je ostrým komickým komentářem ke světu, jenž zešílel. Má solidní strukturu neodolatelného humoru a rovněž plane hněvem.\"\" Chaplinův první mluvený film, chabě zakrývaná satira na nacistické Německo, vydělal více peněz než jeho všechny jeho ostatní filmy. On i svět však měli k hněvu pádné důvody.\nTřebaže USA byly ve válce neutrální až do bombardování Pearl Harboru Japonskem 7. prosince 1941, Hollywood jako by byl v předválečné pohotovosti několika filmy na toto téma natočenými před náletem. \"York Četař (1941)\" Howarda Hawkse, v němž hrál hlavní roli Gary Cooper, se sice odehrával za první světové války, byl však útokem proti izolacionismu. K dalším filmům, které vyzývaly Ameriku, aby se chopila zbraní a vyzdvihovaly ctnosti demokracie proti brutalitě totalitních režimů, patřily \"Paní Miniverová\" Williama Wylera, \"Casablanca\" Michaela Curtize odehrávající se ve válečném Maroku v roce 1941 a \"Být, či nebýt\" Ernsta Lubitshe. Vypuknutí války v Evropě ohrožovalo životně důležitý hollywoodský zahraniční obchod. Vývoz studií do států Osy - hlavně Německa, Itálie a Japonska - klesl v letech 1937–1938 prakticky na nulu. Hollywood však přesto čerpal třetinu svých celkových příjmů ze zahraničních trhů, zejména Velké Británie. Koncem roku 1940 zůstala Británie jediným význačným zahraničním útočištěm Hollywoodu.\n\nV Hollywoodu se studia ve snaze pokrýt rostoucí poptávku po kvalitních filmech buď obracela na nezávislé producenty, jejichž řady se ve 40. letech rychle rozrůstaly, nebo poskytovala svým vlastním talentům, které pro ně pracovaly na smlouvu, větší tvůrčí svobodu. Ve studiu Paramount získal Cecil B. DeMille status \"kmenového nezávislého\" producenta, což mu zajistilo dohodu o podílu na zisku z jeho filmů. Rostoucí sílu nezávislých filmových tvůrců a vrcholných talentů pracujících na smlouvu počátku 40. let posílil vzestup profesních svazů - Svaz scenáristů, Svaz režisérů, Svaz filmových herců - což vážně ohrozilo kontrolu studií, zvláště z hlediska pravomoci umělců k rozhodování o vlastní práci. Největší talenty navíc odcházely na volnou nohu. To dále podrylo zavedený systém smluv, jenž byl klíčovým faktorem pro nadvládu studií.\n\nRoku 1940 natočil Walt Disney průkopnický film Fantasia, jenž stál na počátku prostorového ozvučení filmů. Na rozdíl od moderních filmů využíval jen tříkanálové ozvučení. V té době ovšem ještě drtivá většina kin nebyla na vícekanálový zvuk připravena.\n\nNavzdory úspěchu snímku Fantasia a prvního amerického filmu Alfreda Hitchcocka \"Mrtvá a živá\" (oba 1940) se RKO (Radio-Keith-Orpheum, studio vzniklé roku 1927, jehož logem byl stožár přenášející vlnové signály stojící na zeměkouli) potýkala s vážnými finančními problémy. Distribuční systém RKO těžce postihlo, když si Walt Disney, David O. Selznick (který přivedl Hitchcocka do Hollywoodu) a Samuel Goldwyn založili vlastní distribuční firmy. RKO, která usilovala o rychlou návratnost, vsadila na 26letého Orsona Wellese a jeho \"Občana Kanea (1941)\". Snímek jí sice vynesl prestiž, nikoliv však peníze.\n\nAmerický filmový průmysl byl ve 40. letech extrémně plodný a produktivní, kdežto evropská filmová produkce v důsledku války trpěla. Hollywoodská produkce dosáhla svého vrcholu v letech 1938 až 1946, kdy se návštěvnost vrátila na úroveň před velkou hospodářskou krizi, kdy návštěvnost ve Spojených státech dosáhla 90 milionů týdně. Ve Spojených státech připadalo v roce 1938 na jednu domácnost 2,52 návštěvy kina za týden. V roce 1942 2,33 a v roce 1946 to bylo ještě 2,34 návštěvy na domácnost za týden. Pro srovnání, v roce 1986 to bylo 0,23 návštěvy za týden. . Dějové filmy nabízely masám snadný, nenákladný a dostupný prostředek, jak uniknout od dlouhé pracovní doby, uskrovňování a děsivých zpráv ze zahraničí. Westerny, technicolorové muzikály a propracované komedie byly dokonalým uklidňujícími prostředky.\n\nKdyž Amerika vstoupila v roce 1942 do války, znamenalo to velké změny v postavení žen ve společnosti. Tradiční modely pro vyjadřování vztahu mezi mužem a ženou se stále více střetávaly s realitami světa, v němž ženy vykonávaly mužské profese a samy se staraly o domácnost, zatímco muži bojovali ve válce. To se odráželo v mnoha dobových filmech, v nichž hrály energické ženské hvězdy, jako například Barbara Stanwyck, Bette Davis a Joan Crawford. Ty vystupovaly v působivých melodramatech, k jakým patří \"Now, Voyager (1942)\" a \"Mildred Pierceová (1945)\".\n\nOchota angažovat se v seriózních konfrontacích se sociálními problémy s náboženskou a rasovou bigotností se však objevilo v době, kdy výbor pro neamerickou činnost Sněmovny reprezentantů (HUAC), podnícený senátorem Josephem McCarthym, zahájil své vyšetřování údajné komunistické infiltrace do filmového průmyslu. HUAC ohlásil, že hollywoodští filmoví tvůrci \"\"využívají rafinované metody a ve filmech glorifikují komunistický systém\"\" a v říjnu 1947 zahájil veřejná slyšení, při nichž vyslýchal \"přátelské\" svědky (vstřícné k účelům výboru), k nimž patřili Adolphe Menjou, Ronald Reagan, Robert Taylor a Gary Cooper. Deset takzvaně \"nevstřícných\" svědků bylo ke slyšení předvoláno soudně. Hollywoodská desítka, jak se jí říkalo, byla uvězněna, když její příslušníci prohlásili, že jim pátý dodatek americké ústavy dává právo odmítnout odpovídat na otázku, zda jsou či nejsou komunisté. Jeden z nich, režisér Edward Dmytryk, se později odvolal. Nakonec se více než 300 filmových umělců a techniků ocitlo na černé listině, smlouvy s nimi byly ukončeny a jejich kariéra skončila. Někteří pracovali pod falešnými jmény nebo odešli do zahraničí.\n\nPo vítězství ve druhé světové válce se Francie pomalu zotavovala z úpadku filmového umění a novou tvorbu filmů zajišťovaly především menší a střední společnosti, zatímco se velké filmové korporace jako Pathé nebo Gaumost zaměřily na jejich distribuci do kin. V počátcích poloviny čtyřicátých let domácí výroba klesala na úkor velkého importu zahraničních, především amerických, filmů. Vláda se proto rozhodla filmový průmysl více podporovat a roku 1946 proto vzniklo Centre national de la cinématographie (CNC, česky \"Centrum národní kinematografie\"), které mělo primární úkol zajistit dostatečnou podporu francouzské kinematografie. Toto centrum má pod dohledem ministerstvo kultury a v roce 1948 zavedlo legislativu, která obsahovala kvóty na dovoz cizích filmů a daň ze vstupného. Díky tomu měl film z francouzské produkce průměrný rozpočet 30 milionů franků. I když se finanční podpora ze strany vlády postupně zvyšovala, stále zde byla silná americká konkurence. Společnosti, které se často pohybovaly nad propastí krachu, stále častěji využívali koprodukce s Itálií, jejíž kinematografie byla na vzestupu.\n\nV poválečné Francii vládl styl pojmenovaný kritiky jako \"tradice kvality\". Filmy byly adaptace klasických literárních děl, které nešetřily bohatých výprav, efektů, složitým osvětlením či extravagantními kostýmy. Výrazné osobnosti tohoto stylu byli především scenáristické duo Jean Aurenche a Pierre Bost, kteří se proslavili adaptacemi děl Georgese Feydeaua, Colette, Stendhala a Émile Zoly. Jejich snad nejznámějším filmem zůstávají \"Zakázané hry\" (1952), režírované René Clémentem, které demonstrují morbidní dětské rituály satirizující církevní posedlost smrtí. Další známou scenáristicko-režijní dvojicí byli Charles Spaak a André Cayatte, kteří se svou tvorbou zaměřili především na kritiku francouzské justice a občas dosahuje až moralizujícího postoje. Henri-Georges Clouzot se namísto klasického romantismu zaměřil na tvorbu sarkastických thrillerů popisující měšťáckou společnost (např. \"Nábřeží zlatníků\", \"Mzda strachu\" nebo \"Ďábelské ženy\").\n\nV roce 1946 se ve Francii navíc poprvé uskutečnil dnes již tradiční Filmový festival v Cannes, který měl představovat hlavního konkurenta italského festivalu v Benátkách.\n\nBěhem 30. let byla italská kinematografie pod přísným dohledem diktátora Benitem Mussolinim, který však zároveň nechal postavit filmové studio Cinecittà a italský film dostatečně financoval. Natáčely se zejména propagandistické fašistické filmy, komedie nebo melodramata, které byly obecně označovány jako tzv. bílé telefony (podle typické buržoazní dekorace). Odpor k této vládní cenzuře vznikl v okruhu redakce časopisu \"Cinema\" (který mimo jiné vedl Mussoliniho syn Vittorio). Vznikl tak nový styl neorealismus, který se zaměřil především na konkrétního člověka, prostou osobu z lidu. Tu představoval neherec a prožíval všední problémy a potřeby natáčené ve skutečných exteriérech.\n\nZa první snímek natočený ve stylu neorealismu je \"Posedlost\" od režiséra Luchina Viscontiho. Dalším známým režisérem byl Roberto Rossellini, který umožnil díky své filmové trilogie \"Řím, otevřené město\" (1945) - \"Paisá\" (1946) - \"Německo v roce nula\" (1947) prosadit nový italský film nejen v Evropě, ale i ve Spojených státech. Neorealismu nejlépe odpovídají filmy Vittoria de Sicy, který buduje drama a napětí z drobných všednodenních detailů ze života obyčejných lidí (například \"Děti ulice\" (1946) nebo \"Zloději kol\" (1948)). Některé filmy mapovaly problémy vesnického života. Mezi ně patří nepochybně snímek \"Hořká rýže\" (1949), který ukazoval využívání mladých žen, donucených ke špatně placené práci na farmách a nahnaných do ubytoven, které se podobaly vězení.\n\n\n"}
{"id": "533846", "url": "https://cs.wikipedia.org/wiki?curid=533846", "title": "Chemoreceptor", "text": "Chemoreceptor\n\nChemoreceptor je smyslový receptor vnímající přítomnost a množství určitých molekul – zajišťuje chuť,\nčich, vnímání pH, obsah dýchacích plynů a podobně. Většina živočichů má specializovaná tělíska umožňující chemorecepci.\n\nU členovců plní funkci chemoreceptorů například tzv. sensilly, chlupovité výběžky vybíhající z kutikuly, pod nimiž jsou vlastní smyslové buňky. Umožňují vnímat chemické složení prostředí, jako je obsah vody, iontů, cukrů a podobně. U obratlovců plní podobnou funkci chuťové pohárky (u suchozemských obratlovců jsou v ústní dutině – na jazyku, kde jsou soustředěny do chuťových papil. Čich představuje další chemorecepční orgán, umožněný čichovým epitelem v nosní dutině, případně ještě Jacobsonovým (vomeronazálním) orgánem. U člověka mezi chemoreceptory dále patří např. karotidové tělísko a aortální tělísko, nechromafinní paraganglia, chemorecepční buňky v distálním kanálku nefronů v ledvinách (tzv. macula densa) a mnohé další.\n"}
{"id": "533850", "url": "https://cs.wikipedia.org/wiki?curid=533850", "title": "National League A 1996/1997", "text": "National League A 1996/1997\n\nŠvýcarská hokejová liga – sezóna 1996/1997. Vítězem se stal tým SC Bern. V tomto ročníku se nesestupovalo.\n"}
{"id": "533863", "url": "https://cs.wikipedia.org/wiki?curid=533863", "title": "Matrice vláknových kompozitů", "text": "Matrice vláknových kompozitů\n\nMatrice je pojivo výztuže ve vláknových kompozitech.\n\nVlákna musí být v kompozitu zafixována tak, aby bylo možné zavádění a odvádění zátěže. K přenosu sil dochází s pomocí adheze mezi vláknovou výztuží a matricí.\n\nÚkolem matrice je také chránit výztuž proti vnějším vlivům.\n\nModul elasticity vláken v podélném směru musí být větší než modul materiálu v matrici.\n\nTažnost matrice musí být vyšší než tažnost vláken, zatímco pevnost vláken musí být větší než pevnost matrice\n\nZdaleka nejpoužívanější jsou polymerové matrice, pro speciální účely jsou na matrice vhodné také kovové a keramické materiály a uhlík.\n\nPolymerové matrice se obvykle dělí na reaktoplastové a termoplastové, od kterých se někdy odlišuje malá skupina matric z elastomerů, při čemž se (v roce 2010) více než 90 % matric zhotovuje z reaktoplastů.\n\nReaktoplasty (v němčině a angličtině zvané také \"duroplasty\") jsou většinou tekuté i při pokojové teplotě, proto se mohou snadno smáčet a prosáknout mezi vyztužovací vlákna, vytvrzování po spojení s výztuží se však musí podporovat chemickými prostředky. Reaktoplastová matrice obsahuje vytvrzovací a urychlovací prostředky, neobsahuje však (na rozdíl od termoplastů) žádná vyztužovací vlákna.\n\nKompozitové díly s reaktoplastovou pryskyřicí se po ztvrdnutí resp. zesíťování matrice nedají tvarovat, dají se však použít i při vysokých teplotách a mají vyšší pevnost než kompozity s termoplastovým lůžkem.\n\nNejpoužívanější druhy reaktoplastů:\n\n(¹) Technologie zpracování matric: \n\nRTM – \"Resin Transfer Moulding\" = prosycování výztuže nízkoviskózní pryskyřicí\nv uzavřené dvoudílné formě\n\nSMC – \"Sheet Moulding Compound\" = vláčný ohebný prepreg z polotuhé směsi matrice,\nvláken, ztužujících přísad, plniv a dalších aditiv pro lisování\n\nTMC – \"Thick Moulding Compound\" = podobně jako SMC, ale s větší tloušťkou polotovaru\n\nIM – \"Injection Moulding\" = vstřikování směsi polymeru a krátkých vláken\n\nBMC – \"Bulk Moulding Compound\" = směs pryskyřice a krátkých vláken, používaná pro\nlisování\n\nV Evropě bylo v roce 2005 vyrobeno asi 1,2 miliony tun kompozitů, z toho více než 90 % s reaktoplastovými matricemi.\n\nTermoplasty zkapalňují až při teplotách nad 200 °C. Kompozity s termoplastickou matricí se mohou dodatečně tvarovat nebo svařovat. Po schlazení matrice jsou kompozity hotové k použití, dají se skladovat na neomezenou dobu, při zvýšené teplotě však změknou. Se zvýšeným obsahem vláken v kompozitu klesá sklon ke zkrucování.\n\nTermoplastové matrice jsou vždy vyztuženy textilními vlákny. Zpravidla se rozeznávají matrice\n\nNejpoužívanější druhy termoplastů:\n\nse vyrábí z polyuretanové pryskyřice a zpracovávají na kompozity technologií navíjení.\n\nZ kompozit se dají vyrábět konstrukční díly na ohebné výrobky, např. hnací hřídele, spojky, klínové řemeny a tzv. pneumatické svaly.\n\nKvalita vzájemné vazby výztuže s matricí má značný vliv na mechanické a termické vlastnosti kompozitu. Ke zvýšení přilnavosti se proto textilní vlákna napouští šlichtou nebo vhodnými chemikáliemi, případně se ozařují (aramidová vlákna) ultrafialovými paprsky. Váhový podíl šlichty obnáší zpravidla 1,5 %, do šlichty se přidává 0,05 % silanu, nejčastěji tzv. organosilanu.\n\nje složitý proces spojený s vývojem tepla, zvýšením viskozity a zmenšením objemu. Některé technologie vyžadují přídavek urychlovače, velmi důležitou charakteristikou vytvrzovacího procesu je tzv. doba gelace (želatinace).\nNapříklad pro výrobu prepregu se pryskyřice musí dostat z kapalného stavu do předvytvrzeného stavu (tzv. resitol), v němž již pryskyřice neteče, je ale lepivá a po ohřátí se dotvrdí. Konečný stav vytvrzené pryskyřice, tzv. resit, se vyznačuje nelepivostí, nerozpustností a vysokou teplotou.\nU tenkých laminátu se dá použít vytvrzování svazkem elektronů, které způsobuje polymerizaci a zesítění pryskyřice citlivé na ozáření. Dále lze použít rentgenové paprsky a mikrovlnný ohřev.\n\nNové je použití ultrafialového záření (UV) u pryskyřice s přidanými fotoiniciátory.\n\n\nReference byla změněna. Nejsou již uvedeny údaje o zpracování a ceny matric\n"}
{"id": "533865", "url": "https://cs.wikipedia.org/wiki?curid=533865", "title": "James Baker", "text": "James Baker\n\nJames Addison Baker, III (* 28. dubna 1930, Houston, Texas, USA) je americký právník, politik a politický poradce. Za administrativy prezidenta George H. W. Bushe působil v letech 1989 až 1992 jako ministr zahraničních věcí a poté v letech 1992 až 1993 jako ředitel kanceláře Bílého domu. Za administrativy prezidenta Ronalda Reagana byl v letech 1981 až 1985 taktéž ředitel kanceláře Bílého domu a poté v letech 1985 až 1988 ministr financí.\n\nVystudoval Princeton University a University of Texas at Austin a v první polovině 50. let sloužil tři roky u americké námořní pěchoty, kde dosáhl hodnosti kapitána. Až do poloviny 70. let působil jako právník. Je členem Republikánské strany.\n\n"}
{"id": "533867", "url": "https://cs.wikipedia.org/wiki?curid=533867", "title": "National League A 1995/1996", "text": "National League A 1995/1996\n\nŠvýcarská hokejová liga - sezóna 1995/1996. Vítězem se stal tým EHC Kloten.\n\nHC Lausanne sestoupil do NLB. Naopak HC La Chaux-de-Fonds postoupil do nejvyšší soutěže.\n"}
{"id": "533875", "url": "https://cs.wikipedia.org/wiki?curid=533875", "title": "Richard Spiegelburg", "text": "Richard Spiegelburg\n\nRichard Spiegelburg (* 12. srpna 1977, Georgsmarienhütte, Dolní Sasko) je německý atlet, který se věnuje skoku o tyči.\n\nNejvětší úspěch své kariéry zaznamenal v roce 1999 na světové letní univerziádě v Palma de Mallorca. V témž roce se umístil na mistrovství Evropy do 22 let v Göteborgu na čtvrtém místě. O rok později skončil na halovém ME v belgickém Gentu čtvrtý. Na mistrovství světa v Edmontonu 2001 obsadil šesté místo (575 cm). V roce 2002 se kvalifikoval do finále halového ME ve Vídni, kde skončil na osmém místě. Těsně pod stupni vítězů, čtvrtý skončil na letní univerziádě 2005 v tureckém İzmiru . Na mistrovství Evropy v Göteborgu v roce 2006 obsadil třináctou pozici.\n\nJeho mladší sestra Silke se rovněž věnuje skoku o tyči.\n\n"}
{"id": "533880", "url": "https://cs.wikipedia.org/wiki?curid=533880", "title": "Volby do Knesetu 1981", "text": "Volby do Knesetu 1981\n\nVolby do 10. Knesetu se v Izraeli konaly 30. června 1981. Navzdory tomu, že předvolební průzkumy naznačovaly vítězství Ma'arachu vedeného Šimonem Peresem, volby nakonec o jeden poslanecký mandát vyhrál Likud vedený Menachemem Beginem. Volební účast byla 77,8 %.\n\nV pořadí devatenáctou vládu vytvořil Menachem Begin 5. srpna 1981. Jeho vláda zahrnovala Likud, Národní náboženskou stranu (NNS), Agudat Jisra'el, Tami, Telem a měla celkem 17 ministrů. O necelý měsíc po vytvoření vlády do ní vstoupila 26. srpna strana Techija, která dostala jedno ministerské křeslo. Předsedou Knesetu se stal poslanec Likudu Menachem Savidor. Jedním z prvních zákonů, které vláda schválila byl zákon o Golanských výšinách, který formálně přičlenil Golanské výšiny k Izraeli. Během desátého Knesetu došlo k první libanonské válce a masakru v Sabře a Šatíle. Na základě následného vyšetřování Kahanovou komisí byla za masakr nepřímo odpovědnou shledána izraelská armáda a ministr obrany Ariel Šaron byl odvolán ze své funkce (ve vládě však zůstal jako ministr bez portfeje). Izrael v době desátého Knesetu zasáhla vážná ekonomická krize, pádivá inflace a kolaps většiny bankovního sektoru. Vládním náboženským stranám (NNS a Agudat Jisra'el) se podařilo prosadit zákon zakazující státní letecké společnosti El Al létat o šabatu.\n\nPoté co Menachem Begin rezignoval ze zdravotních důvodů, jej ve funkci premiéra nahradil Jicchak Šamir, který 10. října 1983 sestavil novou vládu. Jeho koaliční vláda zahrnovala původní koaliční partnery a měla 20 ministrů. Následující parlamentní volby se konaly předčasné 23. července 1984 poté, co z vlády vystoupila strana Tami a pomohla Ma'arachu svrhnout vládu.\n\n\n\n"}
{"id": "533882", "url": "https://cs.wikipedia.org/wiki?curid=533882", "title": "Arthur Coningham", "text": "Arthur Coningham\n\nSir Arthur Coningham KCB, KBE, DSO, MC, DFC, AFC (19. ledna 1895, Brisbane, Queensland – pravděpodobně 30. ledna 1948) byl australský důstojník britského královského letectva RAF. Je známou osobností z bojů v Severní Africe a jako velitel letectva při Operaci Overlord.\n\nArthur Coningham se narodil v Brisbanu. Jeho otec, také Arthur Coningham, zažaloval tehdy svou manželku z nevěry s katolickým knězem Denisem O´Haranem. Po vypuknutí veřejného skandálu se rodina přestěhovala na Nový Zéland.\n\nConingham zde navštěvoval Wellington College ve Wellingtonu, kde se mu dařilo v jezdectví a se střelnými zbraněmi.\n\nV roce 1914 Coningham dobrovolně narukoval do armády. Byl poslán do Egypta na trénink, ale onemocněl tyfem a musel tak armádní kariéru odložit. V roce 1916 vstoupil do Royal Flying Corps jako dobrovolník.\n\nDo konce války dosáhl Coningham hodnosti majora. Zničil devět nepřátelských letadel. Během války získal přezdívku \"\"Mary\"\", vzniklou zkomolením slova \"Maori\".\n\nPo skočení první světové války zůstal Coningham v královském letectvu, zpočátku jako důstojník. Později se stal technikem a leteckým instruktorem, dokud nebyl roku 1923 odvelen do Mosulu v Iráku.\n\nRoku 1932 byl Coningham poslán do Súdánu jako vyšší důstojník RAF.\n\nPo návratu do Velké Británie se v roce 1935 dosáhl hodnosti Group Captain Královského letectva.\n\nConingham se na začátku války velitelem bombardovacích skupin, kterou vedl po dobu dvou let v bombardovací ofenzivě proti Německu. V roce 1941 byl poslán na Blízký východ, kde převzal ubohou situaci, kde bylo královské letectvo skoro poraženo. Jeho schopnost využít bombardéry však výrazně pomohla k vítězství v bitvě u El Alameinu. Coningham podporoval zejména 8. armádu až do města Tripolis v lednu roku 1943.\nTéhož roku se Coningham stal maršálem královského letectva a koordinoval taktické letectvo při invazi na Sicílii. V roce 1944 pomohl plánovat leteckou podporu pro vylodění v Normandii.\n\nVelitelem taktického letectva zůstal do roku 1945, kdy ho nahradil William Sholto Douglas.\nPo více než třiceti letech služby v ozbrojených silách odešel 1. srpna 1947 do výslužby v hodnosti \"Air Marshal\" (přibližně odpovídá generálporučíkovi).\n\nZahynul pravděpodobně 30. ledna 1948, kdy byl jedním z dvaceti pěti pasažérů na palubě letounu Avro Tudor British South American Airways „Star Tiger“ (imatrikulace G-AHNP), který beze stopy zmizel v oblasti Atlantského oceánu během pravidelného linkového letu z Azor na Bermudy.\n\n"}
{"id": "533886", "url": "https://cs.wikipedia.org/wiki?curid=533886", "title": "Kontextual", "text": "Kontextual\n\nKontextual je umělecká skupina založená v roce 2005 studenty Akademie výtvarných umění v Praze.\nPracuje výhradně na poli konceptuálního umění. Svými uměleckými realizacemi soustavně definuje fenomén kontextu v oblasti fine artu.\nČlenové skupiny jsou anonymní. Součástí uměleckých realizací Kontextualu jsou teoretické texty reflektující zkoumaný fenomén.\n\n\n\n\n\n\n\n\n\n\n\n"}
{"id": "533897", "url": "https://cs.wikipedia.org/wiki?curid=533897", "title": "Národní parky v Norsku", "text": "Národní parky v Norsku\n\nSeznam národních parků v Norsku ke konci roku 2019 zahrnoval 40 národních parků na pevninském území Norska a 7 národních parků na území souostroví Špicberk (Svalbardu). \n"}
{"id": "533903", "url": "https://cs.wikipedia.org/wiki?curid=533903", "title": "Lapidot", "text": "Lapidot\n\nLapidot ( לַפִּידוֹת, v oficiálním přepisu do angličtiny Lappidot, přepisováno též Lapidot) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 496 metrů, v jihozápadní části Horní Galileji, cca 17 kilometrů od břehů Středozemního moře a 13 kilometrů od libanonských hranic. Jižně od vesnice terén spadá do údolí vádí Nachal Bejt ha-Emek, do kterého podél východní strany mošavu ústí Nachal Chešek, na západní straně Nachal Kišor.\n\nObec se nachází cca 5 kilometrů jižně od města Ma'alot-Taršicha, cca 108 kilometrů severovýchodně od centra Tel Avivu a cca 30 kilometrů severovýchodně od centra Haify. Lapidot obývají Židé, přičemž osídlení v tomto regionu je etnicky smíšené. V okolních obcích je většinové zastoupení izraelských Arabů a Drúzů. Mezi nimi jsou ovšem rozptýlené menší židovské vesnice.\n\nLapidot je na dopravní síť napojen pomocí lokální silnice číslo 854.\n\nLapidot byl založen v roce 1978 v rámci programu Micpim be-Galil, který na přelomu 70. a 80. let 20. století znamenal výstavbu několika desítek nových židovských vesnic v oblasti Galileji a jehož cílem bylo posílit židovské demografické pozice v tomto regionu a nabídnout bydlení na venkově s předměstským životním stylem.\n\nZakladateli vesnice byli obyvatelé z již existujících mošavů v tomto regionu, kteří ve svých původních obcích již nenacházeli volné zemědělské pozemky pro zřízení rodinné farmy.\n\nObyvatelé vesnice převážně dojíždějí za prací mimo obec. V Lapidot fungují zařízení předškolní péče. Základní škola je ve vesnici Becet.\n\nObyvatelstvo mošavu Lapidot je sekulární. Podle údajů z roku 2014 tvořili naprostou většinu obyvatel v Lapidot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 122 lidí. Během roku 2014 populace stoupla o 0,8 %.\n\n\n"}
{"id": "533906", "url": "https://cs.wikipedia.org/wiki?curid=533906", "title": "Mistrovství světa v rychlobruslení ve sprintu žen", "text": "Mistrovství světa v rychlobruslení ve sprintu žen\n\nMistrovství světa v rychlobruslení ve sprintu žen je každoročně pořádáno Mezinárodní bruslařskou unií od roku 1970 společně s mužským šampionátem. Závodí se ve dvou dnech, každý den závodnice absolvují závod na 500 m a na 1000 m. Časy se pomocí samalog systému přepočítají na body a vyhrává závodnice s nejmenším počtem bodů.\n\n\"V tabulce jsou uvedeny pouze závodnice, které získaly nejméně dvě zlaté medaile.\"\n"}
{"id": "533908", "url": "https://cs.wikipedia.org/wiki?curid=533908", "title": "Vladimír Koníček", "text": "Vladimír Koníček\n\nVladimír Koníček (* 23. února 1964 Uherské Hradiště) je český politik, v letech 2002 až 2018 poslanec Poslanecké sněmovny PČR, od prosince 2018 člen kolegia Nejvyššího kontrolního úřadu, člen KSČM.\n\nPo maturitě v roce 1982 na gymnáziu v Uherském Hradišti vystudoval na Přírodovědecké fakultě UJEP v Brně (dnes Masarykova univerzita) obor fyzika pevných látek. Po promoci v roce 1987 nastoupil do státního podniku Mesit, kde zůstal do roku 1993, kdy začal učit na Střední průmyslové a hotelové škole v Uherském Hradišti. Kvůli tomuto povolání si doplnil vzdělání v učitelství fyziky na Přírodovědecké fakultě Masarykovy univerzity.\n\nS manželkou Alenou má čtyři děti, syna Cyrila a Vladimíra a dcery Terezu a Alžbětu.\n\nDo KSČ vstoupil roku 1986. V komunálních volbách roku 1994, komunálních volbách roku 1998 a komunálních volbách roku 2002 byl zvolen do zastupitelstva města Uherské Hradiště za KSČM. Profesně se uvádí jako učitel. V komunálních volbách roku 2006 a komunálních volbách roku 2010 byl následně za KSČM zvolen do zastupitelstva obce Boršice. Také v komunálních volbách v roce 2014 obhájil post zastupitele obce Boršice, a to díky preferenčním hlasům (posunul se z původního 8. místa na konečné 1. místo; KSČM přitom získala dva mandáty). Rovněž v komunálních volbách v roce 2018 uspěl vlivem preferenčních hlasů.\n\nVe volbách v roce 2002 byl zvolen do poslanecké sněmovny za KSČM (volební obvod Zlínský kraj). Byl členem výboru pro vědu, vzdělání, kulturu, mládež a tělovýchovu. Poslanecký mandát obhájil ve volbách v roce 2006. Stal se předsedou sněmovního kontrolního výboru. Opětovně byl do sněmovny zvolen ve volbách v roce 2010. Je členem kontrolního výboru, místopředsedou petičního výboru a člen volebního výboru sněmovny.\n\nVe stínové vládě KSČM spravuje průřezový resort informatiky.\n\nVe volbách do Poslanecké sněmovny PČR v roce 2013 kandidoval ve Zlínském kraji jako lídr KSČM a byl zvolen. Také ve volbách v roce 2017 byl lídrem KSČM ve Zlínském kraji. Získal 1 475 preferenčních hlasů a obhájil tak mandát poslance. V listopadu 2018 byl Poslaneckou sněmovnou PČR zvolen členem kolegia Nejvyššího kontrolního úřadu. S nástupem do funkce mu zanikl poslanecký mandát, protože funkce poslance a člena kolegia NKÚ nejsou slučitelné. Ve Sněmovně jej nahradila stranická kolegyně Marie Pěnčíková.\n"}
{"id": "533909", "url": "https://cs.wikipedia.org/wiki?curid=533909", "title": "Šušvė", "text": "Šušvė\n\nŠušvė neboli \"Šiušvė\", je řeka v Litvě, v Žemaitsku. Teče v okresech Kelmė, Radviliškis (Šiauliaiský kraj) a Kėdainiai (Kaunaský kraj). Je to pravý přítok řeky Nevėžis. Je 134,6 km dlouhá. Pramení na severním okraji vsi Plekaičiai, okres Kelmė, 6 km na východojihovýchod od Tytuvėnů. Teče nejdříve na sever, protéká mokřadem Tytuvėnų tyrelis, u vsi Sklioriškiai se stáčí na východ, začíná více meandrovat a protéká bažinou Sulinkių pelkė. Po soutoku s Gomertou se stáčí na jih, protéká městem Griniškis a zároveň nádrží Vaitiekūnų tvenkinys, na které je u Vaitiekūnů vodní elektrárna o výkonu 350 kW. Další nádrž na řece je Angirių tvenkinys (plocha 248,3 ha) taktéž s vodní elektrárnou. Od počátku nádrže se řeka stáčí směrem jihovýchodním, za městem Joisvainiai u vsi Graužiai se stáčí na jih a zanedlouho se u obce Paleipiai vlévá do Nevėžisu jako jeho pravý přítok 36 km od jeho ústí do Němenu.\n\nÚdolí řeky je v horním toku 2 - 3 km široké, níže je 350 - 450 m. Břehy jsou 6 - 15 m vysoké. Koryto řeky je na horním toku 8 - 10 m široké, na středním a dolním toku 10 - 16 m. Rychlost toku je 0,1 – 0,4 m/s. Zamrzá od prosince do března. Led se udrží průměrně 91 - 99 dní. Roční výkyv hladiny dosahuje 3,4 m. Koryto horního toku je regulované. Kolem dolního toku se rozkládá Chráněná krajinná oblast Šušvės kraštovaizdžio draustinis.\n\n"}
{"id": "533915", "url": "https://cs.wikipedia.org/wiki?curid=533915", "title": "Taki Inoue", "text": "Taki Inoue\n\nTakačiho „Taki“ Inoue jap. 井上 隆智穂 (5. září 1963, Kóbe) je bývalý japonský automobilový závodník. V sezonách 1994 a 1995 závodil ve Formuli 1. Je považován za jednoho z nejhorších jezdců v historii F1. Sám se dokonce označil za nejhoršího.\n\nV roce 1988 začal závodit v britské Formuli Ford, mezi lety 1989 – 1993 se účastnil závodů japonské Formule 3, kde se jeho nejlepším výsledkem stalo celkové 9. místo v roce 1993. Pro rok 1994 se přesunul do Formule 3000, nezískal žádný bod a ve známost vešel především svými nehodami.\n\nPřes své výkony v nižších sériích sehnal dostatek sponzorů pro vstup do Formule 1, kde debutoval při Grand Prix Japonska 1994 za tým Simtek, kvalifikoval se jako poslední s odstupem tří sekund od předposledního, týmového kolegy Davida Brabhama. Po třech kolech kvůli silnému dešti ze závodu odstoupil.\n\nDíky 4,5 milionu USD od sponzorů si koupil závodní sedačku v týmu Footwork. V žádné ze 17 velkých cen nedokázal překonat své týmové kolegy, Gianni Morbidelliho a Maxe Papise. Nejlepším umístěním se pro něj stalo 8. místo při Grand Prix Itálie 1995.\n\nKoncem roku 1995 usiloval o závodění ve stáji Tyrrell, ale přednost dostal Ukjó Katajama podporovaný značkou Mild Seven. Pro sezonu 1996 uzavřel smlouvu s týmem Minardi, avšak před začátek roku jeho sponzoři odstoupili.\n\nPo odchodu z královské disciplíny pilotoval sportovní a cestovní vozy. V roce 1999 závodil v japonské sérii GT, kde obsadil celkovou 32. příčku.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "533920", "url": "https://cs.wikipedia.org/wiki?curid=533920", "title": "USS Arizona (BB-39)", "text": "USS Arizona (BB-39)\n\nUSS Arizona byla bitevní loď amerického námořnictva třídy \"Pennsylvania\". Arizona byla dokončena v polovině první světové války a v meziválečné době modernizována. Byla potopena při útoku japonského císařského námořnictva na Pearl Harbor. Tehdy byla zasažena dvěma 800 kg pumami.\n\nObě jednotky třídy \"Pennsylvania\" byly stavěny v loděnicích na východním pobřeží USA. \"Arizona\" byla stavěna loděnicí New York Navy Yard v Brooklynu v New Yorku. Kýl lodi byl založen v březnu 1914, trup byl spuštěn na vodu v červnu 1915 a v říjnu 1916 byla loď dokončena.\n\nPohon zajišťovalo 12 kotlů Babcock & Wilcox (6 kotelen), které poháněly 4 Pärsonovy turbíny (2 strojovny) a výsledný výkon byl 24 900 kW. Maximální rychlost lodi 21 ​​uzlů zajišťovaly čtyři šrouby. Jelikož převodový systém nebyl uspokojivě vyřešen a turbíny byly nehospodárné, měla Arizona malý akční rádius - jen 4 640 mil při 15 uzlech.\n\nBoční pancéřový pás byl silný 356 mm. Systém pancéřování byl stylem \"všechno nebo nic\", to znamená, že hlavní a životně důležité části chránil silný pancíř, zatímco méně důležité části byly chráněny slabě. Paluba byla chráněna dvěma pásy pancíře, a to první o tloušťce 76 mm a druhý 38 mm.\n\nHlavní výzbroj se skladala z dvanácti děl ráže 365 mm (14\"/45 cal) ve čtyřech trojhlavňových věžích (dvě vpředu, dvě vzadu). Pomocnou výzbroj tvořilo 22 děl ráže 127 mm (5\"/51 cal) uložených v kasematách po 11 na každé straně. Tato pomocná výzbroj se však ukázala jako neefektivní (použitelná byla pouze při klidném moři), proto byla v roce 1918 demontována. Protiletecká výzbroj se skladala ze čtyř kanónů ráže 76 mm (50 cal.) V dvacátých letech byly nahrazeny osmi kanóny ráže 127 mm. Původně měla nést i čtyři torpédomety, ale nikdy nebyly namontovány.\n\nZačátkem 30. let Arizona podstoupila rozsáhlou rekonstrukci. Kotle byly vyměněny za šest kusů Bureau Express a turbíny byly vyměněny za typ Westinghouse. Touto změnou pohonného systému se zvýšil akční rádius na 13 600 mil při 15 uzlech a rovněž vzrostl i výkon na 25 725 kW.\n\nStožáry trubkové konstrukce byly nahrazeny tzv. trojnožkami a komíny byly sloučeny do jednoho. Přidána byla protitorpédová obšívka, jejímž dalším efektem bylo zvýšení stability. Zesílen i byl pancíř na palubě o 50 mm na 126 (+ 38) a pancíř na dělostřeleckých věžích.\n\nPo vstupu do války byla převedena na Britské ostrovy, kde posílila britskou Grand Fleet (Velkou flotilu). Po válce převezla prezidenta Woodrowa Wilsona na Pařížskou mírovou konferenci. Ve dvacátých letech byla součástí 7. divize bitevních lodí v Karibiku. Ve třicátých letech byla převelena do třetí divize bitevních lodí.\n\nOd roku 1930 byla v 1. divizi pod vlajkou Chestera Nimitze v Pacifiku s domovskou základnou v Pearl Harboru.\n\nArizona byla jedna z nejvíce poškozených válečných lodí při náletu na Pearl Harbor. Utrpěla 3 nepřímé a 2 přímé zásahy 800 kilovými pumami. Poslední puma pronikla palubou na pravoboku a způsobila masivní explozi střelného prachu, a to se lodi stalo osudným. V tom okamžiku se stala hrobkou pro 1 177 námořníků, kteří zemřeli spolu s ní. Dosud zůstává na místě, na kterém se v roce 1941 potopila. V roce 1958 byl vybudován nad potopenou lodí památník námořníkům, kteří v Pearl Harboru padli.\n\n\n\n"}
{"id": "533923", "url": "https://cs.wikipedia.org/wiki?curid=533923", "title": "Alexandr Culukidze", "text": "Alexandr Culukidze\n\nAlexandr „Saša“ Grigorjevič Culukidze (rusky \"Александр Григорьевич Цулукидзе\", gruzínsky \"ალექსანდრე წულუკიძე\", 1. listopadu 1876, Choni, Ruské impérium – 8. června 1905, Kutaisi, Ruské impérium) byl gruzínský revolucionář, novinář a Stalinův přítel z mládí.\n\nPocházel z prominentní knížecí rodiny. Jeho otec patřil ke starému vznešenému rodu. \n\nRoku 1896 vstoupil do Kutaisiské marxistické organizace. Roku 1897 začal studovat na Lomonosově univerzitě a účastnil se ilegálních studentských aktivit. Do Gruzie se vrátil v roce 1899. \n\nZačal organizovat sérii dělnických stávek v Tbilisi, Batumi, a dalších gruzínských městech. Roku 1903 přistoupil k bolševikům. Spolu s Ladem Kecchovelim a Josifem Džugašvilim založil noviny \"\"Brdzola\"\", v nichž kritizoval legální marxisty, nacionalisty a menševiky, z nichž nejvíc kritizoval Noea Žordaniju. \n\nPo revoluci roku 1905 byl krátce uvězněn v Metechi. Poté, co byl propuštěn, onemocněl tuberkulózou a brzy zemřel. Na jeho pohřbu byly přítomny tisíce revolucionářů, kteří zpívali francouzskou hymnu a revoluční píseň La Marseillaisa.\n\nV letech 1936 až 1990 neslo jeho rodné město Choni na jeho počest jméno „Culukidze“.\n"}
{"id": "533924", "url": "https://cs.wikipedia.org/wiki?curid=533924", "title": "USS Arizona", "text": "USS Arizona\n\nOznačení USS \"Arizona\" nesla v historii amerického námořnictva tři plavidla:\n"}
{"id": "533928", "url": "https://cs.wikipedia.org/wiki?curid=533928", "title": "Hvězdárna Sorbonny", "text": "Hvězdárna Sorbonny\n\nHvězdárna Sorbonny (\"Observatoire de la Sorbonne\") je stará astronomická observatoř umístěná ve věži na střeše Sorbonny v Paříži v ulici \"Rue Saint-Jacques\". Byla vybudována při rekonstrukci budov Sorbony mezi léty 1885 a 1901.\n\nHvězdárna je vybavena dalekohledem s průměrem 153 mm a 2300 mm ohniskovou vzdáleností. Observatoř je součástí Francouzské astronomické společnosti (\"Société astronomique de France\"). Pozorování pro veřejnost se konají každé pondělí a pátek. V téže budově se nachází i optická dílna společnosti, kde se opravují dalekohledy.\n\n"}
{"id": "533931", "url": "https://cs.wikipedia.org/wiki?curid=533931", "title": "Micha'el Ejtan", "text": "Micha'el Ejtan\n\nMicha'el Ejtan (: מיכאל איתן; narozen 3. června 1944) je izraelský politik a bývalý poslanec Knesetu za stranu Likud. V letech 2009 až 2013 působil jako ministr pro zlepšení vládních služeb ve druhé Netanjahuově vládě. V letech 1997 až 1998 působil jako ministr vědy a technologie. Společně s Benjaminem Ben Eliezerem patří mezi nejdéle sloužící poslance Knesetu a jako takový byl po volbách v roce 2009 zvolen prozatímním předsedou Knesetu. V této funkci byl nahrazen 30. března 2009 Re'uvenem Rivlinem\n\nNarodil se v Tel Avivu ještě za dob britské mandátní Palestiny a vystudoval právo na Telavivské univerzitě. Později vstoupil do strany Cherut a stal se předsedou jejího mládežnického hnutí. Poté byl zvolen do ústředního výboru strany a stal se předsedou její pobočky ve městě Ramat Gan.\n\nPoslancem Knesetu byl zvolen poprvé ve volbách v roce 1984 za stranu Likud a poté opětovně zvolen ve volbách v letech 1988, 1992 a 1996. V červenci 2007 byl jmenován ministrem vědy a technologie, ale v červenci následujícího roku byl nahrazen Silvanem Šalomem. Poté byl náměstkem ministra při úřadu ministerského předsedy, a to až do voleb v roce 1999. Během svého působení v Knesetu byl členem řady parlamentních výborů a předsedal podvýboru pro komunikaci a informace a rovněž pomáhal vytvořit internetové stránky Knesetu.\n\nVe volbách v roce 1999 byl již popáté zvolen poslancem a poté opětovně zvolen ve volbách v letech 2003, 2006 a 2009.\n\nŽije ve městě Kochav Jair.\n\n"}
{"id": "533935", "url": "https://cs.wikipedia.org/wiki?curid=533935", "title": "Zikmund z Haimhausenu", "text": "Zikmund z Haimhausenu\n\nJan Zikmund Ferdinand Josef hrabě z Haimhausenu (něm. Johann Sigmund Ferdinand Joseph Graf von Haimhausen, * 28. prosinec 1708 v Mnichově; † 16. leden 1793 v Mnichově) byl bavorský právník, úředník a podnikatel se statky na Chebsku.\n\nJako šestnáctiletý zapsal se na salzburské universitě, od roku 1726 poslouchal dva roky právo na Karlově universitě v Praze. Pak následovala cesta do Drážďan, Berlína, Lübecku, Hamburku, Amsterdamu a Lovaně.\n\nPo studiích převzal správu rodinných statků na Tachovsku v Plzeňském kraji. Kromě Chodové Plané , kterou rod vlastnil v letech 1621-1945, to byly i tamní doly na měď. I proto odešel do Lipska studovat hornické vědy, metalurgii a chemii. Po Krušnohoří navštívil i rakouská horní města. V souvislosti s kvetoucím dolováním založil na českém panství u Zadního Chodova osadu Nový Haimhausen, spadající k obci Broumov na bavorské hranici, a to se železárnou. Požár v Chodové Plané zničil v roce 1733 kostel, který nechal v letech 1748-1754 obnovit. Vybavení kostela pochází z let 1764-1766. V Chodové Plané nechal také starší renesanční zámeček, vyhořelý před rokem 1734, upravit na obydlí úředníků správy panství, a naproti vybudovat dvoukřídlý patrový barokní zámek č.p. 2, ještě stojící. On sám však trvale sídlil jinde.\n\nPo smrti Karla VI. vystoupil se svým nárokem na český trůn bavorský kurfiřt Karel Albrecht, kterému Haimhausen holdoval jak v Praze, tak ve Frankfurtu při císařské korunovaci. Na mnichovském dvoře se Haimhausen plně uplatnil až za jeho nástupce Maxmiliána III. Josefa, který ho jmenoval v roce 1751 do čela nově zřízeného mincovního a horního kolegia. Mincování vylepšil povoláním známého mincmistra Jiřího Jastera z Mohuče, příležitost poskytl nadanému samoukovi Franzi Schegovi, který se z puškaře vypracoval na rytce mincovních razidel a vyhledávaného medailéra. Později Haimhausen prosadil zřízení porcelánky v Nymphenburgu. Stal se zakládajícím presidentem bavorské akademie věd; ta vznikla díky úsilí dvorního rady Jana Jiřího Loriho, zaměstnaného na Haimhausenově mincovním a horním kolegiu. Kurfiřt podepsal zakládací listinu na své narozeniny 28. března 1759.\n\n"}
{"id": "533939", "url": "https://cs.wikipedia.org/wiki?curid=533939", "title": "Walter Short", "text": "Walter Short\n\nGenerálporučík Walter Campbell Short (30. března 1880, Filmor, Illinois – 9. března 1949) byl velitelem armádní posádky v Pearl Harboru.\n\nNarodil se 30. března 1880 ve Filmoru, ve státě Illinois, v rodině lékaře. Vystudoval University of Illinois a v roce 1901 se stal armádním důstojníkem. Za 1. sv. války byl ve Francii výcvikovým důstojníkem, později se stal asistentem velitele Fort Benning a v roce 1936 byl povýšen na brigádního generála. Byl jmenován velitelem 1. pěší divize a na počátku 2. sv. války velitelem I. armádního sboru. Dne 8. února 1941 byl povýšen na generálporučíka a stal se velitelem Havajského vojenského okruhu.\n\n17. prosince 1941 však byl zbaven postu a odvelen do USA, kde byl spolu s admirálem Kimmelem tzv. Robertsovou komisí označen za hlavního spoluviníka tragédie v Pearl Harboru. V roce 1942 odchází do civilu s hodností sníženou o jeden stupeň. Až 50 let po jeho smrti odhlasoval americký kongres nezávaznou rezoluci, že – oproti tvrzení vyšetřovací komise – k útoku na Pearl Harbor nedošlo v důsledku zanedbání povinností admirála Kimmela a generála Shorta.\n"}
{"id": "533943", "url": "https://cs.wikipedia.org/wiki?curid=533943", "title": "Limor Livnat", "text": "Limor Livnat\n\nLimor Livnat (: ; narozena 22. září 1950) je izraelská politička a bývalá poslankyně Knesetu za stranu Likud. V letech 2009 až 2013 zastávala pozici ministryně kultury a sportu v izraelské vládě.\n\nNarodila se v Haifě krátce po vzniku Izraele a studovala hebrejskou literaturu na Telavivské univerzitě. Poslankyní Knesetu se stala 14. dubna 1992, krátce před parlamentními volbami v červnu téhož roku, a to coby náhradnice za Chajima Korfu. Své poslanecké místo obhájila v červnových volbách a během svého prvního funkčního období působila jako předsedkyně výboru pro zlepšení práv žen, podvýboru pro osobní práva a parlamentního výboru pro vyšetřování domácího násilí.\n\nPoslankyní byla znovu zvolena ve volbách v roce 1996, po nichž byla jmenována ministryní komunikací ve vládě Benjamina Netanjahua. Jako ministryně se snažila zvýšit konkurenceschopnost v oblasti komunikací oslabením a privatizováním společnosti Bezek, která měla do té doby monopol na pevné linky.\n\nSpory s premiérem Netanjahuem vyvrcholily odchodem Livnat z vlády v roce 1997 a následným pokusem sesadit jej z postu předsedy Likudu. Poté co Netanjahu rezignoval na post předsedy strany po prohraných volbách v roce 1999, podporovala Ariela Šarona v jeho snaze o získání předsednického postu. Ve volbách v roce 2001 pak Ariel Šaron porazil Ehuda Baraka v přímé volbě premiéra a v nové Šaronově vládě byla Livnat jmenována ministryní školství.\n\nOpětovně byla zvolena ve volbách v roce 2003 a setrvala na postu ministryně školství až do roku 2006, kdy Likud opustil vládu, po Šaronově odchodu ze strany. Poslankyní zůstala i po volbách v roce 2006 a 2009 a po druhých zmíněných byla jmenována na nově zřízený post – ministerstvo kultury a sportu.\n\nBěhem své politické kariéry byla místopředsedkyní a úřadující předsedkyní Světového hnutí Likud.\n\nŽije v Tel Avivu, je vdaná a má dvě děti.\n\n"}
{"id": "533949", "url": "https://cs.wikipedia.org/wiki?curid=533949", "title": "Uvulární vibranta", "text": "Uvulární vibranta\n\nUvulární vibranta je souhláska, vyskytující se v některých jazycích.\n\nObvykle se řadí mezi tzv. rhotické (erové) souhlásky.\n\n\nVyskytuje se v celé řadě jazyků, např. v mnoha francouzských dialektech (je někdy známa jako francouzské r, přestože ve spisovné francouzštině se tento foném vyslovuje spíše jako znělá uvulární frikativa), v hebrejštině (např. ירוק), okcitánštině (např. \"parts\"), němčině, evropské portugalštině a celé řadě dalších jazyků. Řada mluvčích češtiny takto realizuje hlásku, zapisovanou písmenem /r/, tato hláska je však ve správné výslovnosti alveolární vibranta a jiná výslovnost je vnímána jako vada řeči, tzv. rotacismus.\n"}
{"id": "533951", "url": "https://cs.wikipedia.org/wiki?curid=533951", "title": "Apaščia (řeka)", "text": "Apaščia (řeka)\n\nApaščia je řeka na severu Litvy, v Panevėžyském kraji, protéká okresy Rokiškis a Biržai. Apaščia pramení 6 km na jihojihovýchod od města Pandėlys (Okres Rokiškis). Je to levý přítok Nemunėlisu, do kterého se vlévá 60,1 km od jeho ústí do Mūši v pohraničním městě Nemunėlio Radviliškis. Teče zpočátku na severozápad, u Kučgalysu se stáčí na západ, u Galvoků na sever, u Šliželiů na severozápad, protéká okresním městem Biržai a u Totoriů se stáčí na sever. Šířka koryta je od pramene do Biržů 4 - 7 m, dále 10 - 20 m. Hloubka je 0,8 - 1,5 m, v peřejích 0.2 - 0,7 m. Průměrný spád je 70 cm/km. Průměrný průtok v ústí je 5 m³/s.\n"}
{"id": "533952", "url": "https://cs.wikipedia.org/wiki?curid=533952", "title": "Poškozený (odpovědnost z provozu vozidla)", "text": "Poškozený (odpovědnost z provozu vozidla)\n\nPoškozený je vlastník motorového vozidla, jemuž byla jiným účastníkem silničního provozu způsobena škoda. Náhradu škody – pojistné plnění z dopravní nehody hradí pojišťovna viníka, pokud má viník sjednáno pojištění odpovědnosti z provozu vozidla. Jestliže viník pojištění nemá, pojistné plnění poskytne poškozenému Česká kancelář pojistitelů z tzv. Garančního fondu. \n\nZákladním právním předpisem je zákon č. 168/1999 Sb., o pojištění odpovědnosti z provozu vozidla, a dále zákon č. 40/1964 Sb., občanský zákoník.\n\nJak zdůraznil Ústavní soud České republiky ve svém nálezu ze dne 19. března 2008, sp. zn. II. ÚS 2221/07, \"poškozený se ve své roli neocitl dobrovolně\", nýbrž mu byla v podstatě vnucena protiprávním jednáním jiného účastníka silničního provozu.\n\n\nPoškozený má nárok, aby mu byla nahrazena skutečná škoda, kterou v souvislosti se škodnou událostí utrpěl. Nelze po poškozeném v souvislosti s pojistnou událostí spravedlivě požadovat, aby snížil svůj životní standard nebo aby investoval bez náhrady svůj čas v souvislosti s uplatňováním svých nároků vůči pojišťovně, aniž by mu byly tyto ztráty a újmy v plném rozsahu nahrazeny v rámci pojistného plnění. \n\nPrávo nechat se zastoupit je právem každého občana. Pokud je kdokoliv účastníkem řízení nebo jednání, kde jsou vyžadovány odborné znalosti, potřebné k prosazení práv, je běžné a velmi vhodné nechat se zastoupit odborníkem a maximalizovat svůj prospěch (např. jednání před soudem – advokát, nebo finančním úřadem – daňový poradce). Při prosazování náhrady škody může za poškozeného jednat zástupce, specialista na danou problematiku. Takovou možností je například Asociace poškozených. Působí zde již řadu let a služby jsou pro poškozené zdarma. Jinou variantou je nechat si zkontrolovat vyplacené pojistné plnění od pojišťovny a nechat si poradit jaké další nároky poškozeným vznikají, což bezplatně poskytuje občanské sdružení Pomoc poškozeným.\n\nPoškozený má nárok, aby mu byly nahrazeny veškeré náklady, potřebné ke znovu uvedení poškozené věci (vozidla) do stavu před poškozením. Pokud opravou došlo ke zvýšení hodnoty vozidla, je toto zhodnocení považováno za neoprávněné obohacení a jako takové je od nákladů odečteno. To se však stává velmi zřídka a v drtivé většině případů dochází opravou vozidla naopak ke snížení jeho tržní hodnoty. Vozidlo havarované a opravené je na trhu vždy levnější a hůře prodejné, než vozidlo v původním stavu a nikdy nepoškozené. Zhodnocení vozidla přichází v úvahu například v případě, že bylo poškozeno vozidlo, které již před nehodou bylo na konci své životnosti a provedenou opravou se jeho životnost prodloužila. V takovém případě se však většinou jedná o totální škodu, kde oprava je celkově neekonomická. Situace, kdy bylo vozidlo opravou zhodnoceno je tedy oblast spíše teoretická.\n\nPodstatnou skutečností je, že poškozenému bylo poškozeno vozidlo jako celek, tedy nikoli např. blatník. Je tedy třeba dívat se na hodnotu věci jako celku a nikoliv jako na jednotlivé její součásti. Velmi často je právě toto hledisko zneužíváno a je vůči poškozenému uplatňována tzv. amortizace nebo jiné koeficienty a srážky. Často je poškozenému tvrzeno, že není možné za jeho poškozený pět let starý blatník poskytnout náhradu v ceně blatníku nového. Taková argumentace je nesprávná. Podrobně se touto problematikou zaobírá i Ústavní soud ve svém nálezu (viz výše).\n\n\"Totální škoda\" je škoda, kde náklady na opravu přesahují obecnou cenu poškozeného vozidla. V takovém případě je oprava věci neekonomická a poškozenému je nahrazena hodnota celé poškozené věci, ponížená o hodnotu případných zbytků, které poškozenému zůstanou a mají nějakou hodnotu. Jinými slovy si poškozený za obdržené pojistné plnění koupí obdobné vozidlo, jaké bylo jeho před škodnou událostí.\n\n\"Parciální škoda\" je škoda, kde pojišťovna nahradí poškozenému náklady potřebné ke znovu uvedení poškozeného vozidla do stavu před nehodou.\n\nVlastnictví automobilu je jednou z nejméně efektivních investic každého jednotlivce. Automobil velmi rychle ztrácí na hodnotě a jeho provoz je spojen s vysokými výdaji. Kdyby tedy poškozený automobil nepotřeboval, jistě by jej nevlastnil. Z toho plyne, že pokud je vlastní vozidlo poškozeno, má poškozený nárok, aby mu byly uhrazeny náklady, které byl nucen vynaložit v souvislosti se zapůjčením vozidla náhradního. Náhradní vozidlo si poškozený zapůjčuje za účelem udržení životního standardu a obslužnosti, tak jak je běžně zvyklý. Po poškozeném nelze spravedlivě požadovat, aby v důsledku újmy kterou utrpěl byl snižován jeho životní standard nebo omezovány jeho zvyklosti. Z těchto důvodů jsou náklady na pronájem náhradního vozidla standardní součástí náhrady škody.\n\nByla-li poškozenému v souvislosti s nehodou způsobena škoda, která má povahu ušlého zisku nebo ztráty na výdělku, má poškozený nárok na náhradu takové újmy. Je třeba ji řádně prokázat, což například v případě ušlého zisku bývá mnohdy ne úplně jednoduché.\n\n"}
{"id": "533954", "url": "https://cs.wikipedia.org/wiki?curid=533954", "title": "Arras", "text": "Arras\n\nArras je průmyslové město v severní Francii, sídlo départementu Pas-de-Calais. Bývalé hlavní město hrabství Artois však bylo zničeno za první světové války a velká část musela být postavena znovu.\n\nSousední obce jsou: Achicourt, Anzin-Saint-Aubin, Beaurains, Dainville, Duisans, Saint-Laurent-Blangy, Saint-Nicolas, Sainte-Catherine a Tilloy-lès-Mofflaines.\n\nCaesar město zmiňuje pod keltským názvem \"Nemetocenna\" a ve 4. století se nazývalo \"Nemetacum Atrebatum\". Roku 685 zde sv. Vaast (Vedastus, Gaston) založil opatství a od 9. století zde sídlili flanderští vévodové. Od 12. století se zmiňují arraské látky a koberce, proslavené i na Blízkém Východě; největší sbírka je na krakovském Wawelu. Ve 14. a 15. století patřil Arras k Burgundsku a teprve 1649 se stal definitivně součástí Francie. Za francouzské revoluce byla zničena řada historických budov včetně katedrály a arraský rodák Maxmilien Robespierre se stal jedním z vůdců revoluce. V letech 1914–1915 bylo město téměř úplně zničeno a poválečná obnova trvala až do roku 1925. Arras nicméně zaostával za sousedními městy (zejména Lille) a jisté oživení přineslo až zřízení univerzity a připojení na dálnici a TGV.\n\nArras leží na dálkové trati Paříž – Lille a má denně 12 spojů TGV. Na okraji města je křižovatka dálnic A1 (Paříž – Lille) a A26 (Remeš – Calais, tunel).\n\n\n\n\n\n"}
{"id": "533955", "url": "https://cs.wikipedia.org/wiki?curid=533955", "title": "Ministerstvo zahraničních věcí Černé Hory", "text": "Ministerstvo zahraničních věcí Černé Hory\n\nMinisterstvo zahraničních věcí Černé Hory (černohorsky: \"Министарство иностраних послова Републике Црне Горе, Ministarstvo inostranih poslova Republiky Crne Gore\" /MIPRCG) je jednou z nejdůležitějších složek Vlády Černé Hory pro oblast zahraniční politiky Černé Hory.\n\nZaloženo bylo v roce 1831 v Cetinje v dobách Černohorského knížectví. \n\n\"Černohorské ministerstvo zahraničních věcí\" sídlí v hlavním městě Podgorice na ulici \"Stanka Dragojevića\" v čísle 2.\n\n\n"}
{"id": "533956", "url": "https://cs.wikipedia.org/wiki?curid=533956", "title": "Jehuda Weinstein", "text": "Jehuda Weinstein\n\nJehuda Weinstein (: יהודה וינשטיין; narozen v roce 1944) je izraelský právník a generální prokurátor. V této funkci nahradil 1. února 2010 dosavadního generálního prokurátora Menachema Mazuze.\n\nNarodil se v Tel Avivu rodičům, kteří do mandátní Palestiny přišli ve 30. letech během aliji z Polska. Vyrůstal v telavivské čtvrti Florentin a jako mladý se aktivně věnoval sportu a vyhrál v národní juniorské mistrovství v boxu. Během služby v Izraelských obranných silách sloužil u výsadkářské brigády. Poté studoval právo na Telavivské a Bar-Ilanově univerzitě, kde získal bakalářský, respektive magisterský titul.\n\nNásledně pracoval v úřadu státního zástupce jako žalobce pro úřad státního zástupce centrálního distriktu a poté, před odchodem v roce 1979, jako vyšší pracovník v úřadu státního zástupce. Po odchodu ze státní prokuratury si založil vlastní advokátní firmu, specializující se zejména na trestní právo a trestné činy úředníků a státních představitelů. Mezi jeho klienty patřili mimo jiné Ezer Weizman, Arje Deri, Ehud Olmert, Benjamin Netanjahu, Jossi Beilin či Avigdor Ben Gal.\n\nWeinstein byl několikrát izraelskými médii zmíněn jako jeden z hlavních kandidátů na post generálního prokurátora v roce 2004 i 2009 a jako hlavní kandidát na post generálního prokurátora v roce 2007. Dne 6. prosince 2009 jej pak izraelská vláda schválila jako příštího generálního prokurátora, který toho dosavadního nahradí 1. února 2010.\n\nŽije v herzlijské čtvrti Herzlija Pituach, je ženatý a se svou manželku Avivou má tři děti.\n\n"}
{"id": "533961", "url": "https://cs.wikipedia.org/wiki?curid=533961", "title": "Gita (Izrael)", "text": "Gita (Izrael)\n\nGita ( גיתה, v oficiálním přepisu do angličtiny Gitta) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 432 metrů, v jihozápadní části Horní Galileji, cca 15 kilometrů od břehů Středozemního moře a 13 kilometrů od libanonských hranic. Gita je situována na zalesněných planinách nad kaňonem, kterým protéká vádí Nachal Kišor, jež tu ústí do Nachal Bejt ha-Emek. O něco dál k západu sem také ústí vádí Nachal Gita, které dalo vesnici její název. Západně od obce se při Nachal Bejt ha-Emek tyčí prudký svah Cukej Gita.\n\nObec se nachází cca 5 kilometrů jihozápadně od města Ma'alot-Taršicha, cca 108 kilometrů severovýchodně od centra Tel Avivu a cca 30 kilometrů severovýchodně od centra Haify. Obec Gita obývají Židé, přičemž osídlení v tomto regionu je etnicky smíšené. V okolních obcích je většinové zastoupení izraelských Arabů (město Jirka a bývalé velké město Šagor) a Drúzů (město Januch-Džat). Mezi nimi jsou ovšem rozptýlené menší židovské vesnice.\n\nGita je na dopravní síť napojena pomocí lokální silnice, která vede do sousední obce Januch-Džat.\n\nGita byla založena v roce 1980. Vznikla s podporou Židovské agentury v rámci programu ha-Micpim be-Galil (המצפים בגליל, doslova „\"Galilejské vyhlídky\"“), který v Galileji vytvářel nové vesnice, jež měly posílit židovské demografické pozice v oblastech s dosavadní převahou Arabů. Po založení ale zakladatelské osadnické jádro novou vesnici pro sociální a ekonomické obtíže opustilo. Gita pak byla nově osídlena až roku 1993. Usadila se zde skupina židovských přistěhovalců ze zemí bývalého SSSR.\n\nVesnice se chce zaměřovat na turistický ruch. V obci fungují zařízení předškolní péče o děti. Základní škola je v osadě Becet. Většina služeb se nachází v nedalekém židovském městě Kfar Vradim.\n\nObyvatelstvo osady Gita je sekulární. Podle údajů z roku 2014 tvořili naprostou většinu obyvatel v Gita Židé - cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 300 osob).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 266 lidí. Během roku 2014 populace klesla o 3,3 %.\n\n\n"}
{"id": "533962", "url": "https://cs.wikipedia.org/wiki?curid=533962", "title": "Aortální stenóza", "text": "Aortální stenóza\n\nAortální stenóza (AS), jinak též stenóza aortální chlopně (\"zúžení aortální chlopně\"), je srdeční vada, při které dochází ke zúžení aortální chlopně a tím pádem vzniku překážky při odvodu krve z levé srdeční komory. Následkem toho dochází k tlakovému přetížení této komory a jejímu postupnému zbytnění.\n\nAortální stenóza může být vrozená nebo získaná (minimálně 10 %; může jít například o revmatickou horečku). Mezi příznaky aortální stenózy patří omdlení, bolest na hrudi, bušení srdce, častá únava či kašel. U léčby závisí na závažnosti AS, může být chirurgická a dochází při ní k výměně aortální chlopně. Ve vyspělých státech světa patří AS mezi nejčastěji operované srdeční vady.\n\n"}
{"id": "533966", "url": "https://cs.wikipedia.org/wiki?curid=533966", "title": "Historie veterinární patologie", "text": "Historie veterinární patologie\n\nPočátky medicíny z obecného hlediska a morfologických oborů zvláště, jsou úzce spjaty s vývojem anatomie. První pitvy byly prováděny ve starém Egyptě jako součást přípravy těl zemřelých pro mumifikaci a zároveň vedly k získávání poznatků o anatomii člověka. Jako první lékař vůbec je označován Imhotep, žijící v době faraóna Džosera z III. dynastie kolem r. 2600 p.n.l. \n\nStarověký Egypt je historiky považován za kolébku odborné lékařské literatury. Právě v údolí řeky Nilu byla nalezena řada lékařských textů, svědčící o vysoké úrovni medicíny v období let 1900 – 1100 př. n. l. Významné místo mezi těmito památkami uchovanými na materiálu z bahenní rostliny zvané papyrus, zaujímá tzv. Kahunský zvěrolékařský papyrus. Zůstává dodnes nejstarší medicínskou odbornou písemnou památkou obsahující první racionální poznatky o nemocech a léčení zvířat. Jeho vznik je kladen do doby kolem roku 1850 př. n. l. Jedná se o neúplný a nesouvislý úryvek textu o nemocech skotu, psů, ryb a domácích ptáků. Názvy nemocí nejsou dosud spolehlivě rozluštěny, pouze u dvou je jisté, že se jedná o mor skotu a hlavničku.\n\nSoučasník Sokratův a Platonův, řecký filozof a lékař Hippokrates (460 – 367 př. n. l.) považoval za příčinu nemocí disharmonii mezi čtyřmi tělesnými šťávami - krví (\"sanguis\"), žlutou (\"chole\") a černou (\"melos\") žlučí a hlenem (\"flegmou\") a dyskrazií, špatné směšování stavebních jednotek živého organismu s tělesnými šťávami (tzv. humorální patologie). Uváděl, že eukrazii přitom udržuje životní duch (\"physis, pneuma\"). Hippokrates byl zakladatelem lékařské etiky; absolventi lékařských fakult dodnes skládají přísahu (\"Hippocratis iusiurandum\"), která je založena na jeho medicínských zásadách. \n\nDémokritos (460 – 371 př. n. l), materialistický filozof ale považoval za příčinu nemocí pouze poruchu vztahů mezi stavebními částicemi těla, atomy (tzv. solidární patologie). Zastáncem humorální patologie a zakladatelem komparativní medicíny byl i významný přírodovědec a lékař Aristoteles (384 –322 př. n. l.) Jeho dílo obsahuje osm svazků „\"Historia Animalium\"“ pojednávající o zvířecích chorobách. Je pravděpodobně prvním, který pozoroval vliv kastrace na růst zvířat. Jeho největším omylem bylo, že považoval za místo intelektu srdce.\n\nKolem roku 280 př. n. l. se střediskem řeckého lékařství stal Chrám múz (Múseion) v Alexandrii, kde působili nejvýznamnější představitelé alexandrijské lékařské školy Hérofilos z Chalkédonu a Erasistratos z Julis, kteří již měli pozoruhodné anatomické znalosti získané pitvami zvířat a pravděpodobně i lidí.\n\nVztah k mrtvému tělu zvířete či člověka souvisí u evropských národů s vývojem kultury spočívající na židovsko-křesťanských základech. Židé již ve starověku zjišťovali, zda u poražených zvířat nejsou známky nemocí. Jednu z prvních pitev lidského těla provedli studenti rabího Ismaela roku 100 našeho letopočtu.\n\nV době Říma působil asi největší ze starověkých lékařů Galén (asi 130 – 200 n. l.), pocházející z řeckého Pergamonu. Studoval filozofii a medicínu. Stal se lékařem v gladiátorské škole, zabýval se léčbou zraněných gladiátorů a pitval zabitá zvířata, zejména opice a prasata, protože pitvání lidí bylo tehdy zakázáno. Kromě jiného prováděl i vivisekci k demonstracím fyziologických funkcí orgánů a zasloužil se o rozkvět flebotomie. Výsledky studií na zvířatech aplikoval do lidské medicíny. Není proto divu, že někdy dospěl k nesprávným závěrům o struktuře lidského těla. Byl osobním lékařem císaře Marka Aurelia. Je považován za průkopníka experimentální a komparativní medicíny. Proslul především léčbou mixturami exotických substancí („\"galenika\"“) a pouštěním žilou. Z jeho četných prací se patologie bezprostředně týká spis „\"De Locis Affectis\"“. Jeho největší zásluhou je vyvrácení staletí dogmaticky uznávaného Aristotelova omylu. Popsal funkce mozku, kraniálních nervů, funkci rekurentního nervu a autonomní nervové soustavy. Byl ale zatížen teologickými názory, např. uváděl, že každá anatomická struktura je perfektně stvořena ke svému účelu a že příroda je neomylný stvořitel. \nOd pádu říše římské až do doby renesance nebylo možné provádět jakékoliv anatomické vyšetřování a proto se lékařská věda v té době téměř nevyvíjela.\n\nV dobách raného křesťanství byl postoj církevních institucí k pitvám nepříznivý, i když formálně nebyly zakázány. Vzdor mnoha církevním překážkám se sporadicky pitvalo. První zdokumentovanou pitvu lidského těla provedl v roce 1315 Mondino de Luzzi v Bologni. Anatomické pitvy byly prováděny především na lékařské fakultě v Bologni, kde byla v roce 1316 sepsána první velká učebnice anatomie. Se vznikem univerzit ve 13. a 14. století se však začalo více doporučovat studium mrtvého těla. Pitvy se postupně šířily po celé Evropě, staly se podstatnou částí výuky medicíny, začaly být využívány pro soudní účely při stanovení příčiny úmrtí a byly navíc i veřejnou atrakcí. Prováděly se často ve speciálních aulách – anatomických divadlech. Až o století později, papež Sixtus IV., který býval studentem v Boloni a Padově, povolil papežskou bulou univerzitám v Tübingenu, Boloni a Padově provádění pitev lidských těl pro studijní účely, ovšem se souhlasem vrchnosti a církevních úřadů. \n\nPrvní pitva v Americe (v roce 1533 v Hispaniole, dnes v Dominikánské republice) měla náboženské důvody. Pitvána byla siamská dvojčata, aby bylo určeno, zda je třeba pokřtít jednu nebo dvě duše. Pitva prokázala dvoje vnitřní orgány, což svědčilo pro dvě duše a otec dvojčat musel zaplatit za dvojí křest.\n\nVe středověku byla přetrvávající humorální patologie ovlivněna primitivními náboženskými názory a teprve na začátku novověku, použitím analytické metody, se patologie začala zbavovat vlivu spekulativního myšlení tehdejších filosofů. K pokroku značnou měrou přispěl rozvoj přírodních věd, studium anatomie (Leonardo da Vinci, André Vesalius), embryologie a poznání úlohy samčího a samičího pohlaví v reprodukci.\nPitva a anatomie se staly populárním kulturním fenoménem. Centrem středověké medicíny v období renesance byl Padov. První zdokumentovanou veřejnou pitvu provedl v českých zemích Ján Jesenský v roce 1600. William Harvey (1578–1657) z Kentu, který byl žákem profesora anatomie na Padovské univerzitě Hieronyma Fabricia (asi 1533–1619), proslul kombinací vědecké přesnosti s vysokou uměleckou kvalitou svých „\"Tabulae Anatomicae\"“ (1627). Objev krevního oběhu a popis funkce srdce a cév „\"Exercitatio Anatomica de Motu Cordis et Circulatione Sanguinis in Animalibus\"“ vydaný v roce 1628 byl historickým milníkem v dějinách medicíny. Zásady humorální patologie byly tímto objevem vyvráceny. Zastáncem názorů W. Harveye a šiřitelem jeho objevů byl kontroverzní experimentátor a filosof René Descartes (1596–1650), který aplikoval fyzikální a matematické principy do studia fyziologie. Věřil myšlence reflexního oblouku a schopnosti oční čočky zaostřovat změnou svého tvaru. Jeho nejznámější knihou je učebnice mechanické filosofie „\"De Homine\"“. Tělesné funkce redukoval na systém, který je možno studovat pomocí matematiky, fyziky a mechaniky. Tvrdil, že tělo je řízeno myslí (duchem) prostřednictvím šišinky (epifýza).\n\nV práci Williama Harveye pokračovali zejména zakladatel mikroskopické anatomie (histologie) Marcello Malpighi (1628–694) v Pise a Padově, který popsal architekturu kapilární sítě v ledvinách, ledvinné glomeruly a další do té doby neznámé mikroskopické struktury. Marcello Malpighi pracoval již za pomocí složitého, vícečočkového mikroskopu (o zvětšení až 300x), který sestrojil holandský génius, jeden z nejznámějších vědců 17. století, Holanďan z Oosteindu u Delftu, Antoni van Leeuwenhoek (1632–1723) a jeho spolupracovníci. Van Leeuwenhoek podal první ucelenou zprávu o červených krvinkách, objevil příčně pruhovaný sval a popsal řadu bakterií a prvoků. \n\nZa zrod patologie (anatomické patologie) jako samostatného oboru se považuje vydání spisu „\"De sedibus et causis morborum per anatomem indagatis\"“, („O sídlech a příčinách nemocí anatomicky zjištěných“), který vydal profesor teoretické medicíny a poté anatomie Giovanni Baptista Morgagni (1682–1771) v roce 1761 v Benátkách, jeden rok před otevřením „první veterinární školy“ v Lyonu. Popsané zásady vzájemného vztahu klinických projevů nemoci a pozorování strukturálních změn v orgánech zemřelých osob představují první vědecký systém v medicíně a staly se základem moderní diagnostické medicíny. Morgagni prováděl i experimenty na zvířatech k průkazu dynamického charakteru patogeneze. Byl první, který koreloval klinické příznaky nervového onemocnění s anatomickou lézí v mozku. Před Morgagnim lékaři považovali chorobu za poruchu rovnováhy tělesných tekutin a teprve pod vlivem jeho učení začali spojovat orgánové změny se specifickou chorobou. Práce Morgagniho vedla k nosologickému přístupu v systémové patologii a byla mezníkem v chápání onemocnění.\n\nJohn Hunter (1728–1793), skotský lékař a prosektor, proslul nejenom komparativními studiemi za účelem léčení zvířat, ale zastával myšlenku jediné medicíny, tzn. že u lidí i zvířat existují analogické, vzájemně přenosné nemoci. Zasadil se o založení první veterinární školy v Británii, proslulé „Royal Veterinary College“ v Londýně (1791). Jeho nejznámějším dílem je „On the Blood, Inflammation and Gunshot Wounds“, publikované v roce 1794, kde uvádí, že zánět není samostatnou chorobou, ale užitečným, příznivým procesem, který následuje po „nějakém násilí“ nebo nějaké chorobě“. Jeho názor, že predispozice k nádorovému růstu je ve tkáni, platí dodnes. Jeho žákem byl Edward Jenner, který první použil léze kravských neštovic pro přípravu vakcíny proti neštovicím lidí.\n\nVelké ztráty v chovech skotu ve Franci a Belgii na začátku 18. století způsobené morem, nutnost zlepšení zemědělské produkce, založení vojenské školy Ludvíkem XV. (Napoleon Bonaparte byl absolventem této školy) a nutnost lékařské péče o koně, zejména pak kontrola vozhřivky, a další okolnosti vedly k založení první veterinární školy v Lyonu, která byla otevřena 1. ledna 1762. Další školy byly založeny později v Alfortu, Toulouse a Nantes.\n\nPočátky veterinárního školství a položení základů k nové profesi veterinárního lékaře v Rakousko-Uherské monarchii na konci 18. století byly dosti komplikované vzhledem k napětí, které panovalo mezi císařovnou Marií Terezií a armádou. Josef II. založil k potřebám armády ve Vídni nemocnici a školu koňské medicíny a chirurgie v roce 1766, první v německy mluvících zemích. Jejím vedením byl pověřen Ludovico Scotti, absolvent Lyonské školy. \n\nAby zvýšil úroveň veterinární školy, byl pozván do Vídně německý lékař Johann Gottlieb Wolstein (1738–1820). V Alfortu absolvoval studijní program veterinární medicíny a procestoval celou Evropu ve snaze získat zkušenosti s chovem zvířat, zejména koní a veterinární medicínou vůbec. Stal se pak zakládající a vůdčí osobností vídeňské veterinární školy. Jeho zásluhou byla také založena veterinární škola v Budapešti v roce 1787.\n\nVěhlasní francouzští kliničtí anatomové konce 18. a začátku 19. století již věnovali značnou část své klinické práce autopsiím za účelem zjišťování a ověřování klinicko-patologických korelací. Především Maria Francois Xavier Bichat (1771–1802), vojenský lékař za Francouzské revoluce byl první, který použil termín „tkáně“ v moderním slova smyslu a trval na tom, že patologické změny postihují spíše buněčné tkáně než orgány. Byl názoru, že všechny tkáně mají schopnost nezávislého růstu a že rakovina je „rebelie“ či „vzpurné“ přerůstání specifické tkáně, které vede k malignitě. V jeho základním díle „Anatomie générale appliquée á la physiologie et á la médecine“ je vyjádřena snaha sloučit anatomii, fyziologii a patologii v jeden obor.\n\nZaložením Všeobecné nemocnice ve Vídni (1784) a v Praze (1790) byla na území Rakouska-Uherska vytvořena stálá místa prosektora a bylo úředně nařízeno provádět pitvy. Slavná vídeňská lékařská škola řízená královéhradeckým rodákem Karlem Rokytanským (1804–1878) prosadila patologii jako samostatný obor medicíny. V letech 1842–1846 vycházelo ve Vídni jeho základní dílo „Handbuch der pathologischen Anatomie“ (Příručka patologické anatomie). Jejich orgánová patologie, tzn. anatomické pojetí nemoci, v tehdejším lékařském světě dominovalo. Patologie se ve Vídni stala povinným výukovým předmětem od roku 1844. Karel Rokytanský společně se svým kolegou, plzeňským rodákem Josefem Škodou (1805–1881) se stali v poslední čtvrtině 19. století zakladateli vídeňské školy jako světového centra patologie a medicíny. Již v roce 1816 dělil vídeňský profesor J. E. Veith všeobecnou medicínu, jejímž předmětem je jednota života živých organismů, na medicínu humánní, veterinární a fytomedicínu. Život člověka tedy nemůže být oddělován od života ostatních organismů. Život je jen jeden a jedna má být jeho soustředěná ochrana – idea jediné medicíny (\"una sanitas – una medicina\") je aktuální i v jednadvacátém století.\n\nDisciplíny mikrobiologie, parazitologie a patologie se začaly efektivně vyvíjely až po roce 1844, kdy byla vyvinuta „vlhká“ čočka – pozorování v mikroskopu pomocí olejové imerze. Přes nesporný význam patologické anatomie pro výuku klinické diagnostiky, byla snaha o odhalení příčin nemocí neustále silnější. Nestačilo již pouhé statické pozorování jevů, ale anatomie se začala spojovat s fyziologií a patologická anatomie začala nabývat dynamického charakteru. Friedrich Gustav Jacob Henle (1809–1885) profesor v Göttingenu, anatom a patolog, kromě popisu mikroskopické struktury ledvin, epitelů, stanovil kritéria pro průkaz bakteriálního původu nemoci.\nBerlínská lékařská škola byla založena dr. Johanesem Müllerem (1830), který ke studiu tkání začal aplikovat nově zaváděné mikroskopické techniky. V jeho práci pokračoval jeden z jeho žáků, Rudolf Virchow (1821–1902), který se stal vůdčím a nejvlivnějším patologem druhé poloviny 19. století. Poznání fyziologie a patologie buňky, ke kterému Virchow valnou měrou přispěl a evoluční základy vývoje druhů položené Darwinem (1859), zbavilo biologii redukce na pouhé fyzikální principy a dokládalo složitou organizaci životních dějů.\nNěmecký patolog Rudolf Virchow „vymanil“ medicínu z dva tisíce let trvajícího poddanství řeckých a římských pověr a přeměnil ji na biologické povolání založené na vědeckých poznatcích. Virchow byl velmi mnohostranný, aktivně působil v medicíně, antropologii, archeologii a politice. Psal antropologická díla o hrobkách a lebkách staré Troje i studie o výchově žen. Je považován za vědeckého génia v několika vědních disciplínách, zejména v patologii; je označován za „otce“ celulární patologie, veterinární patologie, tvůrce a předchůdce moderní patologie. Jeho definice nemoci jako běhu vitálních jevů za změněných podmínek je i dnes poměrně výstižná. Jako prosektor lékařské fakulty univerzity v Berlíně projevoval značný zájem o veterinární medicínu a navštěvoval přednášky profesora Wernera Spinoly na Berlínské veterinární fakultě. Jeho zájem byl mimo jiné (jeho otec i další příbuzní byli řezníci a chovatelé zvířat) veden snahou ověřovat si své teorie a reprodukovat strukturální změny charakteristické pro lidská onemocnění pokusem na zvířeti. \n\nPo revolučním roku 1848 v Prusku musel Virchow opustit Berlín, protože se postavil na stranu revolucionářů. V práci pokračoval už jako profesor patologické anatomie na Univerzitě ve Würzburgu, kde se věnoval své teorii buněčné patologie. Virchow již pracoval s mikroskopem vybaveným novým objevem, achromatickým objektivem, a snažil se prokázat, že organismus je buněčný stát a podstata nemoci je ve změně jednotlivých buněk (\"omnis cellula e cellula\") . Vzájemné vztahy mezi buňkami se při této analýze však dostávaly do pozadí. Tím se prohloubily deskriptivní tendence v patologii v řadě následujících let takovým způsobem, že se označovaly jako „virchowiánství“. Jeho kniha, kompendium přednášek pro lékaře a studenty medicíny, zahrnující použití mikroskopie při studiu lidských onemocnění, „Die Cellular-pathologie in ihrer Begründung auf physiologische und pathologische Gewebelehre“ (Celulární patologie založená na fyziologické a patologické nauce o tkáních), byla vydána až po jeho návratu do Berlína v r. 1858. Kniha položila základy lidské a veterinární patologie. \n\nVirchowův zájem o helmintologii a výsledky pokusů F. A. Zenkera, drážďanského patologa, přispěly k objasnění vývojového cyklu \"Trichinella spiralis\". Jejich práce představovaly vědecký základ přenosu chorob zvířat na člověka požitím infikovaného masa. Průkaz trichinelózy jako nosologické jednotky a objevy patogenních bakterií, které se mohou množit v mase a v jiných potravinách, byly základem pro propagaci prohlídky masa porážených zvířat nejenom za účelem diagnostiky trichinelózy, ale i jiných přenosných chorob (cysticerkózy skotu a prasat, tuberkulózy, aktinomykózy aj.) Virchow vypracoval pravidla inspekce masa, která byla zavedena v Prusku od r.1875 a v celé Německé říši od roku 1900 a poté i v jiných zemích. Stanovil, že prohlídku masa mohou provádět pouze lékaři, veterináři nebo farmaceuti. Významným zastáncem a propagátorem rigorózního vědeckého přístupu v prohlídce masa se stal v Evropě berlínský profesor Robert von Ostertag (1864–1940). Je považován za „otce“ hygieny masa.\n\nExperimenty na zvířeti v patologii prováděli také jiní patologové, zvláště Julius Friedrich Cohnheim (1839–1884), žák Virchowův, který položil základ k pozdější již samostatné disciplíně patologické (experimentální) fyziologii. Cohnheim také výrazně ovlivnil americkou patologii výchovou Williama Welshe, který se po svém návratu do USA stal prvním přednostou (1886) patologického ústavu nově založené Univerzity Johna Hopkinse.\n\nV 80.létech devatenáctého století se v Evropě šířily epidemie nakažlivých chorob lidí a zvířat a neexistovala opatření, kterými by se mohlo čelit kontagiózním chorobám. Wilhelm Schütz, profesor patologie na berlínské veterinární fakultě, vypracoval pitevní techniku uhynulých zvířat a instrukce k zacházení s uhynulými zvířaty. Přitom již přihlížel k vypracovaným regulím a technice pitvy zemřelých lidí, které byly dílem R. Virchowa. Spolupracoval s Robertem Kochem (1843–1910) na jeho experimentech s tuberkulózou. Virchow poté participoval na vydání zákonných norem o postmortálním vyšetření lidí a zvířat. Značnou měrou se zasloužil a založení první katedry veterinární patologie v Berlíně v roce 1870. V té době Virchow publikoval jeden objev za druhým, studoval lidské nádory a významně se zasloužil o medicínskou terminologii. Jím navržené termíny jako trombóza, embolizace, mykóza, amyloid, leukocytóza, lymfosarkom, leukémie (1845) a další, se používají dodnes.\n\nŽákem R. Virchowa a za otce veterinární patologie v Severní Americe je považován kanadský profesor medicíny Sir Wiliam Osler (1849–1919) objevitel krevních destiček, který pobýval v Prusku do roku 1874. V Montrealu do roku 1884 neúspěšně prosazoval povinnou prohlídku masa, která byla zavedena v Kanadě oficiálně až v roce 1907 a asi ve stejné době byla prosazena v USA. \n\nV té době již pracovala na celém světě řada veterinárních laboratoří, které byly integrální součástí jatek ve velkých městech a zabývaly se patomorfologickým vyšetřováním zvířat.\n\nŽáci W. Welshe již měli značný vliv na vývoj veterinární patologie v Severní Americe. William Feldman, vynikající veterinární patolog se stal prvním prezidentem American College of Veterinary Pathology (ACVP), která byla založena v roce 1948 americkými a kanadskými patology a tato organizace společně se svou sesterskou organizací v Evropě – European College of Veterinary Pathology (ECVP) založenou v roce 1995 a s japonskou JCVP, jsou v současné době hybnou silou vědeckého vývoje veterinární patologie.\n\nV Praze byla zřízena první prosektura v roce 1837 a výuka patologie začala v roce 1842. První univerzitní ústav patologické anatomie založil Václav Treitz (1819–1872) v roce 1858. Jeho založení je považováno za významný přínos k vývoji celosvětové patologie a medicíny. Ve své době patřil ústav k nejmodernějším v Evropě. S kolegy profesora Treitze jako byli Vilém Dušan Lambl (1824–1895), Edwin Klebs (1834–1913), Edmund Weil a další, jsou spjaty významné objevy v zejména patologii infekčních chorob. (V. D. Lambl, profesor v Charkově a ve Varšavě proslul i jako cestovatel, spisovatel, aktivní vlastenec a politik).\nZakladatelem moderní české patologie je Jaroslav Hlava (1855–1924). Na české lékařské fakultě se stal prvním učitelem patologie. Byl to vynikající, v celém světě uznávaný badatel, který budoval dva obory současně – patologii a mikrobiologii. Usměrnil vývoj celé české medicíny. Byl čtyřikrát děkanem lékařské fakulty a v letech 1906 – 1908 rektorem Karlovy univerzity. V předválečném období se zasloužil o zdárný rozvoj veterinární patologie svými přednáškami v prozatímních pražských kurzech, které se konaly až do letního semestru 1919. \n\nNejvýznamnějším Hlavovým žákem byl Heřman Šikl (1888–1955), jeden ze zakladatelů histologie a průkopníků chirurgické patologie a vedle J. Hlavy také nejvýraznější postava české patologie. Jeho žákem a současně spolupracovníkem byl profesor Bohuslav Bednář (1916–1998). Ten je považován za nejvýznamnějšího a nejuznávanějšího reprezentanta poválečné československé patologie. Byl pokračovatelem ve vedení Hlavova ústavu I. lékařské fakulty UK v Praze.\n\nMezi Hlavovy žáky patří také patolog a mikrobiolog MUDr. Jan Lukeš (1885–1958), který byl v letech 1919–1925 prvním vedoucím patologicko-anatomického ústavu a od roku 1920 prvním profesorem všeobecné patologie, patologické anatomie a histologie na Vysoké škole zvěrolékařské v Brně. Po Lukešově odchodu na lékařskou fakultu Komenského univerzity v Bratislavě se stal vedoucím ústavu v roce 1926. MVDr. Karel Macek, (1885–1964), absolvent Vysoké školy zvěrolékařské ve Vídni z roku 1910. Na školu dojížděl z Ivanovic na Hané, kde pracoval jako patolog a bakteriolog ve Státním diagnostickém a séroterapeutickém veterinárním ústavu. Na brněnskou školu definitivně přešel až v srpnu 1934, již jako řádný profesor. Byl nejenom přednostou ústavu patologické anatomie, ale po předčasném úmrtí prof. Františka Ševčíka byl roce 1934 pověřen také vedením Ústavu pro bakteriologii, sérologii a hygienu domácích zvířat, jakož i pro nákazy zvířecí. Toto spojení velmi příznivě ovlivňovalo práci ústavu ve výzkumu aktuálních nakažlivých chorob zvířat. Po uzavření českých vysokých škol v roce 1939 byl prof. Macek pověřen také vedením Ústavu pro hygienu masa, mléka a potravin vůbec a po válce se do funkce přednosty ústavu patologie již nevrátil. \n\nVeterinární patologie se v českých zemích rozvíjela na velmi dobrých základech vycházejících z koncepcí klasické německé patologie a z velmi dobré úrovně veterinárních věd v někdejší Rakousko-Uherské monarchii s hlavními centry ve Vídni a v Budapešti. Podstatnou měrou byla také ovlivněna vysokou úrovní české humánní patologické anatomie, obohacené po německém vzoru četnými komparativními prvky.\n\n\n"}
{"id": "533967", "url": "https://cs.wikipedia.org/wiki?curid=533967", "title": "Jan Antoš", "text": "Jan Antoš\n\nJan Antoš (1. ledna 1860 Praha – 6. června 1899 Praha) byl český úředník a spisovatel. Působil jako pokladník Ústřední matice školské. Psal povídky a novely, uveřejňované převážně v časopisech.\n\nNarodil se 1. ledna 1860 jako syn Jana Antoše (1836-1913), domovníka pražského Sokola, a jeho manželky Terezie roz. Kunstové (1837-1919).\n\nStudoval pražskou reálku a obchodní akademii. Potom pracoval v zastavárně První občanské záložny a od roku 1885 jako úředník Ústřední matice školské, určitou dobu též ve funkci pokladníka.\n\nRoku 1893 se v Hulíně oženil s Františkou roz. Pečníkovou (1873-??).\n\nV posledních dvou letech života trpěl chorobou mozku. Prudké bolesti hlavy a nespavost ho přivedly k tomu, že se 24. února 1899 v Královské oboře pokusil o sebevraždu zastřelením. Se střelnou ranou na hlavě byl zachráněn strážníkem a odvezen do všeobecné nemocnice. 27. února byl odtud na vlastní žádost propuštěn. Odebral se pak na venkov, kde chtěl najít úlevu na čistém vzduchu v přírodě. Nemoc ale postupovala a Antoš, který začal být nebezpečný sobě i svému okolí, byl převezen do pražského ústavu choromyslných. Tam 6. června 1899 zemřel.\n\nByl vzpomínán jako tichý, svědomitý pracovník, který si svou činností pro Ústřední matici školskou získal všeobecnou úctu a vážnost. Po jeho sebevražedném pokusu se ale začaly objevovat fámy, že se při vedení pokladny dopouštěl defraudací. K jejich šíření přispěl také velkoobchodník obuví Adolf Diamant, který 15. května 1899 v pražské restauraci přede svědky prohlásil: „Zde se vybírají příspěvky na Matici a zatím úřadnictvo Matice…“ (naznačil rukou krádež, a pokračoval:) „Pokladník Matice také … a na to se střelil.“ Za tento výrok na něj vedení ÚMŠ společně s Antošovým otcem a vdovou podali žalobu. U soudu obchodník přiznal, že pro svůj výrok neměl žádný důkaz a pronesl jej z nerozvážnosti. V rámci dojednaného smíru se omluvil a zaplatil 175 zlatých Matici a 35 zlatých na úhradu soudních výdajů. (Že byla pokladna vedena řádně, zjistilo vedení Matice už v únoru, když po Antošově sebevražedném pokusu provedli kontrolu a nenašli žádné nedostatky.)\n\nPrvní literární díla, novely \"Král Lear\" a \"Na ohradě\", uveřejnil v \"České včele\" v roce 1878. V následujících letech pak napsal řadu dalších próz, například pro \"Národní listy\" a časopisy \"Šotek\", \"Lumír\", \"Květy\" nebo \"Zlatá Praha\". Knižně vydal:\n\nNa motivy jedné z povídek ve \"Všedních příbězích\" napsal jednoaktovku \"Paní Borecká\". Jeho poslední novelu, \"Boj o smír\", vydal roku 1898 \"Světozor\".\n\nByl literárním samoukem, neškoleným, ryze citovým spisovatelem. Současníci na jeho pracích oceňovali originální nápaditost, hraničící někdy až s bizarní invencí, a schopnost vyvolat u čtenářů vzrušující napětí nebo dojetí. Jejich hodnotu ale snižuje nedostatek literárního vzdělání a vliv, který na ně měly autorovy existenční problémy.\n"}
{"id": "533968", "url": "https://cs.wikipedia.org/wiki?curid=533968", "title": "Juli-Joel Edelstein", "text": "Juli-Joel Edelstein\n\nJuli-Joel Edelstein ( יולי-יואל אדלשטיין, Юлий Эдельштейн; * 5. srpna 1958 Černovice, Sovětský svaz) je izraelský politik, poslanec Knesetu za stranu Likud a od března 2013 úřadující předseda Knesetu. V minulosti zastával post ministra absorpce imigrantů a ministra veřejné diplomacie a diaspory ve vládách Benjamina Netanjahua.\n\nNarodil se v Černovicích v Sovětském svazu (dnešní Ukrajina) a byl aktivistou pro výuku hebrejštiny. V roce 1984 byl odsouzen k trestu odnětí svobody ve vykonstruovaném procesu za držení drog. Strávil tři a půl roku v pracovním táboře za těžkých podmínek a během svého věznění byl vážně zmrzačen. V roce 1987 byl propuštěn a bylo mu umožněno podniknout aliju do Izraele.\n\nPo příjezdu do Izrael se začal angažovat v politickém životě. Zprvu se stal členem Národní náboženské strany a byl viceprezidentem Sionistického fóra, později pomáhal rovněž ruskému disidentovi Natanu Šaranskému založit stranu ruských imigrantů Jisra'el ba-alija. Poprvé byl zvolen poslancem ve volbách v roce 1996 za stranu Jisra'el ba-alija a byl jmenován ministrem absorpce imigrantů ve vládě Benjamina Netanjahua. Svůj poslanecký mandát obhájil i v následujících parlamentních volbách v roce 1999, po nichž byl jmenován náměstkem ministra pro absorpci imigrantů ve vládě Ariela Šarona.\n\nZnovu zvolen byl ve volbách v roce 2003, po nichž se Jisra'el ba-alija sloučila s Likudem. O poslanecký mandát přišel ve volbách v roce 2006, ve kterých získal Likud pouze 12 poslaneckých mandátů (Edelstein měl 14. místo na kandidátní listině), ale v únoru 2007 nahradil poslance Dana Nave. Poslanecký mandát si udržel ve volbách v roce 2009, po nichž byl jmenován ministrem veřejné diplomacie a diaspory v druhé Netanjahuově vládě. Mandát rovněž obhájil v předčasných volbách v roce 2013, po nichž se stal předsedou Knesetu.\n\nPoslanecký mandát obhájil také ve volbách v roce 2015.\n\nJe otcem dvou dětí a žije v osadě Neve Dani'el.\n\n\n"}
{"id": "533970", "url": "https://cs.wikipedia.org/wiki?curid=533970", "title": "Abirim", "text": "Abirim\n\nAbirim ( אַבִּירִים, v oficiálním přepisu do angličtiny Abbirim) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 562 metrů, v centrální části Horní Galileji, cca 17 kilometrů od břehů Středozemního moře a 7 kilometrů od libanonských hranic. Severně od obce probíhá údolí s vodním tokem Nahal Šarach. Na západní straně terén klesá do kaňonu vádí Nachal Kaziv, kam po jihovýchodní straně vesnice přitéká boční vádí Nachal Zavit.\n\nObec se nachází cca 2 kilometry severně od města Ma'alot-Taršicha, cca 116 kilometrů severovýchodně od centra Tel Avivu a cca 37 kilometrů severovýchodně od centra Haify. Abirim obývají Židé, přičemž osídlení v tomto regionu je etnicky smíšené. 2 kilometry severovýchodně odtud leží malé město Fassuta, které obývají izraelští Arabové. Na severní a západní straně převládá židovské osídlení. 5 kilometrů na jihovýchod začíná okolo masivu Har Meron oblast, kterou obývají Drúzů (město Churfejš).\n\nOsada Abirim je na dopravní síť napojena pomocí lokální silnice číslo 8925, která vede do sousední obce Fassuta.\n\nVesnice Abirim byla založena v roce 1980. K jejímu založení došlo 25. prosince 1980. Vznikla v rámci programu ha-Micpim be-Galil (המצפים בגליל, doslova „\"Galilejské vyhlídky\"“), který v Galileji vytvářel nové vesnice, jež měly posílit židovské demografické pozice v oblastech s dosavadní převahou Arabů. Jméno obce odkazuje na místní název nedaleké křižácké pevnosti Mecad Abirim (מצד אבירים). Místní obyvatelé ale zpočátku svou obec nazývali Eder (אדר). První osadníci se zabývali lesnickými pracemi a chovem zvířat.\n\nVýstavba vesnice Abirim byla jedním z posledních případů, kdy izraelský stát povolil výstavbu trvalých obydlí v přírodní rezervaci. Obec využívá svou polohu uprostřed lesů a ve většině zdejších domů je k dispozici turistické ubytování. V obci fungují zařízení předškolní péče o děti. Základní škola je v kibucu Sasa. Většina služeb se nachází v nedalekém městě Ma'alot-Taršicha.\n\nObyvatelstvo osady Abirim je sekulární. Podle údajů z roku 2014 tvořili naprostou většinu obyvatel v Abirim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 183 lidí. Během roku 2014 populace klesla o 1,6 %.\n\n\n"}
{"id": "533973", "url": "https://cs.wikipedia.org/wiki?curid=533973", "title": "Kaprolaktam", "text": "Kaprolaktam\n\nKaprolaktam je organická sloučenina se vzorcem (CH)C(O)NH. Jedná se o bezbarvou pevnou látku, chemicky o cyklický amid kyseliny kapronové (hexanové), patřící mezi laktamy. Celosvětová výroba činí okolo 2 mil. tun ročně. Kaprolaktam je prekurzorem polykaprolaktamu (nazývaného též Nylon 6), široce používaného syntetického polymeru (polyamidu).\n\nZ kaprolaktamu se vyrábí polymer polykaprolaktam, a to prostřednictvím polymerizace otevíráním cyklu:\nVýsledný polymer se využívá jako plast a pro výrobu syntetických vláken.\n\nKaprolaktam je dráždivý a slabě toxický, LD je 1,1 g/kg (potkan, orálně). V roce 1991 byl americkým zákonem Clean Air Act zařazen na seznam nebezpečných kontaminantů ovzduší. Následně byl v roce 1993 z tohoto seznamu odstraněn. Ve vodě kaprolaktam hydrolyzuje na kyselinu aminokapronovou, která se využívá v medicíně.\n"}
{"id": "533979", "url": "https://cs.wikipedia.org/wiki?curid=533979", "title": "Ballot screen", "text": "Ballot screen\n\nBallot screen je výsledek souboje firmy Opera Software ASA vůči Microsoftu a jeho prohlížeči Internet Exploreru. Firmě Opera se nelíbilo, že uživatel operačního systému Windows nemá svobodnou volbu internetového prohlížeče, protože každý operační systém má již předinstalovaný prohlížeč Internet Explorer.\n\nOpera Software tedy uspěla u Evropské komise se svou stížností na zneužití monopolního postavení firmy Microsoft. Výsledkem se na počátku roku 2010 stal tzv. \"ballot screen\" („volební obrazovka“), tedy nabídka na výběr výchozího internetového prohlížeče. Tuto nabídku bylo možné nalézt též na adrese www.browserchoice.eu.\n\nDo této nabídky se dostalo celkem 11 internetových prohlížečů, avšak pouze 5 nejsilnějších je vidět na první pohled. Zbytek prohlížečů je skryt za posuvníkem. Pořadí 5 nejsilnějších prohlížečů je náhodné, avšak Microsoft již musel řešit problém s tímto náhodným generováním pořadí. Jeho náhodnostní algoritmus totiž upřednostňoval na první pozici paradoxně Google Chrome. Microsoft distribuuje Ballot screen do počítačů pomocí služby Windows Update jako klasickou aktualizaci systému Windows.\n\nEvropská komise pro interoperabilitu (ECIS) vydala tiskové prohlášení , ve kterém apelovala na ostatní orgány po celém světě, aby také vyžadovaly od firmy Microsoft možnost volby prohlížeče v operačním systému Windows.\n\nDohoda mezi Microsoftem a Evropskou komisí vypršela po pěti letech v prosinci 2014, aniž by měla významnější vliv na podíl prohlížečů mezi uživateli v Evropské unii. Microsoft přestal volbu prohlížeče nabízet a později přestal fungovat i související web. Za nedůsledné dodržování dohody v době její platnosti (některým uživatelům Windows 7 Service Pack 1 se volba 14 měsíců nenabízela) však musela společnost zaplatit pokutu 561 milionů eur.\n\n"}
{"id": "533980", "url": "https://cs.wikipedia.org/wiki?curid=533980", "title": "Matat", "text": "Matat\n\nMatat ( מַתָּת, v oficiálním přepisu do angličtiny Mattat) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 812 metrů, v zalesněné a kopcovité centrální části Horní Galileji, cca 23 kilometrů od břehů Středozemního moře a 2 kilometry od libanonských hranic. Vesnice stojí přímo na vrcholku hory Har Matat. Z jejích severních svahů stéká k západu vádí Nachal Matat. Na východní straně s Har Matat sousedí hora Har Adir (1006 m n. m.)\n\nObec se nachází cca 2 kilometry severně od města Ma'alot-Taršicha, cca 120 kilometrů severovýchodně od centra Tel Avivu a cca 42 kilometrů severovýchodně od centra Haify. Matat obývají Židé, přičemž osídlení v tomto regionu je etnicky smíšené. Přímo při libanonských hranicích je pás ryze židovského osídlení, 4 kilometry západně odtud leží malé město Fassuta, které obývají izraelští Arabové. 3 kilometry na jih začíná okolo masivu Har Meron oblast, kterou obývají Drúzové (město Churfejš).\n\nOsada Matat je na dopravní síť napojena pomocí lokální silnice číslo 899, která sleduje libanonskou hranici.\n\nMatat byl založen v roce 1979. Vznikl jako první sídlo v rámci programu ha-Micpim be-Galil (המצפים בגליל, doslova „\"Galilejské vyhlídky\"“), který v Galileji vytvářel nové vesnice, jež měly posílit židovské demografické pozice v oblastech s dosavadní převahou Arabů. Prvními obyvateli bylo sedm rodin. Teprve po dvou letech proběhla výstava trvalých domů. Územní plán počítá výhledově s kapacitou obce 70 rodin. Většina obyvatel za prací dojíždí mimo obec.\nJméno Matat je odvozeno od místní hory, na které obec vyrostla Har Matat (הר מתת) a zároveň číselná hodnota jeho hebrejské podoby מתת (viz Gematrie) dává v součtu číslo 840, které odpovídá nadmořské výšce této lokality.\n\nV obci fungují zařízení předškolní péče o děti. Základní škola je v kibucu Sasa.\n\nSeverovýchodně od vesnice, při silnici 899, stojí budova bývalé policejní základny vybudované za mandátní Palestiny britskými úřady coby součást pásu pohraničních opěrných bodů při hranicích s Libanonem a Sýrií, který je nazýván Tegartovy pevnosti a který vznikl po roce 1936 v reakci na arabské povstání v Palestině. Další takové pohraniční policejní základny stojí u vesnic Ja'ara, Šomera, Avivim a poblíž Ramot Naftali (pevnost Mecudat Koach).\n\nObyvatelstvo osady Matat je sekulární. Podle údajů z roku 2014 tvořili naprostou většinu obyvatel v Matat Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 188 lidí. Během roku 2014 populace klesla o 1,1 %.\n\n\n"}
{"id": "533984", "url": "https://cs.wikipedia.org/wiki?curid=533984", "title": "Techija", "text": "Techija\n\nTechija (: תחיה, \"Tchija\", doslova „Obroda“), původně známá jako Banaj (: בנא\"י, akronym pro \"Aliance věrných zemi izraelské\", : ברית נאמני ארץ ישראל), poté jako Techija-Banaj (: תחייה-בנא\"י), byla malá pravicová nábožensky-nacionalistická izraelská politická strana, která existovala v letech 1979 až 1992. Techija je často identifikována s postavou Ge'uly Kohenové, která stranu založila a vedla.\n\nStrana byla založena v roce 1979 během funkčního období devátého Knesetu, když bývalá členka Irgunu a Lechi Ge'ula Kohenová a izraelský spisovatel Moše Šamir vystoupili z Likudu na protest proti dohodám z Camp Davidu mezi Egyptem a Izraelem, a zejména pak proti postoupení Sinajského poloostrova Egyptu a vyhnání obyvatel z tamních osad.\n\nTechija měla silné vazby na mimoparlamentní hnutí Guš Emunim a její členové byli významní lidé z izraelských osad na Západním břehu a v Pásmu Gazy, jako Chanan Porat (pozdější poslanec Knesetu za Národní náboženskou stranu a Národní jednotu) a Eljakim Ha'ecni. Dalším zakladatelem a významným členem strany byl fyzik a bývalý rektor Telavivské univerzity Juval Ne'eman.\n\nPoprvé strana kandidovala do Knesetu ve volbách v roce 1981 a získala tři poslanecké mandáty. Navzdory dřívějším rozdílným názorům byla strana zahrnuta do koaliční vlády Menachema Begina, společně s Likudem, Národní náboženskou stranou, Agudat Jisra'el, Tami a Telem. Kohenová ministerskou funkci odmítla a Ne'eman se stal ministrem vědy a rozvoje.\n\nV následujících volbách v roce 1984 se stala Techija třetí nejsilnější stranou Knesetu, a to po Likudu a Ma'arachu, se ziskem pěti poslaneckých mandátů. Strana však nebyla součástí vlády národní jednoty mezi Beginovým Likudem a Ma'arachem Šimona Perese, v níž kromě zmíněných dvou stran byla Národní náboženská strana, Agudat Jisra'el, Šas, Moraša, Šinuj a Omec. Během funkčního období Knesetu ze strany v roce 1987 vystoupil Rafael Ejtan, který si založil novou stranu Comet.\n\nV dalších parlamentních volbách v roce 1988 strana získala tři poslanecké mandáty a opět nebyla zahrnuta do vlády národní jednoty. Když však Ma'arach opustil v roce 1990 vládu, tehdejší premiér Jicchak Šamir přizval Techiju do jím vytvořené pravicové vlády. Kromě Likudu a Techiji vládu dále tvořily strany Šas, Národní náboženská strana, Agudat Jisra'el, Degel ha-Tora a Strana pro pokrok v sionistické myšlence. Kohenová opět odmítla ministerský post a Ne'eman se stal ministrem energetiky a infrastruktury a ministrem vědy a technologie. Navzdory svému pozdnímu příchodu do vládní koalice ji strana 21. ledna 1992 opustila na protest proti Šamirově účasti na Madridské konferenci.\n\nVe volbách v roce 1992 se straně nepodařilo překročit volební práh a následně zanikla. Většina voličů přešla k Ejtanově Cometu, který posílil ze dvou mandátů v roce 1988 na osm v roce 1992. Obě dvě strany soupeřily o stejný sekulárně pravicový elektorát, ačkoliv Comet mnohem více artikuloval sekulární, místy až antireligiózní postoje.\n\n"}
{"id": "534001", "url": "https://cs.wikipedia.org/wiki?curid=534001", "title": "Mezi světlem a tmou (Hvězdná brána)", "text": "Mezi světlem a tmou (Hvězdná brána)\n\nMezi světlem a tmou je 5. epizoda 1. řady sci-fi seriálu Hvězdná brána.\n\nSG-1 je doprovázena týmem SG-3 na planetu P3X-797. Ihned po příchodu, jsou napadeni skupinou divokých pravěkých lidí bydlících v lese jako zvířata. Když SG týmy jednoho z nich zastřelí, ostatní se rozutečou po lese. Při další cestě lesem, SG týmy opět narazí na skupinku primitivů, z nichž jeden napadne dívku, která se od primitivů značně liší. Náhle se objeví bíle oblečené postavy v kápích, které vrhají z praků kameny na primitivy a zaženou je. Jedna z postav se představí jako nejvyšší rada Tuplo a považuje SG týmy za bohy, protože přišli bránou. Tuplo vysvětluje, že místní obyvatelé jsou \"Čistí\" a jejich zemi nazývají \"země světla\". Divoši v lese jsou \"Nečistí\", občané \"země světla\", které prokleli zlí bohové. Nečistí byly pro čisté příliš nebezpeční a byli vykázáni do \"země stínů\". O'Neill usuzuje, že planeta nemá žádný strategický význam, protože Goa'uldi zde již dlouho nebyli a dává povel k návratu na Zemi.\n\nPo návratu na Zemi, se poručík Johnson začne chovat agresivně a napadne Teal'ca. Johnson je odveden na ošetřovnu. Po nějaké době se u dalších členů SG začnou projevovat stejné symptomy jako u \"Nečistých\". Carterová se pokouší svádět O'Neilla, ale on pochopí, že i ona má záhadnou nemoc a vezme jí na ošetřovnu. Když později Daniel vyjadřuje starost o Carterovou, O'Neill začne bezdůvodně žárlit a Daniela napadne. Dr. Fraiserové se podaří z krve nakažených izolovat cizí organismus. Ten uvolňuje hormon, který stimuluje primitivní oblasti mozku. Generál Hammond nařizuje okamžitou karanténu v SGC. Dr. Fraiserová informuje Hammonda, že Teal'c, Daniel a ona jsou jediní, kteří nejsou nakaženi. Potřebuje vzorek krve od některého z \"Čistých\". Teal'c s Danielem se vrací na planetu. Daniel je unesen \"Nečistými\". Teal'c získá násilím vzorek krve jednoho ze strážných v Tuplově sídle. Přináší jej Dr. Fraiserové k analýze, ale Daniela nechal na planetě v \"zemi stínů\".\n\nO'Neill, který je pod silnou dávkou sedativ, žádá Dr. Fraiserovou, aby na něm experimentovala v naději, že nalezne lék, ale ona odmítá. Při zkoumání vzorků krve, Dr. Fraiserová zjistí, že je v něm málo histaminu a uvědomí si, že Daniel a ona nebyli infikováni v důsledku používání jejich léku na alergii, který obsahuje antihistaminový prostředek. Cizí organismus se tedy \"živí\" histaminem a při jeho nedostatku nepřežije. Dr. Fraiserová syntetizuje silný antihistaminový prostředek, který nejdříve vyzkouší na O'Neillovi. Jakmile se O'Neill uzdraví, dostávají lék i ostatní a v SGC je zrušena karanténa.\n\nSG týmy se vrací na P3X-797 a naleznou Daniela žijícího mezi \"Nečistými\". Bez svého léku na alergii byl také nakažen. Týmy jsou vybaveny zbraněmi s šipkami naplněné lékem Dr. Fraiserové. SG-1 vysvětluje Tuplovi, že \"prokletí\" je nemoc, a že mají lék, který uzdraví jejich ztracené členy rodin. Když se Daniel probere a je v pořádku, Tuplo a jeho lidé konečně uvěří a spěchají do lesa. SG-1 sleduje, jak z lesa vycházejí uzdravení \"Nečistí\" a radostně se shledávají se svými rodinami.\n"}
{"id": "534009", "url": "https://cs.wikipedia.org/wiki?curid=534009", "title": "Bourbon-Anjou", "text": "Bourbon-Anjou\n\nDynastie Bourbon-Anjou či jen Bourbon-Anjou (francouzsky: \"Maison de Bourbon-Anjou\", španělsky: \"Casa de Borbón-Anjou\") nebo také španělská větev dynastie Bourbonů je jedna z větví dynastie Bourbonů vládnoucí v současnosti ve Španělsku s krátkými přestávkami od roku 1700. \n\nSkrze svou vedlejší linii vládla také v Parmském vévodství v letech 1731-1735, 1748-1802 a 1847-1860 (linie Bourbon-Parma). V linii bourbonsko-parmské také de facto vládnou od roku 1964 v Lucembursku. \n\nŠpanělský král Karel III. byl mezi lety 1735 a 1759 sicilským a neapolským králem. Tato království po něm zdědil jeho třetí syn Ferdinand I. Neapolsko-Sicilský, který založil větev Bourbon-Obojí Sicílie. Ferdinand v nich vládl až na výjimku v období napoleonských válek do roku 1816, kdy je spojil do Království obojí Sicílie, jeho potomci zde panovali do roku 1860.\n\n\n\n\n\nV roce 1735 dobyl Sicílii v rámci války o polské dědictví parmský vévoda Karel Bourbonský, který se zároveň stal králem neapolským. Oba státy byly od té doby s krátkou napoleonskou přestávkou pod vládou jednoho panovníka a v roce 1816 byly i formálně spojeny do (staro)nového Království obojí Sicílie.\n\nkrálové sicilští \n\nkrálové neapolští\n\nkrálové obojí Sicílie\n\n"}
{"id": "534010", "url": "https://cs.wikipedia.org/wiki?curid=534010", "title": "Ring Ring (album)", "text": "Ring Ring (album)\n\nRing Ring je debutové album švédské hudební skupiny ABBA, vydané roku 1973 ve skandinávských státech a prodávané i v dalších zemích včetně Západního Německa, Austrálie, Jihoafrické republiky a Mexika. Deska vyšla opět v roce 1975 pro australasijský trh, ve Spojeném království pak až roku 1992 a ve Spojených státech za další tři roky. V době prvního vydání desky (březen '73) byla na obalu nepříliš prakticky uvedena jména všech čtyř členů „Björn & Benny, Agnetha & Anni-Frid“; z praktických důvodů došlo po vydání alba ke zkrácení na ABBA, podle počátečních písmen jejich křestních jmen (A*gnetha, B*jörn, B*enny, A*nni-Frid). Reedice prvního alba už ovšem vyšly pod názvem ABBA. Na kompaktním disku album poprvé vyšlo ve Švédsku v roce 1988, Západním Německu v roce 1990 a později v dalších zemích. Celkově třikrát bylo digitálně remasterováno, a to v letech 1997, 2001 a 2005, tehdy jako součást box setu \"The Complete Studio Recordings\".\n\nPůvodní album vydané labelem Polar Music v roce 1973 začínalo švédskou verzí písně \"Ring Ring (Bara Du Slog En Signal)\", anglická byla umístěná na straně B jako čtvrtá skladba.\n\nDeska také obsahuje jednu píseň, na které se autorsky spolupodílela Agnetha Fältskog. Přestože složila mnoho skladeb v rámci své sólové kariéry, tak píseň \"Disillusion\", pro kterou složila hudbu zůstává jediným příspěvkem od ní do skupiny ABBA. Text k této písni ovšem napsal její manžel a kolega Björn Ulvaeus. Jinak celý repertoár skupiny ABBA napsali a složili Benny Andersson a Björn Ulvaeus.\n\nVšechny písně napsali a složili Benny Andersson & Björn Ulvaeus, kromě níže uvedené výjimky.\n\nStrana A:\n\nStrana B:\n\n(P) 1973 Polar Music International AB, Stockholm\n\n\"Ring Ring\" bylo remasterováno a vydáno v roce 2005 jako součást box setu \"The Complete Studio Recordings\" s několika bonusy:\n\n\"Ring Ring\" bylo vydáno v roce 2008 jako součást box setu \"The Albums\", ovšem bez bonusových skladeb .\n\n(P) 1973 Polar Music International AB, Stockholm\n\n\n\n\n"}
{"id": "534013", "url": "https://cs.wikipedia.org/wiki?curid=534013", "title": "Xösäyen Jamaşev", "text": "Xösäyen Jamaşev\n\nXösäyen Mingazetdinovič Jamaşev (rusky \"Хусаин Миндгазетдинович Ямашев\", 6. ledna 1882, Kazaň, Ruské impérium – 26. března 1912 tamtéž) byl tatarský sociální demokrat, revolucionář a spisovatel. V Tatarstánu byl znám jako \"\"První Tatarský bolševik\"\".\n\nXösäyen Jamaşev se narodil v Kazani v rodině obchodníka. Studoval na prestižních madrasách \"Märcaniä\" a \"Möxämmädiä\" v letech 1890 - 1897. V letech 1897 až 1902 pracoval Jamaşev jako učitel. V té době se seznámil s marxismem.\n\nPo dostudování na Kazaňské univerzitě se Jamaşev stal revolucionářem. V roce 1903 vstoupil do Ruské sociálně demokratické dělnické strany, téhož roku přistoupil k bolševické frakci. V roce 1905 se stal členem Kazaňského společenského výboru.\n\nBěhem revoluce roku 1905 propagoval Jamaşev ozbrojenou vzpouru a organizoval dělnické marxistické kruhy. V té době začal překládat marxistickou literaturu do Tatarštiny. Napsal knihy \"\"Pavouk a let\"\" a \"\"První krok\"\", které tiskl ve sklepě jeho revolucionářský přítel Dulat Ali.\n\nV roce 1907 v Orenburgu založil Jamaşev sociálně demokratické noviny \"„Ural“\". Hlavním redaktorem novin byla Jamaševova manželka Xädiçä Jamaşeva. Ten samý rok však byly noviny \"„Ural“\" zakázány a Jamaşev se vrátil do Kazaně.\n\nXösäyen Jamaşev zemřel v roce 1912, pět let před bolševickou revolucí. Je pohřben na Yaña-Tatarském hřbitově. V roce 1971 byla založena Cena Xösäyena Jamaşeva, která je udělována novinářům v Tatarstánu.\n"}
{"id": "534014", "url": "https://cs.wikipedia.org/wiki?curid=534014", "title": "Mercedes-Benz třídy B", "text": "Mercedes-Benz třídy B\n\nMerdeces benz B je třída kompaktních MPV firmy Mercedes-Benz, která se vyrábí od roku 2005 až do současnosti (k roku 2010). Je to v podstatě zvětšená třída A, která nabízí i silnější motory. Jako u jiných modelů Mercedes-Benz při čelním nárazu jde motor pod kabinu. V rámci měření emisí se tento model vešel EURO 4, při osazení motorem B160 nebo B180 dokonce do skupiny EURO 5. Většinou se prodává v stříbrné, šedé a černé barvě s černým interiérem. Maximální rychlost se pohybuje kolem 200 km/h. Zrychlení se pohybuje kolem 11,6 sekund z nuly na 100 km/h. Průměrná spotřeba je 6,5 l na 100km. V roce 2011 byla představená druhá generace.\n\n\n"}
{"id": "534019", "url": "https://cs.wikipedia.org/wiki?curid=534019", "title": "Zhenyuanopterus", "text": "Zhenyuanopterus\n\nZhenyuanopterus byl rod pterodaktyloidního ptakoještěra, který žil v období spodní křídy na území dnešní Číny (provincie Liao-ning).\n\n"}
{"id": "534021", "url": "https://cs.wikipedia.org/wiki?curid=534021", "title": "Pouťová atrakce", "text": "Pouťová atrakce\n\nPouťová atrakce je zpravidla technické zařízení sloužící k pobavení návštěvníků poutí a zábavních parků. Mezi nejznámější taková patří horská dráha, obří kolo či autodrom.\n\n\nJedná o technická zařízení určena k zábavě a pobavení. V dnešní době se jsou populární výškové atrakce, které dosahují výšky až 135 metrů. Přetížení na pouťových atrakcích může být až 6G (toto není oficiální), mezi takové patří například Extazy. Modernější atrakce mají magnetické brzdy a jsou poháněny elektrickými motory. Některé z nich mají vzduchový zádržný systém a zabezpečují se tyčí umístěnou před osobou, tak aby se nedala otevřít.\n\nHistorie atrakcí je ve světě velmi rozšířená a jsou i muzea lidové technické zábavy. U nás stále taková muzea chybí. V minulosti se jako pohon využívala koňská sila.\n\n"}
{"id": "534024", "url": "https://cs.wikipedia.org/wiki?curid=534024", "title": "Ploutve (plavání)", "text": "Ploutve (plavání)\n\nPlavecké ploutve nebo potápěčské ploutve jsou plavecká pomůcka, která zvětšuje plochu chodidla plavce nebo potápěče. Umožňují rychlejší plavání a pomáhají tomu, kdo se učí plavat, lépe cítit odpor vody. Podle plaveckého stylu se používají různé druhy ploutví. Při stylech kraul a znak se použijí kraulařské ploutve. Při stylu motýlek (delfín) dodává největší výkon monoploutev. Pro styl prsa byly vyvinutý speciální ploutve s označením Flap Fins. Jiné ploutve při pohybu typickém pro tento plavecký styl nefungují. Při potápění se používají ploutve s mnohem větší záběrnou plochou než pro plavání. Při šnorchlování (plavání na hladině s hlavou pod vodou) se dají využít všechny typy ploutví. \n\nBěžně prodávané typy ploutví jsou zhotoveny z gumy nebo PVC. Specializované ploutve, jako jsou monoploutve nebo ploutve pro freediving mohou být zhotoveny i z jiných materiálů. Například ze skelného laminátu nebo laminátu vyztuženého uhlíkovými vlákny. U ploutví rozeznáváme jako konstrukční díly botičku a list. List je prakticky vždy vyztužen podélnými žebry.\nPodle způsobu obouvání rozeznáváme:\n\nDále je možné rozlišovat mezi ploutvemi lehčími než voda (plavou) a ploutvemi těžšími než voda.\n\n\n\n"}
{"id": "534029", "url": "https://cs.wikipedia.org/wiki?curid=534029", "title": "Rallye San Remo 2002", "text": "Rallye San Remo 2002\n\nRally San Remo 2002 byla jedenáctá soutěž Mistrovství světa v rallye 2002, která se jela ve dnech 19. až 22. září na asfaltovém povrchu. Jednalo se o 44. ročník této soutěže. Současně to byla i pátá soutěž juniorského mistrovství světa. Vítězem se stal Gilles Panizzi na voze Peugeot 206 WRC\n\nPrvní etapa měřila 147,25 km a měla 8 rychlostních zkoušek. První z nich vyhrál Marcus Grönholm s Peugeotem. Za nim se seřadili Philippe Bugalski (Citroën Xsara WRC), Richard Burns (Peugeot), Tommi Mäkinen (Subaru Impreza WRC) a Gilles Panizzi. Už od druhé zkoušky začíná vítězit Panizzi a dostává se do průběžného vedení. Ze soutěže musí odstoupit Armin Schwarz s vozem Hyundai Accent WRC. Nehodu měl Alister McRae, kterému se otevřela kapota a jeho bratrovi Colinovi několikrát zhasíná motor. Na druhém místě se usazuje Burns a za ním Bugalski. Grönholm se kvůli problémům s turbem propadá. Nejlepší jezdec s týmu Škoda Motorsport je Toni Gardermeister na šestnáctém místě, Roman Kresta je osmnáctý a Kenneth Eriksson devatenáctý. Burns s Bugalskim si vyměňují pozici a Grönholm se po opravě propracovává dopředu. Odstoupit musí Mäkinen a kvůli problémům se propadá Francois Delecour. Po prvním dnu vede Panizzi, za nim je Bugalski, Grönholm, Burns, Markko Märtin a Jesus Puras.\n\nV druhé etapě se jelo šest rychlostních zkoušek. Ještě před startem kvůli zranění odstupuje Alister McRae. První polovinu etapy vyhrál Grönholm. Havaroval Bugalski a musel ze soutěže odstoupit. Zezadu se probojovává Peter Solberg. Gardemeister jede desátý, Eriksson patnáctý a Kresta šestnáctý. Zbylou trojici rychlostních zkoušek vyhrává Panizzi. Po havárii musí odstoupit Gardemeister. Panizzi je po druhém dnu ve vedení před Grönholmem. Třetí jede Solberg, za ním Burns, Märtin a Puras. Eriksson jede na jedenácté a Kresta na dvanácté pozici. \n\nTřetí etapa obsahovala 4 rychlostní zkoušky. První z nich vyhrál Solberg, který udržoval náskok před Burnsem. Na toho útočí Märtin. Desátý jede Delecour s vozem Mitsubishi Lancer EVOVII WRC, který tak bojuje o bod pro tým Mitsubishi Ralliart. Grönholm sice vítězí v posledním testu, ale Panizzi má dostatečný náskok pro vítězství. Je tak druhým jezdcem po Miki Biasionovi, který získal hattrick na Rallye San Remo.\n\n\n"}
{"id": "534031", "url": "https://cs.wikipedia.org/wiki?curid=534031", "title": "Mistrovství světa v rallye 2002", "text": "Mistrovství světa v rallye 2002\n\nMistrovství světa v rallye 2002 (: \"World Rallye Championchip 2002\") byla série závodů mistrovství světa v rallye v sezóně 2002. Vítězem se stal fin Marcus Grönholm na voze Peugeot 206 WRC. Automobilka Peugeot získala i pohár konstruktérů.\n\n18. - 20. leden, 1461,28 km, 14 rychlostních zkoušek\n\n\n1. - 3. únor, 1876,49 km, 15 rychlostních zkoušek\n\n\n8. - 10. březen, 937,83 km, 16 rychlostních zkoušek\n\n\n21. - 23. březen, 1948,95 km, 15 rychlostních zkoušek\n\n\n19. - 21. duben, 1306,21 km, 19 rychlostních zkoušek\n\n\n16. - 19. květen, 1460,69 km, 21 rychlostních zkoušek\n\n\n13. - 16. červen, 1197,85 km, 16 rychlostních zkoušek\n\n\n11. - 14. červenec, 2433,15 km, 11 rychlostních zkoušek\n\n\n9. - 11. srpen, 1703,32 km, 22 rychlostních zkoušek\n\n\n22. - 25. srpen, 1397,43 km, 22 rychlostních zkoušek\n\n\n19. - 22. září, 1407,04 km, 18 rychlostních zkoušek\n\n\n3. - 6. říjen, 1792,48 km, 26 rychlostních zkoušek \n\n\n31. říjen - 3. listopad, 1571,98 km, 24 rychlostních zkoušek \n\n\n14. - 17. listopad, 1637,61 km, 16 rychlostních zkoušek \n\n\n\n\n\n"}
{"id": "534033", "url": "https://cs.wikipedia.org/wiki?curid=534033", "title": "Ejn Ja'akov", "text": "Ejn Ja'akov\n\nEjn Ja'akov ( עֵין יַעֲקֹב, doslova „\"Ja'akovův pramen\"“, v oficiálním přepisu do angličtiny En Ya'aqov, přepisováno též Ein Ya'akov) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 433 metrů, v zalesněné západní části Horní Galileji, cca 12 kilometrů od břehů Středozemního moře a 9 kilometrů od libanonských hranic. Je situován na planině, jež je na severní straně ohraničena údolím vádí Nachal Ga'aton, na jižní straně pak údolím Nachal Ošrat. Na severovýchodě stojí vrch Tel Marva, po jehož jižním úbočí do Nachal Gaaton stéká boční vádí Nachal Marva. Západně od obce pak ještě začíná drobné vádí Nachal Mejrav.\n\nSpolečně se sousedními kibucy Jechi'am a Ga'aton vytváří blok tří zemědělských vesnic. Obec se nachází cca 4 kilometry západně od města Ma'alot-Taršicha, cca 112 kilometrů severovýchodně od centra Tel Avivu a cca 32 kilometrů severovýchodně od centra Haify. Ejn Ja'akov obývají Židé, přičemž osídlení v tomto regionu je etnicky smíšené. V obcích na jižní a jihovýchodní straně je většinové zastoupení izraelských Arabů a Drúzů (například město Januch-Džat). Mezi nimi jsou ovšem rozptýlené menší židovské vesnice. Směrem k severu a západu se rozkládají ryze židovská sídla.\n\nEjn Ja'akov je na dopravní síť napojen pomocí lokální silnice číslo 8834.\n\nEjn Ja'akov byl založen v roce 1950. Jméno odkazuje na biblický citát z Knihy Deuteronomium 33,28: „\"Izrael přebývá bezpečně – jedinečný je Jákobův Pramen – v zemi obilí a moštu, též jeho nebesa kanou rosou\"“.\n\nZakladateli vesnice byli židovští přistěhovalci z Iráku. Obec se zpočátku nazývala Ga'aton Ilit (געתון עלית). Šlo o nové imigranty, kteří sem byli posláni přímo z přistěhovaleckého tábora (Ma'abara) na základě rozhodnutí Židovského národního fondu. Většina z osadníků přitom neměla v předchozím životě zkušenost se zemědělstvím. První zástavba vesnice spočívala z 50 velkých stanů. Voda se musela přinášet ze vzdálenosti několika kilometrů. Pro těžké podmínky velká část osadníků vesnici opustila a Ejn Ja'akov tak musel být znovu posilován dalšími osadnickými skupinami. Mezi zakladateli osady se uvádějí i Židé z Íránu a Kurdistánu. Koncem 50. let 20. století již byla vesnice ekonomicky stabilizovaná.\n\nZe 150 zdejších rodin jich 80 provozuje soukromou farmu. Ekonomika je kromě zemědělství založena na turistickém ruchu. Část obyvatel za prací dojíždí. V Ejn Ja'akov fungují zařízení předškolní péče. Základní škola je ve vesnici Me'ona. Dále je tu k dispozici zdravotní ordinace, sportovní areály, obchod, synagoga a společenské centrum.\n\nObyvatelstvo mošavu Ejn Ja'akov je sekulární. Žije tu ale i 10 nábožensky orientovaných rodin. Podle údajů z roku 2014 tvořili naprostou většinu obyvatel v Ejn Ja'akov Židé, cca 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1000 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 963 lidí. Během roku 2014 populace stoupla o 0,4 %.\n\n\n"}
{"id": "534037", "url": "https://cs.wikipedia.org/wiki?curid=534037", "title": "Letiště Košice", "text": "Letiště Košice\n\nLetiště Košice, (slovensky: Letisko Košice) (IATA: KSC, ICAO: LZKZ) je mezinárodní letiště v Košicích. Jedná se o druhé největší letiště na Slovensku podle počtu pasažérů a pravidelných linek. Nachází se v městské části Barca, 6 kilometrů jižně od centra města v nadmořské výšce 230 metrů nad mořem.\n\nRozloha letiště činí 3,5 km² a celková plocha terminálu pak 4456 m², z toho více jak 3500 m² je vyhrazeno pro pasažéry. Největšími letouny schopnými zde přistát jsou Boeing 767 a Airbus A310. Kapacita letiště činí 700 tisíc osob ročně, resp. tisíc osob za hodinu. Fungují odsud pravidelné lety do velkých letišť Evropy – Instanbulu, Varšavy, Vídně, a Londýna.\n\nLetiště bylo postaveno mezi lety 1950–1955, když začala létat linka do Prahy. Terminál byl rozšířen v polovině 60. let. Založení Vysoké vojenské letecké školy SNP v roce 1973 posílilo jeho postavení v rámci Československa. V letech 1974–1977 byla prodloužena vzletová a přistávací dráha o 1100 metrů na současných 3100 metrů, byl vylepšen světelný systém a elektrické vedení. Armáda Slovenské republiky přestala letiště využívat v roce 2004. V tomto roce byla také odevzdána do užívání nová budova terminálu pro cestující.\n\nPo dostavbě nového terminálu bylo letiště privatizováno, momentálně má v letištní společnosti největší podíl Letiště Vídeň Schwemat. Po krachu letecké společnosti SkyEurope Airlines na podzim 2009, která měla na letišti největší podíl přepravených cestujících, byly letištní poplatky před zimní sezónou 2009 zvýšeny o 50 %. To odradilo leteckou společnost Danube Wings od zavádění nových linek z Košic, a proto se zaměřila hlavně na otevírání nových linek z letiště Poprad a z Bratislavy. Od 21. února 2010 Danube Wings také zrušila svoji linku z Košic do Milána-Bergama a přesunula ji do Bratislavy.\n\nCelkově za rok 2009 představoval propad počtu pasažérů −40% oproti roku 2008. Za tímto dramatickým poklesem stojí zejména fakt, že po krachu dopravce SkyEurope Airlines, který přepravoval až 70 % všech pasažérů na pravidelných linkách z Košic, byla nakonec obnovena jen jediná linka do Bratislavy.\n\nLetecké společnosti létající pravidelně z Košic a jejich destinace v lednu 2020:\nPočet přepravených cestujících od roku 2004:\n\n"}
{"id": "534042", "url": "https://cs.wikipedia.org/wiki?curid=534042", "title": "Abubaker Kaki", "text": "Abubaker Kaki\n\nAbubaker Kaki Khamis (* 21. června 1989, Elmuglad) je súdánský atlet, jehož specializací je běh na 800 metrů.\n\nV roce 2005 získal na mistrovství světa do 17 let v Marrákeši bronzovou medaili v závodě na 1500 metrů. Na halovém MS ve Valencii 2008 vybojoval zlatou medaili, když ve finále zaběhl půlku v čase 1:44,81. V témž roce se stal v Bydhošti juniorským mistrem světa. Na letních olympijských hrách v Pekingu skončil v semifinále, kde zaběhl nejhorší čas ze všech čtyřiadvaceti startujících. V roce 2009 na mítinku světových rekordmanů v Praze zvítězil v běhu na 1000 metrů. Na halovém MS 2010 v katarském Dauhá postoupil do finále, kde si doběhl pro zlatou medaili a obhájil titul z Valencie 2008.\n\n"}
{"id": "534044", "url": "https://cs.wikipedia.org/wiki?curid=534044", "title": "Národní parky v Litvě", "text": "Národní parky v Litvě\n\nV Litvě se nachází pět národních parků. Jejich celková plocha je 1523 km², tvoří 2,3% rozlohy státu.\n\nNárodní parky Litvy byly založeny v roce 1991 po vyhlášení nezávislosti státu. První park byl založen již v roce 1974 jako \"Národní park Litevské SSR\", v roce 1991 byl přejmenován na dnešní název Národní park Aukštaitijos.\n\nV národních parcích jsou restrikce ohledně volného stanování a je povolené pouze na určených místech – tábořištích (litevsky \"stovyklavietė\"), v nichž je povoleno stanovaní včetně rozdělávání ohně a jsou vybaveny obvykle krytým ohništěm, lavicemi se stolem, suchou toaletou a jejich použití je zdarma.\n"}
{"id": "534046", "url": "https://cs.wikipedia.org/wiki?curid=534046", "title": "Ge'ula Kohenová", "text": "Ge'ula Kohenová\n\nGe'ula Kohenová (, 25. prosince 1925 – 18. prosince 2019) byla izraelská politička a novinářka. Dlouholetá poslankyně Knesetu v izraelském parlamentu nejprve zastupovala stranu Cherut Menachema Begina a později stranu Techija, kterou sama založila. V předstátním období byla příslušnicí Irgunu a Lechi. Za celoživotní přínos izraelské společnosti ji byla v roce 2003 uděleno nejvyšší izraelské státní vyznamenání Izraelská cena.\n\nNarodila se v Tel Avivu ještě za dob britské mandátní Palestiny. Studovala na Levinského učitelském semináři a získala magisterský diplom v oboru židovská studia, filosofie, literatura a Bible na Hebrejské univerzitě v Jeruzalémě.\n\nV roce 1942 vstoupila do Irgunu a o rok později přestoupila do jeho radikálnější odštěpenecké části Lechi. Jako radiová hlasatelka hnutí byla v roce 1946 zatčena britskou správou a uvězněna ve vězení v Betlému, odkud se jí však následujícího roku podařilo uprchnout. Byla taktéž redaktorkou novin vydávaných Lechi s názvem \"Fronta mládí\". Po vyhlášení izraelské nezávislosti v roce 1948 přispívala do měsíčníku \"Sulam\", vydávaného někdejším vůdcem Lechi Jisra'elem Eldadem.\n\nProvdala se za svého někdejšího kolegu z Lechi Imanuela Hanegbiho. V letech 1961 až 1973 přispívala do izraelského deníku \"Ma'ariv\" a taktéž byla členkou jeho správní rady.\n\nV roce 1972 vstoupila do strany Cherut Menachema Begina, která byla toho času součástí aliance Gachal. O rok později se uskupení transformovalo v současnou stranu Likud a téhož roku se konaly parlamentní volby, ve kterých byla Ge'ula Kohenová zvolena poslankyní Knesetu. Znovu zvolena byla v následujících volbách v roce 1977.\n\nNa protest proti Beginově podepsání dohod z Camp Davidu, a zejména pak návratu Sinaje Egyptu v rámci politiky „území za mír“, v roce 1979 společně s Moše Šamirem vystoupila z Likudu a založila novou pravicovou stranu Banaj, později přejmenovanou na \"Techija-Banaj\" a nakonec přejmenovanou na konečný název \"Techija\". Nová strana byla silně napojena na mimoparlamentní hnutí Guš emunim a její členové byli prominentní členové izraelských osad na Západním břehu a v Pásmu Gazy, jako Chanan Porat a Eljakim Ha'ecni.\n\nPoprvé se strana zúčastnila voleb v roce 1981, ve kterých získala tři poslanecké mandáty a Kohenová si tak udržela své poslanecké křeslo. Navzdory dřívějším rozdílným názorům se Techija stala součástí Beginovy koaliční vlády. Poslankyní byla znovu zvolena ještě ve volbách v letech 1984 a 1988 a v červnu 1990 byla po vládní krizi, a sestavení nové Šamirovy vlády, jmenována náměstkyní ministra vědy a technologie. O dva roky později Techija opustila Šamirovu koalici na protest vůči jeho účasti na Madridské konferenci.\n\nO svůj poslanecký mandát přišla ve volbách v roce 1992, kdy Techija nedokázala překročit volební práh potřebný ke vstupu do Knesetu. Ve stejný opět vstoupila do Knesetu, jehož členem její syn Cachi Hanegbi, který Likud zastupoval v Knesetu (v roce 2005 z něj vystoupil a společně s Arielem Šaronem přešel do nově vzniklé strany Kadima). I po svém odchodu z vrcholné politiky zůstala aktivní v pravicové politice a byla jednou z protestujících proti izraelskému plánu na jednostranné stažení z Pásma Gazy v roce 2006.\n\n\n\n"}
{"id": "534055", "url": "https://cs.wikipedia.org/wiki?curid=534055", "title": "Širvinta (přítok Šventoji)", "text": "Širvinta (přítok Šventoji)\n\nŠirvinta je řeka v severovýchodní části Litvy, ve Vilniuském kraji, v okresech Širvintos a Ukmergė. Dolní tok tvoří hranici mezi Vilniuským a Kaunaským krajem (okresem Jonava). Pramení 4 km na východ od vsi Juodonys (na jižním okraji okresu Molėtai) a vlévá se do řeky Šventoji u vsi Dubiai, mezi městysy Vepriai a Upninkai jako její nejdelší levý přítok 16,5 km od jejího ústí do řeky Neris. Teče zpočátku směrem západoseverozápadním, po soutoku s řekou Vilkesa se stáčí směrem západojihozápadním, protéká okresním městem Širvintos, po soutoku s řekou Kertuša se stáčí směrem jižním, po soutoku s řekou Apušė se stáčí směrem západním a posléze západoseverozápadním. Většina toku poměrně silně meandruje. Na řece jsou tři nádrže. Do řeky Šventoji se vlévá u vsi Dubiai (mezi městysy Vepriai a Upninkai) jako její levý přítok.\n\nPodle legendy Širvinta dostala jméno podle losů, méně obvyklým starým názvem v litevštině \"širvas\" - mn. č. \"širvai\", (tento název se používá také k označení barvy koní: \"širvas\" nebo \"širmas\" - hnědý), kteří z hloubi lesa k řece prošlapali cestu.\n\n"}
{"id": "534061", "url": "https://cs.wikipedia.org/wiki?curid=534061", "title": "Jan I. (biskup vratislavský)", "text": "Jan I. (biskup vratislavský)\n\nJan I. († 1072) byl třetí biskup vratislavský (v letech 1063–1072).\n\nPo smrti vratislavského biskupa Jeronýma roku 1062 se jeho nástupcem stal Jan I. (První vratislavský biskup se také jmenoval Jan, ale protože povědomí o něm zaniklo za pohanské reakce ve 30. letech 11. století, nebyl později při číslování biskupů zohledněn.) O původu Jana I. a jeho působení v úřadu se nedochovaly žádné údaje; předpokládá se však, že již pocházel z Polska.\n\nPravděpodobně on vysvětil roku 1069 dostavěnou vratislavskou katedrálu, jejíž konstrukce začala roku 1051 za Janova předchůdce a za podpory knížete Kazimíra I. Obnovitele.\n\n"}
{"id": "534066", "url": "https://cs.wikipedia.org/wiki?curid=534066", "title": "Boje o Hodonín a okolí v roce 1945", "text": "Boje o Hodonín a okolí v roce 1945\n\nNa začátku roku 1945 probíhaly o město Hodonín v rámci bratislavsko-brněnské operace boje mezi německou armádou a společnými sovětskými a rumunskými silami.\n\nJiž 11. dubna 1945 se v okolí řeky Moravy poblíž Hodonínska dala jasně poznat dělostřelecká palba, kterou vedly jednotky Rudé armády a Rumunské královské armády. V té době bylo slovenské město Holíč pevně v rukou Rudé armády a jednotky 53.armády postoupily k obci Kopčany.\nNěmecké dělostřelectvo se snažilo palbu opětovat. To se ale v 8.30 ráno stáhlo ze slovenského území a zaujalo obranu podél řeky Morava a v prostoru Hodonína. Přesně v 9.00 palba přestala a pozorovatel z hodonínské radniční věže hlásil, že se sovětské jednotky blíží k řece Moravě.\n\nV 11.30hod. začalo sovětské dělostřelectvo a minomety ostřelovat střed Hodonína. K 14.hodině se rozezpívaly i pověstné Kaťuše. Palba přestala v 14.45 hod. Němci ovšem nelelkovali a za podpůrné palby ze svých tanků a děl zničili všechny mosty přes řeku. Bylo přerušeno i telefonní a elektrické spojení se slovenskou stranou. Po páté hodině se objevilo nad Hodonínem jedno sovětské letadlo, udělalo dva okruhy přes centrum města a odletělo. Po 21.hodině Němci kompletně dokončili vyklizení slovenské strany. Boje a dělostřelecké přepady pokračovaly po celou noc.\n\n12. dubna ještě za tmy se německé jednotky stáhly za Starou Moravu z posledního kousku drženého slovenského území. Po šesté hodině ranní vyhodili zbytek mostů včetně nového jezu s lávkou a pověstného Masarykova mostu.\nSověti opět zahájili po šesté hodině palbu z děl. Ta trvala do 10.hodiny.\n\nV 8.45 ráno postihl Hodonín nálet sovětského letectva, jež bez přestání trval 45 minut. Po něm nastala palba z děl a kaťuší a zasáhla i prostory, které byly v listopadu 1944 ušetřeny americkým náletem. V 10.23 napadla sovětská letadla přemisťující se německé tanky a vozidla v samotném městě. Po nich přiletěly sovětské stíhačky a v nízkém letu postřelovaly prázdné ulice. Kvůli velkým ztrátám Němci vyklidili po krátké přestřelce s průzkumníky Rudé armády hřbitov. Ten dostal zásah z 64 těžkých děl a leteckých bomb. Ovšem nebyl obsazen.\n\nNěmci zaujali obranu u železniční tratě Hodonín-Přerov, pár set metrů od prvních obydlí. Po 11.hodině palba dělostřelectva utichla na obou stranách. Ta se o 12.45 polední znovu obnovila a zasáhla do ní i letadla a Kaťuše. Jednotky 203.střelecké divize RA zahájily útok o přístupy k lesu. Hřbitov byl kompletně obsazen v 14.00 a zároveň Rusové obsadili i silnici Rohatec-Hodonín. Sověti obsadili jižní stranu severní dráhy a očekávali posily.\n\nSověti zařídili na hřbitově telefonní štáb a předsunuté velitelství. Poté, co si zajistili další posily a podporu, postupovali opět do centra města. Tomuto postupu předcházel krátký nálet letadel a bubnová palba dělostřelectva RA. O půl třetí byl obsazen po bojích s německou pěchotou (spíše hlídky očekávající postupující rudoarmějce a měly se hned stáhnout) prostor Mrkotálek až k železničnímu prostoru. Tím se dostali k dnešní Marxově ulici.\n\nV 16.30 zahájili přímý postup do města a kompletně obsadili Marxovu ulici. Němci zaujali obranu v lesích na Pánově. Přibližně ve stejné době se dostaly přes řeku i jednotky poručíka Ilajeva a pronikly ke Staré Moravě. Němci se tvrdě bránili na tzv. Kypě-umělém pahorku, jež byl tvořen vytěženou hlínou při regulaci řeky Moravy v předchozích letech. Sověti dotáhli podle pamětníků jedno dělo a minomety. Němci byli donuceni se stáhnout. V 16.45 se německé krycí jednotky stáhly z oblasti Rybářů a vyhodily za sebou most.\n\nO půl páté postihl jižní část města (dnešní Jižní ulice a okolí Brandlovy ulice) další dělostřelecký přepad. Sověti pronikli do dnešní Štěpnice a z druhé strany začaly postupovat další jednotky RA společně s Rumunskými jednotkami z jihu od Staré Moravy. Němci se stáhli na další obranou linii polesí Černé bláto, ke Studené chodbě a k Červeným domkům. V 18.50 opět propukla další dělostřelba, jež ale město už přestřelovala. Okolo 19.hodiny obsadili Sověti cukrovar a zajali zde asi 30 německých vojáků (Wehrmacht). Odtud postupovali k radnici, kde se odehrál hodinový boj se zakopanou pěchotou SS. Střed města byl kompletně obsazen po 20. hodině.\n\nV samotném Hodoníně se opět zakopali vojáci RA v očekávání dalšího protiútoku. Ten nepřišel a město se probouzelo do prvního dne, kdy se jeho občané mohli ve vzduchu nadechnout svobody. K dobytí Hodonína blahopřál jednotkám 53.armády i samotný Stalin. Bitva o Hodonín byla přímo ukázková akce, kdy Sověti přesvědčili nepřítele o tom, že půjde o přímý útok. Bleskově jednotky RA pronikly pozicemi mimo město a obsadily okolní vesnice, což prakticky dostalo Hodonín do neúplného obklíčení.\n\nDne 23. dubna opět otevřela většina obchodů v Hodoníně a do 30. dubna bylo opět zprovozněno i železniční spojení. Poslední náznaky války nad Hodonínem se objevily, když se snesla německá stíhačka nad jižní částí města a u Lužic byla sestřelena sovětskými stíhači.\n\nBylo zničeno 62 mostů, na železničním nádraží bylo vše zařízení výbušninami zničeno. Dopravu blokovalo 6 lokomotiv a z tisícovky vagónů zůstalo asi 250 nepoškozeno. Do 2. května bylo spojení obnoveno na trase Hodonín-Moravský Písek.\n\nVelké škody utrpělo zemědělství. Buď Němci či Sověty nebo Rumuny bylo z okresu odvlečeno nad 2500 koní a 700 hříbat. Bylo ukradeno přes 1000 ks hovězího dobytka. Z počtu 2662 budov ve městě bylo 143 kompletně zničeno, 121 těžce poškozeno, střední škody jako zničení střech či zdí mělo 334 budov a lehké poškození utrpělo 1407 budov včetně radnice. Osvobození okresu Hodonín stálo mnoho životů: v době bojů zahynulo 39 občanů Hodonína, 1179* vojáků RA a 552* vojáků Rumunské královské armády. První vzpomínková slavnost na osvobození města se konala 17. března 1946.\n\n\"Německé jednotky:\"\n\nHodonín bránila část 72.armádního sboru skupiny armád Ostmark. 8. pancéřová divize, 271. divize lidových granátníků a 182. pěší divize.\n\n\"Německé ztráty za 13. duben 1945:\"\n\nV samotném Hodoníně bylo 130 německých vojáků zabito a 350 zajato. U silnice Rohatec-Hodonín zabili vojáci 227. střelecké divize nad 50 německých vojáků a 19 zajali. Na Pánově (místní část Hodonína) bylo zabito 40 vojáků Wehrmachtu a SS. Nezjištěný počet Němců byl zajat v bývalém UP závodě.\n\nInternováno bylo po válce 471 osob-civilisté. Z toho bylo 28 Rakušanů, 62 říšských Němců, 8 sudetských Němců,1 Slovák.\n\n\"Sovětské a rumunské jednotky:\"\n\nProti těmto německým jednotkám čelila 53. armáda gen. por. I. M. Managarova. Počátkem dubna 1945 měla ve stavech 30 370 vojáků (ve dvou střeleckých sborech),49. a 57. střelecký sbor s 25. tankovým plukem s 41 tanky, 11. dělostřeleckou divizí s 577 děly, minomety a raketomety, 461. motorizovaným pontonovým plukem, 27. PL dělostřeleckou divizí a 54. ženijní brigádou. Operačně zde byla podřízena 1.rumunská královská armáda složená z 4.armádního sboru, 2. a 3. horské divize, 2. pěší divize a 1. dělostřelecký pluk. Dále 7. armádní sbor s ložený z 10. a 19.pěší divize, 9. jezdecké divize, 7. dělostřeleckého pluku s podpůrnými jednotkami, 1. královský gardový pluk, část 2. tankového pluku, 1. samostatný protitankový pluk a 9. PL oddíl.\n\nZe vzduchu je podporovala letadla 6. gardové, 13. gardové a 331. stíhací letecké divize (IAD) a letadla 14. gardové a 279. stíhací divize, celkem 216 stíhacích letadel. 5.letecká armády zase disponovala jen středními dvoumotorovými A-20 Boston, 218. noční bombardovací letecká divize operovala s 55 letadly Po-2.\n\nNařízením presidia nejvyššího Sovětu SSSR ze dne 28. dubna 1945 byl veliteli 53.armády generálu poručíkovi I. M. Managarovi udělen titul hrdina Sovětského svazu.\nJen za duben 1945 dobyla 53.armáda 460 osídlených míst, města Nitru, Hodonín a Brno.\n\nProšla vzdálenost 190 km a překonala toky Nitra, Váh a Moravu. Zabila na 14 564 nepřátelských vojáků a 4117 zajala. Zničila velké množství vojenské techniky a ukořistila 30 tanků, 40 letadel, 15 obrněných transportérů, 7 samohybných děl, 631 automobilů, 350 děl, 649 kulometů, 5698 pušek, 466 tisíc kusů pěchotního střeliva, 59 tisíc speciálních nábojů, 206 minometů s 296 tisíci kusů střeliva, 193 lokomotiv, 6982 železničních vagónů, 123 skladišť a přes sto továren se surovinami a hotovou produkcí. Vojákům 53.armády udělil vrchní velitel J. V. Stalin třikrát pochvalu za plnění bojových úkolů.\n\nZa bojů na území Moravy od 12. dubna 1945 ztratila 53. armáda 2476 vojáků a důstojníků a 9295 jich bylo zraněno.\n"}
{"id": "534076", "url": "https://cs.wikipedia.org/wiki?curid=534076", "title": "Dům snů", "text": "Dům snů\n\nDům snů je česká reality show TV Nova. Soutěží se o dům za 13 miliónů, který si soutěžící sami postaví. Soutěží 10 párů (Romana a Antonín, Lucie a Jan, Dana a Robert, Ivana a Radek, Helena a Jiří, Dana a Jan, Martina a Filip, Lenka a Aleš, Iva a Lukáš, Zuzana a Ondřej), které postupně vypadávají.\n\nDům který si soutěžící staví je nízkoenergetická dřevostavba se zelenou střechou. Soutěžící se často hádájí o vzhled domu. Cena domu je 10.000.000 Kč\n\nO vítězi rozhodli v přímém přenosu diváci. V něm byly zbývající dva páry (Dana a Robert, Dana a Jan), z nichž vyhráli Dana a Jan.\n"}
{"id": "534077", "url": "https://cs.wikipedia.org/wiki?curid=534077", "title": "Jolanda Čeplaková", "text": "Jolanda Čeplaková\n\nJolanda Čeplaková, rozená Steblovniková (* 12. září 1976, Celje) je bývalá slovinská atletka, mistryně Evropy a halová mistryně Evropy v běhu na 800 metrů.\n\nNa letních olympijských hrách v Athénách 2004 získala bronzovou medaili. Cílem proběhla v čase 1:56,43 stejně jako Maročanka Hasna Benhassiová, té však cílová fotografie přidělila stříbro. Olympijskou vítězkou se stala Britka Kelly Holmesová, která byla o pět setin rychlejší. 18. června 2007 měla v Monte Carlu pozitivní dopingovou zkoušku na zakázanou látku erythropoetin, známější jako EPO. Později dostala dvouletý trest, který jí vypršel 24. července 2009.\n\nV roce 2002 na halovém mistrovství Evropy ve Vídni překonala časem 1:55,82 světový rekord Christine Wachtelové z bývalé NDR 1:56,40 z roku 1988 a získala zlatou medaili. Na druhé místo světových halových tabulek se tehdy posunula také Rakušanka Stephanie Grafová, která získala stříbro v čase 1:55,85.\n\n"}
{"id": "534085", "url": "https://cs.wikipedia.org/wiki?curid=534085", "title": "Petr I. (biskup vratislavský)", "text": "Petr I. (biskup vratislavský)\n\nPetr I. († 1111) byl čtvrtý biskup vratislavský (v letech 1073 nebo 1074–1111).\n\nPo smrti vratislavského biskupa Jana I. a po dvou letech sedisvakance byl biskupem zvolen vratislavský scholastik Petr. O jeho původu, působení v úřadu ani případném zapojení do konfliktu mezi polskými knížaty Vladislavem I. Hermanem a jeho syny Zbyhněvem a Boleslavem III. Křivoústým nejsou spolehlivé zprávy. Patrně v jeho době byla rozšířena vratislavská kapitula a archeologicky je doložena výstavba kamenných kostelů.\n\n"}
{"id": "534088", "url": "https://cs.wikipedia.org/wiki?curid=534088", "title": "Australská Rallye 2004", "text": "Australská Rallye 2004\n\nAustralská Rallye 2004 (Oficiálně Telstra Rally Australia 2004) byla šestnáctá a poslední soutěž v Mistrovství světa v rallye 2004. Vítězem se stal Sebastian Loeb na voze Citroën Xsara WRC. Soutěž byla oproti předchozím ročníkům posunuta kvůli počasí až na dny 12. až 14. listopadu. \n\nSoutěž byla více přesunuta do okolí města Perth. Počasí bylo velmi deštivé a řada jezdců měla na testech potíže. Svou poslední soutěž v mistrovství světa měl absolvovat Carlos Sainz, který také řídil s Citroënem. Havaroval už v soutěži a po lékařském vyšetření ze soutěže odstoupil. Ztratil tak možnost bojovat o titul vicemistra. \n\nHned zpočátku musel kvůli poruše odstoupit Markko Märtin s vozem Ford Focus RS WRC. Nemohl tak bojovat o druhou příčku mezi jezdci. Peter Solberg měl také šanci na zisk této pozice a bojoval o vedení v soutěži s Marcusem Grönholmem startujícím s vozem Peugeot 307 CC WRC. Také havaroval. Grönholm se ujal vedení v soutěži před Loebem. Na třetí pozici se držel Harri Rövanperä, který také startoval s Peugeotem. Čtvrtý jel Francois Duval s Fordem a pátý Mikko Hirvonen se Subaru Impreza WRC. Za nimi se držel Antony Warmbold. vedení soutěže pustilo na start na konci dne opět Petera Solberga, který byl nejrychlejší na posledních dvou testech.\n\nHned na úvodu etapy odstoupil po havárii Grönholm. V soutěži tak zůstalo už pouze pět vozů kategorie WRC. Do vedení se tak dostal Loeb. I když měl problémy, udržel náskok před Rövanperou. Čtvrtý Duval měl dlouhý výlet mimo trať a jeho ztráta vzrostla. Za Duvalem se držel Hirvonen a Warmbold následovaní domácími jezdci. \n\nLoeb vedení udržel a získal šesté vítězství v sezoně, čímž vyrovnal rekord z roku 1992, který držel Didier Auriol. Rövanperä dojel druhý, což je jeho nejlepší výsledek v sezoně. Třetí skončil Duval a čtvrtý Hirvonen. Problémy s turbodmychadlem postihly Warmbola, který se propadl na čtrnáctou pozici. Dle pravidel Super rally vyhrál všechny testy Solberg, ale jeho výsledky nemohly být započítány. Na stejném principu startoval i Grnholm, ale havaroval a byl převezen do nemocnice. \n\n"}
{"id": "534100", "url": "https://cs.wikipedia.org/wiki?curid=534100", "title": "Přední Hraniční vrch", "text": "Přední Hraniční vrch\n\nPřední Hraniční vrch (polsky \"Kamieńczyk\") je vrchol v České republice ležící v pohoří Orlické hory, v podcelku Mladkovská vrchovina, okrsku Pastvinská vrchovina. Některými zdroji je vrch zařazován do \"Bystřických hor\".\n\nPřední Hraniční vrch se nachází na státní hranici mezi Českou republikou a Polskem severně od obce Mladkov asi 9 kilometrů západně od města Králíky a asi 2 kilometry východně od nejvyššího vrcholu Mladkovské vrchoviny Adamu. Je součástí rozsochy vybíhající z hlavního hřebenu vrchoviny východním směrem. V jejím rámci ho od sousedních vrcholů (Kamyk na polském území a Zadní Hraniční vrch) oddělují jen mělká sedla, severní a jižní svahy vykazují větší převýšení.\n\nVrch se nachází na hlavním evropském rozvodí Severního a Baltského moře. Jižní a západní svahy odvodňují levé přítoky Tiché Orlice, severní svah levé přítoky Kladské Nisy.\n\nVrcholovou partii Předního Hraničního vrchu pokrývá pole, na jižním a západním svahu se nachází nevelký les.\n\nZápadním svahem vrchu stoupá silnice III/311 z Mladkova do Bartošovic. Přes vrchol prochází po pěšině vedená zeleně značená polská turistická trasa kopírující průběh státní hranice.\n\n"}
{"id": "534102", "url": "https://cs.wikipedia.org/wiki?curid=534102", "title": "Spoleto", "text": "Spoleto\n\nSpoleto je historické město v italském regionu Umbrie. Město leží v provincii Perugia, na západním úpatí Apenin, asi 20 km jižně od Trevi, 29 km SV od Terni, 63 km JV od Perugie a asi 125 km severně od Říma. Plocha území města činí 349 kilometrů čtverečních, čímž se město řadí mezi velká města Umbrie.\n\nPrvní písemná zmínka o antickém založení osady „Spoletium“ pochází z roku 241 př. n. l.. Po bitvě u Trasimenského jezera v roce 217 př. n. l. Hannibal (247–183 př. n. l.) napadl město, ale jeho obyvatelé se ubránili. Během druhé punské války bylo město na straně Říma. Během občanské války mezi vojsky Maria a Sully (138/4-78 př. n. l.) město trpělo. Sulla zkonfiskoval území kolem Spoletia v roce 82 př. n. l. po vítězství nad Crassem. Od té doby bylo město posádkové (\"municipium\"). V 1. století bylo město sídlem biskupa (dnes zde má sídlo arcibiskupství Spoleto-Norcia).\n\nV době římské říše bylo město vzkvétajícím tržištěm, avšak politický význam byl malý. Město samo leželo na cestě Via Flaminia (dnes SS3 Flaminia), která spojovala Řím s pobřežím Jaderského moře. Další antická cesta vedla do Nursie. Císař Aemilianus (207/14–253) se svými vojáky přišel do Moesie, kde zahájil bitvu proti svému sokovi Valerianovi (190/200–260), při které byl v roce 253 zabit. Listiny císaře Konstantina I. Velikého (272/85–337) z roku 326 a císaře Juliana (331–363) z roku 362 jsou datovány ze Spoleta. Trvalé založení biskupství ve Spoletu je datováno 4. stoletím. Zatímco Vandalové bořili, pro Křížové výpravy bylo město důležitou pevností. Raně středověké hradební zdi dal vybudovat gótský vojevůdce Totila († 552).\n\nPod Langobardy bylo Spoleto hlavním městem nezávislého vévodství Spoleto (kolem 570), které pokrývalo velkou část střední Itálie. Dva členové vévodského rodu Guidonů byli koncem 9. století italskými králi a také byli korunováni na císaře. Markraběnka Matylda Toskánská (1046-1115) nakonec odkázala vévodství i jiné jmění reformnímu papeži Řehořovi VII. († 1085).\n\nV roce 1155 bylo město zničeno Fridrichem Barbarossou (1122–1190). V roce 1213 je definitivně dobylo vojsko papeže Řehoře IX. (1170–1241). Když se papežský dvůr stěhoval do Avignonu, bylo město zataženo do války mezi rody guelfů a ghibelinů, nakonec kardinál Gil Alvarez De Albornoz roku 1354 město přičlenil k církevnímu státu.\n\nV roce 1809 se město stalo prefekturou (správní sídlo) francouzského „Départment Trasimeno“ a roku 1860 se stalo součástí Italského království. \n\nVe Spoletu se zachovalo hned několikero hradeb na neobyčejně velké ploše, jež sahá až k modernímu nádraží na severu města. Ty nejstarší postavili Umbrové v 5. století př. n. l. Z římské doby pochází amfiteátr na severovýchodě historického města, další hradby vznikly ve středověku a k nim patřily i zachované dvě brány: \"Porta San Matteo\" na jihozápadě a \"Porta Monterone\" úplně na jihu.\n\nNejznámější historickou stavbou je patrně Papežský hrad (\"Rocca Albornoz\"), který na strmém návrší nad městem postavil před rokem 1359 stavitel Gattapone z Gubbia. Mohutná pevnost sloužila donedávna jako vězení, dnes je to muzeum. Na jihovýchodní straně hradu je asi druhá nejslavnější stavba města \"Ponte delle torri\" s mostní věží. Není to římský vodovod, ale středověká stavba z doby kolem 1300, kterou se do hradu a do města přiváděla voda z blízkých hor přes strmé údolí potoka. Délka 230 metrů a výška 76 metrů přispívají k popularitě stavby a patrně díky ní jsou po městě roztroušeny desítky fontán a jiných veřejných zdrojů pitné vody. \n\nNa konci velkého strmého schodiště je centrální náměstí Piazza signoria s katedrálou Nanebevzetí P. Marie („Santa Maria Assunta\"). Byla postavena v letech 1151-1227, když vojska Fridricha I. Barbarossy předchozí stavbu zničila. Nicméně střetnutí mezi císařskou a papežskou stranou pokračovala i dále \"(viz článek „Guelfové a ghibellini\")\".\n\nKatedrála je trojlodní románská stavba se zvonicí, příčnou lodí a kopulí nad křížením, interiér je barokně přestavěn. Průčelí katedrály není jednotné, nýbrž vzniklo postupným rozšiřováním. Má dohromady osm rozet, které slouží pro osvětlení rozšířeného vnitřního prostoru. K další stavební etapě patří horní tři rozety, které se s hrotitými výklenky a mozaikou datují rokem 1207. Střední centrální rozeta pochází z konce 12. století a je v literatuře označována za nádhernou „umbrijskou\". Velká plocha západně od katedrály je společná s palácem divadla a je pro společné účely využívána.\n\nVnitřní prostor katedrály byl roku 1638 důkladně přestavěn do tehdy moderního baroka. Pozoruhodné jsou barevné fresky od Filippa Lippiho (1406–1469), freska \"Korunovace Panny Marie\" v apsidě je z roku 1469. Filippo Lippi, hlavní mistr florentské rané renesance, jako mladý mnich unesl svou pozdější manželku z kláštera. Tato barevná freska ve Spoletu je jeho posledním dílem. V šestém klenebním poli levé (severní) lodi je vstup do kaple ostatků, kde je také relikviář s vlastnoručně psaným dopisem sv. Františka z Assisi z roku 1222.\n\nKostel svaté Eufemie stojí asi 150 m jihozápadně od katedrály, ve dvoře arcibiskupského paláce, původně.paláce spoletských vévodů, od roku 980 kláštera benediktinek. Současná trojlodní stavba z 11. až 12. století se třemi apsidami je nejvýraznější románskou stavbou Umbrie. Od roku 1907 do 1954 byl restaurován. \n\nVnitřek kostela má poměrně úzkou a vysokou střední loď, boční lodi mají v patře empory či matronea, původně vyhrazené řeholnicím a téměř stejně veliké jako klenební pole v přízemí. To je patrně severní vliv pocházející z Lombardie. Mramorový hlavní oltář má na přední straně vykládání v kosmatiovském slohu. Pozoruhodné jsou také tři kamenné sloupy vpravo, které jsou buď z předchozí stavby, nebo z jiného raně románského paláce. Tyto sloupy jsou na třech stranách ozdobeny architektonickými fragmenty z konce 8. a počátku 9. století.\n\nKostel „San Ponziano“, zasvěcený patronovi města z 12. století stojí na východní straně hlavní silnice SS3, blízko výjezdu z tunelu pod hradem a asi 500 m severně vzdušnou čarou od katedrály. Jeho hladké průčelí není tak zajímavé jako vnitřní prostory. Pozoruhodná je zejména osvětlená krypta. Každá z pěti lodí má vlastní kněžiště, částečně vyzdobené freskami.\n\nBazilika San Salvatore stojí na místě starověkého pohřebiště a v rohu městského hřbitova, asi 300 m severovýchodně od San Ponziano. Je jedním z nejvýznamnějších příkladů raně křesťanské architektury 4. až 5. století, přestavěná Langobardy v 8. století. Od roku 2011 je součástí světového kulturního dědictví UNESCO spolu s dalšími stavbama po celé Itálii pod společnou položkou „Mocenská střediska Langobardů v Itálii“. \n\nNa jihovýchodním okraji města, při silnici vedoucí k akvaduktu, je kostel \"San Pietro fuori le mura\", založený koncem 5. století jako pohřebiště biskupů. Během věků byl různě přestavován; z nejdůležitější přestavby ve 12. století.pochází bohatě plasticky zdobená fasáda a v 17. století vznikl barokní interiér. Fasáda patří mezi vrcholy románského sochařství, také originalitou zobrazených témat.\n\n„Festival dei due mondi\" (Festival dvou světů) uvedl Gian Carlo Menotti (1911–2007) poprvé v roce 1958 a probíhá v červnu a červenci. Představuje se na několika jevištích ve městě a má zde své místo opera, komedie, komorní i symfonická hudba. Zvláště oblíbená jsou představení v prostoru před katedrálou. Publikum stojí večer po celém schodišti. Akustika je zdokonalena plátnem nataženým za orchestrem.\n\nKdyž se koná Festival dvou světů, jsou některé ulice uzavřeny a využity pro potřeby festivalu, kdežto řada historických staveb je přístupná právě během festivalu. Prostor pro představení je vymezen prodejními stánky.\nV roce 1871 žilo ve městě 21 168 obyvatel, 1901 24 648, 1921 28 215, 1951 38 155, 1971 36 156, 1991 37 763, 2001 37 889 a k 1. lednu 2009 žilo ve městě celkem 39 164 obyvatel.\n\nStarostou města byl v červnu 2018 zvolen Umberto De Augustinis. Jeho středopravá strana měla v třicetičlenném zastupitelstvu většinu.\n\nVe Spoletu se narodil Giovanni Pontano, zakladatel platonské renesanční Akademie „Accademia Pontaniana\" v Neapoli. Giovanni Maria Mastai-Ferretti, pozdější papež Pius IX. byl ve Spoletu arcibiskupem od roku 1827.\n\n\n\n\n"}
{"id": "534104", "url": "https://cs.wikipedia.org/wiki?curid=534104", "title": "Mistrovství světa v rallye 2004", "text": "Mistrovství světa v rallye 2004\n\nMistrovství světa v rallye 2004 (\"World Rallye Championchip 2004\") byl seriál závodů mistrovství světa v rallye v sezóně 2004. Vítězem se stal francouz Sebastian Loeb na voze Citroën Xsara WRC. Automobilka Citroën získala i pohár konstruktérů.\n\n22. - 25. leden, 1413,77 km, 13 rychlostních zkoušek\n\n\n6. - 8. únor, 1981,68 km, 19 rychlostních zkoušek\n\n\n11. - 14. březen, 1040,67 km, 15 rychlostních zkoušek\n\n\n15. - 18. duben, 1398,36 km, 23 rychlostních zkoušek\n\n\n14. - 16. květen, 1136,72 km, 18 rychlostních zkoušek\n\n\n3. - 6. červen, 1438,48 km, 22 rychlostních zkoušek\n\n\n25. - 26. červen, 1236,44 km, 17 Rychlostních zkoušek\n\n\n15. - 18. červenec, 1344 km, 26 rychlostních zkoušek\n\n\n6. - 8. srpen, 1577,16 km, 22 rychlostních zkoušek\n\n\n22. - 25. srpen, 1397,43 km, 22 rychlostních zkoušek\n\n\n3. - 5. září, 1677,43 km, 27 rychlostních zkoušek\n\n\n16. - 18. září, 1298,12 km, 19 rychlostních zkoušek\n\n\n1. - 3. říjen, 1228,92 km, 19 rychlostních zkoušek\n\n\n15. - 17. říjen, 1060,72 km, 12 rychlostních zkoušek\n\n\n29. - 31. březen, 1721,19 km, 19 rychlostních zkoušek\n\n\n12. - 14. listopad\n\n\n\n\n\n"}
{"id": "534107", "url": "https://cs.wikipedia.org/wiki?curid=534107", "title": "Okres Bílsko-Bělá", "text": "Okres Bílsko-Bělá\n\nOkres Bílsko-Bělá ( Powiat bielski) je okres \"(powiat)\" v jižním Polsku ve Slezském vojvodství poblíž hranic s Českou republikou. Sídlem okresní samosprávy je město Bílsko-Bělá \"(Bielsko-Biała)\".\n\nSkládá se z deseti gmin (obcí):\n\nDohromady má celý okres rozlohu 458,64 km² (3,72 % území vojvodství) a ke dni 30. června 2016 zde žilo 162 495 obyvatel (3,56 % obyvatelstva vojvodství).\n\nSousedí s okresem Těšín na západě, okresem Pszczyna na severu, okresem Osvětim a okresem Wadowice v Malopolském vojvodství na východě a okresem Żywiec na jihu. Obklopuje ze čtyř stran Bílsko-Bělou, která je sídlem okresní samosprávy, ale není jeho součástí, nýbrž tvoří samostatný městský okres.\n\nOkres se rozkládá po obou stranách historické slezsko-malopolské zemské hranice. 20 obcí (gmina Jasenice, gmina Čechovice-Dědice, Javoří a Slezská Bystrá v gmině Wilkowice) s 47,43 % obyvatelstva a 40,5 % rozlohy leží v Těšínském Slezsku, ostatní 22 obce s 52,57 % obyvatelstva a 59,5 % rozlohy patří k Malopolsku, resp. Haliči. Tento dualismus odráží i znak okresu tvořený polovinou zlaté hornoslezské orlice a polovinou bílé polské orlice.\n\nSoudobý okres Bílsko-Bělá vznikl v důsledku správní reformy v roce 1999. Jeho předchůdcem byl okres existující mezi lety 1951 až 1975, který vznikl sloučením části dřívějších okresů Bílsko (do roku 1918 v Rakouském Slezsku, poté v autonomním Slezském vojvodství; zahrnoval také část dnešního okresu Těšín) a Krakovská Bělá (do roku 1918 v Haliči, poté v Krakovském vojvodství; zahrnoval také část dnešního okresu Osvětim). Mezi lety 1975 až 1998 patřila většina území okresu k Bílskému vojvodství vyjma gmin Čechovice-Dědice a Bestvina, které byly součástí Katovického vojvodství.\n\nJihozápadní část okresu leží ve Slezských Beskydech a jihovýchodní v Malých Beskydech a jedná se o populární turistickou a odpočinkovou lokalitu (horské město Szczyrk, lázně Javoří, Międzybrodzké jezero). Centrální část leží ve Slezském podhůří a vyznačuje se dobře rozvinutým zemědělstvím. V severní části, která geomorfologicky patří k Osvětimské pánvi, hraje důležitou ekonomickou roli rybníkářství. Největším městem a významným průmyslovým centrem jsou Čechovice-Dědice. Městečko Wilamowice je proslulé svébytným etnikum hovořícím vlastním jazykem germánského původu – vilamovštinou.\n\nV současnosti náleží území okresu k suburbánní zóně Bílska-Bělé a život jednotlivých obcí je silně spjat s životem velkoměsta.\n\nGminy Jasenice a Javoří patří k Euroregionu Těšínské Slezsko, všechny ostatní k Euroregionu Beskydy.\n\n"}
{"id": "534110", "url": "https://cs.wikipedia.org/wiki?curid=534110", "title": "Josef Melen", "text": "Josef Melen\n\nJosef Melen (* 27. prosince 1973 Litoměřice) je český zpěvák, hudebník, moderátor a producent. Od roku 2014 provozuje kavárnu.\n\nProslavil se v osmdesátých letech především hitem \"Né, pětku ne\". Další nahrávky a spolupráce:\n\nMá na kontě několik zahraničních projektů. V ČR Josef Melen působí jako profesionální moderátor a odborník na bojové sporty, především Muay Thai, ultimátní zápasy atd. Je autorem znělek mezinárodních galavečerů bojových sportů \"Mr.JPM Muay Thai Mix\" a \"Mr. JPM Valetudo Mix\".\n\nProfesní rozhlasové začátky sahají do roku 1993, kdy moderoval několik let ranní show na Radiu Golem, pod pseudonymem Jan Allan Budíček. Vedení této rozhlasové stanice si tehdy nepřálo, aby bývala dětská hvězda používala své pravé jméno, prý by to mohlo vadit posluchačům.\n\nV roce 1995 byl jeden z prvních rádiových moderátorů tehdy vznikajícího Rádia Relax v Kladně, kde moderoval odpolední vysílání a noční párty.\n\nRanní show s názvem Ranní káva s Pepou vytvářel a moderoval od jara 2014. Součástí těchto ranních show byli minimálně jednou v týdnu také jeho kamarádi, kterým Josef Melen vymyslel přezdívky. PROFESOR TVRDÝ (Ladislav Lukucz) a PLUCHOVNÍK NOVÁK (Ladislav Novák). Ranní káva s Pepou byla oblíbená také pro rozmanitost hostů, které si Josef zval do vysílání. Ranní show \"Ranní káva s Pepou\" se vysílala až do konce roku 2015.\n\nV říjnu 2016 Josef Melen nastoupil do moderátorského týmu stanice Český rozhlas Dvojka, kde připravuje a moderuje hudební, autorský pořad s názvem Polední hrátky, který byl 1.2.2018 zrušen ,ale moderuje pořad s názvem Srdcovky od Dvojky a vysílá se od 19:00 do 19:45 na Českém rozhlase Dvojka.\n\n\n\n\n\n"}
{"id": "534115", "url": "https://cs.wikipedia.org/wiki?curid=534115", "title": "Žebrákovský potok (přítok Sázavy)", "text": "Žebrákovský potok (přítok Sázavy)\n\nŽebrákovský potok je pravostranný přítok řeky Sázavy v okrese Havlíčkův Brod v Kraji Vysočina. Délka jeho toku činí 9,6 km. Plocha povodí má rozlohu 13,3 km².\n\nPotok pramení na jihovýchodních svazích Boroviny (585 m) zhruba 1 km severovýchodně od Vlkanova v nadmořské výšce okolo 540 m. Po celé své délce teče převážně jižním směrem. Na středním toku v lesích mezi Opatovicemi a Druhanovem napájí vodní nádrž Kristiánku, která slouží jako zdroj pitné vody pro město Světlá nad Sázavou a dále níže po proudu \"Lánský rybník\". Na dolním toku potok protéká severozápadním okrajem Světlé, u níž vytváří malebné údolí nazývané \"Údolíčko\", ve kterém je jeho koryto poseto mnoha balvany. Vlévá se do Sázavy na jejím 142,5 říčním kilometru u Dolní Březinky v nadmořské výšce okolo 385 m.\n\nŽebrákovský potok odvodňuje území na východě Třebětínské pahorkatiny, která je okrskem Světelské pahorkatiny. Světelská pahorkatina je podcelkem Hornosázavské pahorkatiny. Nejvyšším bodem celého povodí je Žebrákovský kopec (601 m n. m.). Žebrákovský potok odvodňuje jeho severovýchodní a východní svahy.\n\nVšechny přítoky Žebrákovského potoka jsou krátké a bezejmenné.\n\nKromě výše zmíněného vodárenského využití je dolní tok potoka od jeho ústí do Sázavy k hrázi Lánského rybníka součástí pstruhového revíru Sázavka 1 P, který obhospodařuje Územní svaz města Prahy.\n\nV čisté vodě potoka se dařilo velmi silné populaci raka říčního, kterou však v létě roku 2008 zdecimovala nákaza račího moru.\n"}
{"id": "534117", "url": "https://cs.wikipedia.org/wiki?curid=534117", "title": "Devět miliard božích jmen (sbírka)", "text": "Devět miliard božích jmen (sbírka)\n\nDevět miliard božích jmen je sbírka povídek a jedné novely spisovatele Arthura Charlese Clarka. Byla vydána v roce 2002 nakladatelstvím Baronet.\n\nS původním anglickým vydáním ji pojí pouze název a část povídek.\n\nZákladem sbírky je výběr Clarkových prací, jejž v roce 1982 vydalo nakladatelství Práce v ediční řadě Kamarád pod názvem \"Zpráva o třetí planetě\". Toto vydání bylo doplněno o 3 povídky (\"Hlídka\", \"Čtvrtý den\", \"Převaha\") a publikováno pod novým, možná i mírně matoucím názvem.\n\nJediná v knize obsažená novela se jmenuje \"Setkání s medúzou\".\n\n\n\n"}
{"id": "534127", "url": "https://cs.wikipedia.org/wiki?curid=534127", "title": "Seznam politických filosofů", "text": "Seznam politických filosofů\n\nToto je seznam politických filosofů. Seznam je řazen podle data narození jednotlivých filosofů a filosofek. \nAntika, starověk a raný novověk\n\n\nNarození před 19. stoletím\n\nNarození v 19. století\n\nNarození ve 20. století\n\n\n\n"}
{"id": "534129", "url": "https://cs.wikipedia.org/wiki?curid=534129", "title": "Alexander Černý", "text": "Alexander Černý\n\nAlexander Černý (* 21. května 1953 Olomouc) je český politik, od června 2002 do srpna 2013 a znovu od října 2013 poslanec Poslanecké sněmovny PČR, od roku 2000 zastupitel Olomouckého kraje, člen KSČM.\n\nAbsolvoval průmyslovou školu elektrotechnickou a pak absolvoval roční kurz v důstojnické škole letecké. V roce 1979 dostudoval Vysokou školu politickou v Bratislavě. Doktorát získal v roce 1982 rovněž v Bratislavě. Byl vojákem z povolání a do roku 1990 zastával různé funkce v Československé lidové armádě.\n\nS manželkou Táňou vychoval dceru Andreu a syna Davida.\n\nOd roku 1990 je profesionálním zaměstnancem KSČM. Dlouhodobě je aktivní v místní politice. V komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2010 byl zvolen do zastupitelstva města Olomouc za KSČM. Profesně se k roku 1998 uvádí jako předseda OV KSČM. Je rovněž členem Ústředního výboru KSČM a členem Výkonného výboru ÚV KSČM.\n\nPůsobí také na krajské úrovni. V krajských volbách roku 2000 a opětovně v krajských volbách roku 2004, krajských volbách roku 2008 a krajských volbách roku 2012 byl zvolen do Zastupitelstva Olomouckého kraje za KSČM. Ve volbách v roce 2016 byl opět lídrem kandidátky KSČM v Olomouckém kraji a post krajského zastupitele obhájil.\n\nVe volbách v roce 2002 byl zvolen do poslanecké sněmovny za KSČM (volební obvod Olomoucký kraj). Byl členem sněmovního výboru pro obranu a bezpečnost a působil jako 1. místopředseda poslaneckého klubu KSČM. Poslanecký mandát obhájil ve volbách v roce 2006. Stal se místopředsedou výboru pro obranu a nadále působil jako 1. místopředseda poslaneckého klubu KSČM. Opětovně byl do sněmovny zvolen ve volbách v roce 2010. Je místopředsedou výboru pro obranu a bezpečnost (od roku 2011 samostatného výboru pro obranu) a 1. místopředsedou poslaneckého klubu komunistů.\n\nVe volbách do Poslanecké sněmovny PČR v roce 2013 kandidoval v Olomouckém kraji jako lídr KSČM a byl zvolen poslancem. Ve stínové vládě KSČM spravuje resort obrany.\n\nTaké ve volbách do Poslanecké sněmovny PČR v roce 2017 byl lídrem KSČM v Olomouckém kraji. Získal 1 822 preferenčních hlasů a obhájil tak mandát poslance.\n"}
{"id": "534130", "url": "https://cs.wikipedia.org/wiki?curid=534130", "title": "František Kohout (knihkupec)", "text": "František Kohout (knihkupec)\n\nFrantišek Kohout (6. ledna 1841 Dřínov u Velvar – 7. srpna 1899 Praha) byl český knihkupec, spolumajitel firmy \"Bursík a Kohout\".\n\nPracoval nejdříve jako účetní Stýblova knihkupectví, pak jako ředitel sortimentu v Ottově nakladatelství. Když se Jan Otto v roce 1884 rozhodl soustředit pouze na publikační činnost a knihkupecké aktivity ukončil, založil František Kohout společně s Jaroslavem Bursíkem knihkupectví Bursík a Kohout. To se brzy proslavilo vlastní ediční činností. Publikovali beletrii i vědecká díla, především z oblasti medicíny. Vydávali periodika \"Český časopis historický\" a \"Obzor literární a umělecký\". V roce 1893, u příležitosti stého výročí narození Františka Palackého, uvedli na trh nové vydání jeho knihy \"Dějiny národu českého\", připravené Bohuslavem Riegrem v levné úpravě pro širokou veřejnost.\n\n"}
{"id": "534132", "url": "https://cs.wikipedia.org/wiki?curid=534132", "title": "Paratyfové salmonely drůbeže", "text": "Paratyfové salmonely drůbeže\n\nSalmonely tvoří samostatný rod \"Salmonella\" v čeledi \"Enterobacteriaceae\", který zahrnuje fenotypicky i genotypicky příbuzné bakterie. Rod Salmonella obsahuje jediný druh – \"Salmonella enterica\", tvořený sedmi biochemicky odlišnými poddruhy:\n\n\nV rámci druhu \"Salmonella enterica\" existuje dnes více než 2500 sérotypů, z nichž více než polovina patří k poddruhu \"Salmonella enterica subs. enterica\". Pohyblivé a na hostitele neadaptované sérotypy z tohoto poddruhu jsou označovány jako paratyfové (PT) salmonely. Velký zdravotní význam je v současné době připisován bakteriím \"Salmonella enterica\" subs. \"enterica\" sér. Typhimurium a \"Salmonella enterica\" subs. \"enterica\" sér. Enteritidis (zkráceně \"Salmonella typhimurium\" a \"Salmonella enteritidis\"). Jejich rezervoárem v přírodě a zdrojem infekce pro člověka je drůbež. Jsou označovány jako invazivní sérovary salmonel a onemocnění drůbeže jimi způsobované je považováno za nebezpečnou nákazu (zákon o veterinární péči č. 166/1999 Sb.)\n\nSalmonely jsou fakultativně anaerobní rovné G- tyčky velikosti 0,7-1,5 x 2,0-5,0 µm. Starší kultury mohou vytvářet pleomorfní formy nebo kokobakterie. Paratyfové salmonely jsou pohyblivé s peritrichním uspořádáním bičíků; v přírodě se ale mohou občas vyskytovat i nepohyblivé mutanty.\n\nRostou na běžných kultivačních půdách i syntetických médiích při teplotách 5-45 °C (optimum 37 °C) a pH 4,0-9,0 (optimum kolem 7,0) ve formě hladkých, okrouhlých a mírně vypouklých kolonií o průměrné velikosti 2-4 mm. Pro jejich odlišení od ostatních enterobakterií se používají diferenciační a selektivní média s obsahem laktózy, indikátoru pH a inhibitoru doprovodné mikroflóry.\n\nBiochemicky jsou salmonely velmi aktivní. Typické PT salmonely zkvašují glukózu (většinou za tvorby plynu), mannitol, sorbitol, maltózu, dulcitol aj. Sacharóza, salicin, inozitol a laktóza (s výjimkou některých kmenů \"Salmonella arizonae\") nejsou fermentovány. Atypické vlastnosti fermentace cukrů jsou kódovány metabolickými plasmidy. Dalšími typickými vlastnostmi jsou tvorba sirovodíku, dekarboxylace lyzínu a ornitinu, redukce nitrátů. Neprodukují indol, nehydrolyzují močovinu a nedesaminují fenylalanin. Pro diagnostické účely byla vypracována řada biochemických testů (souprav) komerčně dostupných.\n\nZa antigenní specifitu buněčné stěny je odpovědná polysacharidová složka protein-lipopolysacharidového endotoxinového komplexu. Zkříženými absorpčními studiemi bylo určeno velké množství tzv. O antigenních faktorů (somatických O-antigenů), které jsou využívány k sérologické typizaci salmonel. Z antigenních komplexů je jeden nebo více faktorů hlavních, charakterizujících sérologickou skupinu. V rámci sérologických skupin se dále rozlišují jednotlivé sérotypy podle bičíkového (flagelárního) H-antigenu. Přítomnost bičíků je kontrolována více geny, proto u salmonel dochází ke střídání více fází tohoto antigenu (specifická fáze 1 a nespecifická fáze 2). Na základě přítomnosti somatických a bičíkových antigenů je založeno Kauffmann-Whiteovo diagnostické schéma. Většina izolátů salmonel u drůbeže patří do séroskupin B, C nebo D.\n\nSalmonely jsou schopné dlouhodobě přežívat ve vnějším prostředí. Jejich multiplikace je limitována vhodnou vlhkostí, teplotou, pH a přítomností živin v prostředí. Rostou v rozmezí teplot 8-44,5 °C, za experimentálních podmínek i při dlouhodobém skladování v 5 °C. V podestýlce i krmivu byly salmonely prokázány po 16-18 měsících skladování při teplotě 25 °C. Použitá podestýlka má určitý inhibiční vliv na růst salmonel v důsledku vyššího pH způsobeného přítomností čpavku.\n\nVětšina salmonel je vnímavých na teplotu, s výjimkou několika termorezistentních kmenů (např. \"S. senftenberg\" 775W přežívá v drůbežím mase při 65-75 °C po dobu 8-15 minut). Vyšší teploty (nad 70-80 °C) je rychle ničí.\n\nGama záření je považováno za vhodný způsob eliminace salmonel z drůbežího masa, vaječných produktů a krmiva, přičemž kombinace vyšší teploty a ozařován je účinnější. Letální pro salmonely jsou také UV záření a ošetření ultrazvukem.\n\nDezinfekční prostředky v doporučovaných koncentracích celkem spolehlivě salmonely inaktivují. Používá se louh draselný nebo sodný ve 4% koncentraci, 6% chloramin B, chlorové vápno s 3 % aktivního chloru, 2% formaldehyd, dále peroxid vodíku, kyselina mléčná, octová a další. Výsledky s používáním organických kyselin k dekontaminaci krmných směsí jsou rozdílné. Smyser a Snoeyenbos (1979) testovali 12 látek včetně organických kyselin a za účinný považují pouze formaldehyd.\n\nSalmonely jsou považovány za podmíněně patogenní mikroorganismy invazivní povahy. V jednom hostiteli mohou existovat virulentní i nevirulentní salmonely současně. Virulentní salmonely jsou schopné penetrovat přes neporušenou (intaktní) sliznici střeva, zatímco nevirulentní nikoliv. Jejich patogenní uplatnění v hostiteli závisí mimo jiné na tzv. faktorech patogenity, které působí v různých stadiích infekce. Po infekci \"per os\" musí salmonely překonat obranné mechanismy hostitele, např. kyselé prostředí žaludku, antagonismus přirozené střevní mikroflóry, ochranou bariéru hlenu na sliznicích apod. První fází po infekci hostitele je přichycení salmonel na střevní sliznici (adherence) s následnou kolonizací sliznice střeva. Adherenci podporují chromosomálně kódované povrchové struktury bakterií (adhezíny), jako jsou fimbrie typu 1 a manóza-rezistentní hemaglutininy. Kontaktem s povrchem enterocytů dochází k aktivaci metabolismu salmonel (tvorba toxinů) a jejich vstupu (invaze) do enterocytů (buněk epitelu střevní sliznice).\n\nSchopnost replikace salmonel v hostitelských buňkách je nezbytná pro plnou expresi patogenity. Produkce sideroforů chelatinizujících železo (enterocholin, enterobactin) také podporuje přežívání salmonel \"in vivo\".\n\nV patogenitě paratyfových salmonel se uplatňují 3 typy toxinů. Endotoxin (lipid A) je součástí lipopolysacharidového (LPS) komplexu buněčné stěny salmonel. LPS zajišťuje vazbu komponenty C3 komplementu na vnější membránu buněčné stěny salmonel, čímž umožňuje fagocytózu makrofágy. U virulentních salmonel je tato vazba nedostatečná, proto jsou špatně fagocytovány. Dojde-li u infikovaných zvířat k uvolnění endotoxinu do krevního řečiště při lýze bakteriálních buněk, vyvolává horečku. Endotoxin \"S. enteritidis\" aplikovaný iv. poškozuje játra a slezinu u 2týdenních kuřat. Ztráta schopnosti syntetizovat kompletní lipopolysacharid způsobuje ztrátu virulence \"S. enteritidis\" pro myši a u \"S. typhimurium\" zhoršuje schopnost kolonizovat slepá střeva a invadovat do sleziny brojlerových kuřat. Salmonely mohou také tvořit bílkovinné proteinové toxiny – termolabilní enterotoxin, který zvyšuje sekreční aktivitu epiteliálních buněk střevní sliznice a tím i množství tekutiny ve střevě; termorezistentní cytotoxin salmonel způsobuje strukturální poškození střevních epiteliálních buněk pravděpodobně tím, že inhibuje syntézu proteinů.\n\nPatogenitu bakterií mohou také ovlivňovat plasmidy, představované extrachromozomální DNA. U řady salmonel byly charakterizovány sérotypově specifické plasmidy ovlivňující jejich virulenci. Některé kmeny \"S. typhimurium\" zbavené plasmidů jsou signifikantně méně virulentní pro myši. Zatímco přítomnost plasmidu je nezbytná pro virulenci \"S. enteritidis\" u myší, jeho odstranění neovlivňuje u orálně infikovaných kuřat kolonizaci střeva ani invazivnost do tkání. Plasmidy mohou ovlivňovat invazivnost salmonel do mezenteriálních mízních uzlin, jater a sleziny myší, růst \"in vivo\" v buňkách infikovaných myší, imunosupresi a rezistenci k séru. Analýza a charakterizace plasmidů v izolátech \"S. enteritidis\" z odlišných zdrojů má významnou hodnotu v epizootologických studiích.\n\nPatogenita paratyfových salmonel pro drůbež je velmi variabilní. Byly popsány významné rozdíly virulence mezi izoláty reprezentujícími rozdílné i stejné sérotypy, stejně tak rozdílné i shodné fagotypy. Podobně variabilní je četnost transovariálního přenosu \"S. enteritidis\". Příčiny této variability nejsou ještě plně známy nebo na ně existují rozdílné názory.\n\n\nEnterobakteriální infekce ptáků\nSalmonelózy drůbeže\nParatyfové infekce ptáků\n"}
{"id": "534133", "url": "https://cs.wikipedia.org/wiki?curid=534133", "title": "Druhy hlasů", "text": "Druhy hlasů\n\nDruhy hlasů se u mužů pohybují od nejhlubšího basu k nejvyššímu tenoru, u žen pak od nejhlubšího altu k nejvyššímu sopránu. \n\n\n\nZvláštní kategorii tvoří kontratenor, mužský falzetový hlas, schopný zpívat ve vysokých (altových i sopránových) polohách. Pro svou barvu bývá zaměňován s kontraaltem, případně s pěveckými hlasy kastrátů.\n"}
{"id": "534144", "url": "https://cs.wikipedia.org/wiki?curid=534144", "title": "Mladkovská vrchovina", "text": "Mladkovská vrchovina\n\nMladkovská vrchovina je geomorfologický podcelek Orlických hor, nacházející se u hranic mezi Českou republikou a Polskem na rozhraní okresů Ústí nad Orlicí a Rychnov nad Kněžnou.\n\nMladkovská vrchovina se skládá ze dvou podřazených celků, které od sebe odděluje tok Divoké Orlice v prostoru Zemské brány.\n\nBartošovická vrchovina leží severně od Zemské brány. Tok Divoké Orlice jí na východě odděluje od Bystřických hor, severní hranice se sousedním celkem v rámci Orlických hor - Deštenskou hornatinou probíhá přibližně podél zelené turistické značky z Rokytnice v Orlických horách do Bartošovic. Pod jižním svahem hlavního hřebenu vrchoviny na ní navazuje Podorlická pahorkatina. Jejím nejvyšším vrcholem je Přední vrch (678 m). Vrchovina má tvar jednoho hlavního hřebenu prostého významnějších rozsoch navazujícího na hřeben Deštenské hornatiny a pokračujícího jihovýchodním směrem.\n\nPastvinská vrchovina leží jižně od Zemské brány. Na západě ji od Podorlické pahorkatiny odděluje tok Divoké Orlice, na jihu je jejím posledním vrcholem Faltusův kopec (637 m). Východní hranice s Bukovohorskou hornatinou sleduje přibližně tok Tiché Orlice. Na severovýchodě vrchovina v prostoru vsi Kamieńczyk zasahuje do Polska a navazuje na Bystřické hory a Kladskou kotlinu. Vrchovina má tvar jednoho hlavního severojižního hřebenu s výraznou východně směřující rozsochou navazující v prostoru nejvyššího vrcholu Mladkovské i Pastvinské vrchoviny - Adamu (765 m). Rozsocha bývá některými prameny zařazována již do Bystřických hor.\n\nHlubší sedla se v rámci hlavního hřebenu Mladkovské vrchoviny vyskytují jen v jeho nejjižnější části. V severní části a na východní rozsoše jsou výškové rozdíly minimální.\n\n\nVýchodní rozsocha Pastvinské vrchoviny tvoří hlavní evropské rozvodí Severního a Baltského moře. Její severní svah odvodňují levé přítoky Kladské Nisy. Zbytek Mladkovské vrchoviny spadá do povodí Tiché a Divoké Orlice. Na Divoké Orlici se pod západními svahy vrchoviny nachází vodní nádrž Pastviny.\n\nRozsáhlý zalesněný prostor tvoří hlavní hřeben Bartošovické vrchoviny. V prostoru Pastvinské vrchoviny se větší lesní celky nacházejí v okolí vrchů Adam a Studený. Výskyt luk a polí je zde ale častější.\n\nÚzemí Chráněné krajinné oblasti Orlické hory zahrnuje v rámci Mladkovské vrchoviny pouze prostor Zemské brány a k ní přilehlou část Bartošovické vrchoviny až k silnici Bartošovice - Kunvald.\n\nProstorem Mladkovské vrchoviny procházejí silniční komunikace spíše příčně k hlavnímu hřebenu. Podélné veřejné komunikace se zde prakticky nevyskytují a vedou spíše po jejich obvodu. Nejdůležitější komunikací procházející přes vrchovinu je silnice II/312 ze Žamberku do Králík. Údolím Tiché Orlice prochází železniční trať Ústí nad Orlicí - Lichkov - Štíty/Międzylesie. Zvláštním případem je pevnostní silnice spojující obec Pastviny s dělostřeleckou tvrzí Adam.\n\nTrvalé osídlení se ve vrcholových partiích vyskytuje pouze v jižní části Mladkovské vrchoviny. Přímo na hlavním hřebenu se nacházejí vsi České Petrovice, Vlčkovice a Studené.\n\nV prostoru Mladkovské vrchoviny se nacházejí dvě významnější turistické chaty. Orlická chata leží ve svahu severně od Zemské brány, Kašparova chata severovýchodně od vrcholu Adamu nedaleko silnice Mladkov - České Petrovice.\n\nVětší část hlavního hřebenu pokrývá množství objektů opevnění budovaného před druhou světovou válkou proti Německu. Nejdůležitějším z nich je dělostřelecká tvrz Adam nacházející se na povrchu a v útrobách nejvyššího vrcholu vrchoviny. Tvrz je veřejnosti nepřístupná.\n\nProstor Mladkovské vrchoviny je protkán turistickými trasami. Po celé délce hřebenu vede červená turistická značka, kterou z větší části kopíruje Jiráskova cesta. Za zmínku ještě stojí Naučná stezka Zemská brána.\n\nV prostoru Mladkovské vrchoviny se nacházejí dvě významnější lyžařská střediska. Obě jsou na svazích nejvyššího vrcholu Adamu. Na jeho severním svahu je to areál v Českých Petrovicích, na jihovýchodním svahu v Mladkově - Petrovičkách.\n"}
{"id": "534148", "url": "https://cs.wikipedia.org/wiki?curid=534148", "title": "Žeimena", "text": "Žeimena\n\nŽeimena je řeka ve východní části Litvy, ve Vilniuském kraji, v okrese Švenčionys. Vytéká z jezera Žeimenys, jehož prostřednictvím řeku napájejí všechna hlavní velká jezera národního parku Aukštaitijos. Z tohoto důvodu je nejasné, jak určit délku toku. Podle některých propočtů je to 79,6 km, podle jiných 82 km, podle dalších 114 km. Řeka teče převážně směrem jižním, s občasnými většími či menšími odklony k západu. Je středně silně meandrující s poměrně drobnými ale hustými meandry. Je to typická Aukštaitská řeka, protéká písčitými a svažitými bory, nezřídka i bažinatými olšinami. U vsi Santaka (lit. Soutok) se vlévá do řeky Vilija, která se od tohoto soutoku dále jmenuje Neris (212,6 km od jejího ústí do Němenu). Je to jedna z nejčistších řek v Litvě, na které nejsou přehrady nebo podobná díla bránící tahu ryb, proto je zařazena mezi nejdůležitější trdliště lososovitých ryb. Již několik let jsou zde pořádány akce proti pytlákům, které přinesly viditelný úspěch, zřetelné zvýšení populace pstruhů a dalších lososovitých.\n\nJezero Lūšiai je značně členité, s četnými zátočinami, průlivy, zúženími a za nimi dalšími samostatným jezerům podobnými zálivy. Proto mají některé části tohoto jezera samostatná jména. Jsou to: Šakarvai, vlastní Lūšiai, Lūšykštis, Asalnai a Asalnykštis\n"}
{"id": "534152", "url": "https://cs.wikipedia.org/wiki?curid=534152", "title": "Gibson Flying V", "text": "Gibson Flying V\n\nGibson Flying V je model kytary, který firma Gibson představila v roce 1958, ale v roce 1959 byla kvůli malému zájmu stažena z prodeje. Až později byla doceněna a od roku 1967 až dodnes znovu vyráběna.\n\nKytara má silný a ostrý zvuk, hlavně díky dvěma humbuckerům. Má kobylku tune-o-matic patentovanou firmou Gibson v roce 1952 a napínač strun Stopbar.\n\nJe oblíbeným nástrojem hráčů jako Michael Schenker, K. K. Downing či Lonnie Mack. V jisté době ji používal i Jimi Hendrix.\n\n"}
{"id": "534155", "url": "https://cs.wikipedia.org/wiki?curid=534155", "title": "Giulio Andreotti", "text": "Giulio Andreotti\n\nGiulio Andreotti (14. leden 1919, Řím – 6. květen 2013, Řím) byl italský křesťansko-demokratický politik, od roku 1991 doživotní senátor, italský předseda vlády v letech 1972–1973, 1976–1979 a 1987–1991, ministr zahraničních věcí v období 1983-1985 a ministr vnitra v letech 1954 a 1978. Za svou politickou kariéru, kterou začal v roce 1946 vedl celkem sedm vlád.\n\nObčas byl přezdíván \"Divo Giulio\" (Božský) nebo \"Belzebù\" (Belzebub), a to kvůli svému údajnému napojení na Mafii.\n\nNarodil se v Římě, kde také studoval práva. V téže době byl členem \"Federace italských katolických univerzit\", což byla jediná samosprávná univerzitní organizace povolena fašistickým režimem. V roce 1939 vedl jejich časopis \"Azione Fucina\". V letech 1942 až 1944 byl předsedou této organizace.\n\nBěhem druhé světové války psal pro fašistický tisk \"Rivista del Lavoro\", ale také pro odbojový \"Il Popolo\". Po konci války vstoupil do strany \"Křesťanské demokracie\" (DC), kde vedl mládežnickou organizaci.\n\nRoku 1946 byl díky podpoře Alcide De Gasperiho zvolen do provizorního parlamentu a o dva roky později do Poslanecké sněmovny Parlamentu Itálie.\n\nDo struktur italské Vlády se dostal poprvé v roce 1947, kdy se stal podtajemníkem předsedy italského kabinetu, tuto pozici vykonával do ledna 1954. Od ledna do února 1954 byl ve vládě Amintora Fanfaniho ministrem vnitra. V téže době založil neoficiální politickou skupinu mimo \"DC\". Ta byla podporována pravicovým křídlem Římskokatolické církve. Skrze tuto skupinu například obvinil politika Piera Piccioniho z vraždy modelky Wilmy Montesi. Postupně také politicky odstranil své odpůrce v Národním výboru DC, jehož byl vlivným členem.\n\nRoku 1958 byl jmenován předsedou přípravného výboru pro letní olympijské hry 1960 konané v Římě. V období let 1959 až 1966 byl ministrem obrany. Za jeho vedení propukl skandál s tajnou službou tehdy zvanou SIFAR. Ten spočíval v odhalení vládního archivu s citlivými údaji o mocných osobnostech Itálie včetně papeže. Také byl odhalen plán neo-fašistického převratu \"Piano Solo\", který plánoval Giovanni De Lorenzo, šéf SIFARu. Andreotti byl jako ministr pověřen zničením archivu. Spekuluje se, že složky byly před zničením zkopírovány a svěřeny Licio Gellimu, velmistrovi tajné římské zednářské lóže P2 (Propaganda Due), která byla zapletena do mnoha politických skandálů z 80. let 20. století.\n\nV roce 1968 byl jmenován mluvčím parlamentního klubu DC, tuto pozici vykonával do roku 1972.\n\nV letech 1972 až 1973 byl dvakrát premiérem Itálie. V roce 1974 byl znovu ministrem obrany. V téže době řekl médiím, že stát poskytoval krytí krajně pravicovému aktivistovi Guidu Giannettinimu, který byl zapleten do teroristického útoku u fontány Piazza. Spojitost se neprokázala.\n\nRoku 1977 ve volbách značně posílili \"Italští komunisté (PCI)\", DC proto s nimi a s \"Italskými socialisty (PSI)\" podepsala dohodu, kdy díky jejich podpoře DC sestavila, pod Andreottiho vedením, vládu. Tato dohoda byla nazvána \"historický kompromis\". Vláda padla o rok později. Novou vládu měl opět postavit Andreotti s aktivní účastí PSI i PCI. 16. března 1978 byl však vlivný člen strany DC a strůjce \"historického kompromisu\" Aldo Moro unesen komunistickou teroristickou organizací Rudé brigády. Tato událost přinesla nové Andreottiho vládě \"solidární\" (pasivní) podporu i komunistické strany PCI. Andreottiho postoj k únosu byl kontroverzní. Jako premiér odmítl jakékoli vyjednávání s teroristy. Moro navíc během věznění napsal velmi nepřátelský dopis o Andreottim. V květnu 1978 byl Moro teroristy popraven. Andreotti i nadále vedl tzv. vládu národní solidarity, která se rozpadla až v červnu 1979.\n\nV roce 1983 se stal ministrem zahraničních věcí ve vládě socialistického premiéra Bettina Craxiho. Tuto funkci vykonával až do roku 1989. Během svého působení podporoval smíření USA a SSSR, a také se zaměřoval na spolupráci s arabskými státy.\n\nV dubnu 1986 prozradil libyjskému ministru zahraničí Abdelu Rahman Shalghamu, že se USA chystají bombardovat Libyi jako odvetu za teroristický útok na diskotéce v Berlíně. Díky tomu byla Libye lépe připravena. Důvody tohoto počínání nebyly odhaleny.\nRoku 1988 se premiérem Itálie stal Ciriaco de Mita. Andreotti s ním nesouhlasil, a proto vytvořil tzv. trojúhelník CAF (tvořem Craxim, Andreottim a Arnaldem Forlanim), který měl De Mitu zničit. I díky jejich počínání de Mitova vláda padla již následujícího roku. Novou vládu sestavil Andreotti. Jeho vláda se však brzy rozpadla poté, co socialističtí minsitři podali demise po přijetí zákona posilujícího monopol Silvia Berlusconiho ve vysílání soukromých televizí.\n\nPoslední léta jeho vlády poznamenalo odhalení existence buněk Gladio a počátek tzv. Tangentopoli, tedy odhalování sítě italské politické korupce včetně napojení politiků na Mafii. Roku 1992 podal demisi. Téhož roku byl jmenován doživotním senátorem.\n\nTaké se pokoušel kandidovat na prezidenta, jeho kandidaturu však poznamenala vražda jeho blízkého spolupracovníka politika Salvatora Limy a italského prokurátora Giovanni Falconeho, které provedla Mafie. Volby vyhrál Oscar Luigi Scalfaro.\n\nV dubnu 1993 začal být vyšetřován policií pro podezření z napojení na Mafii. Především byl vyšetřován v případu vraždy Carmine Pecorelliho, novináře, který napsal, že Andreotti byl zapleten s Mafií a s únosci Alda Mora. V roce 1999 byl zproštěn obvinění, ale roku 2002 byl po odvolání obžaloby odsouzen k dvacetičtyřem rokům ve vězení. I on se ale odvolal. Roku 2003 ho odvolací soud zprostil obvinění. Palermský soud ho kvůli promlčení zprostil obvinění z napojení na Mafii, ačkoliv shledal, že toto obvinění bylo oprávněné.\n\nRoku 1994 DC kvůli ztrátě voličstva ukončila svou činnost. Andreotti vstoupil do nové křesťansko-demokratické \"Italské lidové strany (PPI)\". Z té vystoupil roku 2001. Roku 2006 chtěl předsedat Senátu, ale těsně prohrál. Získal 12 čestných titulů. Zemřel 6. května 2013 v Římě. Zbytek jeho dnů využíval doživotní imunitu.\n\n\n"}
{"id": "534159", "url": "https://cs.wikipedia.org/wiki?curid=534159", "title": "Caban", "text": "Caban\n\nPříjmení Caban nebo Čaban nosí více různých osobností:\n\n"}
{"id": "534161", "url": "https://cs.wikipedia.org/wiki?curid=534161", "title": "Spotřebitelský úvěr", "text": "Spotřebitelský úvěr\n\nSpotřebitelský úvěr (velmi zřídka též maloobchodní úvěr) je jeden z úvěrů určený pro jednotlivce – spotřebitele na nepodnikatelské účely, typicky nákup (spotřebního zboží, automobilu, vybavení domácnosti a podobně; pro nemovitosti nebo kapitál na podnikání se většinou používají jiné, pro to určené úvěry nebo hypotéky).\n\nSpotřebitelský úvěr může ale nemusí být zajištěný ručením. To má, pokud je výše půjčované částky vyšší než určitý limit, který se v současnosti pohybuje přibližně kolem půl milionu korun (půjčky nad milion korun není obvyklé řešit tímto typem úvěru). Je-li ručení vyžadováno, musí ten, který si chce spotřebitelský úvěr vzít, ručit nějakou movitou věcí nebo nemovitostí, nebo sehnat ke svému úvěru ručitele. Spotřebitelský úvěr běžně zajišťují banky a další finanční instituce, existují ale i úvěrové společnosti, které se na ně specializují. Strana, která finanční hotovost poskytuje, z úvěru získává úrok. Jeho výše může být různá, ale většinou se pohybuje mezi 8,5 a 15,9 % ročně. Spotřebitelský úvěr je typicky splácen v měsíčních splátkách v dohodnutém datu v měsíci (na rozdíl od některých komerčních úvěrů, které mohou být poukazovány na denní bázi). Počet splátek je volitelný a odvíjí se od toho, co nabízí úvěrová společnost, od finančních možností jednotlivce a výše úvěru.\n\nV České republice spotřebitelský úvěr původně upravoval zákon č. 321/2001 Sb., o některých podmínkách sjednávání spotřebitelského úvěru. Později byl nahrazen zákonem č. 145/2010 Sb., o spotřebitelském úvěru, který sám ovšem byl od 1. prosince 2016 zrušen a nahrazen dalším zákonem č. 257/2016 Sb., o spotřebitelském úvěru. Část právníků volá po dalším zpřísnění.\n\nVšechny okolnosti úvěru jsou zakotveny ve smlouvě o spotřebitelském úvěru, která musí být písemná (nesplnění formy ale nemá přímo za následek její neplatnost). Smlouva musí vždy obsahovat zejména:\n\nSamotné uzavření smlouvy může být poskytovatelem úvěru zpoplatněno (obvykle kolem 1 % z půjčované částky).\n\nNe každý spotřebitelský úvěr musí být výhodný. Setkat se lze s mnoha problémy i přesto, že je od 1. 12. 2016 platná novela zákona o spotřebitelském úvěru č. 257/2016 Sb. Nejčastějšími úskalími jsou především:\n\n\nZákladem pro správné fungování konkrétní půjčky je optimální vztah mezi dlužníkem a věřitelem. Dlužník nesmí brát informace věřitele na lehkou váhu. Věřitel naopak musí poskytnout takový úvěr, o němž je přesvědčen, že ho dlužník v každém případě dokáže bez problémů splatit.   \n\n"}
{"id": "534165", "url": "https://cs.wikipedia.org/wiki?curid=534165", "title": "Český rozhlas Olomouc", "text": "Český rozhlas Olomouc\n\nČeský rozhlas Olomouc je kulturní a informační médium, které vysílá 24 hodin denně 7 dní v týdnu pro Olomoucký kraj.\n\nPáteří vysílání je zpravodajství a publicistika z regionu, Český rozhlas Olomouc se ale také velkou měrou věnuje slovesné a hudební prvovýrobě.\n\n28. října 2013 byl Radou Českého rozhlasu jmenován ředitelem stanice Josef Podstata. Svou funkci vykonává od 1. října 2013 a je souběžně ředitelem i ČRo Ostrava.\nPokusy o založení rozhlasu v Olomouci sahají už do druhé poloviny dvacátých let 20. století. Snaha o zřízení studia zesílila v roce 1936, kdy se 22. ledna uskutečnila na toto téma porada olomouckých zájemců, svolaná na podnět Městské rady hlavního města Olomouce do zasedací síně městské radnice. Rezoluce vydaná ze zasedání připomíná \"\"mimořádně důležitý kulturní, umělecký, vědecký i hospodářský význam Olomouce jako přirozeného střediska rozsáhlého svérázného kraje s dávnou tradicí.\"\"Odpověď na dopis s rezolucí přišla z pražského Radiojournalu 10. března téhož roku: \"\"V květnu t. r. zahájí provoz třetí slovenská vysílací stanice v Báňské Bystrici (...) Tím dostoupí počet našich vysílacích stanic na 7, kdežto studií máme pouze 5. Z nich 2 v zemi slovenské, 2 v zemi moravskoslezské, naproti tomu v zemi české, rozlohou daleko větší a obyvatelstvem nejpočetnější, máme pouze jediné studio v Praze, které postačuje, aby se všechny programové složky vystřídaly a účelně prováděly.\"\" Dopis končí zamítnutím žádosti o zřízení stálého rozhlasového studia. Olomoucká městská rada se 7. dubna proti rozhodnutí odvolala s poukazem na to, že na střední Moravě je přes sedm tisíc koncesionářů, kteří zaplatí ročně více než 800 000 Kč. Vzdor dalšímu soustředěnému úsilí se v roce 1936 vznik rozhlasového studia v Olomouci prosadit nepodařilo.\n\nÚsilí o založení stálého rozhlasového studia v hanácké metropoli došlo naplnění až po druhé světové válce. Z 18. června 1945 pochází Memorandum ve věci zřízení rozhlasového studia v Olomouci, zaslané ministerstvu informací v Praze, v jehož úvodu se praví: \"\"Národní výbory hanáckého kraje olomouckého žádají, aby ministerstvo informací při definitivní úpravě československého rozhlasu pamatovalo na zřízení rozhlasového studia v Olomouci.\"\" Memorandum podepsali zástupci národních výborů z Olomouce, Zábřehu, Prostějova, Frývaldova (dnešního Jeseníku), Litovle, Šumperka, Rýmařova a Šternberka.\nZásadní pokrok v celé záležitosti lze zaznamenat 4. září 1945, kdy se v Olomouci za účasti ústředního programového ředitele Čs. rozhlasu Mirko Očadlíka uskutečnila schůze zájemců o zřízení vysílací rozhlasové stanice. Ředitel potvrdil, že předseda vlády přislíbil Olomouci vysílací stanici. Vše ovšem záleželo na získání radiových vln, které měly být rozdělovány 19. září na mezinárodní konferenci v Londýně.\nKonečné rozhodnutí přišlo až 19. listopadu 1945. Píše se v něm, že:\n1) V Olomouci bude zřízeno rozhlasové studio, které bude kabelem propojeno se sítí československých vysílačů.\n2) Studio bude zřízeno v tzv. Hamburgerově vile v Olomouci. Místní národní výbor v Olomouci provede svým nákladem architektonickou úpravu této budovy podle dispozic, které dodá stavební oddělení Čs. rozhlasu v Praze.\n3) Čs. rozhlas vybaví budovu rozhlasovětechnickým zařízením.\n4) Budovu konečně upravenou vybaví místní národní výbor v Olomouci vnitřním zařízením.\n5) Po úplném vybavení budovy bude zahájen provoz studia, které bude administrativně i programově přičleněno do sítě čs. rozhlasových studií jako expozitura brněnského vysílače.\nNa základě protestu ředitelství Městského divadla v Olomouci proti zřízení studia v Hamburgerově vile byly jako sídlo olomouckého rozhlasu vybrány prostory bývalé kavárny Ruprecht (nyní Opera) na Masarykově (nyní Horním) náměstí v čísle 21. Po mnoha přípravách, intervencích a poradách došlo teprve 2. ledna 1947 k udělení stavebního povolení k adaptaci a přístavbě domu č.p. 433 v katastrálním území Olomouc-město. Samotná přestavba se však poté dosti vlekla. Teprve roku 1948 zaznamenala zrychlení adaptačních prací a vybavení studia technickým zařízením.\n\nStudio začalo vysílat v neděli 9. ledna 1949. Až do poloviny října 1956 bylo sice personálně podřízeno Brnu, mělo ale svůj vlastní vysílací čas i možnost vstupu na celostátní program. Samostatné vysílání Československého rozhlasu Olomouc v rozhlase po drátě i rozhlasem bezdrátovým začalo v pondělí 15. října 1956. Rozhlasový program samostatného rozhlasového studia v Olomouci přinášel v letech 1956 - 1960 půlhodinové zpravodajské relace \"\"Zajímavosti z Olomouckého kraje\"\", obsahující informace ze světa politiky, kultury a sportu. Nechyběly ani hudební pořady, koncerty i rozhlasové inscenace. Konaly se rovněž přenosy operních představení Krajského oblastního divadla v Olomouci. Ve studiu účinkovali přední olomoučtí herci, vznikl při něm rovněž Hanácký soubor písní. Natáčena byla také původní tvorba, například melodram Miloše Konvalinky a Aloise Rečky \"Frývaldov 1931\" nebo pásmo veršů Aloise Rečky \"Olomoucké kašny\" s hudbou Václava Kováře. U samotných začátků olomouckého rozhlasového studia v roce 1949 stál Jaroslav Kanyza, pozdější gymnaziální profesor, znalec moravské a olomoucké historie a autor historických románů. Posléze vedl studio Alois Rečka, básník a olomoucký patriot, kterého zastihly ve funkci vedoucího studia tragické události srpna 1968. V roce 1960 došlo k reorganizaci státní správy, která přinesla redukci krajů i okresů. Olomoucké rozhlasové studio se stalo pobočným studiem krajské stanice Československého rozhlasu Ostrava. V dubnu 1960 zajeli poprvé olomoučtí rozhlasoví pracovníci do Ostravy, aby navázali styky se svými budoucími kolegy. Do té doby pracovalo v Olomouci celkem 6 redaktorů, kteří pak podle svého programového zaměření přešli do jednotlivých ostravských redakcí. Počet zaměstnanců se do roku 1968 pohyboval mezi 15 až 16. Program se orientoval především na zemědělství, tradičně dominantní oblast regionu. Olomoucké studio pořádalo samostatně estrády, které mívaly pravidelné reprízy na stanici Praha. Studio spolupracovalo s několika hanáckými autory, povídkáři a vypravěči. Velký zájem byl věnován folklóru. Významná byla rovněž oblast kulturní publicistiky, jíž se věnovali dva redaktoři. Zatímco ostravské vysílání bylo v 60. letech orientováno spíše na průmyslová a ekonomická témata, olomoucké pořady měly (především díky kontaktům s Palackého univerzitou) více kulturní a osvětový charakter. Kvalitně se vyprofilovala literární a hudební redakce. O rozvoj redakce vážné hudby se zasloužil dirigent Miloš Konvalinka (v letech 1951 - 1958 hudební redaktor v Olomouci, v letech 1960 - 1973 hudební dramaturg v Ostravě a v Olomouci), kterému se podařilo prosadit, že v olomoucké Redutě (tedy v bezprostřední blízkosti studia) Čs. rozhlas zřídil vzorové studio pro natáčení symfonické hudby. Celá řada českých hudebních skladatelů natočila premiéry svých děl právě tady. V srpnu 1968 obstálo olomoucké rozhlasové studio ve složité situaci se ctí. Poskytovalo lidem cenné rady, informace, ale i útěchu v rozbouřené době. Zpočátku se napojovalo v přestávkách centrálního vysílání, v olomouckém okrese začalo vysílat prostřednictvím rozhlasu po drátě. Rozhlas se stal důležitým zdrojem informací z města i okresu. Informoval o pohybu okupačních vojsk v olomouckém okrese, vyzýval ke klidu, rozvaze v ulicích města i u obchodů s potravinami, kde se začaly tvořit první fronty. 22. srpna 1968 po páté hodině ranní začalo studio vysílat důležité informace o tom, jak jsou na průběh dne připraveni v pekárnách, mlékárnách, na železnici, v městské hromadné dopravě a jinde, dále zveřejňovalo výzvy ke klidu, rozvaze, hrdosti a důstojnosti, desítky rezolucí, informací o podpisových akcích a o celkové situaci ve městě. K obsazení olomouckého studia Československého rozhlasu došlo 22. srpna mezi půl sedmou a půl osmou hodinou večerní. Vysílání pod názvem \"Svobodné legální vysílání Československého rozhlasu, stanoviště Dubček - Císař ABX\" začalo tentýž den po 21,15 hodin. Více k tomu dodává bývalý redaktor Lubomír Smiřický: \"\" (...) do studia vtrhli automatčíci, všechno prolezli a pořád hledali kde radiouzjol? My jsme stále tvrdili, že zděs radiouzjol nět, že ale odkud se vysílá, to že v podstatě nevíme. Potom velitel rozestavil vojáky do všech místnosti, například k vypnutému mikrofonu a k režijnímu pultu. Ještě ale než dorazila ta horda, stačil Oskar (Dvořák) donést do auta na dvoře za Operou magnetofon Nagru s mikrofonem, což bylo naše celé pozdější zařízení.\"\"\nZpravodajské stanoviště Dubček - Císař ABX mnohokrát měnilo místo. Až do konce jeho vysílání okupanti nepřišli na složitý podzemní kabelový systém, jímž se relace dostávaly do rozhlasu po drátě. V dalších dnech začala jeho program přebírat i litovelská vojenská vysílačka Ječmínek, která mohla vysílat do celé Evropy. Ječmínek vysílal také v ruštině provolání k okupačním vojákům. Svobodný rozhlas zahájil \"štafetové vysílání\" z improvizovaných studií ve všech krajích republiky: signál se zachycoval a posílal po vlnách či po telefonních linkách dál. Vysílání \"Svobodného legálního vysílání Československého rozhlasu ze stanoviště Dubček - Císař ABX\" se ozvalo ještě ve středu 28. srpna 1968 po 10,15 hodin.\n\nPři normalizačních čistkách musela po roce 1968 většina pracovníků olomouckého rozhlasového studia ze svých funkcí odejít. Roku 1972 zůstalo v Olomouci z původní dvacítky lidí pouhých pět, z toho jen jeden redaktor. Později se sice personál rozšířil na osm, ale studio už zdaleka nedosáhlo své někdejší slávy a autority. Vyráběly se v něm převážně hudební a literární pořady pro mateřskou stanici, kterou byl Československý rozhlas Ostrava. I v této době ovšem zůstalo v Olomouci dostatečné množství programového a technického zázemí, jehož bylo možno využít při obnovení samostatného vysílání na počátku 90. let.\n\nNovou kapitolu začalo psát olomouckého rozhlasové studio po Sametové revoluci roku 1989. O jeho znovuobnovení se významnou měrou zasadil původní profesí kontrabasista, dlouholetý člen Moravské filharmonie Olomouc a od roku 1986 redaktor a dramaturg pro vážnou hudbu Stanislav Červenka. Dne 15. listopadu 1993 schválila Rada Českého rozhlasu zřízení Regionálního studia Českého rozhlasu v Olomouci, a to k 1. prosinci 1993. K témuž datu pověřila vedením Českého rozhlasu Olomouc Stanislava Červenku, který vzpomíná: \"\"Zbývalo už jen necelého půldruhého měsíce do zahájení vysílání. Provedli jsme protokolární delimitaci od Ostravy s převzetím všech osob, činností, materiálů a prostředků a vykonali nutné technické přípravy včetně nasměrování linek, převzetí vysílačů a úpravy vysílacího pracoviště.\"\"\n\nV pondělí 3. ledna 1994 ve 13,00 hodin začalo novodobé vysílání Českého rozhlasu Olomouc. Na jaře téhož roku byla opět zřízena slovesná redakce. Jejím dramaturgem se stal Jan Sulovský (1955), režisérem byl Vladimír Týřl (1922 - 1997). Slovesná redakce společně s hudební redakcí, kterou vedl Antonín Schindler (1962), navázaly na zpřetrhanou tradici a začaly ji znovu rozvíjet. Vyprázdněná slovesná fonotéka se začala pozvolna zaplňovat novými pořady: dokumenty, četbami, dramatizacemi, rozhlasovými hrami. Pod mnoha z nich je podepsán dramaturg, režisér a pedagog Michal Bureš (1976), absolvent rozhlasové a televizní specializace na brněnské JAMU, žák Prof. Antonína Přidala. V současné době je Český rozhlas Olomouc uměleckou dílnou, kam jezdí natáčet nejrůznější tvůrčí osobnosti (Miroslav Buriánek, Antonín Přidal, Ladislav Lakomý, Igor Bareš, Jan Fišar, Miloslav Mejzlík, Filip Čapka) i mladí adepti rozhlasového umění. Je to zejména díky otevřenému přístupu, zápalu, nadšení všech zúčastněných a rovněž díky podpoře absolventa pražské DAMU a ředitele Českého rozhlasu Olomouc Pavla Hekely. Pavel Hekela vystřídal Stanislava Červenku ve funkci ředitele Českého rozhlasu Olomouc 1. ledna 2000. Od 1. října 2013 je ředitelem stanice Josef Podstata. Český rozhlas Olomouc má dnes 50 zaměstnanců a bezmála 50 externích spolupracovníků, kteří připravují 15 hodin samostatného vysílání a podílejí se na dalších 7 hodinách společného vysílání s ostatními regionálními stanicemi Českého rozhlasu. Hudební a literárně-dramatické pořady Český rozhlas Olomouc připravuje pro vysílání své i pro vysílání ČRo Dvojka a ČRo Vltava.\n\nČeský rozhlas Olomouc dnes denně naladí 120 tisíc posluchačů nejen v Olomouckém kraji. Prostřednictvím internetu je jeho vysílání dosažitelné po celém světě.\n\nČeský rozhlas Olomouc je považován za kulturní instituci pečující o národní kulturní bohatství, za jednu z předních kulturních institucí Olomouckého kraje. Dne 14. 4. 2010 obdržel prestižní cenu Olomouckého kraje za rok 2009 za přínos v oblasti kultury\n\nIn: Historie ČRo Olomouc, Český rozhlas Olomouc 2009. Zdroj: Archiv Českého rozhlasu, Olomouc 2009.\n\n"}
{"id": "534166", "url": "https://cs.wikipedia.org/wiki?curid=534166", "title": "Volby v Botswaně", "text": "Volby v Botswaně\n\nVolby v Botswaně se konají pravidelně od získání nezávislosti. Na jejich transparentnost dohlížejí mezinárodní pozorovatelé. Zdejší politickou scénu zcela ovládá Botswanská demokratická strana (BDP). Vliv ostatních politických stran je v současnosti prakticky zanedbatelný. Na národní úrovni se volí zákonodárci. Národní shromáždění (zákonodárný orgán) má 57 členů volených ve všeobecných volbách na 5 let.\n\n\n"}
{"id": "534167", "url": "https://cs.wikipedia.org/wiki?curid=534167", "title": "Termoreceptor", "text": "Termoreceptor\n\nTermoreceptor je smyslový receptor umožňující vnímat teplo či chlad. Existují u celé řady živočichů včetně člověka. V lidském těle se nachází samozřejmě v kůži (nervová zakončení), dále však v hypothalamu (část mozku) a také v některých orgánech a cévách. Přitom pro kůži platí, že receptory vnímající teplo jsou hlouběji než ty pro chlad, těch pro chlad je navíc řádově více. Nejvíce termoreceptorů se na lidské kůži nachází kolem očí, nosu, rtů, a uší (asi 20/cm), naopak na trupu jich je poměrně málo.\n\nPokud termoreceptory zjistí příliš nízkou nebo příliš vysokou teplotu, nervová soustava určitým způsobem zakročí. Nejen u člověka se to v případě chladu projevuje změnou chování (snaha se schovat do tepla atp.), vstáváním chlupů („husí kůže“), stažením cév v kůži, třesem a zvýšenou produkcí tepla (kanál termogenin). Naopak v teplém prostředí nastupuje pocení, někdy i zvýšené dýchání či slinění (u zvířat).\n\nMezi zvláštní termoreceptory patří ty u hadů. Na vzdálenost několika metrů jsou schopni někteří hadi (hroznýšovití a chřestýši) díky receptorům nad horní čelistí vnímat teplotu své potenciální kořisti, což jim pomáhá při vyhledávání a lovu kořisti. U brouků krasců z rodu \"Melanophila\" se také vyvinuly termoreceptory, a to k vyhledávání požárů – tito brouci se totiž vyvíjí v ohořelém dřevě.\n"}
{"id": "534173", "url": "https://cs.wikipedia.org/wiki?curid=534173", "title": "OpenDNS", "text": "OpenDNS\n\nOpenDNS je služba pro překlad doménových jmen. Je k disposici zdarma, ovšem neexistující domény jsou přesměrovány na stránky provozovatele služby, kde je umístěna reklama. Tou je financován provoz serverů. \n\nPřekládání doménových jmen je obvykle rychlejší než u přetížených serverů poskytovatelů Internetu. Další vlastností jsou automatické opravy překlepů (například „wikipedia.og“ bude fungovat stejně dobře jako „wikipedia.org“) a blokování stránek dopouštějích se phishingu, které je ovšem vnímáno kontroverzně. Je možné také blokovat různé další kategorie domén. \n\nSlovo \"open\" (anglicky \"otevřený\") ve jméně odkazuje na skutečnost, že službu může využívat každý, nejedná se o odkaz na otevřený software. \n\n"}
{"id": "534176", "url": "https://cs.wikipedia.org/wiki?curid=534176", "title": "Manot (Izrael)", "text": "Manot (Izrael)\n\nManot ( מָנוֹת, v oficiálním přepisu do angličtiny Manot) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 255 metrů, na západním okraji Horní Galileji, cca 9 kilometrů od břehů Středozemního moře a 5 kilometrů od libanonských hranic. Mošav leží nad jižním svahem kaňonu, kterým protéká vádí Nachal Kaziv, a to v místech, kde toto údolí přechází do izraelské pobřežní planiny. Jižně od vesnice pak paralelně probíhá i údolí vádí Nachal Ša'al společně s jeho přítokem Nachal Nachat. Obec se tak nachází na náhorní terase nazývané Giv'at Hardalit a ohraničené ze severu i z jihu prudkými terénními zářezy. Pouze na západní straně se terén pozvolna snižuje do pobřežní planiny.\n\nObec se nachází cca 7 kilometrů severozápadně od města Ma'alot-Taršicha, cca 113 kilometrů severovýchodně od centra Tel Avivu a cca 30 kilometrů severovýchodně od centra Haify. Manot obývají Židé, přičemž osídlení v tomto regionu je převážně židovské. Oblast s vyšším zastoupením izraelských Arabů a Drúzů začíná až cca 10 kilometrů jižním a východním směrem.\n\nObec Manot je na dopravní síť napojena pomocí lokální silnice číslo 8911, která v pobřežní nížině ústí do dálnice číslo 70.\n\nMošav Manot byl založen v roce 1980. Vesnice vznikla s podporou Židovské agentury v rámci programu ha-Micpim be-Galil (המצפים בגליל, doslova „\"Galilejské vyhlídky\"“), který v Galileji vytvářel nové vesnice, jež měly posílit židovské demografické pozice v oblastech s dosavadní převahou Arabů. Zakladateli byli obyvatelé okolních, již etablovaných mošavů.\n\nObec byla sice původně zakládána jako mošav, ale kvůli nedostatku zemědělské půdy se proměnila na typ rezidenčního sídla společná osada (\"jišuv kehilati\") bez společných prvků v hospodaření. Ekonomika obce je z menší části založena na zemědělství. Obyvatelstvo se dále zabývá turistickým ruchem (31 rodin poskytuje turistické ubytování) a mnozí dojíždějí za prací mimo obec. Plánuje se stavební expanze o 43 domů. V Manot fungují zařízení předškolní péče. Základní škola je ve vesnici Becet.\n\nObyvatelstvo v Manot je sekulární. Podle údajů z roku 2014 tvořili naprostou většinu obyvatel v Manot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 381 lidí. Během roku 2014 populace stoupla o 7,3 %.\n\n\n"}
{"id": "534179", "url": "https://cs.wikipedia.org/wiki?curid=534179", "title": "Manot", "text": "Manot\n\nPojem Manot může označovat:\n\n"}
{"id": "534182", "url": "https://cs.wikipedia.org/wiki?curid=534182", "title": "Luigi Longo", "text": "Luigi Longo\n\nLuigi Longo (15. března 1900, Fubine Monferrato – 16. října 1980, Řím) byl italský politik, který se angažoval v italském a mezinárodním komunistickém a dělnickém hnutí.\n\nV letech 1936-39 působil jako generální inspektor interbrigád ve Španělsku, od roku 1943 byl organizátorem protifašistického hnutí, a od roku 1972 předseda Komunistické strany Itálie.\n\nV květnu 1968 byl prvním z představitelů komunistických stran západní Evropy, který přijel do Prahy na oficiální návštěvu. Během návštěvy vyjádřil podporu reformnímu procesu a Alexandrovi Dubčekovi. Po srpnové invazi do Československa jménem KS Itálie vydal ostrý protest, ve kterém tuto intervenci odsoudil.\n\n"}
{"id": "534185", "url": "https://cs.wikipedia.org/wiki?curid=534185", "title": "Rallye de Curitiba 2010", "text": "Rallye de Curitiba 2010\n\nRally de Curitiba 2010 (Oficiálně Rally Internacional de Curitiba) je druhou soutěží šampionátu IRC 2010 v roce 2010, která se konala v Brazílii. Soutěž byla poznamenána menší účastí pilotů. Soutěž měla 217 km rozdělených do 15 rychlostních zkoušek.\n\nPrvní etapa měřila 97,5 km a měla 7 rychlostních zkoušek. Hned odpočátku začal vítězit Kris Meeke s vozem Peugeot 207 S2000. Druhý dojel Guy Wilks a třetí skončil Jan Kopecký. Oba dva jeli na vozech Škoda Fabia S2000. První za tým Škoda UK a druhý za Škoda Motorsport. Druhý jezdec továrního týmu Juho Hänninen měl hned defekt a ztratil minutu a půl. V druhém testu se Hänninen dostal na druhé místo a za ním dojeli Wilks a Kopecký. Pátý dojížděl Magalhäes s Peugeotem. Kromě nich startovali v soutěži pouze místní piloti. Ve vedení se držel Meeke před Wilksem, Kopeckým, Magalhäesem a Hänninenem. Právě ten zvítězil v prvním odpoledním testu a začal stahovat ztrátu. Meeke ale vyhrál poslední dva testy a měl dostatečný náskok. Wilks se držel druhý a Kopecký třetí. Hänninen se postupně dostal na čtvrtou pozici.\n\nSobotní etapa měla osm zkoušek o délce 119,8 km. První z nich vyhrál Hänninen před Wilksem a Meekem. Kopecký měl také defekt a ztratil půl minuty. Devátá erzeta byla zrušena kvůli povodním. Hänninen se postupně ve výsledcích propracoval přes svého týmového kolegu Kopeckého na druhé místo. I druhý průjezd zkouškou Rio Pesqueiro byl zrušen. Předposlední test vyhrál Hänninen před Meekem, Wilksem a Kopeckým. Na celkovém pořadí se ale už nic nezměnilo. Na posledním zvítězil Meeke před Kopeckým a Wilksem. Kris Meeke tak získal páté vítězství v šampionátu IRC a je tak jeho nejúspěšnějším jezdcem. Druhý skončil Wilks a zařídil týmu Škoda UK nejlepší dosavadní umístění. Juho Hänninen skončil třetí a ujal se tak vedení v šampionátu. Stejně tak se do vedení mezi týmy dostala Škoda Motorsport.\n\n\n"}
{"id": "534187", "url": "https://cs.wikipedia.org/wiki?curid=534187", "title": "Seznam slovanských bohů", "text": "Seznam slovanských bohů\n\nPředkřesťanští Slované uctívali řadu božstev různého významu a funkce a příběhy o nich byly součástí slovanské mytologie, z větší části nedochované. V základě tato božstva lze dělit na doložená u Východoslovanů a na doložená u Polabských Slovanů a Pomořanů. Bohové připisovaní ostatním Slovanům zmiňovaní v převážně pozdních pramenech nejsou zpravidla považováni za autentické. Přesto lze však předpokládat, že některá božstva byla Slovanům společná, především se to týká Peruna a Velese, podle Zdeňka Váni také Svaroga a Dažboga – Svarožice.\n\nPrvní dvě části seznamu se věnují božstvům východních a severozápadních Slovanů zmiňovaných v písemných pramenech předcházejících christianizaci Slovanů či vzniklých těsně po ní, ta jsou v odborné literatuře zpravidla považována za autentická. Poslední část se věnuje božstvům z pramenů pozdních, folklóru, literární fikce, fals a dalším, o kterých se všeobecně nepředpokládá že byla Slovany ctěna.\n\nSeznam božstev seřazený dle historických pramenů a geografického výskytu.\n\nVladimírův panteon je označení pro božstva jejichž modla postavil kníže Vladimír I. v Kyjevě. Pověst dávných let o nich referuje následovně:\n\n\nDalší bohové zmiňovaní ve východloslovanských písemných pramenech jsou tato:\n\n\nU Polabských Slovanů a Pomořanů se předpokládá že původní božstva přestala být spojována se svou funkcí a na místo se stala božstvy kmenovými a lokálními. Tomu je přízpůsoben i jejich krátký popisek.\n\n\nNěkolik božstev je známo také z Rujány obývané kmenem Ránů:\n\n\nKromě toho jsou bez uvedení jména uváděny také dvě bohyně zobrazované na praporcích kmene Luticů a nejvyšší nebeský bůh vládnoucí ostatním.\n\nKromě výše uvedených božstev východních a severozápadních Slovanů zmiňovaných v dobových písemných pramenech se objevuje řada postav, které jsou někdy také považovány za slovanská božstva. Jedná se především o bohy zmiňované v pozdních kronikách a jejich fakt, že byly skutečně Slovany ctěni, je zpravidla zpochybňován. Autenticita však bývá někdy odmítána i u některých výše uvedených božstev.\n\nJedná se například o antická božstva jejichž kult byl Slovanům připisován. Dále se jedná především o folklórní postavy, omyly autorů či čistou literární fikci. Zvláštním případem jsou pak falsa.\n\nŘada postav považovaných za božstva se vyskytuje ve slovanské lidové kultuře. Jedná se především o kultovní figury objevující se při svátcích a personifikované svátky samotné.\n\nŘada božstev je zmiňována v polských kronikách Jana Długosze, Matěje z Miechova a Matěje Stryjkowského z 15. a 16. století. V 19. století byly zprávy o těchto božstvech považovány za pravdivé, ve 20. století Lubor Niederle spekuloval o jejich existenci v polské lidové tradici, ale Aleksander Brückner je zcela odmítl. Některá božstva v těchto textech však skutečně mohou pocházet z polské archaické či alespoň lidové tradice.\n\nJména božstev jsou uvedená v podobě a s případným římským protějškem uvedeným v první zmínce o nich.\n\n\nV pramenech o severozápadních Slovanech je zmiňovaná také celá řada božstev antických, v případě díla Orderica Vitala také severských. Objevují se v nich také božstva vzniklá nepochopením místních a vlastních jmen (Pitro, s. 146-148, Váňa, s. 98-99).\n\n\nDvě božstva jsou také zmiňovaná 2. ebsdorfskou legendou z 14. století a měla být, vedle Radegasta, ctěna po smrti Karla Velikého odpadlými křesťany.\n\nZvlášť pak stojí hypotetický Bělboh chápáný jako protipól Černoboha.\n\n\nNěkolik božstev uvádí ve své Kronice české z roku 1630 Václav Hájek z Libočan:\n\n\nDalší božstva uvádí pokračovatelé Hájkovi jako Pavel Stránský, Jan Středovský a Juraj Papánek, ve většině případů se jedná o bohy inspirované antickými:\n\n\nCelou řadu uměle vytvořených božstev obsahují glosy falšované Václavem Hankou v staročeském slovníku Mater Verborum. Jedná se o následující božstva.\n\n\nLiterární fikcí jsou také božstva připisovaná raně novověkými kronikáři Lužickým Srbům:\n\n\na další z knihy \"Grundtræk til En Nord-Slavisk og Vendisk Gudelære\" dánského spisovatele Bernharda Severina Ingemanna z roku 1824:\n\n"}
{"id": "534188", "url": "https://cs.wikipedia.org/wiki?curid=534188", "title": "Coluccio Salutati", "text": "Coluccio Salutati\n\nColuccio Salutati nebo \"Coluccio di Pierio di Salutati\" (16. února 1331 – 4. května 1406) byl italský politik, učenec, představitel renesančního humanismu a následovník Petrarky. Shromažďoval staré spisy, analyzoval je a vybavoval anotacemi.\n\nSvým působením ovlivnil Poggia Braccioliniho a Leonarda Bruniho a probudil zájem o studium starověké řecké literatury. Na jeho podnět přišel roku 1396 do Florencie učit řečtinu Manuel Chrýsolorás.\n\n"}
{"id": "534189", "url": "https://cs.wikipedia.org/wiki?curid=534189", "title": "Vox Amplification", "text": "Vox Amplification\n\nVox je britská firma, zabývající se výrobou kytar a kytarových aparatur.\n\nFirma byla založena už po druhé světové válce v anglickém Kentu. Zakladatelem byl Thomas Walter Jennings. Firma se zabývala výrobou varhan. V roce 1958 začala vyrábět i kytarové aparatury. První a nejvýznamnější aparatura nesla název Vox AC15 a spolu se silnější verzí AC30 se stala nejen symbolem této firmy, ale i symbolem zvuku první poloviny 60. let.\n\nFirma prosperovala do chvíle, kdy ji Thomas Walter Jennings prodal. Až do roku 1992, něž ji koupil japonský Korg, měla firma velké problémy. Teprve od té chvíle se zase podařilo vrátit Voxu jeho dávné postavení a význam.\n\nTranzistorové zesilovače:\nPololampové zesilovače:\nLampové zesilovače:\n\n\n"}
{"id": "534193", "url": "https://cs.wikipedia.org/wiki?curid=534193", "title": "Tūtaka", "text": "Tūtaka\n\nTūtaka je řeka na západě Litvy (Telšiajský kraj) v Žemaitsku na Žemaitijské vysočině. Vytéká z jezera Ūžris, 1 km na jihovýchod od vsi Lauko Soda. Je dlouhá 8 km. Řeka teče zpočátku směrem východním, potom se stáčí přes směr jižní až do směru západního. Do řeky Minija se vlévá jako její pravý přítok 199,4 km od jejího ústí do Atmaty.\n\nLevé: Šaltupis (vlévá se 1,9 km od ústí; hydrologické pořadí: 17010022)\n"}
{"id": "534194", "url": "https://cs.wikipedia.org/wiki?curid=534194", "title": "Flamengo", "text": "Flamengo\n\nFlamengo byla česká rocková skupina působící v letech 1966 až 1972. Iniciátorem jejího vzniku byl bubeník Přemysl Černý. Na postu zpěváka se střídali Petr Novák s Viktorem Sodomou, který byl záhy nahrazen Karlem Kahovcem. Občas se za mikrofon postavil i Pavel Sedláček.\n\nV červnu 1967 odešel Petr Novák. Kapela se začala více orientovat na soulovou a bluesovou hudbu, do repertoáru přebírala nepůvodní repertoár, například „No Reply“ od Johna Mayalla. V březnu 1969 odešel Karel Kahovec, na angažmá do SRN odjela kapela s Ivanem Khuntem na postu zpěváka. V Německu se ke kapele přidala anglická zpěvačka Joan Duggan, což potvrdilo příklon kapely k blues. Později odešla spolu s kytaristou Františkem Franclem do skupiny Jazz Q.\n\nNa začátku 70. let 20. století se vykrystalizovala nejsilnější sestava Vladimír Mišík, Ivan Khunt, Pavel Fořt, Jan Kubík, Vladimír Guma Kulhánek a Jaroslav Erno Šedivý. V této sestavě kapela natočila legendární album \"Kuře v hodinkách\", které je mnohými odborníky považováno za vůbec nejlepší album české rockové historie. Vydání desky se podařilo prosadit i díky tomu, že se na její tvorbě autorsky podílel Josef Kainar. Ten napsal všechny texty s výjimkou písně „Stále dál“, která je dílem Hynka Žalčíka, který byl producentem desky. O výsledný zvuk alba se významně zasloužil zvukový mistr Petr Kocfelda.\n\nU příležitosti výroční reedice alba \"Kuře v hodinkách\" byla skupina v roce 2012 obnovena v sestavě Vladimír Mišík (zpěv), Vladimír Guma Kulhánek (baskytara) a Pavel Fořt (kytara). Ostatní nástroje obstarali Jiří Zelenka (bicí), Pavel Skála (kytara), Jakub Doležal (flétna, saxofon) a Pavel Bohatý (zpěv, klávesy). Zatím poslední koncert této obnovené sestavy se konal 19.10.2015 v Paláci Akropolis, při příležitosti vydání DVD Živé Kuře v hodinkách.\n\n\n\n\n"}
{"id": "534195", "url": "https://cs.wikipedia.org/wiki?curid=534195", "title": "Neve Ziv", "text": "Neve Ziv\n\nNeve Ziv ( נְווֵה זִיו, v oficiálním přepisu do angličtiny Newe Ziv) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 212 metrů, na západním okraji Horní Galileji nedaleko Izraelské pobřežní planiny, cca 8 kilometrů od břehů Středozemního moře a 6 kilometrů od libanonských hranic. Na západním okraji vesnice se zvedá nevýrazný pahorek Giv'at Ša'al, na jehož jižních úbočích začíná k západu směřující vádí Nachal Gula a dál k jihu se rozkládá další pahorek Giv'at ha-Mešurjan. Podél severní strany obce pak protéká v mírně zaříznutém údolí vádí Nachal Ša'al. Mírně zvlněná a zčásti zalesněná krajina se rozkládá i na východ od vesnice.\n\nObec se nachází cca 8 kilometrů západně od města Ma'alot-Taršicha, cca 112 kilometrů severovýchodně od centra Tel Avivu a cca 30 kilometrů severovýchodně od centra Haify. Neve Ziv obývají Židé, přičemž osídlení v tomto regionu je převážně židovské. Oblast s vyšším zastoupením izraelských Arabů a Drúzů začíná až cca 7 kilometrů jižním (například město Abu Sinan) a jihovýchodním směrem (například město Januch-Džat).\n\nObec Neve Ziv je na dopravní síť napojena pomocí dálnice číslo 89, jež vede z města Naharija do Ma'alot-Taršicha.\n\nNeve Ziv byl založen v roce 2000. Vesnice vznikla s podporou Židovské agentury jako zatím nejmladší členská obec Oblastní rady Ma'ale Josef. První fáze výstavby proběhla v letech 2001–2003 a sestávala ze 150 bytových jednotek. Obec má rezidenční charakter a využívá vyvýšené polohy s panoramatickými výhledy. Podle jiného pramene došlo k založení osady již roku 1998.\n\nObec je alternativně nazývána též זיו הגליל – Ziv ha-Galil. Je pojmenována podle židovského filantropa z Velké Británie, Lorda Ziva.\n\nV Neve Ziv fungují zařízení předškolní péče. Základní škola je ve vesnici Me'ona. K dispozici tu je synagoga, obchod, společenské centrum a sportovní areály. V přípravě jsou další stádia výstavby. Nejprve zde bude nabízeno 40 stavebních parcel.\n\nObyvatelstvo v Neve Ziv je sekulární. Podle údajů z roku 2014 tvořili naprostou většinu obyvatel v Neve Ziv Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 786 lidí. Během roku 2014 populace stoupla o 0,0 %.\n\n\n"}
{"id": "534205", "url": "https://cs.wikipedia.org/wiki?curid=534205", "title": "Vilka (přítok Minije)", "text": "Vilka (přítok Minije)\n\nVilka je řeka na západě Litvy (Telšiajský kraj) v Žemaitsku na Žemaitijské vysočině. Pramení mezi obcemi Žilvičiai a Vilkos. Je dlouhá 13,7 km. Řeka teče směrem jižním. 2 km před ústím je na pravém břehu přírodní památka - balvan jménem \"\"Dievo stalas\"\" (Boží stůl). Do řeky Minija se vlévá jako její pravý přítok 185,5 km od jejího ústí do Atmaty.\n\n"}
{"id": "534208", "url": "https://cs.wikipedia.org/wiki?curid=534208", "title": "Jesencovité", "text": "Jesencovité\n\nJesencovité (\"Celastraceae\") je čeleď vyšších dvouděložných rostlin z řádu jesencotvaré (\"Celastrales\"). Jsou to byliny i dřeviny s jednoduchými listy a pravidelnými, většinou nenápadnými květy. Plody jsou různorodé. Čeleď zahrnuje asi 1300 druhů v 98 rodech a je rozšířena po celém světě, zejména v tropech. V České republice roste brslen evropský, brslen bradavičnatý a tolije bahenní. Různé druhy brslenu a jesence jsou pěstovány jako okrasné dřeviny. Kata jedlá je využívána ve východní Africe jako povzbuzující prostředek.\n\nZástupci čeledi jesencovité jsou byliny, keře, liány a nevelké stromy se vstřícnými nebo střídavými jednoduchými listy, většinou s drobnými palisty. Květy jsou jedno nebo oboupohlavné, pravidelné, obvykle drobné, v květenstvích různých typů nebo jednotlivé. Kalich a koruna jsou v počtu 4 nebo 5. Tyčinky jsou 3 až 5 a jsou vůči korunním plátkům postaveny střídavě (na rozdíl od velmi podobných květů čeledi řešetlákovité (\"Rhamnaceae\"), kde jsou naproti korunním plátkům). Nitky tyčinek jsou volné nebo výjimečně na bázi srostlé. V květech je obvykle přítomen velký dužnatý nektáriový terč. Semeník je svrchní nebo polospodní, výjimečně spodní, srostlý z 1 až 5 plodolistů. Čnělka je jedna nebo až 5. V plodolistu je 1 až mnoho vajíček. Plodem je tobolka, bobule, peckovice, poltivý plod (schizokarp) nebo křídlatá nažka (samara). Semena mají často nápadný míšek a velké embryo většinou obklopené bohatým endospermem.\n\nČeleď zahrnuje 98 rodů a asi 1300 druhů a je rozšířena kosmopolitně na všech světadílech. Většina zástupců roste v tropech a subtropech a pouze některé rody přesahují do mírného pásu.\n\nV původní květeně České republiky jsou jesencovité zastoupeny 3 druhy ve 2 rodech. Nejhojněji se zde vyskytuje brslen evropský (\"Euonymus europaeus\"). Brslen bradavičnatý je původní dřevinou pouze na jižní Moravě. Tolije bahenní (\"Parnassia palustris\") se vyskytuje převážně jen v horských a podhorských oblastech. V jižnějších oblastech Evropy se dále vyskytuje brslen širokolistý (\"E. latifolius\") a v Rumunsku a jihozápadním Rusku brslen nízký (\"E. nanus\"). Do Španělska zasahuje z Afriky majten \"Maytenus senegalensis\".\n\nKvěty jsou opylovány nejčastěji včelami, mouchami a brouky, lákanými nektarem vylučovaným z nektáriového terče. Mnoho druhů jesencovitých má semena s nápadných barevným míškem, která jsou šířena ptáky a opicemi pojídajícími plody a vylučujícími semena. Podobně jsou šířena i semena některých druhů s peckovicemi. U některých rodů (\"Wimmeria\", \"Zinowiewia\") jsou semena křídlatá a jsou šířena větrem. Řada zástupců bývalé čeledi \"Hippocrateaceae\" má okřídlené tobolky.\n\nČeleď jesencovité prošla s nástupem molekulárních metod četnými změnami, z nichž nejvýznamnější je vřazení čeledí \"Hippocrateaceae\" a tolijovité (\"Parnassiaceae\") a vyjmutí rodu \"Goupia\" do samostatné čeledi \"Goupiaceae\".\n\nV Cronquistově systému byla čeleď jesencovité (s rodem \"Goupia\") a čeleď \"Hippocrateaceae\" řazena do řádu \"Celastrales\", čeleď tolijovité (\"Parnassiaceae\") byla součástí čeledi lomikamenovité (\"Saxifragaceae\").\n\nV systému APG I byla čeleď \"Goupiaceae\" řazena do řádu \"Malpighiales\", zatímco čeleď jesencovité zůstala stejně jako čeledi tolijovité (\"Parnassiaceae\") a \"Stackhousiaceae\" ve skupině čeledí s nejasným zařazením.\nPozdější systém APG II umisťuje čeleď jesencovité spolu s dalšími 3 čeleděmi do řádu \"Celastrales\" v rámci skupiny dvouděložných nazývané Rosids I. Molekulárními metodami bylo zjištěno, že dříve rozlišovaná čeleď \"Hippocrateaceae\" (24 rodů a přes 350 druhů) tvoří monofyletickou větev uvnitř čeledi jesencovité, a byla do ní vřazena jako jedna z podčeledí. Jmenovaná skupina se od zbytku čeledi liší především 3 tyčinkami, umístěnými uvnitř nektáriového terče. Semena nemají aril ani endosperm. K přesunům došlo i v případě některých rodů, dříve do čeledi jesencovité zařazovaných (rod \"Bhesa\" byl přeřazen do řádu \"Malpighiales\", \"Perrottetia\" do \"Huerteales\" a rod \"Forsellesia\" do čeledi \"Crossosomataceae\". Naopak rody \"Canotia\" a \"Plagiopteron\", dříve řazené do samostatných čeledí, byly vřazeny do jesencovitých, stejně jako čeleď \"Stackhousiaceae\" (tři rody) a rod \"Brexia\".\nV systému APG III, publikovaném v roce 2009, byla do čeledi jesencovité (\"Celastraceae\") vřazena čeleď tolijovité (\"Parnassiaceae\") se 2 rody.\n\nRod \"Plagiopteron\" byl některými taxonomy oddělován do monotypické čeledi \"Plagiopteraceae\".\n\n\nRůzné druhy brslenu, jesence, trojkřídlec a v tropech i \"Schaefferia\" jsou pěstovány jako okrasné dřeviny. Kata jedlá (\"Catha edulis\") je psychoaktivní rostlina, využívaná zejména ve východní Africe. Některé druh jesencovitých jsou v tropech těženy pro dřevo, zejména majten (\"Maytenus\") a \"Wimmeria\". Rod majten je rovněž využíván v medicíně. Plody salacie (\"Salacia\") a \"Peritassa\" slouží lokálně jako potrava, jedlá jsou i semena \"Hippocratea volubilis\", která jsou též zdrojem oleje.\nNěkteré druhy rodu salacie (\"Salacia\") jsou používány v tradiční medicíně (např. v ayurvédě). Dnes je salacie populární např. v USA a Japonsku v prevenci cukrovky a obezity.\n\n\"Acanthothamnus\",\n\"Allocassine\",\n\"Anthodon\",\n\"Apatophyllum\",\n\"Apodostigma\",\n\"Arnicratea\",\n\"Bequaertia\",\n\"Brassiantha\",\n\"Brexia\",\n\"Brexiella\",\n\"Campylostemon\",\n\"Canotia\",\n\"Cassine\",\n\"Catha\",\n\"Celastrus\",\n\"Cheiloclinium\",\n\"Crossopetalum\",\n\"Cuervea\",\n\"Denhamia\",\n\"Dicarpellum\",\n\"Dinghoua\",\n\"Elachyptera\",\n\"Elaeodendron\",\n\"Empleuridium\",\n\"Euonymus\",\n\"Evonymopsis\",\n\"Fraunhofera\",\n\"Glyptopetalum\",\n\"Goniodiscus\",\n\"Gyminda\",\n\"Gymnosporia\" (vč. \"Gloveria\"),\n\"Hartogiopsis\",\n\"Haydenoxylon\",\n\"Hedraianthera\",\n\"Helictonema\",\n\"Hexaspora\",\n\"Hippocratea\",\n\"Hylenaea\",\n\"Hypsophila\",\n\"Kokoona\",\n\"Lauridia\",\n\"Lepuropetalon\",\n\"Loeseneriella\",\n\"Lophopetalum\",\n\"Lydenburgia\",\n\"Macgregoria\",\n\"Maurocenia\",\n\"Maytenus\" (vč. \"Tricerma\"),\n\"Menepetalum\",\n\"Microtropis\",\n\"Monimopetalum\",\n\"Mortonia\",\n\"Mystroxylon\",\n\"Nicobariodendron\",\n\"Orthosphenia\",\n\"Parnassia\",\n\"Paxistima\",\n\"Peripterygia\",\n\"Peritassa\",\n\"Plagiopteron\",\n\"Platypterocarpus\",\n\"Plenckia\",\n\"Pleurostylia\",\n\"Polycardia\",\n\"Pottingeria\",\n\"Prionostemma\",\n\"Pristimera\",\n\"Psammomoya\",\n\"Pseudosalacia\",\n\"Ptelidium\",\n\"Pterocelastrus\",\n\"Putterlickia\",\n\"Quetzalia\",\n\"Reissantia\",\n\"Robsonodendron\",\n\"Rzedowskia\",\n\"Salacia\",\n\"Salacighia\",\n\"Salaciopsis\",\n\"Salvadoropsis\",\n\"Sarawakodendron\",\n\"Schaefferia\",\n\"Semialarium\",\n\"Simicratea\",\n\"Siphonodon\",\n\"Stackhousia\",\n\"Tetrasiphon\",\n\"Thyrsosalacia\",\n\"Tontelea\",\n\"Torralbasia\",\n\"Tripterococcus\",\n\"Tripterygium\",\n\"Tristemonanthus\",\n\"Trochantha\",\n\"Wilczekra\",\n\"Wimmeria\",\n\"Xylonymus\",\n\"Zinowiewia\"\n\n\n"}
{"id": "534215", "url": "https://cs.wikipedia.org/wiki?curid=534215", "title": "Me'ona", "text": "Me'ona\n\nMe'ona ( מְעוֹנָה, v oficiálním přepisu do angličtiny Me'ona) je vesnice typu mošav v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 465 metrů, v Horní Galileji, cca 15 kilometrů od břehů Středozemního moře a 8 kilometrů od libanonských hranic. Je situována na západním okraji města Ma'alot-Taršicha a urbanisticky tvoří s tímto městem jeden celek. Západně od města začíná kopcovitá zalesněná krajina, kterou prochází k západu horní tok vádí Nachal Ga'aton. Okolo něj stojí několik pahorků jako Har Eger a Tel Kada. Na jihovýchodní straně je to vrch Har Me'ona.\n\nObec se nachází cca 113 kilometrů severovýchodně od centra Tel Avivu a cca 34 kilometrů severovýchodně od centra Haify. Me'onu obývají Židé, přičemž osídlení v tomto regionu je etnicky smíšené. Samotné město Ma'alot-Taršicha sestává z části obývaných Židy i izraelskými Araby. Další arabská obec leží na severozápadním okraji města (Mi'ilja), naopak město Kfar Vradim na jižní straně je židovské. Směrem k západu, k pobřežní nížině, se rozkládají ryze židovská sídla. Výraznější podíl arabsky mluvící populace (včetně Drúzů) má region jižně a jihovýchodně odtud.\n\nMe'ona je na dopravní síť napojena pomocí dálnice číslo 89 vedoucí od pobřeží, od města Naharija. Z ní tu odbočuje lokální silnice číslo 8833 do bloku vesnic okolo Ejn Ja'akov.\n\nMe'ona byla založena v roce 1949. Zakladateli vesnice byli židovští přistěhovalci ze severní Afriky a z Rumunska. Ti se zpočátku usadili v tehdy z velké části vylidněné arabské obci Taršicha (dnes součást města Ma'alot-Taršicha). Pak proběhla poblíž Taršichy (která mezitím byla obnovena pro arabské osídlení) výstavba nových zděných domů pro členy mošavu. V roce 1956 byla vesnice rozšířena.\n\nV roce 2003 ze 110 zde pobývajících rodin 87 provozovalo zemědělskou farmu. Obec prochází počátkem 21. století expanzí. 90 domů bylo ve výstavbě a 100 nových domů se výhledově plánovalo postavit.\n\nV obci fungují zařízení předškolní péče o děti i základní škola, která slouží jako středisková škola pro obyvatele okolních vesnic z Oblastní rady Ma'ale Josef. V Me'oně dále jsou k dispozici sportovní areály a společenské centrum.\n\nObyvatelstvo mošavu Me'ona je sekulární. Podle údajů z roku 2014 tvořili naprostou většinu obyvatel v Me'oně Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 926 lidí. Během roku 2014 populace stoupla o 1,8 %.\n\n\n"}
{"id": "534222", "url": "https://cs.wikipedia.org/wiki?curid=534222", "title": "Briedupis (přítok Minije)", "text": "Briedupis (přítok Minije)\n\nBriedupis je říčka na západě Litvy (Telšiajský kraj) v Žemaitsku na Žemaitijské vysočině. Pramení 4 km na jihozápad od vsi Smilgiai. Je dlouhá 6,9 km. Řeka teče směrem jižním. Do řeky Minija se vlévá jako její pravý přítok 170,7 km od jejího ústí do Atmaty.\n"}
{"id": "534223", "url": "https://cs.wikipedia.org/wiki?curid=534223", "title": "Svět je plochý", "text": "Svět je plochý\n\nSvět je plochý: Stručné dějiny jedenadvacátého století (v angl. orig. The World Is Flat: A Brief History of the Twenty-First Century) je kniha amerického spisovatele a novináře Thomase L. Friedmana zabývající se fenoménem globalizace se zaměřením na 21. století. Slovní spojení „svět je plochý“ objevující se v titulu knihy je metafora, která odkazuje ke stále se „zplošťujícímu“ světu, ve kterém si jsou lidé blíže a kde má jedinec i komerční subjekty šanci se prosadit se stále menším ohledem na vzdálenostní rozdíly.\n\nKniha byla vydána v roce 2005, 2006 a 2007, přičemž ta novější vydání jsou vždy aktualizována a rozšířena.\n\nK hlavním tezím knihy patří rozbor „deseti sil, které zploštily svět“. Friedman takto označuje deset faktorů, které podle něj hrály ústřední roli v globalizačním procesu zplošťování světa; procesu, který je čistě záležitostí poslední doby a který započal s rozvojem moderních technologií. Následuje výčet těchto faktorů se stručnými charakteristikami:\n\n\n\n"}
{"id": "534226", "url": "https://cs.wikipedia.org/wiki?curid=534226", "title": "Viešdauba", "text": "Viešdauba\n\nViešdauba je potok na západě Litvy (Telšiajský kraj) v Žemaitsku na Žemaitijské vysočině. Pramení ve vsi Gaižupiai. Je dlouhý 7,5 km. Potok teče směrem jižním. Protéká vsí Žvirzdaliai. Do řeky Minija se vlévá jako její pravý přítok 169,3 km od jejího ústí do Atmaty. \n"}
{"id": "534227", "url": "https://cs.wikipedia.org/wiki?curid=534227", "title": "Mistrovství světa v rychlobruslení juniorek", "text": "Mistrovství světa v rychlobruslení juniorek\n\nMistrovství světa v rychlobruslení juniorek pořádá Mezinárodní bruslařská unie každoročně od roku 1973, přičemž první ročník byl testovací. Šampionát je pořádán společně s chlapeckým mistrovstvím světa.\n\nZávodí se ve víceboji na tratích 500, 1 000, 1 500 a 3 000 m. Od roku 2002 jsou též na programu stíhací závody družstev a od roku 2009 jsou oficiálně udělovány medaile i na jednotlivých tratích.\n\n"}
{"id": "534230", "url": "https://cs.wikipedia.org/wiki?curid=534230", "title": "Gornot ha-Galil", "text": "Gornot ha-Galil\n\nGornot ha-Galil ( גָּרְנוֹת הַגָּלִיל, v oficiálním přepisu do angličtiny Gornot HaGalil) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 398 metrů, na západním okraji Horní Galileji, cca 12 kilometrů od břehů Středozemního moře a 4 kilometry od libanonských hranic. Osada je situována nad severním svahem kaňonu, kterým protéká vádí Nachal Kaziv. Na protější straně tohoto údolí pak stojí ruiny křižáckého hradu Montfort. Jihovýchodně od osady se nad údolím Nachal Kaziv vypíná vrch Har ha-Glili. Přímo v prostoru vesnice začíná vádí Nachal Galil, které pak směřuje mírně zvlněnou a zalesněnou krajinou k severozápadu, kde u hory Har Uchman ústí do kaňonu vádí Nachal Becet. Na východní straně se rozkládá silně zalesněná oblast, kterou vede vodní tok Nahal Šarach, členěná několika výraznějšími vrcholy jako Har Sar Šalom nebo Giv'at Cachor.\n\nObec se nachází cca 5 kilometrů severozápadně od města Ma'alot-Taršicha, cca 117 kilometrů severoseverovýchodně od centra Tel Avivu a cca 35 kilometrů severovýchodně od centra Haify. Gornot ha-Galil obývají Židé, přičemž osídlení v tomto regionu je převážně židovské. Zcela židovská je oblast západně odtud, směrem k Izraelské pobřežní planině, i na severní straně při hranicích s Libanonem. Na jižní a východní straně začíná území s vyšším podílem obcí, které obývají izraelští Arabové.\n\nGornot ha-Galil je na dopravní síť napojen pomocí místní silnice číslo 899, která vede na východ k dalším vesnicím Even Menachem a Šomera a na západ k osadám Ja'ara a Ejlon.\n\nVesnice byla založena v roce 1980. Vznikla s podporou Židovské agentury jako součást programu ha-Micpim be-Galil (המצפים בגליל, doslova „\"Galilejské vyhlídky\"“), který v Galileji vytvářel nové vesnice, jež měly posílit židovské demografické pozice v oblastech s dosavadní převahou Arabů. Vyrostla poblíž již etablované vesnice Goren. Zakladateli nové osady byli obyvatelé z okolních vesnic.\n\nV Gornot ha-Galil fungují zařízení předškolní péče. Základní škola je ve vesnici Becet. Obec slouží jako sídlo úřadů Oblastní rady Ma'ale Josef. V roce 2003 zde žilo 48 rodin a výstavba dalších 34 domů se zde plánovala. Ekonomika je založena na službách a podnikání. Část obyvatel dojíždí za prací mimo obec.\n\nObyvatelstvo je sekulární. Podle údajů z roku 2014 tvořili naprostou většinu obyvatel v Gornot ha-Galil Židé - cca 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 200 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 158 lidí. Během roku 2014 populace stoupla o 1,3 %.\n\n\n"}
{"id": "534232", "url": "https://cs.wikipedia.org/wiki?curid=534232", "title": "Engl", "text": "Engl\n\nEngl (často psáno jako ENGL) je německá firma založená roku 1983 v Bavorsku, která se zabývá výrobou lampových kytarových aparatur. Na frankfurtském veletrhu Musikmesse v roce 1984 představila vůbec první programovatelný lampový zesilovač. Firma vešla ve všeobecnou známost poté, co pro legendárního kytaristu Ritchieho Blackmora vyrobila kytarový zesilovač přesně podle jeho potřeb, který nese i jeho jméno (ENGL Blackmore Signature E650). Ritchie Blackmore používá tento aparát od roku 1995, kdy byl na turné s kapelou Rainbow. V současné době patří mezi kytaristy, kteří jsou firemními hráči ENGL, celá řada dalších legendárních kytaristů.\nZesilovače ENGL jsou navrženy především pro rockové a metalové kytaristy, což je patrné i ze soupisky firemních hráčů. Tyto zpravidla vícekanálové zesilovače disponují velmi silným a konkrétním zkreslením, dražší modely navíc poskytují pokročilé funkce, jako například šumovou bránu (neboli noise-gate), MIDI rozhraní nebo vícero efektových smyček. Někdy se v souvislosti s charakterem zkreslení mluví o specifickém „englovském“ zvuku, který se v kapele snadno prosadí. Aparáty ENGL jsou ovšem do velké míry univerzální a nelze říci, že by byly vhodné pouze do tvrdších hudebních žánrů.\n\nEngl aparatury jsou u uživatelů velmi oblíbené pro svou spolehlivost a vysokou životnost.\n\nModel Blackmore je 2kanálový lampový zesilovač o výkonu 100 nebo 150 W, který byl navržen pro kytaristu skupiny Blackmore's Night, Rainbow a zároveň bývalého kytaristu Deep Purple, Ritchieho Blackmora. Konstrukčně vychází z modelu Savage 120, je ovšem výrazně jednodušší. Zesilovač má dva kanály, z nichž každý má spínatelnou úroveň gainu (Lo/Hi, podobně jako model Screamer), v praxi se proto často říká, že je „pseudo-4kanálový“. Tento model disponuje paralelní efektovou smyčkou a dvěma úrovněmi hlasitosti, které lze přepínat pomocí nožního přepínače. Třípásmový ekvalizér je sdílený pro všechny kanály, k dispozici je i „Contour“ přepínač. V předzesilovači jsou 4 elektronky ECC83, v koncovém zesilovači pak 4 elektronky 5881 (ekvivalent 6L6GC), u 150W verze 4 elektronky 6550 (ekvivalent KT88).\n\nDlouhou dobu šlo o jediný „podepsaný“ model zesilovače, který firma ENGL vyráběla. Ironií osudu je, že dalším takovým modelem se stal Steve Morse Signature 100, tedy model kytaristy Steva Morse, který v Deep Purple nahradil právě Ritchieho Blackmora.\n\nExistují i limitované edice tohoto aparátu: E652 Slow Hand Motion Limited Edition a E654 Slow Hand Limited Edition. E652 používá elektronky 6L6, model E654 potom elektronky EL34. Oba aparáty jsou vzhledem k drobným zásahům do návrhu mírně zvukově odlišné od modelu E650.\n\nModel Steve Morse je 3kanálový lampový zesilovač o výkonu 100 W, který byl navržen pro kytaristu skupiny Deep Purple, Steva Morse. Konstrukčně vychází z modelu Invader, ovšem místo dvou high-gain kanálů má jeden univerzální kanál. Každý ze tří kanálů má separátní ekvalizér, třetí (Lead) kanál pak dokonce s přepínatelnými středovými pásmy (středové frekvence lze korigovat potenciometry Low Mid 1, Low Mid 2, High Mid 1, High Mid 2). Mezi další funkce patří nastavitelná šumová brána (noise-gate), dvě programovatelné paralelní efektové smyčky (spínatelné pomocí MIDI rozhraní), výstup pro ladičku, elektronická ochrana elektronek Electronic Tube Protection a detekce poruchy elektronky. V předzesilovači jsou 4 elektronky ECC83, v koncovém zesilovači pak 4 elektronky EL34.\n\nModel Victor Smolski Limited je 4kanálový lampový zesilovač o výkonu 100 W, který byl navržen pro kytaristu skupiny Rage, Victora Smolského. Konstrukčně vychází z modelu Powerball II, oproti kterému má větší rozsah gainu na zkresleném kanálu a speciální šasí s potahem z hadí kůže. Technické specifikace a funkce jsou jinak totožné s modelem ENGL Powerball II E645/2.\n\nModel Classic se vyrábí ve třech variantách: Head E355 C, Combo E350 C a Combo E358 C. Všechny modely mají společný výkon 5 0W a dva kanály s vlastním nastavením gainu a hlasitosti. Jde o aparát, který (na rozdíl od většiny ostatní produkce firmy ENGL) má zvuk evokující tzv. vintage aparáty (tj. aparáty ze 60. a 70. let). Je vybaven efektovou smyčkou.\n\nJednotlivé modely se liší následovně: Head E355 C je pouze samostatný zesilovač („hlava“), kdežto modely označené jako Combo jsou tzv. komba, tedy včetně reproduktorů. Model E358 C disponuje dvojicí 12\" reproduktorů, model E350 C pak dvojicí 10\" reproduktorů.\n\nModel Fireball E625 je 2kanálový lampový zesilovač o výkonu 60 W. Tento model nabízí pouze nejzákladnější funkce, ale je vybaven zkresleným kanálem, který je svým zvukem typický pro firmu ENGL. Třípásmový ekvalizér i gain je sdílený pro oba kanály, což může znesnadnit vyladění zvuku obou kanálů. Díky své přímočarosti a jednoduchosti si ovšem našel mnoho příznivců. V předzesilovači jsou 4 elektronky ECC83, v koncovém zesilovači pak dvě elektronky 6L6GC. Existují dvě verze tohoto zesilovače, které se však liší pouze šasím: starší model má stříbrný přední panel, novější model černý.\n\nModel Fireball 100 E635 je vylepšeným modelem E625. Oproti svému předchůdci disponuje přepínači „Midrange Boost“ (posílení středových frekvencí) a „Bottom“ (zvýraznění (sub)basových frekvencí), odděleným nastavením gainu (což byl jeden z hlavních terčů kritiky předchozího modelu) a výkonem 100 W (díky 4 elektronkám 6L6GC). 100W verze má navíc i systém Power Tube Monitor, který pomocí LED indikátoru upozorní na špatnou kondici některé z koncových elektronek. Vzhledem ke svým funkcím a možnostem jde o model, který je určen převážně pro hráče extrémního metalu.\n\nModel Invader je 4kanálový lampový zesilovač o výkonu 100 nebo 150 W. Jde o jeden ze složitějších modelů z portfolia ENGL: Kromě 4 zcela oddělených kanálů (samostatný gain, třípásmový ekvalizér a hlasitost) nabízí dvě úrovně gainu pro každý kanál, nastavitelnou šumovou bránu (noise-gate), dvě programovatelné paralelní efektové smyčky (spínatelné pomocí MIDI rozhraní), výstup pro ladičku a elektronickou ochranu elektronek Electronic Tube Protection.\nTento zesilovač se tradičnímu schématu vymyká i tím, že jednotlivé kanály nejsou seřazeny podle míry zkreslení, ale disponují různým charakterem zvuku. Z každého kanálu tak lze získat celou paletu zvuků (od čistého až po high-gain) s různou strukturou zkreslení a celkovým charakterem.\nV předzesilovači jsou 4 elektronky ECC83, v koncovém zesilovači pak 4 elektronky EL34 (E642) nebo 6 elektronek EL34 (E640).\n\nModel Savage 120 je 4kanálový lampový zesilovač o výkonu 120 W, který posloužil jako předloha pro model Ritchie Blackmore Signature. Ve výbavě tohoto modelu najdeme 4 kanály, z nichž vždy dva sdílí třípásmový ekvalizér. Kromě množství přepínačů a potenciometrů, kterými je možné zvuk dolaďovat a měnit charakter zkreslení, jsou k dispozici dva přepínatelné hlavní ovladače hlasitosti, dvě programovatelné paralelní efektové smyčky (spínatelné pomocí MIDI rozhraní). V předzesilovači najdeme 6 elektronek ECC83, v koncovém zesilovači pak 2 elektronky KT88 (ekvivalent 6550).\n\n"}
{"id": "534233", "url": "https://cs.wikipedia.org/wiki?curid=534233", "title": "Miluju vás", "text": "Miluju vás\n\nMiluju vás je název sedmého řadového alba pražské písničkářky Radůzy, které vyšlo 15. března 2010. Tvoří jej celkem 17 skladeb. Na albu se podíleli mimo jiné kytarista Peter Binder, bubeník Miloš Dvořáček, basista Jan Jakubec či Cimbálová muzika Stanislava Gabriela.\n\nAlbum bylo nominováno na žánrovou cenu folk & country v cenách Anděl 2010.\n\n"}
{"id": "534237", "url": "https://cs.wikipedia.org/wiki?curid=534237", "title": "Colaeus", "text": "Colaeus\n\nColaeus (řecky: Κωλαίος) asi 7. století př. n. l. Pocházel z ostrova Samos v Egejském moři a je považován za prvního řeckého mořeplavce, který vplul do vod Atlantského oceánu.\n\nSvou cestu započal kolem roku 630 př. n. l. a tak jako většina objevů a cest, i tato byla dílem náhody. Spíše nešťastné. V době jeho výpravy dominovaly Evropě dva národy – Řekové obývající dnešní Řecko a pobřeží Malé Asie a Féničané, kteří v této době osidlovali severní část Afriky a jižní pobřeží Iberského poloostrova. K jeho velkým úspěchům lze také přičíst i fakt, že na své cestě byl nucen proplout skrze nepřátelské féničany ovládané území. Colaeus měl na své obchodní cestě zprvu namířeno do Egypta, avšak silná bouře a vítr ho přinutily změnit kurz plavby. A tak místo do Egypta ho vítr unášel směrem na západ napříč Středozemním mořem. Měl v úmyslu pokusit se přistát někde na pobřeží dnešní Libye, ale nedokázal vymanit svou loď ze mohutného větru a byl vydán na pospas svému osudu. Když se na dohled objevily Herkulovy sloupy – pro tehdejší Řeky nejodlehlejší místo známého světa Ekumeny, za které se nikdo neodvažoval – věděl, že jde vstříc velkému nebezpečí. Colaeus dokázal, že za touto hranicí nejen že neexistují žádné mořské příšery, nebezpečně velké vlny ani konec světa, ale že zde panují vlídné podmínky i čilý obchod. A tak konečně pokořil bájnou psychologickou bariéru v myslích všech Řeků a otevřel cestu dalším badatelským počinům.\n\nSe svou lodí nakonec připlul do města Gadez (dnes známého jako Cádiz) a prozkoumal jižní část dnešního Španělska.\n"}
{"id": "534239", "url": "https://cs.wikipedia.org/wiki?curid=534239", "title": "Apropriace", "text": "Apropriace\n\nApropriace (z lat. \"a(d)-propriare\", přisvojit, přivlastnit, osvojit) může znamenat:\n\nPodle německého sociologa Maxe Webera je apropriace společenský proces, v němž si skupiny a jednotlivci přivlastňují společenské a hospodářská příležitosti vůči třetím osobám, které z jejich užívání vylučují. Tento proces přispívá k uzavírání společnosti vůči cizím. \n\nV metaforickém použití znamená apropriace také převzetí, osvojení či přijetí cizích myšlenek, případně jejich zařazení do vlastního kontextu.\n\n\n"}
{"id": "534243", "url": "https://cs.wikipedia.org/wiki?curid=534243", "title": "Ekogenetika", "text": "Ekogenetika\n\nEkogenetika je obor na pomezí ekologie a genetiky, který se zabývá geneticky podmíněnou vnímavostí jedinců vůči určitým faktorům vnějšího prostředí. Odlišná vnímavost jednotlivých osob(tvorů) je dána polymorfismem různých genů.\n\nZa geneticky polymorfní je považován znak s nejméně dvěma geneticky podmíněnými variantami v jedné populaci, které se nachází v takových frekvencích, že i ta vzácnější má frekvenci alespoň 1%.\n\nZejména ve zdravotnictví.\n\n"}
{"id": "534244", "url": "https://cs.wikipedia.org/wiki?curid=534244", "title": "Glitupis", "text": "Glitupis\n\nGlitupis je řeka na západě Litvy (Telšiajský kraj) v Žemaitsku na Žemaitijské vysočině. Pramení na jih od jezera Kliokis. Je dlouhá 4 km. Řeka teče severozápadním směrem. Protéká jezery Kliokis a Salotas. Do řeky D-1 se vlévá jako její levý přítok 203 km od jejího ústí (jako Minije) do Atmaty.\n"}
{"id": "534246", "url": "https://cs.wikipedia.org/wiki?curid=534246", "title": "Segmentace obrazu", "text": "Segmentace obrazu\n\nSegmentace obrazu je metoda, nebo spíše skupina metod postavených na různých principech, digitálního zpracování obrazu, která slouží k automatickému rozdělení vlastního obrazu na oblasti se společnými vlastnostmi a které obvykle mají nějaký smysluplný význam. Typickým cílem segmentace obrazu je identifikace popředí a určení oblastí v obraze odpovídajícím významnému prvku zachycené scény.\n\nVýsledky segmentace jsou využitelné například v počítačovém vidění, zpracování lékařských obrazových dat (Medical Imaging) nebo při analýze obrazů získaných při dálkovém průzkumu Země.\n\nPrahování (\"angl. tresholding\") je nejjednodušší metoda segmentace\nobrazu založená na hodnocení jasu každého pixelu. \nJejím principem je nalezení takové hodnoty (prahu) v histogramu,\npro kterou bude platit, že všechny hodnoty jasu nižší než práh odpovídají \npozadí, zatímco všechny hodnoty vyšší než práh odpovídají popředí. \nNehomogenní obraz, obvykle obraz obsahující různě jasné úseky, neumožňuje \nurčit přímo globální práh, je však možné využít metod adaptivního prahování.\n\nV případě, že se rozložení jasu pixelů popředí a pozadí výrazně překrývá,\nnapříklad protože obraz obsahuje výrazný podíl šumu, může být přímé \npoužití prahování prakticky nemožné.\n\nRegionální metody (\"angl. region-based methods\") jsou metody, které jsou založeny na zjišťování podobnosti pixelů v nějaké vlastnosti, touto vlastností může být například jas nebo statistické vlastnosti okolí pixelu. \n\nPodstatou metod je, že konstrukce segmentu postupuje zdola nahoru, od jednoho pixelu po celý segment. Nejprve jsou nějakým algoritmem v obraze rozmístěny iniciální (semínkové, \"angl. seed\") pixely, obvykle rovnoměrně nebo náhodně, segment pak vzniká iterativním rozrůstáním se okolí iniciálního pixelu.\n\nPři použití metod založených na růstu segmentu není zaručeno, že při různém počtu a rozmístění iniciálních pixelů bude výsledek segmentace identický. Na druhou stranu jsou tyto metody schopny segmentovat i takový obraz, který obsahuje značné množství šumu.\nMetody založené na hranici (\"angl. boundary-based methods\") jsou založeny především na detekci regionálních rozdílů ve vlastnostech obrazu.\n\nK detekci hran (\"angl. edge detection\") se obvykle používají gradientní operátory, např. Cannyho hranový detektor nebo Sobelův filtr. Protože výstupem gradientního operátoru je obraz, \nkde jsou sice hrany zvýrazněny, ale může obsahovat další artefakty odpovídající lokálním nehomogenitám v obraze, je třeba obraz dále upravit. K odstranění artefaktů vzniklých lokálními malými rozdíly obvykle postačuje prahování. Vzhledem ke svým vlastnostem mohou detektory hran vytvářet přerušované hranice i falešné hranice, obraz hranic je tedy třeba dále zpracovat.\n\nSledování hranice (\"angl. boundary tracking\") je postup aplikovatelný na obrazy obsahující především informaci o hranicích, například na výsledky použití gradientních filtrů (gradientní obraz). Cílem metod je v gradientním obraze právě jen skutečné hrany a vyloučit artefakty. Sledování hranice může selhávat u příliš zašumělých obrazů nebo u příliš komplikovaných tvarů segmentu.\n\nAktivní kontura (\"angl. active contour, snake\") je pokročilá metoda segmentace obrazu. Metoda požaduje, aby jejím vstupem byla uzavřená křivka přibližně ohraničující segment, který je třeba ohraničit přesně. Na základě fyzikálních analogií se pak definují energie a síly, které v konečném důsledku deformují uzavřenou křivku tak, že se stane hranicí segmentu.\n\nSegmentace rozvodím (\"angl. watershed segmentation\") je metoda založená na názorné představě zaplavování obrazu vodou, Jas pixelu je přitom chápán jako jakási nadmořská výška. Jeden segment je pak vlastně oblastí vyplněnou vodou, hranice segmentů je místem, kde se stýkají dvě zaplavené oblasti oddělené souvislou skupinou pixelů s vyšší hodnotou jasu.\n\n"}
{"id": "534247", "url": "https://cs.wikipedia.org/wiki?curid=534247", "title": "Žarna", "text": "Žarna\n\nŽarna je říčka na západě Litvy (Telšiajský kraj) v Žemaitsku na Žemaitijské vysočině. Teče v okolí města Žarėnai. Do řeky Minija se vlévá jako její levý přítok 192,2 km od jejího ústí do Atmaty.\nV litevštině žarna znamená hadici nebo střevo. Název však může souviset s názvem blízkého sídla Žarėnai.\n"}
{"id": "534250", "url": "https://cs.wikipedia.org/wiki?curid=534250", "title": "Lokomotiva 753.7", "text": "Lokomotiva 753.7\n\nLokomotivy řady 753.7 (další dva shodné kusy jsou označeny jako lokomotiva řady 755) jsou čtyřnápravové dieselelektrické lokomotivy určené pro nákladní dopravu. Vyrábějí se od roku 2001 ve firmách ČMKS a později CZ LOKO rekonstrukcí lokomotiv řad 750, 752, 753. Rekonstruované lokomotivy byly dodávány dopravcům v Česku a Itálii. Shodné stroje pro slovenského dopravce jsou modernizovány v ŽOS Zvolen jako lokomotivy řady 756. Poslední stroje byly dokončeny v roce 2011.\n\nAž do poloviny 90. let přežívaly na českých i slovenských kolejích lokomotivy řad 753 a 750 ve velkém počtu v podstatě bez větších modernizací (pomineme-li hromadné rekonstrukce právě na řadu 750, zahrnující pouze dosazení topného alternátoru). Díky následnému poklesu výkonů však byla část z nich vyřazena z provozu a některé lokomotivy byly sešrotovány a použity na náhradní díly, jiné zůstaly neprovozní jako nadbytečné odstaveny a jejich další využití bylo nejisté. V Itálii byly mezitím místními dopravci učiněny poptávky na motorové lokomotivy pro traťovou službu, jichž byl v zemi všeobecný nedostatek. Jednou z variant byla právě i česká řada 753, nabídnutá firmou ČMKS Holding v rekonstruovaném provedení ve dvou variantách – s inovovaným motorem K 6 S 310 DR (typ D 752.5) a zcela novým Caterpillarem (typ D 753.7). V roce 2000 bylo objednáno prvních 11 lokomotiv (9 kusů typu D 752.5 a 2 kusy typu D 753.7). Vzhledem k dobrým zkušenostem s „novými“ lokomotivami v Itálii byly postupně doobjednávány další stroje a do roku 2007 sem bylo dodáno celkem 40 lokomotiv (z nichž byly všechny kromě prvních devíti vybaveny právě motorem CAT).\n\nHlavním smyslem rekonstrukce je celková oprava lokomotivy, repase důležitých dílů s cílem prodloužit životnost stroje a především výměna původního motoru ČKD za modernější a ekonomičtější. V rámci využití ucelené řady motorů od americké firmy Caterpillar, s kterými již několik let pracovala firma ČMKS (později CZ LOKO), byl její agregát použit i zde – zvolen byl vidlicový dvanáctiválec, označený 3512 B DI-TA, disponující výkonem okolo požadované hodnoty 2000 koní. Nový motor se vyznačuje menší spotřebou paliva a údržbovou náročností a citelně je také snížena hlučnost a vibrace. Nahrazen byl i trakční alternátor (jeho výrobcem je nyní firma Siemens Drásov) a většina dalších konstrukčních celků včetně klimatizovaných stanovišť strojvedoucího (u italských lokomotiv byl podle místních zvyklostí přesunut ovládací pult na levou stranu). Původní zůstala lokomotivní skříň, rám a podvozky i s původními trakčními elektromotory. Díky využití především v nákladní dopravě lokomotiva není vybavena zařízením pro vytápění vlakové soupravy. Na lokomotivách bylo upraveno i vícenásobné řízení, umožňující nově ovládat až čtyři lokomotivy z jednoho stanoviště. Variantně je možné na lokomotivu dosadit i elektrodynamickou brzdu.\n\nJak již bylo zmíněno, první lokomotivy byly dodávány dopravcům v Itálii (HUPAC Italia, Ferrovie Nord Milano, Sistemi Territoriali, Rail Traction Company). Tyto společnosti dohromady odebraly 31 lokomotiv v provedení s motorem Caterpillar. Nová rekonstrukce však nezůstala stranou zájmu i rozvíjejících se tuzemských dopravců a jejich objednávky na sebe nenechaly dlouho čekat – prvním českým zákazníkem se roku 2002 stala firma OKD Doprava a do následujícího roku již obdržela celou první šestikusovou sérii. Později si nechávala modernizovat další lokomotivy a dohromady jich do roku 2010 odebrala 27. Zároveň byly stroje rekonstruovány i pro další české provozovatele: Unipetrol Doprava (od roku 2004, 12 kusů) a Traťovou strojní společnost (nyní TSS Cargo, od roku 2009, 4 kusy). Pro společnost Viamont pak dvě lokomotivy řady 753.7 rekonstruovala podle dokumentace CZ LOKO slovenská firma Železničné opravovne a strojárne Zvolen. Tyto dvě lokomotivy pak v roce 2009 taktéž získala OKD Doprava, když odkoupila majoritní podíl ve Viamontu (tato firma později zanikla). Rok nato se společnost přejmenovala na dnešní název Advanced World Transport.\n\nO tento typ rekonstrukce později projevil zájem i státní dopravce a dvě téměř shodné lokomotivy byly rekonstruovány v roce 2005 pro tehdy ještě unitární České dráhy, ale Drážní úřad jim přidělil řadové označení 755. V rámci vyčlenění nákladní dopravy této firmy do dceřiné společnosti ČD Cargo (ČDC) v roce 2007 byly oba stroje řady 755 (755.001 a 755.002) převedeny pod tuto firmu. Po svém vzniku pak ČDC zadalo objednávku na sérii třiceti modernizovaných lokomotiv, které jsou však již označeny řadou 753.7. Tyto lokomotivy byly dodány mezi lety 2008–2010. Mezi lety 2012–2014 mělo ČDC pronajaty i zmíněné čtyři lokomotivy od TSS, ale pronájem po necelých dvou letech skončil a stroje se vrátily svému majiteli, který je nyní využívá pro své výkony.\n\nLicenční rekonstrukce řady 750 a 753 prováděla společnost ŽOS Zvolen rovněž pro slovenského dopravce Železničná spoločnosť Cargo Slovakia v letech 2008–2010. Dodávka činila celkem 10 kusů s řadovým označením 756.\n\nKromě úprav na řadu 753.7 provedlo CZ LOKO i další rekonstrukce pro jiné dopravce - v letech 2010–2013 realizovalo zakázku na 19 lokomotiv řady 750.7 pro České dráhy, vzniklé z řady 750 a určené pro osobní dopravu. Zatím nejrozsáhlejší modernizací se stala přestavba na řadu 753.6, kterou si zadala společnost SD – Kolejová doprava. Kromě obvyklé náhrady původního spalovacího motoru a celkové opravy byl změněn i design lokomotivy a dosazena zcela nová čela, odpovídající nejnovějším bezpečnostním požadavkům. Postaveny byly čtyři exempláře, sloužící především v dopravě vápence z lomů Mořina do tušimické elektrárny.\n\nModernizované lokomotivy jsou určeny především pro traťovou službu na hlavních a případně i vedlejších tratích. Stroje ČD Cargo jsou v současnosti (2017) rozděleny do tří dep – Nymburk, Kralupy nad Vltavou a Ostrava. První jmenované depo své stroje nasazuje do dopravy průběžných nákladních vlaků zejména na trati mezi Nymburkem, Libercem a polským Zawidówem, další stroje se vyskytují na Mladoboleslavsku. Kralupské stroje obsluhují areál podniku Kaučuk Kralupy, dále zásobují pohonnými hmotami ruzyňské letiště (stanice Středokluky) a zajíždí i do Kladna. Poslední jmenovaná služebna vystavuje řadu 753.7 na místní výkony v Ostravě a okolí, část strojů je určena pro dopravu manipulačních vlaků na trati Opava – Krnov – Olomouc, se zájezdy do Rýmařova, Jeseníku a Zlatých Hor. Tyto vlaky jsou určeny především pro svoz kalamitního dřeva z Jeseníků.\n\nSpolečnost AWT si stroje pořídila kromě dálkové traťové služby také pro zajištění obsluhy vlečkových areálů na Ostravsku. Lokomotivy jsou zde také udržovány. Další stroje slouží k dopravě vlaků napříč celou Českou republikou, včetně přeprav koksu z Ostravy do Německa. V rámci přeshraniční dopravy stroje zajíždí i do stanice Bad Schandau v Německu. Unipetrol Doprava využívá služeb svých lokomotiv řady 753.7 při přepravách ropných produktů z rafinerie Unipetrol RPA v Záluží u Litvínova do dalších chemických závodů v Lovosicích, Kolíně, Pardubicích a jinde. Lokomotivy TSS Cargo jsou po ukončení pronájmu společnosti ČD Cargo v roce 2014 používány k různým výkonům napříč Českem, včetně přeprav dalších lokomotiv svého majitele do oprav, případně pronajímány dalším dopravcům podle jejich potřeb. Ve druhém pololetí roku 2015 také společnost krátce svými stroji dopravovala uhlí do Zemianských Kostoľan. \n\n"}
{"id": "534252", "url": "https://cs.wikipedia.org/wiki?curid=534252", "title": "Roger I. Sicilský", "text": "Roger I. Sicilský\n\nRoger I (1031 – 22. června 1101), zvaný „Bosso“ nebo „Hrabě Veliký“ byl normanský hrabě vládnoucí Sicilskému hrabství v letech 1071 až 1101. Byl posledním z velkých vůdců normanských bojů o jižní Itálii.\n\nRoger byl nejmladší syn Tankreda z Hauteville a jeho druhé ženy Fredisendy. Do jižní Itálie přišel brzy po roce 1055. Kronikář Geoffrey Malaterra, přirovnává Roberta Guiscarda a jeho bratra k biblickému příběhu Jákobových synů Josefa a Benjamina.\n\nRoger se podílel s Robertem na dobytí Kalábrie a podle dohody z roku 1062 vytvořili jakési „kondominium“, v němž každý z nich vlastnil polovinu každého dobytého hradu a města v Kalábrii.\n\nPo dobytí Kalábrie se Robert rozhodl zaměstnat Rogerova génia na podrobení Sicílie. Sicílii obývali, kromě muslimů, početní řečtí křesťané podrobení arabským princům, kteří se stali postupně zcela nezávislými na tuniském sultánovi. V květnu 1061 bratři překročili úžinu z Reggia a obsadili Messinu. Poté co v lednu 1072 dobyli Palermo, Robert Guiscard, jako lenní pán, jmenoval Rogera hrabětem sicilským. Podržel si však Palermo, polovinu Messiny a severovýchodní část Sicílie (Val Demone). Až do roku 1085 však Roger nepodnikal žádné systematické dobývání.\n\nV březnu 1086 kapitulovaly Syrakusy a když v únoru 1091 padlo i Noto bylo dobytí Sicílie dokončeno. Většina Robertových úspěchů byla podmíněna Rogerovou podporou. Podobně, když vedení rodu Hauteville přešlo na Rogera, podpořil svého synovce vévodu Rogera proti Bohemundovi a dalším rebelům. Na oplátku za tuto pomoc se vévoda roku 1085 vzdal svého podílu na hradech v Kalábrii ve prospěch svého strýce a v roce 1092 i svého dědictví v Palermu. Rogerova vláda na Sicílii byla méně absolutistická než Robertova v Itálii. Při udílení léna v letech 1072 a 1092 nebyla vytvořena žádná celistvá léna, takže jak normanští, tak francouzští a italští vazalové, podléhali dvoru. Tudíž Rogerovi nehrozily žádné kompetenční feudální revolty.\n\nAby se Roger vyhnul útokům ze severní Afriky, vytáhl v roce 1091 dobýt Maltu. Jeho lodě dosáhly Malty bez zastávky. Několik obránců na pobřeží kladlo slabý odpor a tak již následující den pochodoval Roger na Mdinu. Prakticky bez boje došlo k dohodě s maltézským kádím. Kádí uznal podřízenost ostrova hraběti s tím, že administrativa Malty zůstane nadále v jeho rukou. Současně byli propuštěni věznění (převážně řečtí) křesťané a kdo chtěl, mohl na Rogerových lodích ostrov opustit. Podle historika Geoffreyho Malaterry byly lodě na zpáteční cestě naplněny tak, že se téměř potápěly.\n\nKromě politického vrcholu dosáhl hrabě i nejvyšší funkce v církevní hierarchii. Papež Urban II. za odměnu, že zachránil Sicílii od muslimů a Řeků v roce 1098, jmenoval Rogera dědičným papežským legátem ostrova. Roger založil nová latinské biskupství v Syrakusách a Agrigentu a dalších městech a osobně jmenoval biskupy. Vůči Arabům a Řekům projevoval maximální toleranci. Muslimům ve městech zachoval jejich práva, mešity, svobodu vyznání i svobodu obchodu. Na venkově se však muslimové stali nevolníky. Velké množství muslimů sloužilo v jeho armádě. Svatý Anselm z Canterbury, který navštívil Rogera po vítězné bitvě u Capuy v roce 1098 shledal „nespočetně hnědých arabských stanů“. Nicméně latinský element převažoval, zejména poté co se Lombarďané a i další Italové začali hrnout na ostrov. Dobytí Sicílie tak zahájilo postupný úpadek muslimské moci v západním Středomoří.\n\nRoger zemřel 22. června 1101 ve svých 70 letech a byl pohřben v kostele sv. Trojice v Miletu.\n\nRogerův nejstarší syn byl levoboček Jordan Hauteville, který však zemřel dříve než otec. Jeho druhý syn, Geoffrey (nebo Godfrey), byl buď rovněž levoboček nebo mohl být synem Rogerovy první či druhé manželky. Šance na nástupnictví neměl, neboť byl stižen těžkou chorobou, patrně leprou. Nikdy se neoženil i když byl zasnouben s dcerou Boniface del Vasto. Roger jej velmi miloval a věnoval mu hrabství Ragusa. Uchýlil se do kláštera a zemřel někdy mezi léty 1096 a 1120.\n\nPoprvé se Roger oženil v roce 1061 s Juditou, dcerou Viléma, hraběte z Evreux. Judita zemřela v roce 1076 a porodila mu čtyři dcery.\n\nV roce 1077 se Roger oženil podruhé s Eremburgou z Mortainu. Z jejich svazku vzešlo osm dětí:\n\nNaposledy se Roger oženil v roce 1087. Jeho ženou se stala Adéla del Vasto, neteř Bonifáce del Vasto. Jejich děti byly:\n\n"}
{"id": "534253", "url": "https://cs.wikipedia.org/wiki?curid=534253", "title": "Pérnatec horský", "text": "Pérnatec horský\n\nPérnatec horský (\"Lastrea limbosperma\") nebo také kapradiník horský je jeden z největších zástupců kapradin rostoucích na českém území. Dorůstá až do výšky 100 cm.\n\nPérnatec se vyznačuje téměř přímými listy, v nálevkovité růžici, jednoduše zpeřené. Nejdolejší páry lístků jsou nápadně menší než lístky prostřední. Oddenek je krátký, tlustý, vystoupavý až přímý, zbytky listů zakrytý.\n\nRozmnožují se pomocí výtrusů uložených na spodní straně listů kapradin. U pérnatce jsou chráněny ledvinitými, malými, zubatými a brzy opadávajícími ostěrami. Když prasknou, výtrusy jsou rozneseny do okolí a vyklíčí v prokel. Doba zralosti výtrusů VII-IX.\n\nRoste ve stinných lesích, ve vlhkých příkopech při okrajích cest, podél potoků, a to v pásmu od podhůří až do hor.\n\nZápadní a střední Evropa, od Pyrenejí a střední Itálie až na sever Balkánského poloostrova a do Karpat, dále také jih Skandinávie, Kavkaz, východní Asie a Severní Amerika.\n\nV plodném stavu dobře poznatelná kapradina díky výtrusnicovým kupkám, které lemuji okraje listů. Žlázky mívají silně citrónovou vůni. Chráněným druhem je pouze v Srbsku.\n\n\n\n \n"}
{"id": "534254", "url": "https://cs.wikipedia.org/wiki?curid=534254", "title": "Pamiralis", "text": "Pamiralis\n\nPamiralis někdy nazývaný také jako \"Palyralis\" je říčka na západě Litvy (Telšiajský kraj) v Žemaitsku na Žemaitijské vysočině. Pramení ve vsi Akmenskinė, okres Rietavas. Je dlouhá 4 km. Řeka teče směrem západním. Do řeky Minija se vlévá jako její levý přítok 179,1 km od jejího ústí do Atmaty.\n"}
{"id": "534255", "url": "https://cs.wikipedia.org/wiki?curid=534255", "title": "Mi'ilja", "text": "Mi'ilja\n\nMi'ilja ( מִעִלְיָא, معليا, v oficiálním přepisu do angličtiny Mi'elya) je místní rada (malé město) v Izraeli, v Severním distriktu, které obývají izraelští Arabové.\n\nLeží v nadmořské výšce 512 metrů v západní části Horní Galileji, na severozápadním okraji města Ma'alot-Taršicha, 115 kilometrů severovýchodně od centra Tel Avivu a cca 35 kilometrů severovýchodně od centra Haify. Obec je situována nedaleko jižních svahů kaňonu, kterým protéká vádí Nachal Kaziv. Tyto svahy severně od města vrcholí kopcem Har Ziv. Jižně od obce terén klesá do údolí vádí Nachal Ga'aton, nad kterým tu vystupují pahorky Tel Kada a Har Eger. Západním směrem od Mi'ilje leží mírně zvlněná a zčásti zalesněná krajina, kterou protéká vádí Nachal Ša'al.\n\nMi'ilja je obývána izraelskými Araby a osídlení v tomto regionu je etnicky smíšené. Směrem k západu a severu převládají obce osídlené Židy. Oblast s výraznějším podílem Arabů a Drúzů leží jižním a východním směrem. Mi'ilja je na dopravní síť napojena pomocí dálnice 89, spojující Ma'alot-Taršicha s pobřežím (město Naharija).\n\nMi'ilja byla podle místní tradice založena křesťanskými Araby, kteří se sem ve středověku přestěhovali z Libanonu. Původně zde žili muslimští Arabové. Ti se pak přestěhovali do nedaleké vesnice Taršicha (dnes součást Ma'alot-Taršicha). V 11. století zde vyrostl křižácký hrad nazvaný Castellum Regis. Po jeho zániku byla část zdiva hradu využita místními vesničany pro stavbu jejich obydlí.\n\nMi'ilja byla stejně jako celá oblast Galileji dobyta izraelskou armádou během války za nezávislost v roce 1948. Obyvatelstvo ale nebylo vysídleno a vesnice si udržela svůj arabský ráz. V roce 1957 byla povýšena na místní radu (malé město).\n\nV roce 1980 vyrostla severozápadně od města židovská vesnice Micpe Hila. Zpočátku byly vztahy mezi osadníky a obyvateli arabského města vyostřené, ale postupně se uklidňovaly. Ani během arabských nepokojů v říjnu 2000, na počátku druhé intifády, zde nedošlo k násilnostem. V obci je ale památník obětí demonstrací během takzvaného Dne půdy (Land Day) v roce 1976 z řad izraelských Arabů.\n\nObyvatelstvo v Mi'ilja se zabývá zčásti zemědělstvím, zejména pěstováním tabáku.\n\nMi'ilja je etnicky čistě arabské město. Podle údajů z roku 2005 tvořili 99,9% obyvatel arabští křesťané a 0,1 % arabští muslimové. Jde o menší sídlo spíše vesnického typu. K 31. prosinci 2014 zde žilo 3170 lidí. Během roku 2014 populace stoupla o 1,5 %. Populační růst obce je ve srovnání s muslimskými sídly pomalý.\n\n\n"}
{"id": "534262", "url": "https://cs.wikipedia.org/wiki?curid=534262", "title": "Villiers-le-Bel", "text": "Villiers-le-Bel\n\nVilliers-le-Bel je jedno z francouzských měst vytvářejících severní předměstí Paříže. Leží v regionu Île-de-France a přísluší do departementu Val-d'Oise. Centrum Villiers-le-Bel je od Paříže vzdáleno 17,4 km.\n\nSousední obce: Sarcelles, Arnouville, Gonesse, Bouqueval, Le Plessis-Gassot a Écouen.\n\nMěsto získalo své pojmenování z latinského \"villare\" (venkovský statek). Dodatek \"Le Bel\" odkazuje na jméno majitele statku, nesouvisí tedy s pomyslnými estetickými přednostmi tohoto místa.\n\nZaložení původní vesnice sahá až do prvního století př. n. l., což dosvědčuje nález studny z galského období na území města. Po prvé se jméno Villiers objevuje v listině Ludvíka Pobožného z roku 832.\n\nMajitelé panství, rodina \"Le Bel\", služební čeleď francouzských králů jsou zmiňováni v různých písemnostech od roku 1092. Přívlastek de Villiers dostali na konci 12. století. Poslední z rodu, Antoine Le Bel biskup z Beauvais, přenechal své léno vrchnímu veliteli francouzských vojsk Anne de Montmorency (1492-1567). Městečko v té době žilo ze zemědělství, významným obchodním artiklem byly místní krajky a výnosné byly rovněž zdejší sádrovcové lomy dodávající surovinu k výrobě\nsádry. V roce 1685 po vydání ediktu z Fontainebleau byl zbořen místní protestantský kostel a obyvatelé museli volit mezi přestoupením ke katolické církvi a opuštěním městečka.\n\nŽeleznice přinesla rychlejší spojení s metropolí, ale protože nádraží (dnes nádraží \"Villiers-le-Bel - Gonesse – Arnouville\") bylo od města vzdáleno asi 3 km, byla jako spojení v roce 1878 vybudována trať parní tramvaje. Tramvaj byla v roce 1928 přestavěna na elektrickou a byla v provozu až do roku 1949. Pozemky mezi nádražím a centrem byly rychle rozparcelovány a do domků nové čtvrtě \"les Charmettes\" se nastěhovali dělníci a zaměstnanci. Již v roce 1931 se počet obyvatel Villiers le Bel zdvojnásobil.\n\nMezi lety 1955 a 1972 byla ve městě vybudována tři velká sídliště \"les Carreaux, le Puits-la-Marlière\" a \"Derrière-les-Murs\". Během této doby přesáhl počet obyvatel 20 tisíc. Z dnešních 27.000 obyvatel tvoří děti a mladí lidé do 24 let celých 33%. \n\nMěsto se v listopadu 2007 dostalo do pozornosti veřejnosti, Tehdy se 25. listopadu 2007 srazili dva mladíci na ukradeném motocyklu s policejním autem a protože neměli helmy, srážku nepřežili. V reakci na jejich smrt a postup při vyšetřování nehody vyvolali mladí potomci přistěhovalců z arabských zemí a z Afriky pouliční výtržnosti a srážky s policií.\n\n\"Počet obyvatel\"\n\n\n"}
{"id": "534263", "url": "https://cs.wikipedia.org/wiki?curid=534263", "title": "Morový sloup (Brno)", "text": "Morový sloup (Brno)\n\nMorový sloup (též Mariánský sloup) je barokní sloup na náměstí Svobody v Brně. Byl postaven v letech 1679–1683 na památku morové epidemie (proto morový sloup), která město sužovala v letech 1679–1680. Nachází se v severní (horní) části náměstí a tvoří jeho výraznou dominantu. Je zasvěcen Panně Marii (proto mariánský sloup) a pěti morovým světcům. Jeho raně barokní podoba vychází z podoby mariánského sloupu vztyčeného na náměstí Am Hof ve Vídni.\n\nZednické práce byly svěřeny dílně Jana Křtitele Erny a jeho základy byly položeny již v roce 1679. Z materiálu byl na architekturu zvolen bílošedý mramor pocházející z dolu u Pernštejna a na sochy egenburský vápenec. Práce na sloupu byly ukončeny na podzim roku 1683. Brzy nato se ale na stavbě začaly projevovat statické poruchy, a tak musel být sloup až do roku 1689 opravován. Byl například nahrazen prasklý centrální sloup (1686), na který byl tentokrát zvolen mramor salcburský. Novou hlavici (1687-8) vytvořil Ital Jakub Conenall.\n\nNa výzdobě sloupu se podílelo hned několik umělců. Socha Panny Marie s Ježíškem (v současnosti nahrazena kopií) umístěná na vrcholu sloupu je dílem Ferdinanda Pfaundlera, stejně jako svatá Rozálie v grottě a rovněž rostlinný dekor na postamentu (1679–1681). Čtyři sochy světců v rozích podstavce představují svatého Šebestiána, Rocha, Karla Boromejského a Františka Xaverského. Prací na těchto sochách byli pověřeni Baltasar Frobel a Jan Kašpar Pröbstl (1683). Konkrétní podíl těchto sochařů se ale díky mnoha opravám s doplňkům nedá spolehlivě určit. Pröbstl vytvořil také kartuše s andílky na podstavci sloupu (1686-7).\n\nDne 23. března 1964 byl sloup vyhlášen kulturní památkou. Od května do října roku 2006 sloup prošel rekonstrukcí, která souvisela s rekonstrukcí celého náměstí. 15. října téhož roku nově zrekonstruovanému sloupu slavnostně požehnal brněnský biskup Vojtěch Cikrle.\n\n\n"}
{"id": "534268", "url": "https://cs.wikipedia.org/wiki?curid=534268", "title": "Ivánku, kamaráde, můžeš mluvit?", "text": "Ivánku, kamaráde, můžeš mluvit?\n\nIvánku, kamaráde, můžeš mluvit? je divadelní hra, kterou nacvičil Jiří Lábus s Petrem Čtvrtníčkem, který je jejím autorem. Námětem této hry se stala korupční aféra Ivana Horníka, který pro fotbalový klub Viktoria Žižkov kupoval výsledky fotbalových zápasů.\n\nHra byla vydána jak na CD, tak i na DVD discích.\n"}
{"id": "534270", "url": "https://cs.wikipedia.org/wiki?curid=534270", "title": "Alkupis (přítok Minije)", "text": "Alkupis (přítok Minije)\n\nAlkupis je říčka na západě Litvy (Telšiajský kraj) v Žemaitsku na Žemaitijské vysočině. Pramení 1 km na jih od vsi Kungiai, okres Rietavas. Je dlouhá 3,6 km. Řeka teče směrem západním. Protéká městem Daugėdai, ve kterém je řeka přehrazena – tvoří zde Daugėdský rybník. (2 km na jih od města je ještě Daugėdské jezero). Do řeky Minija se vlévá 2 km na západoseverozápad od města Daugėdai jako její levý přítok 160,1 km od jejího ústí do Atmaty.\n\n"}
{"id": "534271", "url": "https://cs.wikipedia.org/wiki?curid=534271", "title": "Breakout (album)", "text": "Breakout (album)\n\nBreakout je debutové album americké zpěvačky Miley Cyrusové. Vyšlo v roce 2008 na labelu Hollywood Records. Podle Miley Cyrusové bylo album inspirováno tím, co za poslední rok dělala. Spolupracovala na tvorbě všech písní kromě \"These Four Walls\" a \"Simple Song\". Album debutovalo na prvním místě Billboard Hot 100 a v prvním týdnu se prodalo kolem 371 000 kopií, celkově pak 1 470 000.\n\n"}
{"id": "534277", "url": "https://cs.wikipedia.org/wiki?curid=534277", "title": "Tolije", "text": "Tolije\n\nTolije (\"Parnassia\") je rod vyšších dvouděložných rostlin z čeledi jesencovitých (\"Celastraceae\").\n\nVytrvalé lysé byliny s tlustým podzemním oddenkem. Listy jsou uspořádány v přízemní růžici, květní stvol je bezlistý nebo častěji s jedním až několika listy. Přízemní listy jsou celokrajné, obyčejně dlouze řapíkaté, lodyžní listy přisedlé až objímavé. Květy jsou jednotlivé na vrcholu květního stvolu, s 5 kališními a 5 korunními lístky. Korunní lístky jsou bílé nebo nažloutlé, vzácněji i nazelenalé, s celokrajným nebo třásnitým okrajem. Andreceum je složeno z 5 tyčinek a 5 staminodií. Tyčinky jsou postaveny naproti kališním lístkům. Staminodia jsou naproti korunním lístkům, různě tvarovaná, u některých druhů paprsčitě rozvětvená a zakončená kapkovitou žlázkou (např. evropská tolije bahenní - \"Parnassia palustris\"). Gyneceum je svrchní nebo polospodní, jednoplodolistové, s mnoha vajíčky a jednou čnělkou. Plodem je mnohasemenná tobolka pukající 3 nebo 4 chlopněmi. Semena jsou drobná, hladká.\n\nRod zahrnuje asi 70 druhů rozšířených v mírném pásu severní polokoule. Centrum diversity je ve východní Asii. V Číně se vyskytuje 63 druhů, z toho 49 je zde endemických. V Evropě roste jediný druh. V Severní Americe se vyskytuje asi 9 druhů.\n\nTolije rostou na vlhkých stanovištích, v močálech, na rašeliništích ap.\n\nRod tolije (\"Parnassia\") byl tradičně spojován s čeledí lomikamenovité (\"Saxifragaceae\"). Až v systému APG II byl na základě květní morfologie a molekulárních studií přeřazen do řádu jesencotvarých (\"Celastrales\") v rámci čeledi tolijovité (\"Parnassiaceae\"), zahrnující jen rody \"Parnassia\" a \"Lepuropetalon\". Následně byl v novém systému APG III po zrušení čeledě tolijovitých vřazen přímo do čeledě jesencovitých.\n\nNěkteré druhy mají využití jako okrasné trvalky pro vlhká stanoviště.\n\n\n\n\n \n"}
{"id": "534281", "url": "https://cs.wikipedia.org/wiki?curid=534281", "title": "Chris Brown (atlet)", "text": "Chris Brown (atlet)\n\nChristopher \"Chris\" Brown (* 15. října 1978, Nassau) je bahamský atlet, sprinter, který se věnuje hladké čtvrtce a štafetovým běhům.\n\nNejvětší úspěchy zaznamenal především ve štafetě na 4×400 metrů. Na letních olympijských hrách v Pekingu 2008 získal stříbrnou medaili, na které se dále podíleli Andretti Bain, Michael Mathieu a Andrae Williams. Má jednu zlatou, dvě stříbrné a jednu bronzovou medaili ze světových šampionátů.\n\nJeho největším individuálním úspěchem je zlatá medaile, kterou získal na halovém MS v katarském Dauhá v roce 2010. Na předchozích šampionátech v Moskvě 2006 a ve Valencii 2008 vybojoval bronzové medaile. Bronz získal rovněž na halovém MS 2012 v Istanbulu, na stejné akci o 2 roky později v Sopotech pak stříbro. Na olympiádě v Pekingu doběhl ve finále (400 m) na čtvrtém místě v čase 44,84 s. Bronz získal Američan David Neville, který byl o čtyři setiny rychlejší. V roce 2009 skončil na světovém šampionátu v Berlíně pátý. V témže roce doběhl druhý na světovém atletickém finále v Soluni.\n\nV roce 2007 získal v brazilském Rio de Janeiru dvě zlaté medaile (400 m, 4×400 m) na Panamerických hrách.\n\n\n"}
{"id": "534282", "url": "https://cs.wikipedia.org/wiki?curid=534282", "title": "Fairuz Fauzy", "text": "Fairuz Fauzy\n\nMohamed Fairuz Fauzy (24. října 1982, Kuala Lumpur) je malajsijský automobilový závodník. Pro sezonu 2010 jej tým Team Lotus jmenoval svým oficiální testovacím a náhradním pilotem.\n\n13. prosince 2009 byl Fairuz Fauzy oznámen jako třetí a testovací pilot týmu Lotus pro rok 2010. Toto místo ho stálo 2 miliony dolarů. Poprvé do monopostu formule 1 usedl 17. února testech v Jerezu.\n\nZa malajský tým jezdil Fairuz Fauzy v sezonách 05/06, 07/08 a 08/09.\n05/06 - Odjel čtyři závody a dvakrát bodoval za osmé místo.\n\n07/08 - Ze čtyř velkých cen získal body za jedno deváté a jedno páté místo.\n\n08/09 - Tato sezóna znamenala dalších 12 závodů, dvě pódia a jedno vítězství. Získal 43 bodů a dostal svůj tým na šesté místo v celkovém pořadí.\n\n2005 - Ve svém premiérovém roce v GP nezískal za tým DAMS ani jeden bod. Jeho týmový kolega José María López dosáhl 36 bodů a jednoho vítězství.\n\n2006 - Kvůli roku stráveném v nekonkurenceschopném týmu DAMS nezískal Fauzy jiné místo než v týmu Super Nova Racing, za které zaplatil šest miliónů dolarů. Ani v tomto roce nezískal žádné body, šestkrát boural a svým týmovým kolegou José Maríou Lópezem byl poražen v poměru 30:1.\n\n2009 - Vyhrál 1 závod, celkově skončil na 2. místě.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "534286", "url": "https://cs.wikipedia.org/wiki?curid=534286", "title": "Alkupis", "text": "Alkupis\n\nNázev Alkupis může znamenat:\n\n\nAlkupis – ves na západě Litvy, okres Šilalė\n"}
{"id": "534291", "url": "https://cs.wikipedia.org/wiki?curid=534291", "title": "La Rica Hoja", "text": "La Rica Hoja\n\nLa Rica Hoja je malá doutníková manufaktura kubánské rodiny na Kanárských ostrovech, kterou založil D. Ernesto González Pérez, pro mnohé známý jako „tabákový dědeček“.\n\nTovárna, jak rodina vlastníka nazývá doutníkovou manufakturu, byla založena roku 1925 dědečkem dnešního majitele Ernestem Gonzálezem Perezem a byla mezi lidmi z okolí a odběrateli známa jako La Rica Hoja, podle jeho nejznámějšího výrobku.\nManufaktura byla postavena v Breña Alta, vesnici na jihovýchodním svahu ostrova La Palma, Kanárské ostrovy.\nErnesto byl zpočátku jediným dělníkem. Přes týden vyráběl doutníky a v neděli je rozvážel. Ve svazcích přivázané k svému bicyklu objížděl ostrov – po blízkém okolí, ale i do vzdálené vesnice Fuencaliente na jihu ostrova.\nTýden po týdnu se tak jeho doutníky stávaly známějšími.\nPo roce 1950 přesunul Ernesto Gonzáles svoji manufakturu do Santa Cruz de La Palma, hlavního města ostrova, aby byl blíže k obchodům, odběratelům a dodavatelům a v letech 1955 až 1972 La Rica Hoja zaměstnávala přes 60 dělníků. Byla tak největší doutníkovou manufakturou ostrova La Palma.\nV roce 1972 byla továrna zcela zničena velkým požárem.\nPo řadě těžkých let se Ernesto Gnzález pustil do obnovy manufaktury. Musel prodat většinu svého majetku, včetně vlastního domu. Místem nové manufaktury byla opět Breña Alta.\nDruhou generací rodiny Ernesta byla rodina Ernestovy dcery, která se provdala za kubánského emigranta Miguela Pereze Hernándeze. Tím do rodinného podniku přišlo i několik dalších kubánských emigrantů, kteří přinesli nové technologie a zejména stojí za oddělením ruční výroby. Dnešní třetí generace majitelů i zaměstnanců je tak napůl kubánská.\n\nTovárnu dnes vede třetí generace původně rodiny Ernesta Gonzálese Pereze. Původně malý podnik dnes produkuje přes 20.000 doutníků denně, a to jak strojově vyráběných shortfilerů, které tvoří většinu produkce, tak ručně vyráběných longflilerů. La Rica Hoja se postupně stala předním výrobcem doutníků ostrova La Palma.\n\nRučně vyráběné Premium doutníky značky La Rica Hoja obsahují výlučně tabák vybrané kvality z Kuby, Brazílie, Ekvádoru a Indonésie.\nZnačku La Rica Hoja kdysi používanou více výrobci ve světě, má Compania Insular De Tabacos De La Palma,S.L.,nyní registrovanou jako vlastní ochrannou známku pro všechny své výrobky, stejně tak jako v případě jedné z řady značek strojově vyráběných levnějších doutníků značku La Primorosa.\n\n"}
{"id": "534292", "url": "https://cs.wikipedia.org/wiki?curid=534292", "title": "Biskupice (Biskupice-Pulkov)", "text": "Biskupice (Biskupice-Pulkov)\n\nBiskupice je východní část obce Biskupice-Pulkov v okrese Třebíč. Je zde evidováno 145 adres. Ve vesnici žije obyvatel.\n\nBiskupice leží v katastrálním území Biskupice u Hrotovic o rozloze 9,44 km.\n\nNázev se vyvíjel od varianty Biscupici (1131), Biscupicz (1320), Biskupicze (1528), Biskupitz (1633, 1671, 1718, 1720, 1751) až k podobám Biskupitz a Biskupice v roce 1846. Název znamenal ves lidí poddaných biskupovi. Pojmenování je rodu ženského, čísla pomnožného, genitiv zní Biskupic.\n\nPrvní písemná zmínka o obci pochází z roku 1131.\n\n\n\n\n"}
{"id": "534293", "url": "https://cs.wikipedia.org/wiki?curid=534293", "title": "Tolijovité", "text": "Tolijovité\n\nTolijovité (\"Parnassiaceae\") je bývalá čeleď náležející k řádu jesencotvarých (\"Celastrales\") která zahrnovala 2 rody. V nejnovějším taxonomickém systému APG III byla tato čeleď vřazena do čeledi jesencovitých (\"Celastraceae\"). Rod tolije (\"Parnassia\") byl tradičně spojován s čeledí lomikamenovitých (\"Saxifragaceae\") a nezřídka do ní dříve i vřazován.\n\nVytrvalé nebo jednoleté byliny s celokrajnými listy bez palistů, sdruženými obyčejně v přízemní růžici. Květy jsou jednotlivé, na olistěném nebo zřídka na bezlistém stvolu, téměř pravidelné, pětičetné. Kalich v počtu 5 lístků, koruna je nejčastěji pětičetná, zřídka redukovaná. Andreceum je složeno z 5 tyčinek a 5 sterilních staminodií. Gyneceum je svrchní až spodní, z 1 nebo 3 až 4 plodolistů, s 1 až 4 čnělkami. Plodem je tobolka.\n\nRod tolije je rozšířen v mírném pásu severní polokoule, monotypický rod \"Lepuropetalon\" se vyskytuje v Severní Americe a v Chile.\n\n\n\n"}
{"id": "534294", "url": "https://cs.wikipedia.org/wiki?curid=534294", "title": "Prohra", "text": "Prohra\n\nProhra či porážka je opak vítězství. Když s někým prohrajete, znamená to že jste nedokončili hru na prvním místě. Ten, kdo je na prvním místě, je vítěz. Prohru obvykle doprovází vztek či smutek. Prohrát se dá např. ve válce, ve hře či sportu. Když někdo prohraje ve sportovním utkání, může požadovat odvetu, tedy opakování souboje či zápasu, v němž si dělá naději na vítězství.\n"}
{"id": "534295", "url": "https://cs.wikipedia.org/wiki?curid=534295", "title": "Seznam katastrálních území v okrese Třebíč", "text": "Seznam katastrálních území v okrese Třebíč\n\nV této tabulce je uveden kompletní výčet katastrálních území Okresu Třebíč, včetně rozlohy a sídel, které na nich leží.\nCelková výměra 1463,05 km\n\n"}
{"id": "534296", "url": "https://cs.wikipedia.org/wiki?curid=534296", "title": "Filipka (Oldřichov v Hájích)", "text": "Filipka (Oldřichov v Hájích)\n\nFilipka (něm. \"Philippsgrund\") je malá vesnice, část obce Oldřichov v Hájích v okrese Liberec. Nachází se asi 1,5 km na severovýchod od Oldřichova v Hájích. Je zde evidováno 41 adres. Trvale zde žije 50 obyvatel.\n\nFilipka leží v katastrálním území Oldřichov v Hájích o výměře 16,25 km.\n\n"}
{"id": "534297", "url": "https://cs.wikipedia.org/wiki?curid=534297", "title": "Radostice (Hlavňovice)", "text": "Radostice (Hlavňovice)\n\nRadostice je malá vesnice, část obce Hlavňovice v okrese Klatovy. Nachází se asi 1,5 km na sever od Hlavňovic. Je zde evidováno 9 adres. V roce 2011 zde trvale žilo 31 obyvatel.\n\nRadostice leží v katastrálním území Radostice u Hlavňovic o rozloze 1,1 km.\n\nPrvní písemná zmínka o vesnici pochází z roku 1290.\n\n"}
{"id": "534298", "url": "https://cs.wikipedia.org/wiki?curid=534298", "title": "Seznam nejúspěšnějších instrumentálních skladeb Billboard Hot 100", "text": "Seznam nejúspěšnějších instrumentálních skladeb Billboard Hot 100\n\nNěkteré instrumentální skladby, které dosáhly první příčky v Billboard Hot 100.\n"}
{"id": "534299", "url": "https://cs.wikipedia.org/wiki?curid=534299", "title": "Čejtice", "text": "Čejtice\n\nČejtice () je malá vesnice, část obce Horka II v okrese Kutná Hora. Je zde evidováno 43 adres. Trvale zde žije 53 obyvatel.\n\nČejtice leží v katastrálním území Horka nad Sázavou o výměře 9,48 km.\n\n"}
{"id": "534300", "url": "https://cs.wikipedia.org/wiki?curid=534300", "title": "Galerie Borghese", "text": "Galerie Borghese\n\nGalerie Borghese (Italsky: \"Galleria Borghese\") je soukromá galerie umění v italském hlavním městě Řím. V galerii se nacházejí umělecká díla významných autorů jako byli Leonardo da Vinci, Gian Lorenzo Bernini, Caravaggio, Lorenzo Lotto, Raffael Santi, Peter Paul Rubens či Tizian.\n\nUmělecká sbírka Galerie Borghese byla založena mecenášem umění, kardinálem Scipionem Borghese v letech 1605 až 1633. Scipione Borghese byl vášnivým sběratelem umění. Zaměstnával mnoho významných umělců, zejména Caravaggia a Berniniho. K těmto umělcům choval kardinál bezmezný obdiv.\nV napoleonské době mnoho výjimečných děl putovalo do pařížského Louvru. I dnes si sbírka zachovává charakteristické rysy vynikající soukromé galerie a odráží vytříbený vkus jejího zakladatele. Vystavené exponáty, které jsou z velké části zakoupeny zakladatelem před čtyřmi staletími, jsou dodnes rozmístěny po barokních sálech bývalé kardinálské rezidence.\n\nOficiální stránky (En)\n"}
{"id": "534307", "url": "https://cs.wikipedia.org/wiki?curid=534307", "title": "Těžba zlata", "text": "Těžba zlata\n\nTěžba zlata je extrakce zdrojů zlata skrze těžbu ve všech formách (ať vtroušeného v minerálech hydrothermálních žilných struktur, zlatinek až nugetů) nebo nalezišť zlata buď pod povrchem země, v hlubinných šachtách a dolech, nebo na povrchu ve skalách a v korytech řek a potoků. Tuto činnost vykonává buď jednotlivec na vlastní pěst nebo vyškolení zaměstnanci těžebních společností.\n\nPři ručním rýžování se nabírá směs štěrku a písku do kovové pánve a pomocí proudu vody a za neustálého kroužení pánví se z ní postupně odplavují lehčí částice. Během procesu získávání se tyto sedimenty nabírají na rýžovací pánev, se kterou se následně začne rotovat a tím odstraňovat voda a lehčí horninový materiál z pánve. Po určité době dochází k tomu, že těžší prvky (jako například zlato, které je přibližně 19 krát těžší než voda, desetkrát než písek a štěrk) zůstávají na dně pánve, zatímco lehčí částice jsou odplaveny s vodou.\n\nV současnosti je rýžování zlata oblíbenou zábavou, na které se nedá většinou zbohatnout, jelikož většina bohatých oblastí byla již vytěžena. V Česku dochází pravidelně k rýžování zlata na Otavě nedaleko obce Kestřany na Písecku ve zlatonosné řece Otavě.\n\n"}
{"id": "534311", "url": "https://cs.wikipedia.org/wiki?curid=534311", "title": "Rallye Monte Carlo 2010", "text": "Rallye Monte Carlo 2010\n\nRallye Monte Carlo 2010 (Oficiálně 78. Rallye Automobile Monte-Carlo) je název úvodní soutěže rallyeového šampionátu IRC 2010 v roce 2010. Vítězem se stal Mikko Hirvonen s novým automobilem Ford Fiesta S2000. Dobré výsledky zaznamenali jezdci na vozech Škoda Fabia S2000. Soutěž měřila 405 km.\nPřed startem měl problémy tým Ford M-Sport. Nárazník vozu Fiesta měl otvory, které neodpovídaly homologaci. Poté co je mechanici zaslepily, byly vozy puštěny na start.\n\nV první rychlostní zkoušce zvítězil Hirvonen. Druhý skončil Juho Hänninen s Fabií a třetí úřadující mistr Kris Meeke s vozem Peugeot 207 S2000. Veliké problémy měl Jan Kopecký, druhý jezdec týmu Škoda Motorsport, který měl defekt. Následující testy vyhrál Sebastien Ogier, který se ale posléze po jezdecké chybě propadl. Na konci prvního dne tak ve výsledcích vedl Hirvonen před Hänninenem. Kopecký se pohyboval na dvacáté pozici.\n\nDruhá etapa měřila 145 km. V prvním testu dne odstoupil Kris Meeke, který po havárii odstoupil z průběžné druhé pozice. Pátou rychlostní zkoušku opanovaly na prvních třech místech vozy Fabia. Hirvonen měl defekt, ale v následujícím testu zvítězil. Poslední dva nejrychlejší časy patřily Ogierovi, který se díky tomu posunul na průběžné třetí místo.\n\nposlední den se jelo pouze pět rychlostních testů a mezi nimi i nejslavnější zkouška Col de Turini. V prvních dvou testech zvítězil Ogier, který předstihl Hänninena. Z osmého místa po havárii odstoupil Wittmann s Peugeotem. Ogier měl poté poruchu alternátoru a do poslední zkoušky nenastoupil. Vítězství tak uhájil Hirvonen a na druhé místo se vrátil Hänninen.\n"}
{"id": "534315", "url": "https://cs.wikipedia.org/wiki?curid=534315", "title": "Mazo De la Roche", "text": "Mazo De la Roche\n\nMazo De la Roche, vlastním jménem Mazo Louise Roche (15. ledna 1879, Newmarket, Ontario – 12. července 1961, Toronto), byla kanadská anglicky píšící spisovatelka, která se proslavila šestnáctidílným románovým cyklem \"Jalna\", jedním z nejpopulárnějších knižních seriálů své doby.\n\nPrvní dva autorčiny romány, \"Possession\" (1923) a \"Delight\" (1926) byly ne příliš úspěšné romantické příběhy. Ale již její třetí román \"Jalna\" z roku 1927 autorku proslavil. Postupně naň navázala dalšími patnácti díly a vytvořila tak rozsáhlou kroniku rodiny Whiteoakových a jejich usedlosti Jalna.\n\nCyklus se skládá ze šestnácti románů. Jednotlivé díly nebyly napsány chronologicky a každý z nich může být čten jako samostatný příběh. Serie, určená především ženským čtenářům, dosáhla 193 anglických a 92 zahraničních vydání, odehrává se v letech 1854 až 1954, líčí osudy rodiny Whiteoakových, která připlula do Ontaria z Evropy a založila zde rodinné sídlo Jalna, popisuje životní osudy jednotlivých členů rodu a jejich úsilí o zachování celistvosti panství.\nJednotlivé díly série uváděné v chronologii děje:\n\n\nDo roku 1949 vyšlo v českém překladu všech doposud napsaných deset dílů z autorčina cyklu. Po komunistickém převratu však (zřejmě pro \"„špatnou ideovost“\") přestaly její knihy vycházet. Cyklus Jalny tak mohl u nás kompletně vyjít až v letech 1993-1995.\n\n"}
{"id": "534316", "url": "https://cs.wikipedia.org/wiki?curid=534316", "title": "Jesencotvaré", "text": "Jesencotvaré\n\nJesencotvaré (\"Celastrales\") je řád vyšších dvouděložných rostlin.\n\nJesencotvaré je různorodý řád, zahrnující spíše dřeviny. Charakteristickým znakem jsou méně nápadné, drobnější květy s dobře vyvinutým nektáriovým diskem.\n\nNa základě výsledků molekulárních studií byly v systému APG III sloučeny čeledi jesencovité (\"Celastraceae\") a tolijovité (\"Parnassiaceae\").\n\n\n\n"}
{"id": "534317", "url": "https://cs.wikipedia.org/wiki?curid=534317", "title": "Dějiny bankovnictví", "text": "Dějiny bankovnictví\n\nBankovnictví má historii trvající tisíce let. Ta od svého vzniku korelovala s dějinami peněz a potřebou směny výrobků a služeb, postupně získala svou nynější formu, legislativu, která jej upravuje; a v posledních několika stoletích plejádu bankovních produktů, které mohou jednotlivci i korporace využívat.\n\nNejstarší instituce vykazující funkce banky byly pravděpodobně chrámy různých starověkých kultur, které sahají až do 3. tisíciletí před n. l. Vklady tvořilo obilí, domácí zvířata a později drahé kovy ve formě mincí. Je možné, že proces půjčky časově předcházel vzniku peněz.\n\nNejstarší nalezené záznamy půjček pocházejí z 18. století př. n. l. z Babylónské říše. Dávali je duchovní tamním obchodníkům. V době Chammurapiho zákoníku bylo bankovnictví dostatečně rozvinuto na to, aby našlo místo v tehdejších zákonech, které proces půjček upravovaly.\n\nV Egyptě kromě zlata a jiných drahých kovů ve formě peněz používalo obilí a sýpky plnily funkci bank. Když byl později Egypt pod nadvládou Řeků (332–30 př. n. l.) tyto sýpky transformoval do sítě státních „obilných bank“ se sídlem v Alexandrii. Protože obilí bylo uznávaná komodita po celém Egyptě (a nejen v něm), a pro depozitory bylo jedno, do jaké sýpky svůj „obilný vklad“ vloží a z jaké si jej (oni nebo ti, kteří tento obilný kredit od nich koupili) později vyzvednou, rozvíjel tento systém kreditní bankovnictví ještě víc.\n\nV antickém Řecku doznalo bankovnictví dalšího posunu. Půjčky částečně přešly z duchovních v tamních chrámech též na soukromé nebo městem placené osoby a vedle půjčky spatřily světlo světa takové „bankovní produkty“ jako úvěr, peněžní vklady, směna cizích peněz a posouzení pravosti přinesených mincí. První starověký bankéř, o kterém máme záznamy, je Pythius, jenž se půjčování věnoval v 5. století př. n. l. na poloostrově Malá Asie. Známý je též o století novější příběh Pasióna, původně otroka, později váženého Athéňan, kterému podnikání v tomto oboru přineslo svobodu i bohatství. Během jeho doby se (stejně jako i v jiných kulturách kolem Středozemního moře) začalo více objevovat „kreditní“ bankovnictví a dokonce předchůdce kreditní poukázky na výběr peněz v „síti“ některých tehdejších městských států starověkého Řecka, eliminující tak nutnost převážet mezi nimi peníze fyzicky a stát se terčem lupičů. V druhé polovině 3. století př. n. l. se začalo prosazovat tehdejších starořeckých bankovních center na ostrově Dévos, jehož význam později, s úpadkem Kartága a Koryntu ještě vzrostl a stal se modelem pro bankovnictví ve starověkém Římě.\n\nOd roku 326 př. n. l. platil zákon, podle nějž se občan, který nedokázal splácet dluhy svému věřiteli, stal jeho otrokem.\n\nVe 8. – 9. stol. se začíná rozvíjet obchodování směrem hlouběji do vnitrozemí evropského kontinentu. Od začátku 12. stol. dochází k postupnému sdružování obchodníků z jedné rodiny – jde o vznik tzv. obchodních společností schopných financovat rozsáhlejší projekty. V polovici 13. století začínají nejvýznamnější italské městské státy razit mince.\n\nRoku 1609 byla v Amsterdamu založena první novodobá banka – Amsterdamská banka. Jejím úkolem bylo měnit a z trhu stahovat nekvalitní mince. Kromě vkladů prováděla směnečné transakce, až později dávala úvěry. Její klienti mohli využívat bezhotovostních plateb.\n\n"}
{"id": "534318", "url": "https://cs.wikipedia.org/wiki?curid=534318", "title": "Paratyfové infekce ptáků", "text": "Paratyfové infekce ptáků\n\nPůvodcem paratyfových (PT) infekcí ptáků jsou sérotypy pohyblivých salmonely s výjimkou \"S. arizonae\". Tyto salmonely mohou infikovat široký okruh hostitelů, včetně člověka i domácích nebo divoce žijících zvířat, přičemž chovy drůbeže jsou považovány za jejich největší a nejdůležitější rezervoár a zdroj infekce pro člověka. V současné době jsou středem zájmu humánní i veterinární medicíny infekce bakteriemi \"Salmonella enteritidis\" a \"Salmonella typhimurium\". Jsou označovány jako invazivní sérovary salmonel a onemocnění drůbeže jimi způsobované je považováno za nebezpečnou nákazu (zákon o veterinární péči č. 166/1999 Sb.). U dospělé drůbeže probíhají paratyfové infekce většinou jen ve formě asymptomní střevní infekce, pouze za určitých okolností a u mladých ptáků dochází ke klinicky zjevnému onemocnění (salmonelóze).\n\nSalmonely (bakterie z rodu \"Salmonella\" a čeledě \"Enterobacteriaceae\") jsou označovány podle amerického veterináře a bakteriologa Daniela E. Salmona. Poprvé byly patrně prokázány Eberthem (1880) v histologických řezech z orgánů pacientů, kteří zemřeli na břišní tyfus. Bakterie \"Salmonella choleraesuis\" byla izolována v USA z prasat uhynulých na klasický mor (Salmon a Smith, 1884). Gärtner (1888) prokázal v mase poražené krávy \"Salmonella enteritidis\" v souvislosti s epidemií salmonelózy lidí alimentárního původu. Bakterii \"Salmonella typhimurium\" vykultivoval Löffler (1892) z orgánů bílých myšek. První zpráva o infekci ptáků pohyblivými salmonelami se týkala holubů.\n\nRozvoj drůbežnictví, změny životního stylu konzumentů a požadavky na zdravou výživu činí z drůbeže a drůbežích produktů důležitý zdroj bílkovin na celém světě. Proto výskyt salmonelových infekcí v hejnech drůbeže a kontaminace drůbežích produktů mají značný zdravotní význam. Z doposud známého počtu sérotypů salmonel (> 2500) se u drůbeže vyskytuje jen asi 10 % z nich. Incidence i frekvence výskytu jednotlivých sérotypů se liší geograficky i časově.\n\nTřebaže přítomnost PT salmonel je opakovaně prokazována ve vejcích a trusu hrabavé drůbeže v mnoha zemích s intenzivním chovem drůbeže, včetně drůbežích produktů, výskyt onemocnění u drůbeže je minimální. V České republice bylo v roce 1995 laboratorně vyšetřeno přes 350 tisíc vzorků surovin a potravin živočišného původu. Izolováno bylo více jak 1600 kmenů salmonel 39 sérotypů – z četností nad 2 % to byly salmonely \"S. enteritidis\", \"S. typhimurium\", \"S. derby\", \"S. infantis\", \"S. panama\", \"S. ohio\", \"S. agona\" a \"S. newport\". Nejčastěji byly kontaminovány vzorky z jatečně opracované drůbeže a drůbežích výrobků – téměř 8% incidence. V roce 1995 v porovnání s rokem 1994 došlo ke zvýšenému počtu izolací \"S. enteritidis\" i \"S. typhimurium\" (na 40,58 %, resp. 16,81 %). V ČR bylo v roce 1980 evidováno přes 13 tisíc případů, v roce 1994 již více jak 25 tisíc případů salmonelózy lidí. Vzhledem ke značně zvýšenému výskytu infekcí \"S. enteritidis\" ve světě (z 10 % v roce 1979 na 43 % v roce 1987) je podle Rodrigua et al. (1990) možné uvažovat již o pandemii salmonelózy i lidí.\n\nParatyfové salmonely se vyskytují u velmi širokého okruhu hostitelů, včetně člověka a dalších savců, ptáků, hadů a hmyzu. Široké a vzájemné vztahy mezi těmito rezervoáry omezují možnosti redukce salmonelových infekcí u lidí i domácích zvířat. Od nakažených lidí se mohou infikovat i ptáci, např. žakové, amazoňani, kakaduové a arové.\n\nDrůbež (hrabavá i vodní) je vnímavá k infekci mnoha sérotypy salmonel, ale exprese této infekce je ovlivňována zejména věkem, velikostí infekční dávky a predispozičními faktory, méně již sérotypem PT salmonel. U holubů se poměrně často vyskytuje \"S. typhimurium\" var. \"copenhagen\" (nemá somatický antigen 5), která je téměř hostitelsky specifická pro holuby. Ptáci bez nebo s nedostatečně vyvinutými slepými střevy jsou vnímavější k infekci PT salmonelami, protože jim chybí autochtonní mikroflóra působí inhibičně na růst salmonel.\n\nPtačí salmonely zpravidla nejsou problémem pro zdravého člověka, větší nebezpečí však mohou představovat pro děti, staré osoby nebo imunosupresované jedince, u kterých mohou vyvolávat gastroenteritidy.\n\nExprese paratyfové infekce je velmi závislá na věku infikované drůbeže. Zatímco infekce čerstvě vylíhnutých mláďat kura domácího i krůt může vyvolávat klinicky zjevnou salmonelózu s vysokou mortalitou, dospívající a dospělá drůbež je poměrně odolná k letálnímu působení salmonel, takže i silná kolonizace střevního traktu anebo i systémová infekce mohou probíhat subklinicky, bez výrazné morbidity i mortality. Poněkud jiná situace je u holubů, papoušků a kanárů, kde k akutnímu onemocnění dochází spíše u dospělých zvířat. Odolnost k salmonelové infekci souvisí s přítomností protektivní střevní mikroflóry, která blokuje střevní receptory pro salmonely anebo produkuje faktory inhibující růst salmonel. Po orální infekci kuřat či krůťat PT salmonelami dochází ke kolonizaci střeva, vylučování salmonel trusem a jejich pomnožení v retikuloendoteliální tkání jater a sleziny, případně k diseminaci až kolonizaci dalších orgánů a tkání. Dojde-li k bakteriémii, projevuje se vysokou mortalitou. Kolonizace střeva i výskyt mortality úzce souvisejí s dávkou orálně přijatých PT salmonel.\n\nTerénní infekce PT salmonelami se zpravidla projevují zvýšenou mortalitou u kuřat a krůťat ve věku 3-7 dnů. Vylíhnutá mláďata jsou vysoce vnímavá k PT infekcím, ale tato vnímavost se věkem snižuje. Věkem je rovněž ovlivňována četnost, stupeň i perzistence střevní kolonizace i infekce vnitřních orgánů.\n\nU dospělé drůbeže probíhají PT infekce zpravidla subklinicky, i když dochází ke kolonizaci střev a systémové infekci vnitřních orgánů. Ačkoliv incidence střevní kolonizace i vylučování trusem se postupně snižují, některé kmeny salmonel mohou perzistovat ve střevním traktu nesoucích slepic až několik měsíců. Zdrojem infekce lidí jsou nejčastěji jatečně nekvalitně opracovaná kuřata, znečištěná kontaminovaným trusem.\n\nDalším, ze zdravotního hlediska velmi důležitým rysem PT infekcí, je kontaminace vajec. Kontaminace vaječné skořápky \"S. enteritidis\" se průměrně pohybuje mezi 5-7 % a kontaminace vaječného obsahu kolem 0,3 % z vyšetřovaných vajec. Přirozeně kontaminovaná vejce obvykle obsahují velmi malé množství bakteriálních buněk, ale jestliže jsou skladována při teplotách podporujících jejich růst, mohou se pomnožit do značného množství.\n\nVýskyt i průběh infekcí PT salmonelami je ovlivňován řadou faktorů a to jak infekčních, tak i neinfekčních. Primární infekce kokcidiemi zvyšuje schopnost salmonel kolonizovat střevní trakt, podobně i infekce drůbeže imunosupresivními virusy (virusy retikuloendoteliózy, infekční burzitidy) či bakteriem (\"Corynebacterium parvum\"). Vnímavost drůbeže k PT salmonelám je také ovlivňována podmínkami chovu a prostředí, např. nižší teplota v odchovně, nedostatek pitné vody, pelichání nosnic, mykotoxiny (ochratoxin A) aj.\n\nZnačně široký okruh hostitelů a rezervoárů PT salmonel umožňuje zavlečení infekce do chovů drůbeže mnoha rozmanitými způsoby. Mezi nejčastější zdroje infekce patří kontaminované krmivo (zejména s obsahem masových a kostních mouček), zvířata, člověk i hmyzí vektory. PT salmonely se mohou přenášet jak horizontálně, tak i vertikálně na potomstvo infikovaných rodičů.\n\nBiologické vektory umožňují jak pomnožení salmonel, tak i jejich rozšiřování v hejnech drůbeže. Hmyz, včetně švábů a moučných brouků, může přenášet salmonely vnitřně i na svém povrchu. Myši jsou považovány za důležitý vektor zejména při šíření \"S. enteritidis\" u nosnic.\n\nVertikální přenos PT salmonel na potomstvo infikovaných se uskutečňuje přímým přenosem bakterií z krve vaječníku do žloutku násadových vajec nebo kontaminací vaječné skořápky trusem obsahujícím PT salmonely při snášce vejce. Následná penetrace do vaječného obsahu pak může infikovat vyvíjející se embryo nebo může být zdrojem infekce pro líhnoucí se kuřata. Salmonelami infikovaná násadová vejce jsou závažným zdrojem šíření PT salmonel v líhních. Při klubání mláďat z infikovaných vajec se uvolňuje do prostředí líhní velké množství salmonel. Líhnutá mláďata postrádající protektivní střevní mikroflóru jsou v tomto období velice vnímavá k infekci.\n\nPo zavlečení PT salmonel do chovu dochází k horizontálnímu šíření přímým kontaktem mezi drůbeží, pozřením kontaminovaného trusu nebo podestýlky, kontaminovanou vodou, personálem, nářadím, pomůckami a mnoha dalšími způsoby.\n\nU holubů může dojít k přenosu infekce na mláďata při krmení. U vodní drůbeže umožňuje způsob chovu (chov na stojatých vodách, promáčené výběhy, kontaminace hnízd, vlhká podestýlka aj.) poměrně vhodné podmínky pro šíření salmonel.\n\nZpůsoby přenosu salmonel u pštrosů jsou stejné jako u drůbeže. Nejčastěji se jedná o kontaminaci skladů obilí, krmných směsí nebo zdrojů pitné vody hlodavci, kontaktem s volně žijícími ptáky (holubi, hrdličky, vrabci aj.) či s infikovanou drůbeží nebo kontaminaci výběhů jejich trusem apod. Starší zvířata mohou být nosiči a intermitentně vylučovat salmonely po dlouhou dobu.\n\nPT salmonely vyvolávají klinicky zjevné onemocnění většinou jen u velmi mladé drůbeže. Vertikální infekce způsobuje vysokou mortalitu u embryí během inkubace i u čerstvě líhnutých mláďat. U mláďat starších dvou týdnů se infekce většinou již klinicky neprojevuje, dochází ale k výrazné retardaci růstu. U jednotlivých ptáků je průběh nemoci relativně krátký; pozorované příznaky obecně odpovídají jiným bakteriálním infekcím způsobujícím septikémii.\n\nPostižená kuřata a krůťata jsou ospalá, shlukují se pod tepelnými zdroji, mají zavřené oči, skleslá křídla a načepýřené peří. Trpí anorexií a profúzním vodnatým průjmem, což vede k jejich dehydrataci, zalepení kloaky a vyhublosti. Ojediněle lze pozorovat slepotu a kulhání. Kachňata vykazují podobné příznaky jako kuřata či krůťata, ojediněle se mohou objevit respirační příznaky a zduřelá, edématózní oční víčka, případně známky poškození CNS.\n\nParatyf u dospělé drůbeže obvykle probíhá subklinicky. Některé kmeny \"S. enteritidis\" ale mohou způsobovat u infikovaných nosnic anorexii, průjem a redukci snůšky.\n\nU holubů se pozoruje nechuť k létání, slabost, anorexie, vodnaté nebo hlenovité zelené výkaly, vyhublost a nedostatečný růst, zhoršená pohyblivost křídel a končetin v důsledku zánětlivých změn kloubů a pochev šlachových. K úhynu může dojít během 2-3 dnů.\n\nU exotických ptáků se při akutním průběhu pozorují nespecifické příznaky jako letargie, anorexie, polydipsie (žíznivost) až polyurie (nadprodukce moči) a průjem. Při prolongovaném průběhu pak dyspnoe (dýchací potíže), poškození CNS, jater, sleziny, ledvin a srdce. Velmi těžké infekce se mohou projevovat konjunktivitidou, iridocyklitidou (zánět duhovky a řasnatého tělíska) a panoftalmií (akutní hnisavý zánět celého očního bulbu).\n\nU loriů a tučňáků bývá průběh perakutní s vysokou mortalitou. Také papoušci žako jsou velmi citliví. U nich ale onemocnění probíhá chroničtěji s flegmónami (neohraničený hnisavý zánět), granulomatózní dermatitidou (zánět kůže), artritidami (záněty kloubů)a tendovaginitidou (zánět šlachy a jejího pouzdra).\n\nRespirační příznaky se změnami na srdci jsou častější u vrabce domácího a rybáků. U malých pěvců (\"Fringillidae\") se subakutní salmonelóza projevuje granulomatózním zánětem volete, připomínajícím moniliázu.\n\nKlinické příznaky u pštrosů se vyskytují zpravidla u kuřat ve věku 3-6 týdnů a mají všeobecný charakter, jako je netečnost, průjem, anorexie a rychlý pokles hmotnosti. Je také popisován oboustranný edém (otok) distální části končetin. V krevním séru byly pozorovány nižší koncentrace celkové bílkoviny. Průběh může být akutní nebo chronický. Perakutní infekce doprovázené náhlým úhynem nebyly u pštrosů zatím pozorovány.\nPitevní nález u akutně a septikemicky probíhajícího paratyfu u kuřat je kromě vysoké mortality minimální. Při protahovanějším průběhu nemoci se zjišťuje různě silná enteritida s fokálními nekrotickými změnami na sliznici tenkého střeva, obsah slepých střev bývá sýrovitý. Slezina a játra jsou obvykle zduřelé, překrvené, s hemoragiemi anebo nekrotickými fokusy. Ledviny jsou také zvětšené a překrvené, žloutkový váček může obsahovat nestrávený a koagulovaný žloutek. Velmi často se vyskytuje fibrinózně purulentní perihepatitida a perikarditida. Méně často pozorovanými nálezy mohou být panoftalmie, hnisavé záněty kloubů, zánět vzdušných vaků a pupku (omfalitida).\n\nPT salmonely vyvolávají u infikované drůbeže silnou protilátkovou reakci, která snižuje množství salmonel ve tkáních i jejich vylučování trusem. Funkční imunitní systém u drůbeže zkracuje dobu trvání i průběh nemoci, včetně ochrany před reinfekcí, naopak i imunosupresovaných ptáků jsou morbidita i mortalita vyšší. Mechanismus působení humorální i buněčné reakce při protektivní imunitě proti infekci PT salmonelami není zatím plně objasněn.\n\nU kura domácího byla také prokázána geneticky založená rozdílnost v rezistenci proti salmonelovým infekcím. Kuřata odlišných linií se lišila ve vnímavosti k letálnímu působení \"S. typhimurium\" i \"S. enteritidis\". Byly také zjištěny rozdíly mezi liniemi slepic v incidenci vylučování \"S. enteritidis\" trusem, šíření do orgánů i kontaminaci vajec. Mechanismus genetické rezistence bude asi společný pro všechny sérotypy salmonel.\n\nKlinické vyšetření drůbeže může indikovat pravděpodobnou infekci PT salmonelami, ale konečná diagnóza je možná pouze na základě izolace a identifikace příčinného agens. V souvislosti s nárůstem výskytu salmonelóz u lidí i zvířat doznala laboratorní diagnostika salmonel mimořádného významu i pokroku. Kromě standardních technik byly vyvinuty nové, rychlejší a citlivější metody izolace a identifikace salmonel. Současně se projevuje snaha o zavedení mezinárodně jednotných a standardizovaných postupů.\n\nIdentifikace získaných čistých bakteriálních kolonií se v současnosti provádí nejčastěji pomocí komerčně vyráběných testů nebo souprav pro identifikaci enterobakterií (API-20E, Minitek, Enterotest I a II aj.). Z dalších identifikačních technik se používají fagotypizace (lyzotypizace), biotypizace, klasifikace a profilace plasmidů, ELISA, imunomagnetická separace a molekulárně biologické postupy (DNA hybridizace, PCR aj.).\n\nSérologické techniky dokumentují pouze kontakt s antigenem, nejsou vhodné pro určení aktuálního stavu infekce a musí se doplňovat bakteriologickým vyšetřením. Dalším problémem jsou subklinické infekce, kdy zvířata sice mohou vylučovat salmonely v trusu, ale jejich rozšíření v organismu je nedostačující pro indukci detekovatelné hladiny protilátek, dále je to imunologická nevyzrálost a nereaktivnost mláďat k infekci a také možnost křížových sérologických reakcí mezi sérotypy PT salmonel.\n\nDiferenciální diagnostika. Mladá drůbež s generalizovanou salmonelovou infekcí vykazuje příznaky a změny připomínající jiné mikrobiální infekce, např. kolibacilózu, mykoplasmózy, aspergilózu, Newcastleskou nemoc, reovirové infekce aj.\n\nU drůbeže byly odzkoušeny různé antimikrobiální látky, jako např. tetracykliny, neomyci, deriváty nitrofuranu, bacitracin, gentamicin, spektinomycin, sulfonamidy aj. Antibiotika i chemoterapeutika sice snižují morbiditu a mortalitu infikovaných ptáků i šíření infekce, ale pro eradikaci salmonel z chovu jsou zpravidla nedostačující. I léčená zvířata zůstávají často bacilonosiči. Některá antibiotika dokonce zvyšují vnímavost drůbeže k salmonelovým infekcím, pravděpodobně v důsledku omezení růstu střevní mikroflóry s inhibičním vlivem na salmonely. Podobně i antibiotické stimulátory růstu mohou podporovat vznik rezistentních kmenů salmonel, o čemž svědčí nárůst rezistentních kmenů salmonel v mnoha zemích. Také u volně žijících ptáků se často izolují rezistentní kmeny salmonel.\n\nVysoce vnímavá k infekci PT salmonelami jsou zejména čerstvě vylíhnutá kuřata i krůťata. S postupujícím věkem dochází ke snižování vnímavosti k salmonelám, což souvisí převážně se získáním protektivní střevní mikroflóry z prostředí. Schopnosti některých střevních bakterií inhibovat růst salmonel, tzv. kompetitivní exkluze, se prakticky využívá. Existence kompetitivní exkluze byla opakovaně prokázána u kuřat i krůťat aplikací střevního obsahu, trusu nebo podestýlky od dospělé drůbeže, případně anaerobními kulturami připravenými z tohoto materiálu, kdy docházelo k omezení kolonizace střeva různými PT salmonelami i následné jejich diseminaci do vnitřních orgánů. Definované kultury anebo jejich směsi vykazují lepší účinnost. Aplikovat se mohou různě – sondáží do volete, aplikací do kloaky, v pitné vodě, krmivu nebo \"in ovo\". Kompetitivní exkluze ale nechrání vždy. Může být prolomena silnou infekcí salmonel, aplikací antibiotik, nedostatkem krmiva či vody a dalšími faktory ovlivňujícími normální střevní mikroflóru.\nAplikace živých i inaktivovaných vakcín snižuje vnímavost drůbeže k infekci PT salmonelami. Živé vakcíny v porovnání s inaktivovanými vakcínami vyvolávají silnější a déle trvající chráněnost, ale žádná z nich nezajišťuje kompletní ochranu před infekcí. Navíc nedostatek vody, krmiva a různé stresy prostředí (teplota) mohou negativně ovlivňovat účinnost vakcín. K vyšší efektivnosti kompetitivní exkluze i vakcinace napomáhjí obecná zoohygienická opatření, která snižují možnost zavlečení salmonel do chovu a jejich šíření.\n\nMožnost použít analýzu nebezpečí kritických kontrolních bodů (angl. hazard analysis critical control point, HACCP) v prevenci PT salmonel u drůbeže je omezena existencí velkého množství zdrojů a rezervoárů salmonel, které mohou zavléci a šířit infekci do hejn nebo prostředí chovných hal. Účinné preventivní a kontrolní programy jsou proto pouze ty, které řeší celý problém komplexně a koordinovaně. Násadová vejce by měla pocházet jen z rozmnožovacích chovů prokazatelně prostých salmonel, měla by být dezinfikována a mláďata by se měla líhnout v nezamořených líhních. Chovné a výkrmové haly by se měly pravidelně čistit a dezinfikovat mezi jednotlivými turnusy. Kontrola výskytu hlodavců i hmyzu by měla být pravidelnou součástí asanačních opatření. Vstup osob, materiálu, krmiva a vozidel na farmy by měl být kontrolován, aby nedocházelo k horizontálnímu šíření infekce. K zamezení zavlečení infekce do chovů je vhodnější používat peletované krmivo nebo krmivo bez živočišných bílkovin. Léčba, vakcinace či využívání kompetitivní exkluze sice snižují vnímavost drůbeže k infekci, ale neměly by být přeceňovány. Nezbytnou součástí opatření musí být také kontrola prostředí s chovanou drůbeží.\n\nProstředí s chovanou drůbeží je často kontaminováno PT salmonelami, aniž by drůbež vykazovala příznaky infekce. Vyšetřením prostředí (haly, sklady, dopravní prostředky, líhně, porážky apod.) lze získat nepřímé informace jak o nákazové situaci v hejnu tak i o způsobech zavlečení infekce (personálem, zvířaty, vektory aj.).\n\n\n"}
{"id": "534320", "url": "https://cs.wikipedia.org/wiki?curid=534320", "title": "Apollo Applications Program", "text": "Apollo Applications Program\n\nApollo Applications Program byl americký projekt NASA z roku 1965, který navazoval na projekt Apollo a měl využít dosaženou vysokou úroveň americké kosmické techniky. Kvůli nedostatku finančních prostředků byl radikálně omezen. Podařilo se uskutečnit jen dílčí program Skylab.\n\nV roce 1964 ředitel NASA James Webb předložil vládě a Kongresu studii o pokračování programu Apollo po jeho splnění i s ohledem na využití nepoužitých raket a lodí. Projekt Extendet získal jen polovinu požadované státní podpory a přesto na ústředí NASA vzniklo v srpnu 1965 nové Oddělení programu aplikací Saturnu a Apolla, jehož ředitelem byl jmenován generálmajor David Jones. Plány vypracované v roce 1966 kvůli nákladné válce ve Vietnamu však nebylo možné realizovat.\n\nPlánováno bylo použít nepilotovaný Saturn V k vynesení a přistání na Měsíci jakéhosi \"přístřešku\" založeném na CSM Apolla. Poté měl druhý Saturn V vynést upravený CMS a LM Apolla s tříčlennou posádkou k Měsíci. Dva muži měli sestoupit na měsíc a tam být nejméně 200 dní. Měli tam používat upravený Lunar rover vehicle a speciální vozidlo \"Lunar Flier\" jako logistická vozidla pro stavbu většího \"obydlí\". Kvůli izolaci třetího člena posádky plánovači navrhovali přistání 3 lidí na Měsíci, nebo bylo zvažováno použíti orbitálních modulů na oběžné dráze Měsíce, se kterými by se spojilo CMS.\n\nZákladní hardware Apollo by byl vyvinut v AES, následován ALSS (Apollo logistic support system) a posléze LESA. Konečným výsledkem by byla stálá stanice na Měsíci. LESA představoval poslední NASA koncepci lunární základny před zrušením stavby dalších raket Saturn V. LESA měl použít nové \"Lunar landing vehicle\" k dovezení nákladu na povrch Měsíce a prodlužoval CMS a LM Taxi hardware a umožňoval by posádkám rozšiřovat a nakonec permanentně osídlit lunární základnu. Energii měl dodávat jaderný reaktor.\n\nDále NASA plánovala pilotovaný let k Venuši. Tento let měl trvat asi rok.\n\nSkylab byl jediný projekt, který NASA opravdu uskutečnila. Šlo o vesmírnou stanicí na zemské orbitě.\n"}
{"id": "534322", "url": "https://cs.wikipedia.org/wiki?curid=534322", "title": "Lukna (přítok Minije)", "text": "Lukna (přítok Minije)\n\nLukna je řeka na západě Litvy (Telšiajský kraj) v Žemaitsku na Žemaitijské vysočině. Pramení 2 km na jihovýchod od vsi Stalgas, jihovýchodní okraj okresu Plungė. Je dlouhá 14 km. Řeka teče zprvu směrem západním, u vsi Mižuikiai se stáčí obloukem až do směru východoseverovýchodního. U vsi Luknėnai protéká rybníkem. Při soutoku se Stalgupisem je Hradiště (piliakalnis), obrostlé smrky a jinými stromy, které se jmenuje Skruodienės kalnas nebo jinak Stalgėnų piliakalnis. Na pěkném, starými duby obrostlém soutoku řek Minija a Lukna je prostranství jménem \"Dainų slėnis\" (lit. Údolí písní), kde je také (pohanské) obětiště. Zde obyvatelé vsi Stalgėnai pořádají různé folklorní slavnosti (například majáles). Do řeky Minija se vlévá severozápadním okraji města Stalgėnai jako její levý přítok 154,2 km od jejího ústí do Atmaty.\n\n"}
{"id": "534329", "url": "https://cs.wikipedia.org/wiki?curid=534329", "title": "Volby do Knesetu 1959", "text": "Volby do Knesetu 1959\n\nVolby do čtvrtého Knesetu se v Izraeli konaly 3. listopadu 1959. Výsledkem bylo vítězství levice vedené stranou Mapaj Davida Ben Gurion. Volební účast byla 79,5 %.\n\nPo zvolení čtvrtého Knesetu vytvořil předseda vítězného Mapaje David Ben Gurion v pořadí devátou vládu, která získala 17. prosince 1959 důvěru Knesetu. Jeho koaliční vláda zahrnovala kromě Mapaje Národní náboženskou stranu, Mapa, Achdut ha-Avodu, Progresivní stranu a tři strany izraelských Arabů: Pokrok a rozvoj, Spolupráci a bratrství a Zemědělství a rozvoj. Ben Gurionova vláda měla šestnáct ministrů. Předsedou Knesetu se stal poslanec Mapaje Kadiš Luz.\n\nVláda padla po Ben Gurionově rezignaci 31. ledna 1961 v důsledku hlasování o nedůvěře vládě vyvoleném Cherutem a Všeobecnými sionisty kvůli Lavonově aféře. Poté co se Ben Gurionovi nepodařilo sestavit novou vládu byly vypsány předčasné parlamentní volby. Čtvrtý Kneset tak trval pouze rok a devět měsíců, což bylo v té době nejkratší funkční období Knesetu.\n\n\n\n"}
{"id": "534334", "url": "https://cs.wikipedia.org/wiki?curid=534334", "title": "Didžioji Sruoja", "text": "Didžioji Sruoja\n\nDidžioji Sruoja je řeka na západě Litvy (Telšiajský kraj) v Žemaitsku na Žemaitijské vysočině. Pramení 1 km na severovýchod od vsi Užlieknis, u jihovýchodního okraje města Plungė. Řeka meandruje směrem západojihozápadním. Protéká obcemi Užlieknis, Milašaičiai, Kalniškiai. Didžioji Sruoja je až do soutoku s řekou Minija (a dále řeka Minija až do svého ústí) jsou ichthyologickou rezervací (je zde zakázáno rybaření, nebo jinak překážet nerušenému tření ryb). Do řeky Minija se vlévá naproti vsi Juodeikiai jako její pravý přítok 141,4 km od jejího ústí do Atmaty.\n\n"}
{"id": "534335", "url": "https://cs.wikipedia.org/wiki?curid=534335", "title": "Buck Owens", "text": "Buck Owens\n\nAlvis Edgar Owens, Jr. (12. srpna 1929, Sherman, Texas, USA - 25. března 2006, Bakersfield, Kalifornie, USA), známý jako Buck Owens, byl americký country zpěvák a skladatel, jeden z nejvýznamnějších představitelů tzv. Bakersfieldského soundu. Vystupoval se skupinou Buckaroos. Za svou více než čtyřicetiletou kariéru vydal více než 40 alb a měl řadu hitů - první byl „Under Your Spell Again“, následovaly „Act Naturally“, „I've Got a Tiger by the Tail“, „Made in Japan“ a další. Owens je členem \"Country Music Hall of Fame\".\n\n\n"}
{"id": "534340", "url": "https://cs.wikipedia.org/wiki?curid=534340", "title": "Josef Weitz", "text": "Josef Weitz\n\nJosef Weitz ( יוסף ויץ , žil 1890–1972) byl sionistický předák a funkcionář židovských organizací v mandátní Palestině a ve státu Izrael. Je spojován zejména s osidlovací a zalesňovací politikou a v Izraeli bývá označován jako Av ha-Jaיarot (אב היערות, „\"Otec lesů\"“).\n\nNarodil se roku 1890 v regionu Volyně v západní části tehdejšího Ruského impéria. Roku 1908 se v rámci druhé alije přestěhoval do tehdejší turecké Palestiny. Nejprve se usadil v Rechovot. Zapojil se do levicové organizace ha-Po'el ha-ca'ir a stal se odborovým předákem sdružujícím židovské zemědělské dělníky. Pracoval tehdy na farmě Sedžera v Dolní Galileji a v jiných osadách.\n\nPo první světové válce a vzniku britského mandátu Palestina začal působit jako funkcionář nejprve v Sionistické exekutivě, od 30. let 20. století v Židovském národním fondu, kde řídil jeho odbor pro půdu a zalesňování a byl tak hlavní postavou pozemkových transakcí, které v té době umožňovaly Židům získat od Arabů pozemky, na kterých se pak rozvíjely židovské osady. V této aktivitě pokračoval i po vzniku státu Izrael, kdy například dojednával i vznik Izraelské pozemkové správy (\"Israel Land Administration\").\n\nV období po roce 1948 spoluurčoval politiku židovského státu vůči arabským utečencům, kteří během první arabsko-izraelské války v roce 1948 opustili svá sídla v hranicích nyní kontrolovaných Izraelem. Ještě před koncem války apeloval na premiéra Davida Ben Guriona, aby v jednáních o příměří a mírovém urovnání nepřipustil jakýkoliv návrat běženců. Zároveň navrhl plán na řízenou emigraci zbylých křesťanských Arabů z Izraele do Argentiny, kam se sám vydal na inspekční cestu. V kruzích kritických k Izraeli a k sionismu bývá proto Weitz označován za duchovního otce etnických čistek. V této souvislosti se připomíná jeho citát z března 1941:„\"Celková evakuace obyvatel z této země a její předání židovskému národu je tou správnou odpovědí\".“\n\nV 60. letech 20. století se podílel na plánování výstavby židovských sídel v Galileji jakým bylo město Karmiel nebo síť nových vesnic při libanonských hranicích (Operace Sof Sof).\n\nVe své funkci zodpovídal i za velké meliorační projekty jako vysušení Chulského jezera nebo výsadba lesů. V roce 1966 na jeho naléhání začala výsadba Jatirského lesa, který byl situován na pomezí Hebronských hor a Negevské pouště. Projekt zalesnění pouštní krajiny byl tehdy provázen pochybami. Po půlstoletí ale vědci prokázali, že Jatirský les výrazně změnil klima a kvalitu ovzduší v tomto regionu.\n\nJosef Weitz měl s manželkou Ruchamou tři syny: Ra'anana, Jechiama a Šarona. Jechiam byl v roce 1946 zabit při bojovém nasazení v elitních židovských jednotkách Palmach. Byl pak po něm pojmenován kibuc Jechi'am zřízený téhož roku v Galileji. Šaron Weitz následoval profesně svého otce a podílel se také na plánování zalesňovacích prací.\n\nJméno Josefa Weitze nese od roku 1975 Oblastní rada Ma'ale Josef v severním Izraeli.\n\n"}
{"id": "534348", "url": "https://cs.wikipedia.org/wiki?curid=534348", "title": "Pyramida v Louvru", "text": "Pyramida v Louvru\n\nPyramida v Louvru (francouzsky \"Pyramide du Louvre\") je prosklená pyramida na hlavním nádvoří Paláce Louvre, která slouží jako hlavní vchod do muzea Louvre. Autorem stavby dokončené roku 1989 je architekt Ieoh Ming Pei z New Yorku, který ji vytvořil na objednávku francouzského prezidenta Mitterranda. Její otevření proběhlo u příležitosti 200. výročí Velké francouzské revoluce.\n\nPyramida má čtvercovou základnu s délkou hrany 35 metrů a výšku 20,6 metrů. Skládá se ze 603 kosočtvercových a 70 trojúhelníkových dílů.\n\nPyramida jakož i rozlehlá podzemní vstupní hala pod ní vznikly z důvodu, že původní hlavní vchod do muzea v bočním křídle již kapacitně nedostačoval množství každodenních návštěvníků. Pyramida zastřešuje a zajišťuje přirozené osvětlení centrálního prostoru, kde se nacházejí pokladny, informační přepážky, tři vstupy do křídel paláce se samotnými výstavními prostory a průchod do dalších podzemních částí, kde jsou obchody, stanice metra a podzemní parkoviště. Tento koncept využilo později i několik jiných muzeí, např. Muzeum vědy a průmyslu v Chicagu.\n\nStavba pyramidy se setkala s částečným odporem pro svůj futuristický vzhled kontrastující s architekturou Paláce Louvre. Nicméně rozměry pyramidy nepřesahují historickou budovu, takže při pohledu z ulice nijak nedochází k narušení celistvosti architektury.\n\nJiž během stavby v 80. letech se objevila městská legenda, že pyramida je projektována ze 666 skleněných tabulek. Po dokončení stavby správa muzea oznámila, že pyramida se skládá ze 673 tabulek (603 kosočtverců a 70 trojúhelníků). Mýtus znovu oživil v roce 2003 spisovatel Dan Brown, když tuto informaci uvedl ve svém díle \"Šifra mistra Leonarda\".\n\n\n"}
{"id": "534349", "url": "https://cs.wikipedia.org/wiki?curid=534349", "title": "Obrácená pyramida", "text": "Obrácená pyramida\n\nObrácená pyramida (francouzsky \"Pyramide inversée\") je prosklená pyramida, která slouží k osvětlení podzemního obchodního centra Carrousel du Louvre pro návštěvníky muzea Louvre v Paříži. Pyramida váží 180 tun, její základna měří 16 metrů a výška činí 7 metrů. Autorem stavby dokončené roku 1989 je architekt Ieoh Ming Pei z New Yorku. Je zmenšenou kopií větší pyramidy na hlavním nádvoří Paláce Louvre. Obrácená pyramida naopak není zvenčí vůbec vidět. Její základna se nachází na náměstí \"Place du Carrousel\" uprostřed kruhového objezdu, kde je nepřístupná a obklopená živým plotem.\n\n"}
{"id": "534351", "url": "https://cs.wikipedia.org/wiki?curid=534351", "title": "Čínská rallye 1999", "text": "Čínská rallye 1999\n\nČínská rallye 1999 (Oficiálně 4. 555 China Rally) byla jedenáctou soutěží Mistrovství světa v rallye 1999. Jela se ve dnech 17. až 19. září. Trať byla šotolinová a situovaná severně od Pekingu. Soutěž tvořilo 386 km a 22 rychlostních zkoušek. Soutěž mistrovství světa se jela v Číně pouze v tomto roce. Vítězem se stal Didier Auriol s vozem Toyota Corolla WRC.\n\nNa star se postavilo 67 posádek, 12 z nich s vozy WRC. Start vynechaly týmy Škoda Motorsport a Peugeot Sport. Tajfun Sam způsobil zrušení slavnostního startu a obou průjezdů nejdelší rychlostní zkouškou.\n\nHned v prvním testu havarovaly oba vozy Ford Focus WRC na stejném místě. Colin McRae a Thomas Rädstrom trefili stejný kámen v jedné zatáčce a odstoupili ve stejném místě. Vedení se ujal Didier Auriol, ale toho vystřídal Tommi Mäkinen (Mitsubishi Lancer EVO VI). Ten ale chyboval a propadl se. Odstoupil i Freddy Loix s Mitsubishi.\n\nAuriol vyhrál první dva testy a ujal se opět vedení před Richardem Burnsem. Mäkinen vyhrál tři další testy a posunul se na třetí pozici. Po další havárii ale musel ze soutěže odstoupit. Na třetí místo se posunul Carlos Sainz s Corollou a čtvrtý byl Kankkkunen se Subaru Impreza WRC. \n\nVe třetí etapě zbývalo 86,5 km v šesti rychlostních zkouškách. Kromě jedné vyhrál všechny Auriol a získal první vítězství pro Toyotu v sezoně 1999. Díky bodové absenci Mäkinena se dostal i do průběžného vedení šampionátu. Druhý skončil Burns a třetí Sainz. Nejlepší soukromník byl šestý Volkan Isik se soukromou Corollou. Úspěchem pro tým Hyundai bylo desáté místo, které získal Alister McRae s vozem Hyundai Coupé Kit Car. \n\n"}
{"id": "534352", "url": "https://cs.wikipedia.org/wiki?curid=534352", "title": "Micpim be-Galil", "text": "Micpim be-Galil\n\nMicpim be-Galil neboli Galilejské vyhlídky ( מצפים בגליל) byl program prováděný na přelomu 70. a 80. let 20. století izraelskou vládou Menachema Begina, na kterém spolupracovala Židovská agentura. Jeho cílem bylo v severním Izraeli , v Galileji, provést výstavbu nových židovských vesnic, čímž se měly posílit židovské demografické pozice v oblastech s dosavadní převahou izraelských Arabů. \n\nNejvětší koncentrace vesnic zbudovaných v rámci programu Micpim be-Galil je v Oblastní radě Misgav. Z jejích 29 současných členských obcí obývaných Židy vzniklo v této době 28. Kromě mošavu Jodfat tak všechna venkovská sídla v tomto regionu vděčí za svůj vznik tomuto programu. Micpim be-Galil vyrůstaly i v Oblastní radě Ma'ale Josef v západní Galileji, kde vzniklo v letech 1979-81 sedm takovýchto vesnic (Abirim,Gita, Gornot ha-Galil, Matat, Micpe Hila, Manot a Lapidot). První z nich byla Matat (založena roku 1979). Roku 1981 už bylo takto celkem v Galileji založeno 26 nových osad.\n\nZřizování vesnic provázely ale protesty některých místních Arabů. Nedocházelo sice k vysidlování stávajících arabských obyvatel, ale nová židovská výstavba vyvolala v předstihu některé zábory zemědělských pozemků. 30. března 1976 se v severním Izraeli odehrávaly demonstrace v rámci takzvaného Dne půdy, jejichž výsledkem bylo 6 zabitých Arabů.\n\n"}
{"id": "534362", "url": "https://cs.wikipedia.org/wiki?curid=534362", "title": "Rhinitis medicamentosa", "text": "Rhinitis medicamentosa\n\nRhinitis medicamentosa (RM, česky medikamentózní rhinitida či medikamentózní rýma) je stav opětovného překrvení sliznice nosní způsobený dlouhým používáním povrchových dekongescencií (např. nosních sprejů obsahujících oxymetazolin, fenylefrin, xylometazolin nebo nafazolin), které stahují cévy ve sliznici.\n\nStav se objevuje typicky po 5 až 7 dnech používání léčiv. Pacienti pak často zkouší zvyšovat jak dávku, tak i četnost aplikace léčiva, čímž RM ještě zhoršují. Otok v nose způsobený opětovným překrvením může nakonec vyústit v trvalou hyperplazii, která může blokovat dýchání nosem a vyžadovat chirurgické odstranění.\n\nByť není mechanismus RM zatím objasněn, existuje pro něj několik teorií.\n\nSympatomimetické aminy, například fenylefrin a pseudoefedrin, stimulují alfa a beta adrenergní receptory. Na začátku dominuje vazokonstrikční účinek alfa-receptorů. Tento efekt pak nejprve klesá a následně se vyvíjí vazodilatace stimulací beta-receptorů.\n\nDeriváty imidazolaminu, například oxymetazolin, mohou mít vliv na zápornou zpětnou vazbu v endogenní produkci norepinefrinu. Proto se po přerušení dlouhodobého používání objeví neadekvátní vazokonstrikce v nosní sliznici (aktivitou sympatiku) a dominance aktivita parasympatiku může vést ke zvýšené sekreci a nosnímu edému.\n\nLéčba RM spočívá ve vysazení příslušného léčiva (nosního spreje apod.). Lze použít jak náhlé, tak postupné vysazování. Příznaky překrvení a plného nosu lze potlačit nebo neutralizovat protizánětlivými léčivy (např. mometazon-furoátem 1-2× denně po několik týdnů). Ve velmi závažných přápadech mohou být potřeba orálně podávané steroidy, např. prednisolon. Mohou pomoci i orální dekongescencia, například pseudoefedrin.\n\nStudie ukázala, že benzalkoniumchlorid, který se často přidává do nosních sprejů, medikamentózní rýmu zhoršuje dalším zesilováním otoku.\n\nMezi důvody, které vedou k nadužívání povrchových dekongescencií patří:\n\n"}
{"id": "534372", "url": "https://cs.wikipedia.org/wiki?curid=534372", "title": "Lodní uzel", "text": "Lodní uzel\n\nLodní uzel může označovat:\n\n"}
{"id": "534373", "url": "https://cs.wikipedia.org/wiki?curid=534373", "title": "Nachal Kziv", "text": "Nachal Kziv\n\nNachal Kziv (: נחל כזיב) je vádí v Izraeli, v Severním distriktu.\n\nDélka dosahuje cca 20 kilometrů a jde tak o nejdelší vodní tok v západní Galileji. V části své trasy má celoroční vodní průtok.\n\nNachal Kziv pramení v masivu Har Meron nedaleko města Bejt Džan. Teče pak severozápadním směrem, přičemž míjí okraj města Ma'alot-Taršicha. Následuje úsek s výrazně zahloubeným údolím, kde míjí ruiny křižáckého hradu Montfort. Tato oblast je přírodní rezervací. Dál k západu se údolí postupně rozšiřuje a vádí vchází do Izraelské pobřežní planiny. Ústí do Středozemního moře severně od města Naharija, v lokalitě národního parku Achziv.\n\nlevostranné\npravostranné\n\n\n"}
{"id": "534377", "url": "https://cs.wikipedia.org/wiki?curid=534377", "title": "Montfort (Izrael)", "text": "Montfort (Izrael)\n\nMontfort (: מונפור, :Starkenberg) je zřícenina křižáckého hradu a národní park v Izraeli, v Severním distriktu.\n\nNachází se v Horní Galileji na jižních svazích údolí, kterým protéká vádí Nachal Kziv, cca 12 kilometrů od břehů Středozemního moře a cca 33 kilometrů severovýchodně od Haify.\n\nHrad byl postaven křižáky v polovině 12. století. Zpočátku nešlo primárně o vojenský opěrný bod, ale spíše o zemědělský statek patřící pod křižácké centrum Castellum Regis (stálo na místě nynější nedaleké obce Mi'ilja). Teprve později byl areál opevněn. Součástí komplexu byla i vodní díla a hráz. V roce 1187 po bitvě u Hattínu hrad dobyli Arabové vedení Saladinem. Po pěti letech ho křižáci dobyli zpět. V roce 1220 byl Montfort majetkově oddělen od křižáckého Castella Regis a prodán Řádu německých rytířů, kteří zde zřídili své správní centrum ve Svaté zemi. V zimě na přelomu let 1227 a 1228 zde pak probíhaly hlavní práce na přestavbě hradu. Podíleli se na nich členové Řádu německých rytířů i účastníci Šesté křížové výpravy původem z Německa, kteří právě dorazili do Svaté země.\n\nV roce 1271 byl Montfort dobyt mamlúky.\n\nV roce 1926 probíhaly v prostoru zřícenin Montfortu archeologické výzkumy. Areál se zachoval v hrubých obrysech dodnes, včetně komplexu opevnění.\n\n\n"}
{"id": "534378", "url": "https://cs.wikipedia.org/wiki?curid=534378", "title": "Královská hrobka v Cetinje", "text": "Královská hrobka v Cetinje\n\nKrálovská hrobka v Cetinje spolu s přilehlým královským pohřebištěm sloužila jako místo k pohřbívání členů dynastie Petrović-Njegoš a tedy pozdější černohorské královské rodiny.\n\nV roce 1988 dala Vláda Černé Hory (tehdy v rámci Socialistické federat. republiky Jugoslávie) rozkaz k vystavění nové královské hrobky v bývalé metropoli Cetinji v prostorách cetinjského kláštera. Později bylo vystavěno i královské pohřebiště.\n\nMinisterstvo zahraničních věcí Černé Hory nakonec v roce 1989 dojednalo smlouvy o převezení ostatků krále Nikoly I. Petroviće-Njegoše a královny Mileny Vukotić ze San Remo v Itálii. V samotné královské hrobce jsou nyní mohyly tohoto královského páru.\n\nV roce 2000 dojednalo Ministerstvo zahraničních věcí (v rámci Svazové republiky Jugoslávie) i převoz ostatků dalších členů královské rodiny - princezny Zorky (ostatky převezeny z Bělehradu), prince Andreje (z kláštera), korunního prince Daniela III. Peroviće-Njegoše a jeho manželky, korunní princezny Jutty Meklenburské (z Vídně), princezny Anny (z La Vallety), prince Mirka (z Vídně), prince Stefana (z Bordeaux), korunního prince Michaela (z paříže), prince Emanuela (z Montreux), princezny Sofie (z kláštera), Xenie a Věry (z Montreux), a prince Petra (z Nikšiće).\n\nPo smrti korunní princezny Francine Navarroové (manželky současného pretendenta trůnu Nikoly II. Petroviće-Njegoše) roku 2008 se uvažovalo o jejím možném pohřbení na \"královském pohřebišti\". Z důvodů přítomnosti zbytku současné královské rodiny v Paříži však byla princezna Francine pohřbena na pařížském hřbitově Père Lachaise.\n\nV současnosti je jak hrobka s ostatky krále a královny, tak pohřebiště přístupné veřejnosti. V roce 2011 se plánuje rekonstrukce interiérů hrobky a uvažuje se o přesunutí ostatků králových rodičů vv. Mirka Petroviće-Njegoše, Anastázie Martinovićové do prostorů pohřebiště, stejně tak jako ostatků vladyky Daniela II. a jeho ženy Darinky Kvakićové.\n\nPro Černohorce tato posvátná památka symbolizuje pád komunismu a každoročně se zde pořádá několik přehlídek, oslavující Černohorské království a členy dynastie Petrović-Njegoš.\n"}
{"id": "534379", "url": "https://cs.wikipedia.org/wiki?curid=534379", "title": "Oblastní rada Mate Ašer", "text": "Oblastní rada Mate Ašer\n\nOblastní rada Mate Ašer ( מועצה אזורית מטה אשר, \"Mo'aca azorit Mate Ašer\", Matte Asher Regional Council) je oblastní rada v Severním distriktu v Izraeli. Členské obce se nacházejí v Izraelské pobřežní planině a na nejzápadnějších svazích Horní Galileji, v prostoru vymezeném na severu mezinárodní hranicí s Libanonem, na západě pobřežím a na jihu oblastí Haifského zálivu. V prostoru oblastní rady leží města Akko, Naharija nebo Šlomi, která ale pod jurisdikci oblastní rady nespadají.\n\nSídlo úřadů oblastní rady leží mezi vesnicemi Regba a Lochamej ha-Geta'ot. Starostou oblastní rady je יהודה שב - Jehuda Šavit. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblast pobřeží a západní Galileji byla už ve starověku osídleným regionem s častými zmínkami v bibli. Novověké židovské osidlování zde započalo v 1. polovině 20. století. Oblastní rada Mate Ašer vznikla v roce 1982 sloučením tří do té doby samostatně fungujících oblastních rad: Ga'aton (געתון), Na'aman (נעמן) a Sulam Cur (סולם צור). Z nich pak utvořena jediná oblastní rada.\n\nOblastní rada Mate Ašer sdružuje celkem 32 sídel. Z toho 18 kibuců, 9 mošavů a 2 společné osady (\"jišuv kehilati\"), 2 vesnice obývané izraelskými Araby a 1 vesnici osídlenou evropskými křesťany.\n\nK 31. prosinci 2014 žilo v Oblastní radě Mate Ašer 25 800 obyvatel. Z celkové populace bylo 21 000 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 21 500. Zbytek připadá především na izraelské Araby.\n\n"}
{"id": "534382", "url": "https://cs.wikipedia.org/wiki?curid=534382", "title": "Geany", "text": "Geany\n\nGeany je lehký multiplatformní textový editor obsahující základní vývojové prostředí. Záměrem vývojářů je poskytnout malé a hlavně rychlé IDE, které bude mít pouze pár závislostí na jiných balíčcích. Díky využití knihoven GTK2 je k dispozici pro celou řadu operačních systémů jako např. Windows, Linux, Mac OS X, BSD a Solaris. \n\n\nMezi podporované programovací jazyky a značkovací jazyky patří C, Java, JavaScript, PHP, HTML, XML, CSS, Python, Perl, Ruby, Pascal, Haskell, LaTeX a mnoho dalších.\n\nZdrojové kódy Geany jsou šířeny pod GNU GPL verze 2 a vyšší.\n\n"}
{"id": "534395", "url": "https://cs.wikipedia.org/wiki?curid=534395", "title": "Art Studio", "text": "Art Studio\n\nArt Studio je grafický editor pro počítače Sinclair ZX Spectrum a kompatibilní. Umožňuje kreslení obrázků o velikosti 256 x 192 pixelů. Autorem programu je James Hutchby ze společnosti OCP, program byl vydán společností Rainbird Software Ltd. v roce 1985, v roce 1986 byla vydána verze pro počítače Sinclair ZX Spectrum 128. Program je zjevně inspirován grafickým editorem MacPaint.<ref name=\"Art studio/Your Sinclair\"></ref>\n\nProgram je ovládán pomocí roletového menu v horní části obrazovky. Kromě klávesnice je možné program ovládat i pomocí myši. Program umožňuje kreslení čar, kruhů, vyplňování uzavřených objektů zvoleným vzorem. Tyto vzory je také možno upravovat. Také je možné zvolit z několika druhů per pro kreslení čar. Při zvětšení obrázku je možné upravovat jednotlivé pixely obrázku. Obrázek je možné zvětšit 2x, 4x a 8x.\n\nKromě vlastní editace obrázků umožňuje editovat fonty prostřednictvím zabudovaného editoru fontů.\n\nStandardně program podporuje tiskárnu ZX Printer, obrázky je možné ukládat na kazetu nebo na microdrive. Ve verzi pro počítače ZX Spectrum 128 je podporován také ramdisk. Později byl program upraven i pro diskový systém počítače Sinclair ZX Spectrum +3. Společnost Proxima - Software dodávala Art Studio upravené pro spolupráci s disketovou jednotkou Didaktik 40.\n\nV České republice existují modifikace programu umožňující tisk na tiskárnách BT100 a Robotron K6304.\n\nVerze programu pro počítače ZX Spectrum 128 umožňuje současně editovat až čtyři fonty.\n\nKonkurentem Art Studia je program The Artist II, jehož výhodou je, že ukládání dat na disk provádí prostřednictvím Basicu, takže je snadné ho upravit pro spolupráci s konkrétním diskovým systémem.\n\nZ možností programu Art Studio vycházel projekt nového grafického editoru pro ZX Spectrum programátorské skupiny Avalon.\n\n"}
{"id": "534396", "url": "https://cs.wikipedia.org/wiki?curid=534396", "title": "Fabrice Lapierre", "text": "Fabrice Lapierre\n\nFabrice Lapierre (* 17. října 1983 Réduit, Mauricius) je australský atlet, závodník ve skoku do dálky. Narodil se na Mauriciu, rodiče se přestěhovali do Austrálie, když mu byly dva roky.\n\n\n"}
{"id": "534407", "url": "https://cs.wikipedia.org/wiki?curid=534407", "title": "Earl Derr Biggers", "text": "Earl Derr Biggers\n\nEarl Derr Biggers (24. srpna 1884 Warren, Ohio – 5. dubna 1933 Pasadena, Kalifornie) byl americký spisovatel detektivních románů.\n\nNarodil se ve městě Warren v Ohiu. Absolvoval Harvardovu univerzitu a začal pracovat v Bostonu jako novinář a divadelní kritik.\n\nPublikoval dva romány, ale bez valného ohlasu. Upozornil na sebe až dílem Sedm klíčů k Baldpatu (1913). Román byl zpracován do formy dramatu, hrál se na Broadwayi, a byl dvakrát zfilmován.\n\nDalší tři romány sice kladou důraz na záhadu a momenty napětí, ale nebyly zvlášť úspěšné. Inspiraci našel v detektivkách. Stvořil postavu tělnatého Cahralie Chana, s buclatými tvářemi a šikmýma očima, který slouží jako detektivní seržant v Honolulu. Kromě toho, že je Chan policistou, je také velkým znalcem lidské psychologie.\n\nBiggers napsal celkem šest románů s Charlie Chanem, potom však předčasně zemřel.\n\nCharlie Chan vystupuje celkem více než v 50 filmech, ale většina z nich nevychází z Biggersových románů, ale pouze z úspěšné postavy.\n\n\n"}
{"id": "534414", "url": "https://cs.wikipedia.org/wiki?curid=534414", "title": "Julie Reisserová", "text": "Julie Reisserová\n\nJulie Reisserová, rozená Kühnelová (9. října 1888 Praha – 25. února 1938 Praha) byla česká hudební skladatelka, básnířka a kritička.\nNarodila se v pražském Starém Městě, v měšťanské rodině oficiála Adalberta Kühnela (1859—1905) a matky Marie, rozené Neanderové (1862—??), jako mladší ze dvou sourozenců. Rodině patřil dům \"U Mouřenína\" v Mostecké ulici (dcera Julie se narodila na Starém Městě, v Konviktské ulici 14/296). Původně studovala hru na klavír u Adolfa Mikeše a operní zpěv (byla dramatický soprán) u Richarda Figara. Vinou přílišné námahy přišla o hlas a studium ukončila. Později složila státní zkoušky z angličtiny a francouzštiny a učila jazyky.\n\nByla členkou \"Hudebního klubu\", ve kterém se od počátku roku 1911 pod vedením svého učitele Zdenka Nejedlého scházeli jeho žáci - příznivci díla Richarda Wagnera . Mezi členy patřili například Vladimír Helfert, Otakar Zich, Ferdinand Peroutka, Emil Axman nebo Karel Boleslav Jirák. K dalším oblíbencům členů klubu patřil Gustav Mahler .\n\nV letech 1919-1921 studovala skladbu v Praze u Josefa Bohuslava Foerstera. Ve studiích pokračovala v Bernu u Ernsta Hohlfelda, kde studovala i dirigování, a v Paříži u Alberta Roussela (1924-1929) a u Nadii Boulanger. Díky těmto kontaktům zajistila například světovou premiéru Rousselovy opery \"Odkaz tety Karolíny\" (Le Testament de la tante Caroline) v Olomouci dne 14. listopadu 1936 (18. dubna 1937 pak v Praze ) Pro tuto příležitost též přeložila libreto opery do češtiny.\n\nV roce 1921 se provdala za českého diplomata JUDr. Jana Reissera (nar. 1891) a pobývala s ním ve Švýcarsku (Ženeva, Bern, 1921-1929), v Srbsku (Bělehrad, 1930-1933) a v Dánsku (Kodaň, 1933-1936). Do \"Lidových novin\" a \"Tempa\" psala referáty o kulturním a především hudebním dění v místech svého působení.\n\nJejí díla byla uváděna ve dvacátých a třicátých letech v řadě evropských měst (Bern, Paříž, Ženeva, Kodaň) a ve Filadelfii, většinou spolu s díly dalších českých autorů v rámci koncertů české hudby.\n\nDne 23. dubna 1937 měla přednášku \"Žena - skladatelka\" ve vídeňském \"Der Bund österreichischer Frauenvereine\" (Rakouský ženský spolek).\n\nJejí manžel o ní napsal vzpomínky \"Léta s Julkou\" (nevydáno).\n\n\n\n\n\n\n"}
{"id": "534416", "url": "https://cs.wikipedia.org/wiki?curid=534416", "title": "Hortense Ullrichová", "text": "Hortense Ullrichová\n\nHortense Ullrichová (* 19. prosince 1956, Saarland, Německo) je německá spisovatelka a publicistka, autorka humorných dívčích románů.\n\nPůvodním povoláním průmyslová návrhářka a designérka. Po ukončení svých studií pracovala jako publicistka a redaktorka v odborných časopisech.\n\n\n"}
{"id": "534423", "url": "https://cs.wikipedia.org/wiki?curid=534423", "title": "Hildigis", "text": "Hildigis\n\nHildigis (6. století – 552) byl pretendent langobardského trůnu, syn zavražděného langobardského krále, vládnoucího v 6. století na území Boiohaema. Historik Dušan Třeštík uvádí za jeho otce herulského vládce Risiulfa, který byl příbuzný Wacha. Tehdejší zákon určoval po Wachově smrti nástupce na trůnu Risiulfa, ale Wacho chtěl na trůn prosadit svého syna Walthariho a tak byl Risiulf vyhnán. Později i Hildigis musel z území Langobardů prchnout. Podle Paula Diacona byl jeho otcem zavražděný král Tato. Prameny se různí. \n\nHildigis byl v boji o následnictví nucen v roce 535 uprchnout s 3000 členy jeho langobardské družiny ke Slovanům, kde se stal vůdcem jejich jízdy. Se Slovany po té zaútočil proti Langobardům, když byl neúspěšný přešel ke germánskému kmeni Gepidů, s jejichž pomocí chtěl znovu zaútočit na území Langobardů. Když Gepidové uzavřeli s Langobardy mír, musel Hildigis znovu přejít ke Slovanům. Později se 7000 Slovany a Gepidy zaútočil a vyplenil Moesii, kde porazili vojáky Byzantské říše a dostali se až ke Konstantinopoli. V roce 550 Hildigis se Slovany táhl do Itálie na pomoc ostorgótskému králi Totilovi. Po odchodu vojska se Hildigis rozhodl jít do Konstantinopole, kde doufál, že mu Justinián pomůže zajistit langobardský trůn. V roce 551 po znovuvypuknutí války mezi Gepidy a Langobardy, Hildigis uprchl z Konstantinopole na střední Dunaj, kde se přidal znovu na stranu Gepidů. V roce 552 došlo k bitvě, v niž byli Gepidové Langobardy poraženi. Hildigis byl zavražděn.\n\n \n"}
{"id": "534424", "url": "https://cs.wikipedia.org/wiki?curid=534424", "title": "Mažoji Sruoja", "text": "Mažoji Sruoja\n\nMažoji Sruoja je řeka na západě Litvy (Telšiajský kraj) v Žemaitsku na Žemaitijské vysočině. Pramení na severovýchodním okraji vsi Pakerai, u jihovýchodního okraje města Plungė. Řeka teče zprvu směrem západním, ve vsi Pakerai se stáčí na jih, potom táhlým obloukem po okraji města Plungė až do směru západoseverozápadního a u východního okraje obce Varkaliai se ostře stáčí na jih a dále meandruje směrem jihojihozápadním. Mažoji Sruoja je až do soutoku s řekou Minija (a dále řeka Minija až do svého ústí) jsou ichtyologickou rezervací (je zde zakázáno rybaření, nebo jinak překážet nerušenému tření ryb). Do řeky Minija se vlévá naproti vsi Juodeikiai pouhých 600 m pod soutokem řeky Didžioji Sruoja s Minijí jako její pravý přítok 140,8 km od jejího ústí do Atmaty.\n\n"}
{"id": "534425", "url": "https://cs.wikipedia.org/wiki?curid=534425", "title": "Waterloo (album)", "text": "Waterloo (album)\n\nWaterloo je druhé studiové album švédské hudební skupiny ABBA, vydané 4. března 1974 ve Švédsku. S titulní skladbou \"Waterloo\" vyhrála kapela Eurovision Song Contest v roce 1974. Na kompaktním disku album poprvé vyšlo ve Švédsku v roce 1988, Západním Německu v roce 1990 a později v dalších zemích. Celkově bylo třikrát digitálně remasterováno, a to v letech 1997, 2001 a 2005, tehdy jako součást box setu \"The Complete Studio Recordings\". K 30. výročí vydání a výhry v soutěži Eurovize bylo také uvolněno v roce 2004.\n\nPůvodní album vydané labelem Polar Music v roce 1974 začínalo švédskou verzí písně \"Waterloo\" a anglická verze desku uzavírala.\n\nVe Spojených státech album vyšlo u Atlantic Records v roce 1974 zakončené remixem \"Ring Ring\".\n\nOficiální vydání ve Spojeném království, Irsku a několika dalších evropských zemích obsahovalo navíc skladbu \"Ring Ring\" jako šestou píseň strany B.\n\nWaterloo dosáhlo první pozice ve Švédsku a Norsku. Ve Spolkové republice Německo získalo roku 2004 platinovou desku.\n\nJednalo se o první album skupiny masivně rozšířené mimo skandinávské země.\n\nVšechny písně napsali a složili Benny Andersson & Björn Ulvaeus.\n\n(P) 1974 Polar Music International AB, Stockholm\n\nWaterloo bylo remasterováno a vydáno v roce 1997 ve stejném složení skladeb. Polydor vyměnil na CD v roce 1990 pořadí skladeb \"Watch Out\" a \"What About Livingstone?\". Roku 1997 remasterované album obsahovalo také tuto změnu.\n\nWaterloo bylo remasterováno a vydáno v roce 2001 se třemi bonusy:\nWaterloo - 30th Anniversary Edition obsahovalo několik bonusů a DVD včetně následujících skladeb:\n\nWaterloo bylo remasterováno a vydáno v roce 2005 jako součást box setu \"The Complete Studio Recordings\" s několika bonusy:\n\"Waterloo\" bylo vydáno v roce 2008 jako součást box setu \"The Albums\", ovšem bez bonusových skladeb .\n\nZ alba pocházejí tři singly:\n\n\n\n\nAlbum\n"}
{"id": "534430", "url": "https://cs.wikipedia.org/wiki?curid=534430", "title": "Ashton Eaton", "text": "Ashton Eaton\n\nAshton Eaton (* 21. ledna 1988 Bend, Oregon, USA) je bývalý americký atlet, závodící ve vícebojích a současný držitel světových rekordů v halovém sedmiboji i venkovním desetiboji, dvojnásobný Olympijský vítěz (Londýn 2012 – 8869 b. a Rio de Janeiro 2016 – 8893 b.-vyrovnaný OR Romana Šebrleho) a dvonásobný mistr světa (Moskva 2013 a Peking 2015). Dne 3. ledna 2017 oznámil na sociální síti překvapivě konec své aktivní kariéry, a to spolu se svou manželkou, rovněž úspěšnou atletickou vícebojařkou.\n\nV březnu roku 2010 překvapivě překonal na americkém univerzitním šampionátu 17 let starý světový rekord Dana O'Briena v halovém sedmiboji výkonem 6 499 bodů. V únoru roku 2011 pak v estonském Tallinnu rekord posunul až na 6568 bodů a stal se prvním vícebojařem v historii, který pokořil hranici 6500. Ve stejném roce Eaton vybojoval stříbrnou medaili na MS v jihokorejském Tegu. Jeho osobní rekord v desetiboji z roku 2012 měl hodnotu 9039 bodů. Tímto výkonem zároveň překonal předchozí světový rekord Čecha Romana Šebrleho z roku 2001 (9026 bodů) a stal se druhým člověkem v historii, který pokořil devítitisícovou hranici. V březnu roku 2012 na HMS v Istanbulu světový rekord v sedmiboji překonal již potřetí dosud platným výkonem 6645 bodů. Dne 29. srpna 2015 překonal v Pekingu podruhé vlastní světový rekord v desetiboji výkonem 9045 bodů.\n\nV rámci prvního světového rekordu začal velmi rychlým během na 60 metrů za 6,71 s. Po kvalitní dálce se 773 cm předvedl špatnou kouli (13,12 m), první den však zakončil velmi dobrou výškou 211 cm. Druhý den zaběhl rychle 60 m. př. za 7,77 s, poté skočil o tyči kvalitních 510 cm. Stále však na výkon O'Briena silně ztrácel. O světovém rekordu tak rozhodl až závěrečný běh na 1000 metrů, kde Eaton zaběhl skvělých 2:32,67 min. Bývalý světový rekord tak ve dnech 12. a 13. března 2010 překonal o 23 bodů.\n\nV Tallinnu (5. – 6. února 2011) začal šedesátkou v osobním rekordu za 6,66 s., do dálky skočil 777 cm, v kouli přidal další osobní rekord 14,45 m. a první den zakončil výškou s 201 cm. Druhý den zaběhl famózních 7,60 s. na 60 m. překážek (vícebojařský SR) a pokračoval skokem o tyči s 520 cm. Závěrečným během na 1000 metrů v čase 2:34,74 minuty posbíral rekordních 6 568 bodů.\n\nV Istanbulu (9.–10. března 2012) měl pomalejší startovní reakci a začal na své poměry slabším časem 6,79 s. Vše ale dohnal v dálce, kde dolétl až na hodnotu vícebojařského SR 816 cm. V kouli si opět vylepšil osobní rekord na 14,56 metru. Ve výšce skočil kvalitních 203 cm. Druhý den zaběhl překážky za skvělých 7,68 s. a v tyči dorovnal výkon z Tallinu (520 cm). Rychlým časem na 1000 metrů 2:32,78 minuty pak nasbíral součet nového světového maxima 6645 bodů. V roce 2014 v polských Sopotech získal 6632 bodů a obhájil titul druhým nejlepším výkonem všech dob. V roce 2016 pak v americkém Portlandu na domácí půdě opět s přehledem zvítězil, a to šestým nejlepším součtem historie 6470 bodů.\n\nV roce 2012 Eaton překonal po 11 letech světový rekord Romana Šebrleho 9026 bodů o 13 bodů při americké olympijské kvalifikaci. Tento výkon dále vylepšil na atletickém mistrovství světa v Pekingu v roce 2015 součtem 9045 bodů (a v pořadí třetím desetibojem s hodnotou nad 9000 bodů). Eaton zaujal velmi rychlou úvodní stovkou (10,23 s.) a zejména pak desetibojařským světovým rekordem v běhu na 400 metrů v čase rovných 45 sekund. Rekord vybojoval i díky velkému úsilí v závěrečné patnáctistovce, kterou proběhl ve velmi dobrém čase 4:17,53 minut. Tento rekord byl překonán až o tři roky později francouzským desetibojařem Kévinem Mayerem na mítinku v Talence, a to výkonem 9126 bodů.\n\n\n"}
{"id": "534431", "url": "https://cs.wikipedia.org/wiki?curid=534431", "title": "Slovenská extraliga ledního hokeje 2009/2010", "text": "Slovenská extraliga ledního hokeje 2009/2010\n\nSlovnaft extraliga 2009/10 byla 17. sezónou slovenské hokejové extraligy. Družstva HK Spišská Nová Ves a MHk 32 Liptovský Mikuláš sestoupila do 1. hokejové ligy. Družstvo MsHK Garmin Žilina hrálo baráž.\n\n\nDo semifinále postoupil tým HC Slovan Bratislava 4 : 1 na zápasy\n\nDo semifinále postoupil tým MHC Martin 4 : 3 na zápasy\n\nDo semifinále postoupil tým HC Nitra 4 : 2 na zápasy\n\n\nDo semifinále postoupil tým HC Košice 4 : 1 na zápasy\n\nDo finále postoupil tým HC Slovan Bratislava 4 : 0 na zápasy\n\nDo finále postoupil tým HC Košice 4 : 1 na zápasy\n\n\nHokejisté Košic obhájili titul\n"}
{"id": "534436", "url": "https://cs.wikipedia.org/wiki?curid=534436", "title": "Charles Wheatstone", "text": "Charles Wheatstone\n\nCharles Wheatstone [\"čárlz uítstn\"] (6. února 1802 – 19. října 1875) byl britský vědec a autor řady praktických vynálezů jako je koncertina, stereoskop (zařízení zobrazující trojrozměrné obrázky) nebo playfair-kódování (technika šifrování).\n\nZačal jako výrobce hudebních nástrojů, ale vynikal znalostmi fyziky tak, že roku 1834 byl jmenován profesorem experimentální fyziky na King's College London. V roce 1838 sestrojil první stereoskop. Wheatstone je nejvíce znám pro svůj přínos ve vývoji Wheatstoneova můstku, původně vynalezeného Samuelem Christiem, který se používá na měření neznámého elektrického odporu. Wheatstone byl rovněž klíčovou osobou ve vývoji telegrafie.\n\nCharles Wheatstone zemřel v Paříži v roce 1875 ve věku 73 let.\n\n"}
{"id": "534437", "url": "https://cs.wikipedia.org/wiki?curid=534437", "title": "Seznam ředitelů CIA", "text": "Seznam ředitelů CIA\n\nToto je seznam ředitelů americké Central Intelligence Agency. Mezi lety 1946 až 2005 byl ředitel CIA, nesoucí titul \"Director of Central Intelligence\" (DCI), zároveň hlavním poradcem amerického prezidenta v záležitostech týkajících se zpravodajských služeb a zpravodajské činnosti a hlavním koordinátorem spolupráce mezi americkými zpravodajskými službami. Roku 2005 v rámci reforem v souvislosti s válkou proti terorismu byla pozice DCI zrušena a pravomoci rozděleny: za koordinaci spolupráce mezi zpravodajskými službami nyní zodpovídá \"Director of National Intelligence\" (DNI), jemuž je podřízen \"Director of the Central Intelligence Agency\" (D/CIA), který řídí CIA.\n"}
{"id": "534442", "url": "https://cs.wikipedia.org/wiki?curid=534442", "title": "Olga Rypakovová", "text": "Olga Rypakovová\n\nOlga Sergejevna Rypakovová ( ; * 30. listopadu 1984, Öskemen) je kazašská atletka, jejíž specializací je trojskok a skok daleký.\n\nPůvodně se věnovala víceboji. V roce 2002 pod dívčím jménem Olga Alexejevová ( ) získala na juniorském mistrovství světa v Kingstonu stříbrnou medaili v sedmiboji. Na halovém MS v Moskvě 2006 dokončila pětiboj na sedmém místě (4 368 bodů). V témž roce získala zlatou (sedmiboj) a bronzovou medaili (skok daleký) na Asijských hrách v katarském Dauhá. Od roku 2007 se začala specializovat na trojskok. První úspěch zaznamenala na asijském mistrovství v jordánském Ammánu, kde vybojovala zlato v trojskoku i v dálce. Na světové letní univerziádě v Bangkoku získala zlatou medaili v dálce.\n\nV roce 2008 skončila na halovém MS ve Valencii na čtvrtém místě (trojskok), když ve finále měřil její nejdelší pokus 14,58 m. Bronz získala Slovinka Marija Šestaková, která skočila o deset cm více. Čtvrtá skončila také na letních olympijských hrách v Pekingu, kde překonala patnáctimetrovou hranici avšak ani výkon 15,11 metru nestačil na medaili. Bronz brala Řekyně Hrysopiyí Devetzíová za 15,23 m. O rok později se umístila na mistrovství světa v Berlíně ve finále na desátém místě. V roce 2010 se stala v Dauhá halovou mistryní světa v trojskoku. V poslední, šesté sérii navíc skočila 15,14 m, což je třetí nejlepší výkon celé historie. Dál skočily jen Britka Ashia Hansenová (15,16 m) a světová rekordmanka Ruska Taťána Lebeděvová (15,36 m).\n\n\n"}
{"id": "534446", "url": "https://cs.wikipedia.org/wiki?curid=534446", "title": "Šilupis (přítok Minije)", "text": "Šilupis (přítok Minije)\n\nŠilupis je řeka na západě Litvy (Telšiajský kraj) v Žemaitsku na Žemaitijské vysočině. Pramení 2 km na jihovýchod od vsi Stalgas, jihovýchodní okraj okresu Plungė. Je dlouhá 5 km. Řeka teče zprvu směrem jižním, u vsi Juodeikiai tvoří kličku meandru směrem východním a dále teče směrem severozápadním. Na jejím levém břehu se u samé cesty z Plungė do Kuliů košatí památný dub, pojmenovaný po S. Mingėlovi. Výška dubu je 17 m, obvod kmene 7,5 m. Do řeky Minija se vlévá u hradiště Vieštovėnų piliakalnis jako její levý přítok 134,3 km od jejího ústí do Atmaty.\n\n"}
{"id": "534450", "url": "https://cs.wikipedia.org/wiki?curid=534450", "title": "Žebro (rozcestník)", "text": "Žebro (rozcestník)\n\nŽebro může být:\n\n"}
{"id": "534454", "url": "https://cs.wikipedia.org/wiki?curid=534454", "title": "Gibson Explorer", "text": "Gibson Explorer\n\nGibson Explorer je typ elektrické kytary, který byl představen roku 1958 firmou Gibson. Explorer nabízel zásadní \"futuristický\" design podobně jako jeho příbuzný Flying V.\n\nModel nebyl zprvu prodávaný a tak byla výroba v roce 1959 ukončena, nicméně od roku 1976 firma Gibson typ Explorer začala vyrábět znovu, protože jiné firmy (např. Hamer Guitars) měly s prodejem podobných modelů úspěch. Tak se Explorer nakonec stal oblíbeným nástrojem mezi hard-rockovými a heavy-metalovými hudebníky 70. a 80. let.\n\n"}
{"id": "534455", "url": "https://cs.wikipedia.org/wiki?curid=534455", "title": "Adamovo žebro", "text": "Adamovo žebro\n\nAdamovo žebro je pojem známý z biblického příběhu o Adamovi a Evě, může se ale jednat o:\n\n"}
{"id": "534456", "url": "https://cs.wikipedia.org/wiki?curid=534456", "title": "Hry Commonwealthu", "text": "Hry Commonwealthu\n\nHry Commonwealthu je mezinárodní sportovní událost, pořádaná převážně pro sportovce ze zemí společenství Commonwealth. Koná se každé čtyři roky a účastní se jí průměrně okolo 5 000 sportovců. Hry Commonwealthu organizuje federace Commonwealth Games Federation (CGF), která je odpovědná za chod a průběh her. \n\nPrvní sportovní událost, později známá jako Hry britského impéria, se konala v roce 1930 v Hamiltonu, Ontario, Kanada. V průběhu let se název měnil z Hry Britského impéria a Commonwealthu v roce 1954 na Britské hry Commonwealthu v roce 1970 až po současný název Hry Commonwealthu v roce 1978. \n\nKromě mnoha známých olympijských sportů se soutěží i ve sportech, které se hrají hlavně v zemích Britského společenství národů, jako bowls, sedmičkové ragby a netball. \n\nV současné době na hrách startují sportovci ze 71 zemí, z toho 53 jsou členy Britského společenství národů. Čtyři týmy může vyslat Spojeného království – z Anglie, Skotska, Walesu a Severního Irska – (na rozdíl od olympijských her, kdy Velká Británie posílá jen jeden tým), a jednotlivé týmy vysílají i britské kolonie, například Guernsey, Jersey a na ostrov Man – a mnohé z britských zámořských území. Vlastní tým posílají na hry i australský ostrov Norfolk, stejně jako Cookovy ostrovy a Niue, dva státy ve volném spojení s Novým Zélandem. \n\nPouze šest zemí se zúčastnilo všech her Commonwealthu: Austrálie, Kanada, Anglie, Nový Zéland, Skotsko a Wales. Austrálie je nejúspěšnější účastník her, vyhrála pořadí zemí na deseti hrách, Anglie na sedmi a Kanada na jedněch. \n\nŽeny startovaly už na prvních hrách v roce 1930, ale jen v plavání. Od roku 1934 soutěží ženy i v atletice a dalších sportech. \n\n\"uvedeno prvních 10 zemí\"\n\n\n"}
{"id": "534459", "url": "https://cs.wikipedia.org/wiki?curid=534459", "title": "Vieštovė", "text": "Vieštovė\n\nVieštovė je řeka na západě Litvy (Telšiajský kraj) v Žemaitsku na Žemaitijské vysočině. Pramení ve vsi Rapšaičiai, 9 km na jih od okresního města Plungė. Je dlouhá 11 km. Řeka teče zprvu směrem západním, potom se schodovitě stáčí na sever; protéká vsí Vieštovėnai a posléze rybníkem. Na jejím pravém břehu se u samé cesty z Plungė do Kuliů košatí památný dub, pojmenovaný po S. Mingėlovi. Výška dubu je 17 m, obvod kmene 7,5 m. Do řeky Minija se vlévá tekouc směrem severovýchodním na západ pod hradištěm Vieštovėnų piliakalnis jako její levý přítok 132,5 km od jejího ústí do Atmaty.\n\n"}
{"id": "534460", "url": "https://cs.wikipedia.org/wiki?curid=534460", "title": "Brunellia", "text": "Brunellia\n\nBrunellia je jediný rod čeledi Brunelliaceae vyšších dvouděložných rostlin z řádu šťavelotvaré (\"Oxalidales\").\n\nStálezelené stromy se vstřícnými nebo přeslenitými (po třech) listy s palisty. Listy jsou kožovité, jednoduché nebo lichozpeřené s 1 až 9 páry lístků a zubatým nebo vroubkovaným okrajem, naspodu charakteristicky více méně hustě krátce hnědavě chlupaté. Květy jsou téměř nebo zcela pravidelné, často jednopohlavné (rostliny jsou nezřídka dvoudomé), v úžlabních vrcholičnatých, vidličnatě větvených květenstvích. Kalich je složen z 5 až 6 (výjimečně 4 nebo 8) na bázi srostlých lístků a vytrvává i za plodu. Koruna chybí. Tyčinek je dvakrát tolik než kališních lístků. Gyneceum je svrchní apokarpní, báze plodolistů jsou zanořené do nektáriového terče, vajíčka jsou 2 v každém plodolistu. Plodem jsou jedno nebo dvousemenné měchýřky, seskupené do hvězdovitého útvaru. Semena jsou malá, hnědá nebo červená, s dužnatým endospermem.\n\nRod je rozšířen pouze v tropické Americe, od Mexika a Karibiku po Bolívii a Venezuelu, a zahrnuje asi 65 druhů. Charakteristických stanovištěm jsou vlhké horské lesy.\n\nO mechanismu opylování není nic známo. Plody opadávají vcelku nebo se měchýřky otevírají ještě na stromě. Semena mají tvrdé osemení a pravděpodobně mohou projít ptačím zažívacím traktem bez narušení.\n\nV Cronquistově systému je čeleď \"Brunelliaceae\" řazena do řádu růžotvaré (\"Rosales\"), v jiných systémech (např. Tachtadžjan, Dahlgren) do řádu \"Cunoniales\". V systému APG I je rod \"Brunellia\" vřazen do čeledi \"Cunoniaceae\" a čeleď \"Brunelliaceae\" zde nefiguruje.\n\nV systému APG II je čeleď \"Brunelliaceae\" zařazena do řádu šťavelotvaré (\"Oxalidales\") a podle posledních molekulárních studií je nejblíže příbuznou čeledí bylinná čeleď láčkovicovité (\"Cephalotaceae\").\n\nListy některých druhů rodu \"Brunellia\" jsou využívány v tradiční medicíně.\n\n\n \n \n"}
{"id": "534465", "url": "https://cs.wikipedia.org/wiki?curid=534465", "title": "Elbow Cay", "text": "Elbow Cay\n\nElbow Cay je písečný korálový ostrov, dlouhý 9,65 km ve skupině Abaco Islands v souostroví Bahamy v Karibském moři. Původně byl osídlen prchajícími Loyalisty během Americké války o nezávislost v roce 1785. Hlavním zdrojem příjmu tohoto ostrova byly a dodnes částečně jsou příjmy plynoucí z výstavby lodí, rybářství a v poslední době také cestovního ruchu. Největší město ostrova Hope Town obklopuje stejnojmenný přístav, kde do výše 36 metrů ční červeno-bílý pruhovaný maják z roku 1863. Nachází se v severní části ostrova. Druhým známým městem je White Sound (založeno v roce 1960) ležícím na pobřeží téměř uprostřed ostrova.\n\nElbow Cay leží necelých 6,5 km od Marsh Harbour na ostrově Great Abaco. Na ostrovy se lze dostat jen lodní dopravou (nejbližší letiště se nachází v Marsh Harbour). Severní část ostrova je známa pod jménem Tahiti Beach a leží nedaleko zátoky Doros. Východní pobřeží ostrova omývají vody Atlantského oceánu. Elbow Cay leží mezi ostrovy Man-O-War Cay na severu a Tiloo Cay na jihu. Na jihozápadě se nachází další ostrov Lubbers Quarters Cay.\n\nOstrov byl původně osídlen indiánským kmene Lucayanů, avšak první písemně doložené zprávy pocházejí z roku 1785, kdy Loyalisté dorazili na místo, které bylo tehdy známé jako Great Harbour. Britští Loajalisté vedeni ženou Wyannie Malone (vdova se 4 dětmi) prchali z území nově tvořících se USA na nejbližší území pod správou Británie – Bahamy. Wyannie Malone pocházela z Jižní Karolíny a se svými čtyřmi dětmi z části založila dynastii Malonů na Bahamských ostrovech. Na její počet je městské muzeum pojmenováno jejím jménem.\n\nAž do roku 1959, kdy bylo v Marsh Harbour postaveno letiště, byl Elbow Cay opuštěným a těžko dostupným místem. Obyvatelé žili nejen z rybářství, ale také z výstavby lodí a z peněz, které obdrželi za záchranu lodí uvízlých v nedalekém útesu Elbow. Hope Town byl do roku 1960 původním administrativním centrem celých Abaco Islands.\n\nNyní je Hope Town největším městem na Elbow Cay, ve kterém lze najít několik málo restaurací, hotelů a obchodů se zeleninou. Jeden z nich Vernons Grocery vedou potomci Wyannie Malona. Telefonní spojení je dostupné, ale většina lidí musí spoléhat rádiové spojení.\n\nDne 14. září 1999 zasáhl ostrov hurikán Floyd.\n\n"}
{"id": "534469", "url": "https://cs.wikipedia.org/wiki?curid=534469", "title": "Dům U Modré štiky", "text": "Dům U Modré štiky\n\nDům U Modré štiky se nachází v Praze na Starém Městě, na rohu ulic Karlova a Liliová. Tento pozdně historizující nájemní dům vystavěl v letech 1905 až 1906 Eduard Rechziegel na místě stejnojmenného pivovarského domu, zbořeného v roce 1903.\n\nDům se stal známý především díky tomu, že zde 15. září 1907 byl otevřen první stálý biograf v Praze, Bio Ponrepo Viktora Ponrepa.\n"}
{"id": "534472", "url": "https://cs.wikipedia.org/wiki?curid=534472", "title": "Západ (rozcestník)", "text": "Západ (rozcestník)\n\nZápad může být:\n\n\n\n\n"}
{"id": "534473", "url": "https://cs.wikipedia.org/wiki?curid=534473", "title": "Orė", "text": "Orė\n\nOrė je potok na západě Litvy (Telšiajský kraj) v Žemaitsku na Žemaitijské vysočině. Pramení 1 km na západ od obce Prūsaliai, na západ od města Plungė. Říčka teče směrem západojihozápadním. Protéká neobydlenou oblastí. Do řeky Minija se vlévá naproti vsi Pakutuvėnai jako její pravý přítok 125,1 km od jejího ústí do Atmaty.\n\nNemá významnější přítoky.\n"}
{"id": "534475", "url": "https://cs.wikipedia.org/wiki?curid=534475", "title": "Deutsche Volksliste", "text": "Deutsche Volksliste\n\nDeutsche Volksliste (\"listina germánů\" či \"listina Němců\"), zkráceně DVL, byla listina, která měla za cíl zařazení obyvatel na Němci dobytém území za druhé světové války do kategorií podle kritérií „vhodnosti“ sestaveným dle Heinricha Himmlera. Instituce vznikla v okupovaném západním Polsku, obdobné instituce byly následně vytvořeny v okupované Francii a v „Reichskommissariatu“ na Ukrajině.\n\nV roce 1939 Německo napadlo Polsko a přímo zabralo část jeho západního území – Gau Danzig/Západní Prusko, Wartheland/Povartí a Ostoberschlesien/Východní Horní Slezsko, zbytek „západní části státu“ zařadilo do nově vytvořeného Generálního gouvernementu.\n\nPlán pro tehdejší Polsko, jak je stanoven v Generalplan Ost, bylo „očistit“ nově připojené oblasti a podpořit germanizaci tohoto prostoru proti polským a obecně slovanským vlivům. To znamenalo deportaci nevyhovující části Poláků z těchto oblastí a zapojení etnických Němců z různých míst společně s Němci z Německa. Tento germanizační motiv byl hlavním důvodem pro vytvoření \"Volksliste\".\n\nLidé v první a druhé skupině byli považováni za Volksdeutsche (lidé německého původu žijící mimo původní Třetí říši, Volksdeutsche podporovala i nacistická ideologie a posilovala rozvoj v jejich komunitách v celé střední a východní Evropě). Lidé třetí skupiny byli tzv. „Němci k navrácení“ či „Němci na převýchovu“.\n\n\nKaždý kdo byl veden v DVL, byl považován za Němce (a každý Němec měl jistá privilegia i povinnosti, největší privilegia ale měli Němci z „Altreichu“).\n\n\n"}
{"id": "534476", "url": "https://cs.wikipedia.org/wiki?curid=534476", "title": "ABBA (album)", "text": "ABBA (album)\n\nABBA je třetí studiové album stejnojmenné švédské hudební skupiny, vydané 21. dubna 1975 ve Švédsku. Mezi fanoušky získalo přídomek „\"The Limo[usine] Album“\" (\"limuzínové\", respektive podle první části slova „Limo“ – \"limonádové\").\n\nPoté co skupina vyhrála Velkou cenu Eurovize 1974, stala se celosvětově známou. Skladba \"I Do, I Do, I Do, I Do, I Do\" se umístila na prvním místě australské hitparády, následována dalším hitem \"Mamma Mia\", který dosáhl stejného úspěchu. Dvě nejznámější skladby desky \"SOS\" a \"Mamma Mia\" se staly hity ve Spojených státech i Spojeném království. Na kompaktním disku album poprvé vyšlo v Západním Německu roku 1987 s pěti bonusovými písněmi z předchozích dvou alb Waterloo a Ring Ring, které v té době ještě nebyly dostupné na CD. Ve Švédsku pak na tomto médiu deska vyšla v roce 1988, obsahující pouze 11 základních písní.\n\nCelkově bylo třikrát digitálně remasterováno, a to v letech 1997, 2001 a 2005, naposledy jako součást box setu \"The Complete Studio Recordings\".\n\nVšechny písně napsali a složili Benny Andersson & Björn Ulvaeus.\n\n\n(P) 1975 Polar Music International AB, Stockholm\n\nNa kompaktním disku album poprvé vyšlo Západním Německu v roce 1987 s pěti bonusovými písněmi z předchozích dvou alb Waterloo a Ring Ring:\n\n\nAlbum ABBA bylo remasterováno a vydáno v roce 1997 se dvěma dalšími bonusy:\n\n\nAlbum ABBA bylo remasterováno a vydáno v roce 2001 se dvěma bonusy, ale bez pěti písní z alb Waterloo a Ring Ring:\n\n\nAlbum ABBA bylo remasterováno a vydáno v roce 2005 jako součást box setu \"The Complete Studio Recordings\" s několika bonusy:\n\n\nAlbum bylo opět vydáno v roce 2008 jako součást box setu \"The Albums\" bez dalších bonusových skladeb.\n\n\nSkladba \"Tropical Loveland\" vyšla na B–straně singlu \"Mamma Mia\" ve Spojeném království a skladba \"Hey, Hey Helen\" vyšla na B–straně singlu \"Fernando\" ve více zemích. Ve Spojeném království pak bylo vydáno devět z jedenácti původních písní na singlech jako jejich A nebo B strana, což je nejvíce ze všech alb skupiny.\n\n\n"}
{"id": "534479", "url": "https://cs.wikipedia.org/wiki?curid=534479", "title": "Waterloo", "text": "Waterloo\n\nWaterloo může znamenat:\n\n\n\n\n\n\n\n\n\n\"(abecedně podle názvu států)\"\n\n\n\n"}
{"id": "534480", "url": "https://cs.wikipedia.org/wiki?curid=534480", "title": "Varlupis", "text": "Varlupis\n\nVarlupis je potok na západě Litvy (Telšiajský kraj) v Žemaitsku na Žemaitijské vysočině. Pramení 1 km na západ od vsi Alksėnai, 8 km na západ od města Plungė. Řeka meandruje směrem západojihozápadním. Protéká kolem jihovýchodního okraje obce Narvaišiai. Do řeky Minija se vlévá na jihozápad od vsi Narvaišiai jako její pravý přítok 119,9 km od jejího ústí do Atmaty.\n\nNemá významnější přítoky.\n"}
{"id": "534481", "url": "https://cs.wikipedia.org/wiki?curid=534481", "title": "Kostel svatého Mikuláše (Brno)", "text": "Kostel svatého Mikuláše (Brno)\n\nKostel svatého Mikuláše je zaniklý kostel, který se nacházel na náměstí Svobody v Brně. Jeho počátky sahají do 1. poloviny 13. století, kdy jej nechali vystavět románsky hovořící obyvatelé Brna. Kostel byl již od svých počátků filiální k nedalekému kostelu svatého Jakuba. V letech 1645–48 sloužil kapucínům jako hospic, v roce 1760 došlo k barokizaci kostela pod vedením Františka A. Grimma. Roku 1786 byl kostel zrušen a v následujících letech byl využíván jako skladiště. V letech 1869–1870 byl z náměstí odstraněn.\n\nNa místě kostela se v letech 1964–65 a 2000 konaly archeologické průzkumy, v současné době kostel na náměstí připomíná půdorys vytvarovaný v dlažbě náměstí. Loď kostela měla čtvercový půdorys, na východní straně umístěný presbytář byl protáhlý a zakončen pěti stěnami osmiúhelníku. Kostel zdobila původně gotická protáhlá okna, z nichž byla později některá upravena do úspornější podoby.\n\nPočátky kostela sahají do první čtvrtiny 13. století. Ten byl původně určen francouzsky hovořícím Valonům, kteří neuměli německy ani česky. Chrám byl již od svých počátků filiálním k nedalekému kostelu svatého Jakuba na dnešním Jakubském náměstí. Podle posledních průzkumů je pravděpodobné, že na místě stavby se původně nacházel železářský výrobní areál, nejspíše kovářská dílna. Po dokončení kostela a jeho vysvěcení olomouckým biskupem Robertem byl za kazatelnu dosazen románsky hovořící kněz. První písemně doložená zmínka o kostelu svatého Mikuláše pochází z roku 1231, kdy Václav I. potvrzoval, že kostel nemá mít křestní, pohřební ani farní právo. Chrám však už před touto zmínkou nějakou dobu stál.\n\nV roce 1353 se Jan, tehdejší rektor kostela svatého Mikuláše, rozhodl k prodeji domku, který náležel těsně ke kostelu. Jako náhradu našel prostornější dům ve Veselé ulici. V této části města však bydlelo mnoho nižší šlechty, která svým hlučným životem působila Janovi i jeho nástupci Petru Wolkensteinovi taková příkoří, že se Wolkenstein rozhodl k prodeji nového domku a přesídlil do Kramářské (Ševcovské) ulice. Pravděpodobně někdy v tomto období, za vlády Karla IV., byla na jižní straně kostela vybudována strážnice.\n\nO dalších rektorech kostela je toho známo jen velmi málo, často je v různých kontextech zmíněno jen jejich jméno. Jedná se např. o Alberta de Crossnu či jistého Tomáše, který roku 1424 rezignoval na post rektora kostela. Někdy na přelomu 14. a 15. století byl rektorem kostela Mikoláš Polák, který je znám především coby stoupenec Jana Husa.\n\nRoku 1425 kardinál a zároveň biskup olomoucký Jan XII. Železný potvrdil nadále přičlenění svatomikulášského kostela ke kostelu svatého Jakuba. Ve svém prohlášení však kardinál Jan ustanovil, že kostel svatého Mikuláše má být „beneficium manuale“ a nikoliv beneficium stálé jako doposud. To v praxi znamenalo, že kostel svatého Mikuláše má být ještě úžeji napojen na kostel svatého Jakuba – spojem mezi oběma chrámy měl být kaplan a osobu pověřenou v řízení svatomikulášského kostela má ustanovovat, odvolávat či případně sám vykonávat rektor od svatého Jakuba. Někdy v průběhu 15. století kostel obdržel od občanů Brna roční důchod v podobě 15 hřiven 22 uherských dukátů.\n\nV roce 1645 se z kostela stal provizorní hospic (tj. malý klášter), který sloužil místním kapucínům, kteří o svůj klášter přišli v době obléhání Brna Švédy. V roce 1655 byl chrám obnoven a ze severní strany k němu byly přistavěny městské váhy, které sloužily jednak k vážení zboží za účelem placení cla, a jednak byly k dispozicím samotným obchodníkům. Z důvodu nedostatku písemných pramenů o městských váhách není přesně jisté, jak dlouho sloužily svému účelu; je pravděpodobné, že po roce 1740 svou funkci ztratily následkem vybudování císařských skladů. V roce 1760 byl kostel barokně upraven Františkem Antonínem Grimmem. V době vlády císaře Josefa II. byl kostel odsvěcen a proměněn ve vojenské skladiště. Za účelem „zkrášlení Velkého náměstí“ (jak se dnešní náměstí Svobody označovalo v 18. století) byl kostel spolu s městskými vahami, budovou strážnice i okolními kramářskými domky v letech 1869–1870 zbořen. Během demolice kostela byly pod úrovní kostela nalezeny dva náhrobní kameny, přičemž jeden z nich patřil Vojtěchu z Krosny, bývalému rektorovi kaple. Kameny byly později zasazeny do zdiva Moravského zemského muzea na Biskupském dvoře. Sochy svatého Mikuláše a svatého Martina z průčelí kostela byly přemístěny na průčelí kostela svaté Máří Magdalény na dnešní Františkánské ulici.\n\n19. prosince 1944, během bombardování Brna USAAF, byla zasažena i oblast bývalého kostela. Výbuchy bomb spolu s pozdějšími výkopy inženýrských sítí značně poničily základové zdivo. Z archeologického průzkumu z roku 2000 vyplynulo, že dvě bomby dopadly přímo do prostoru presbytáře a vytvořily kráter o průměru 6 m a hloubce až 3 m. Další bomby dopadly k severní zdi a do prostoru městských vah.\n\nArcheologické průzkumy kostela proběhly v letech 1964–65 a roku 2000. Terénní dokumentace z výzkumů v 60. letech je však považována za ztracenou a krátké zprávy v ročence \"Přehledy výzkumů\" se ukázaly pro potřeby památkové péče jako málo dostatečné. Hlavní průzkum archeologické lokality kostela se proto konal v roce 2000 v souvislosti s chystanou rekonstrukcí náměstí Svobody. V současné době půdorysný obrys kostela připomíná mosazná linka v dlažbě náměstí a mosazná plaketní deska umístěná rovněž na dlažbě náměstí v místech, kde se nacházel presbytář.\n\nKostel bývá poměrně často připomínám nejrůznějšími akcemi. V roce 2009 během brněnské Noci kostelů byl kostel připomenut video projekcí a částečnou vizualizací. Téhož roku byly v rámci akce „Sochy v ulicích“ umístěny po obvodu kostela velké neopracované kameny. Tento projekt Dalibora Chatrného nesl název „Kameny“ a měl připomenout svatomikulášský kostel. V roce 2010 byl kostel připomenut pomocí happeningu, kdy náhodní kolemjdoucí obkreslovali zaniklé tvary kostela barevnými křídami.\n\nKostel byl situován ve střední části Dolního trhu (dnes náměstí Svobody) a již od počátku své existence byl zasvěcen svatému Mikuláši. O původním vzhledu kostela se nedochovaly žádné zprávy, na základě archeologických výzkumů a dochovaných vyobrazení se však podařilo zrekonstruovat alespoň základní rysy kostela a jeho stavebního vývoje. Rekonstrukce původního vzhledu mimo jiné stěžuje i fakt, že do roku 1870, kdy byl kostel definitivně zbořen, se kostel nedochoval v původním stavu a před samotnou demolicí je zachycen jen na několika fotografiích.\n\nLoď kostela byla čtvercového půdorysu o vnitřních rozměrech 10,3×10,3 m. Presbytář byl umístěn na východní straně a měl mírně obdélníkový půdorys, který byl ukončen pěti zdmi osmiúhelníku. Osy presbytáře dosahovaly vnitřních rozměrů 9,5 na 5,6 m. Presbytář byl osvětlován díky šestici vysokých, goticky upravených oken s lomeným obloukem. Jak je patrno z mnoha dochovaných podobizen kostela, gotická okna se nacházela i na jižním průčelí kostela, než byla v době josefinských reforem výrazně snížena. Zdi kostela podpíral vnější opěrný systémem v podobě pilířů na nárožích i na jižní straně.\n\nStřecha kostela byla relativně vysoká, štít ve tvaru trojúhelníku se nacházel na její východní straně. Karel Kuča uvádí, že věž kostela byla postavena v roce 1595, avšak novější studie kolektivu autorů věnovaná kostelu svatého Mikuláše došla k závěru, že pozdně renesanční věž byla postavena až někdy v roce 1760.\n\nCo se týče interiéru, tam je otázka původního vzhledu ztížena tím, že dochovaný obrazový materiál z doby existence kostela zachycuje pouze exteriér kostela a z interiéru se dochovala pouze jediná fotografie. Je známo, že zatímco prostor lodi byl vybaven valenými klenbami, prostor presbytáře vymezovala klenba žebrová o dvou polích.\n\nBezprostřední okolí kostela zahrnovalo již zmíněné městské váhy, dále budovu strážnice a několik krámků těsně přiléhající ke kostelu. Budova městských vah přiléhající těsně ke kostelu z jeho severní strany byla z počátku vybavena atikovou římsou, v době barokizace kostela v roce 1760 však římsa zanikla. V době barokních úprav byla budova dále zvýšena o polopatro vybavené malými čtvercovými okny, zbývající okna byla částečně pozvednuta výše. Budova strážnice je na dochovaných vyobrazeních zachycena jen výjimečně – jednalo se o domek se sedlovou střechou, ke kterému těsně přiléhaly krámové přístavky.\n\nKe kostelu se vztahuje i jedna z brněnských pověstí, která se týká pokladu ukrytém v podzemních prostorách kostela. Poklad tam měl uschovat měšťan jménem Michal, který se bál o své úspory. K pokladu však nakreslil mapu, kterou po nějakém čase nalezl jistý Filip na půdě jednoho z domů na náměstí Svobody. Tento dům obýval se svým bratrem Antonínem. Bratři o nálezu nikomu neřekli a domluvili se, že se do podzemí společně vypraví sami. Den předtím, než měli do podzemí podle plánu společně vstoupit, však Antonín sebral mapu a jal se jít hledat poklad sám. Vchod do podzemí, který vedl přímo z kostela svatého Mikuláše, mu otevřel takřka hluchý kostelník. Kostelník Antonínovi přislíbil, že do večera nechá vchod do podzemí otevřený, pak že jej opět zamkne.\n\nAntonín ihned po sestupu do podzemních prostor začal hledat poklad, který se mu však nepodařilo nalézt. Nechal tedy poklad pokladem a chystal se na cestu zpět. Seznal však, že se v podzemí ztratil. Po nějaké době bloudění se mu podařilo nelézt vchod, odkud přišel, avšak ten už byl zamknut a špatně slyšící kostelník neslyšel Antonínovo bušení na dveře. Antonín se proto rozhodl jít hledat druhý vchod. Když druhého dne přišel Filip do svého domu a zjistil, že Antonín je pryč i s mapou, usoudil, že jej bratr podvedl a utekl i s pokladem. Filip se jej proto vydal hledat, snad měl namířeno do Vídně. Oba bratry už nikdo nikdy neviděl.\n\nPři archeologickém průzkumu náměstí Svobody v roce 2000 se nějaké podzemní prostory pod kostelem skutečně našly, avšak vzhledem k tomu, že primárním účelem výzkumu bylo prozkoumání základů kostela, nebyly tyto prostory podrobněji zkoumány.\n\n"}
{"id": "534482", "url": "https://cs.wikipedia.org/wiki?curid=534482", "title": "Gmina Skočov", "text": "Gmina Skočov\n\nGmina Skočov ( Gmina Skoczów) je gmina v jižním Polsku ve Slezském vojvodství v okrese Těšín. Skládá se z:\na 10 starostenství:\n\nDohromady má celá gmina rozlohu 63,6 km² (8,7 % území okresu) a ke dni 30. 06. 2016 zde žilo 26 788 obyvatel (15,1 % obyvatelstva okresu).\n\nSousedí s gminou Jasenice na východě, gminou Brenná na jihovýchodě, městem Ustroň na jihu, gminou Holešov na jihozápadě, gminou Dubovec na západě a gminou Strumeň a gminou Chyby na severu.\n\nGmina leží na území Těšínského Slezska. Centrální část gminy se z geomorfologického hlediska nachází ve Slezském podhůří a jedná se o oblast s dobře rozvinutým zemědělstvím. Severní část gminy kolem vesnice Ochaby patří k rybníkářské oblasti zvané \"Žabí kraj\". Skočov je významným průmyslovým střediskem polského Slezska.\n\n"}
{"id": "534483", "url": "https://cs.wikipedia.org/wiki?curid=534483", "title": "Montfort", "text": "Montfort\n\nMontfort může být:\n\n\n\n"}
{"id": "534484", "url": "https://cs.wikipedia.org/wiki?curid=534484", "title": "Stars", "text": "Stars\n\nStars může být:\n\n\n\n\n\n"}
{"id": "534485", "url": "https://cs.wikipedia.org/wiki?curid=534485", "title": "Chyška", "text": "Chyška\n\nChyška je místní část městyse Úsobí v okrese Havlíčkův Brod v Kraji Vysočina.\n\nChyška se nachází na Českomoravské vrchovině, na východním úpatí Máselného kopce (634 m) nad údolím potoka Žabinec. Na východě se zvedá Bukovec (607 m) jihozápadně je Kosovský kopec (682 m). Západně se rozkládá Farský les.\n\nPrvní písemná zmínka o obci je z roku 1436, kdy osada patřila k panství kláštera Želiv. Název obce pochází ze starého českého slova \"Chýše\" (od chaty).\n\nMezi lety 1939-1945 se používá německý název \"Chischka\". V roce 1976 došlo ke sloučení s Úsobím. V roce 1991 měla obec 105 obyvatel. V roce 2001 se obec sestávala z 39 budov, kde žije 85 lidí.\n"}
{"id": "534493", "url": "https://cs.wikipedia.org/wiki?curid=534493", "title": "Fantazie", "text": "Fantazie\n\nFantazie (z řec. \"phantasia\", představivost, obraz, iluze) může být:\n\n\n\n\n\n\n"}
{"id": "534496", "url": "https://cs.wikipedia.org/wiki?curid=534496", "title": "Dubeikis", "text": "Dubeikis\n\nDubeikis je potok na západě Litvy v okresech Plungė (Telšiajský kraj) a Kretinga (Klaipėdský kraj), v Žemaitsku na Žemaitijské vysočině. Pramení 2 km na jih od obce Dyburiai. Teče na západoseverozápad. Vlévá se do řeky Minije 1,5 km na jih od obce Prystovai u vsi Cigonaliai 105,3 km od jejího ústí do Atmaty. Je to její levý přítok.\n\nNemá významnější přítoky (levý přítok o délce 1,3 km).\n"}
{"id": "534500", "url": "https://cs.wikipedia.org/wiki?curid=534500", "title": "Nikolaj Kibalčič", "text": "Nikolaj Kibalčič\n\nNikolaj Ivanovič Kibalčič (; , Korop, Ruské impérium – , Petrohrad, Ruské impérium) byl ruský revolucionář, spolupracovník atentátu na Alexandra II., člen organizace Narodnaja volja a vynálezce.\n\nNikolaj Kibalčič se narodil v Koropě jako syn popa. Studoval na Petrohradské univerzitě inženýrství a zabýval se myšlenkou letadla na reaktivní pohon.\n\nV roce 1875 byl Kibalčič zatčen za půjčování zakázaných knih a odsouzen na 3 roky vězení.\nPo propuštění se připojil k organizaci Narodnaja volja. Roku 1881 začalo několik členů v čele s Ignacym Hryniewieckým organizovat atentát na cara Alexandra II. Kibalčič se k nim připojil a zhotovil pokusné výbušniny kombinací nitroglycerinu a nitrocelulózy. Bomby byly testované v předměstském parku. Dvě bomby sice selhaly, jedna však přesto explodovala.\n\nAtentát se uskutečnil 13. března 1881 a díky Hryniewieckému byl úspěšný. Po atentátu byl zatčen jeden z atentátníků Nikolaj Rysakov, který poté udal své spoluspiklence.\n\nKibalčič byl spolu s ostatními za zhotovení vražedné bomby odsouzen k trestu smrti. Ve vězení vypracoval projekt, který nazval \"\"Projekt vzduchoplaveckého přístroje od bývalého posluchače vysoké školy dopravního inženýrství Nikolaje Ivanovice Kibalčiče, člena ruské revoluční strany\"\", v němž obhajoval letadlo poháněné reaktivním pohonem. Dovolával se cara a členů vlády, aby byl jeho rozsudek změněn, aby mohl dokončit vědeckou práci. Žádost však byla ignorována, a tak byl 13. března 1881 se svými spoluspiklenci popraven.\n\nJeho práce byla na dlouhou dobu zavřena v trezoru a na světlo se dostala teprve roku 1918.\n\nJiž roku 1891 publikoval podobné myšlenky německý inženýr Hermann Ganswindt. Po druhé světové válce navrhoval matematik Stan Ulam stíhačky na nukleární pohon v Projektu Orion.\n\nMezinárodní astronomická unie pojmenovala podle Kibalčiče jeden z měsíčních kráterů.\n\n"}
{"id": "534508", "url": "https://cs.wikipedia.org/wiki?curid=534508", "title": "Moderní doba", "text": "Moderní doba\n\nModerní doba () je poslední němý film Charlieho Chaplina z roku 1936. Hraje v něm hlavní roli, film režíroval, napsal, i k němu složil vlastní hudbu. Kromě několika povelů ředitele továrny a taneční scény v hostinci, kdy tulák Charlie zpívá, byl film natočen bez dialogů. Chaplin totiž tvrdil, že zvuk ve filmu zničil umění pantomimy a klauniády. Jeho partnerkou ve filmu byla půvabná a krásná herečka Paulette Goddardová, s kterou se záhy oženil. Moderní doba patří k nejlepším komediím americké kinematografie 30. let. Tato sociálně satirická komedie provokuje k přemýšlení o problémech, které s sebou přináší kapitalismus (odlidštěnost v mezilidských vztazích, chudobu, nezaměstnanost, bezdomovectví). Tento Chaplinův dlouhometrážní film je stále aktuální. Za zmínku stojí i výborně promyšlená struktura gagů a komických situací ve filmu.\n\nCharlie Chaplin ve své typické roli tuláka zpočátku pracuje jako dotahovač šroubů v továrně, to ale nedělá dobře jeho duševnímu zdraví a tak je odvezen na psychiatrii. Po návratu nachází továrnu zavřenou, při mávání rudou vlajkou je považován za komunistu a zavřen. Ve vězení pomáhá překonat vzpouru, je propuštěn a šerifem doporučen k zaměstnání. Tam se mu ale nedaří a tak se rozhoduje vrátit do vězení - nechá se zatknout. V policejním autě potkává krásnou dívku - sirotka, která musí kradením živit sebe i rodinu. Protože se do ní zamiloval, utíkají spolu. Nechává se najmout jako noční hlídač v obchodu, kde poté přespávají a tulák je opět zatčen. Po propuštění si pár nachází dům, tulák je opět zaměstnán v továrně, kde se mu nedaří a po stávce znovu zatčen. Po propuštění jsou oba zaměstnáni v kavárně, kam přichází policie zatknout dívku. Daří se jim ale uprchnout a vydávají se po silnici kamsi do dálky - do budoucnosti.\n"}
{"id": "534510", "url": "https://cs.wikipedia.org/wiki?curid=534510", "title": "Scipionyx", "text": "Scipionyx\n\nScipionyx („Scipionův dráp“) byl malý teropodní dinosaurus z čeledi Compsognathidae. Žil v období spodní křídy asi před 113 miliony let na území dnešní jižní Evropy (fosilie tohoto dinosaura byly objeveny u italského města Pietraroja nedaleko Neapole) v roce 1980. Objevitelem byl amatérský sběratel Giovanni Todesco (1947-2019), který dal fosilii přezdívku \"Ciro\" a později ji věnoval státu.\n\n\"Scipionyx\" se proslavil jako jedna z nejlépe zachovaných zkamenělin dinosaurů. Byl objeven již roku 1981 amatérským sběratelem Giovannim Todescem, ale do rukou paleontologů se dostal až později. Popsán byl v roce 1998, dnes je znám jediný druh, \"S. samniticus\". Fosilie představují velmi mladého jedince, který nejspíš zahynul krátce po vylíhnutí. Měřil jen kolem 30 centimetrů na délku. V dospělosti měřil tento teropod asi 2 metry na délku, přesné rozměry ale není možné podle dosud známých fosilií určit.\n\n\n"}
{"id": "534518", "url": "https://cs.wikipedia.org/wiki?curid=534518", "title": "Žiroslav I.", "text": "Žiroslav I.\n\nŽiroslav I. ( \"Siroslaus\", \"Żyrosław\"; † 1120) byl pátý biskup vratislavský (v letech 1112–1120).\n\nŽiroslav byl zřejmě první biskup slezského (polského) původu, který obsadil vratislavský stolec. Je jedním z biskupů, kterým věnoval svou kroniku první polský dějepisec Gallus Anonymus. O jeho působení v úřadu však není konkrétně nic známo; vysvětil patrně roku 1112 farní kostel svatého Vojtěcha ve Vratislavi na levém břehu Odry. V souvislosti s tímto kostelem se za episkopátu Žiroslava I. poprvé připomíná palatin Petr Wlostovic († 1153), zakladatel řady církevních institucí za Žiroslavových nástupců.\n\n"}
{"id": "534520", "url": "https://cs.wikipedia.org/wiki?curid=534520", "title": "Nissan Maxima", "text": "Nissan Maxima\n\nNissan Maxima je automobil vyšší střední třídy, který pro evropu od roku 1988 vyráběla japonská automobilka Nissan. Model nahradil Nissan Laurel.\n\nVyráběla se do roku 1995. Nabízela se pouze jako čtyřdveřový sedan. Model byl nástupcem Nissanu Maxima U11, který byl postaven na platformě Nissanu Bluebird, ale do Evropy nebyla dovážena, zde je za jejího předchůdce považován Nissan Laurel. Na japonském trhu byla Maxima známá pod názvem Cefiro, v Austrálii dokonce jako Teana. Byla nabízena pouze s benzínovým motorem.\n\n\nVyráběla se v letech 1995 až 2000. Konkrétně v ČR je mnohem známější, než předchozí typ J30. Karosářské verze se nijak nezměnily, zůstává nadále pouze sedan. Model dostal ke svému jménu ještě příponku QX. Tím se dalo odlišit, zda se jedná o verzi pro USA, která příponku nepoužívala, nebo verzi pro Evropu. Do nabídky přibyl nový zážehový motor a původní 3-litrový 6-válec dostal navýšený výkon.\n\n\nVyráběla se v letech 2000 až 2004. Karosérie i motory opět zůstaly zachovány, pouze 3-litrový 6-válec dostal větší výkon. V Evropě zůstala Maxima QX s typovým označením A33 bez nástupce, je považována za poslední generaci, ale v USA byla nadále dodávána v dalších generacích A34 a A35.\n\n"}
{"id": "534524", "url": "https://cs.wikipedia.org/wiki?curid=534524", "title": "Rozvojové město", "text": "Rozvojové město\n\nRozvojové město (: עיירת פיתוח‎, \"Ajarat Pituach\") je typ města zakládaného v Izraeli v 50.–60. letech 20. století, která vláda zřizovala pro urychlené ubytování přistěhovalecké vlny, jež do Izraele dorazila po vzniku státu v roce 1948. Přistěhovalci byli mezitím provizorně ubytováni v stanových táborech (Ma'abara).\n\nPlánovitě stavěná rozvojová města měla těmto imigrantům nabídnout běžný standard bydlení a zároveň napomoci rovnoměrnějšímu rozptylu populace i do venkovských oblastí státu a také v těchto oblastech demograficky posílit židovskou populaci. Tento cíl se zdařil. Zatímco v roce 1949 žilo 48 % obyvatel Izraele ve třech největších městech (Tel Aviv, Jeruzalém, Haifa) a pouze 26 % v jiných městech, počátkem 60. let 20. století klesl podíl obyvatelstva největších měst na 33 % a v ostatních městech se zvýšil na 45 %.\n\nV některých případech bylo rozvojové město zřízeno přímo z původního přistěhovaleckého tábora (například Kirjat Šmona). Jinde bylo využito opuštěné arabské město (Bejt Še'an) nebo se budovalo zcela nové sídliště na zelené louce (Arad). \n\nV případě města Kirjat Gat bylo rozvojové město koncipováno souběžně s jeho zemědělským zázemím, ve kterém byly založeny desítky nových vesnic. Tento blok nazývaný Chevel Lachiš měl v roce 1963 rozlohu cca 225 000 akrů (cca 900 kilometrů čtverečních), z toho skoro třetinu tvořila zemědělská půda. Kirjat Gat měl tehdy 15 000 a okolní vesnice 16 500 obyvatel.\nJedním z posledních Rozvojových měst byl Karmiel založený roku 1964 v Galileji. Už v roce 1958 jednal funkcionář Židovského národního fondu Josef Weitz o plánovaném založení židovského města poblíž arabského města Madžd al-Krum. O vznik Karmielu usiloval i Levi Eškol, který roku 1963 nastoupil do funkce izraelského premiéra. Stavební práce na budování nového města začaly v dubnu 1963 a 29. října 1964 zde byly do užívány slavnostně předány první domy, do kterých se nastěhovalo prvních 16 rodin.\n\nVětšina rozvojových měst se v počáteční fázi potýkala s ekonomickými těžkostmi. Například Šlomi poblíž libanonských nikdy nesplnilo očekávání, která do něj byla vkládána a zůstalo jen malým městem bez větší demografické a hospodářské atraktivity. Jiná města jako Nazaret Ilit nebo Migdal ha-Emek byla úspěšnější. \n\nSociální problémy rozvojových měst zostřovala i nezaměstnanost. Mnohá rozvojová města byla zcela závislá na jediném průmyslovém podniku. Například v Jokne'am nedaleko Haify to byla zbrojovka Soltam, v které v 80. letech pracovalo 2700 lidí (město mělo tehdy málo přes 5000 obyvatel). Když firma začala propouštět, dosáhla nezaměstnanost 35 %. Přistěhovalecká populace se často kulturně lišila od starousedlíků. V Jokneam dokonce původní židovští zemědělci nechali v roce 1967 svou vesnici administrativně oddělit od rozvojového města, které vyrostlo na jejím okraji. \n\nMěsto Bejt Šemeš poblíž Jeruzalému zase až do 80.let 20. století stagnovalo a začalo růst až poté, co do tohoto původně sekulárního města začali masově přicházet ultraortodoxní Židé, kteří zvýšili počet obyvatel mezi lety 1990–2010 z 15 000 na téměř 80 000.\n\n"}
{"id": "534527", "url": "https://cs.wikipedia.org/wiki?curid=534527", "title": "Budova UNESCO v Paříži", "text": "Budova UNESCO v Paříži\n\nBudova UNESCO v Paříži je hlavním sídlem UNESCO. Nachází se v Paříži v 7. obvodu. Byla postavena v letech 1955–1958 a slavnostně otevřena 3. listopadu 1958. Na projektu se podíleli architekti Američan Marcel Breuer, Francouz Bernard Zehrfuss a Ital Pier Luigi Nervi. Mezinárodní soutěž na byla vypsaná v roce 1952 a v porotě zasedali Walter Gropius (USA), Lucio Costa (Brazílie), Le Corbusier (Francie), Sven Markelius (Švédsko) a Ernesto Rogers (Itálie).\n\nSídlo UNESCO se skládá ze sedmipatrové hlavní budovy se třemi křídly s půdorysem ve tvaru Y. Uprostřed budovy se tak sbíhají všechny chodby, na jejichž koncích jsou v jednotlivých křídlech boční schodiště. Zajímavostí této stavby je postupné zeštíhlování profilu nosných sloupů směrem k nejvyššímu podlaží. Rovněž je celá stavba na betonových pilotech, takže je možné ji podcházet. Stěny budovy jsou natočené směrem na sever k náměstí \"place de Fontenoy\", na jihozápad do ulice \"rue de Suffren\" a východně k ulici \"rue de Ségur\". K budově jsou spojovacími chodbami napojeny ještě tři další budovy. Jižně se nachází konferenční sál, jehož autorem je P. L. Nervi. Budova se také nazývá „\"Akordeon\"“, neboť její lomené zdi připomínají měch tahací harmoniky. Východně leží krychlová čtyřpatrová budova určená stálým zahraničním misím. Poslední dvoupatrová budova stojí západně, byla postavena v roce 1965 a jejím autorem je Bernard Zehrfuss. Areál je doplněn japonskou zahradou, jímž autorem je Isamu Noguchi.\n\n\n"}
{"id": "534529", "url": "https://cs.wikipedia.org/wiki?curid=534529", "title": "Bezděčín (Batelov)", "text": "Bezděčín (Batelov)\n\nBezděčín () je malá vesnice, část městyse Batelov v okrese Jihlava. Nachází se asi 2 km na severozápad od Batelova. Prochází zde silnice II/639. V roce 2009 zde bylo evidováno 40 adres. V roce 2001 zde trvale žilo 99 obyvatel.\n\nKatastrální území vsi má rozlohu 3,53 km a má poněkud zavádějící název Bezděčín na Moravě. Katastrální území ve svých původních hranicích leželo na české straně historické zemské hranice Čech a Moravy. Původně neslo katastrální území vsi jen název \"Bezděčín\" . K 15. prosinci 2011 vstoupila v platnost úprava hranice tohoto katastru a Bezděčín od té doby mírně přesahuje na Moravu.\n\nNázev se vyvíjel od varianty na Bezdieczinie (1590), Bezdiecžin (1654, 1790). Místní jméno vzniklo přidáním přivlastňovací přípony -ín k osobnímu jménu Bezděka a znamenalo Bezděkův dvůr či Bezděkova ves.\n\nPrvní písemná zmínka o obci pochází z roku 1400. Byl součástí panství Horní Cerekev. V roce 1911 tu tehdejší řídící učitel bezděčínské školy Karel Havelka založil sbor dobrovolných hasičů, který má k roku 2013 19 členů.\n\nV letech 1869–1890 příslušela k obci Horní Cerekev, v letech 1900–1989 byla samostatnou obcí, od 1. července 1989 spadá jako místní část pod městys Batelov.\n\nBezděčín leží v okrese Jihlava v Kraji Vysočina. Ve středu se rozkládá oválná náves s rybníkem, která je obestavěná zemědělskými usedlostmi se štítově řazenými obytnými domy. Nachází se 1,5 km západně od Batelova, 2 km severovýchodně od Švábova a 3,5 km východně od Horní Cerekve. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Pacovská pahorkatina, v jejíž rámci spadá pod geomorfologický okrsek Rohozenská kotlina. Průměrná nadmořská výška činí 552 metrů. Nejvyšší bod, Na Kopci (630 m n. m.), leží severozápadně od vsi. Severní hranici tvoří Hraniční potok, jižní pak Škrobárenský rybník na řece Jihlavě. Severně od vsi stojí Parkanovský rybník.\n\nPodle sčítání 1930 zde žilo v 33 domech 186 obyvatel. 186 obyvatel se hlásilo k československé národnosti. Žilo zde 182 římských katolíků, 3 evangelíci a 1 žid.\n\nV obci sídlí firma Škrobárny Pelhřimov, a.s. Místní zemědělec Vladimír Kameník poskytuje ubytování na své farmě v jedné z usedlostí. Obcí prochází silnice II. třídy č. 639 z Horní Cerekve do Batelova. Dopravní obslužnost zajišťují dopravci ICOM transport, AZ BUS & TIR PRAHA a ČSAD Jindřichův Hradec. Autobusy jezdí ve směrech Dačice, Telč, Pelhřimov, Praha, Kamenice nad Lipou, Počátky, Jihlava, Batelov, Lovětín, Jindřichův Hradec a Jemnice. Obcí prochází cyklistická trasa Greenway ŘV z Řeženčic do Batelova.\n\nDěti dojíždějí do základní školy v Batelově. Působí zde Sbor dobrovolných hasičů Bezděčín.\n\n\n"}
{"id": "534530", "url": "https://cs.wikipedia.org/wiki?curid=534530", "title": "Komárovice (Brtnice)", "text": "Komárovice (Brtnice)\n\nKomárovice () je malá vesnice, část města Brtnice v okrese Jihlava. Nachází se asi 3 km na sever od Brtnice. Prochází zde silnice II/404. V roce 2009 zde bylo evidováno 32 adres. V roce 2001 zde trvale žilo 70 obyvatel.\n\nKomárovice leží v katastrálním území Komárovice u Jihlavy o rozloze 4,52 km.\n\nNázev se vyvíjel od varianty Komarowiczie (1378), Komarowice (1481), Komarowicze (1528), Komarowitz (1678, 1718, 1751), Komarowitz a Komarowice (1846) až k podobám Komarowitz a Komárovice v roce 1872. Místní jméno je odvozeno od osobního jména Komár.\n\nPrvní písemná zmínka o obci pochází z roku 1368. Těžilo se tu stříbro.\n\nV letech 1869–1930 byly osadou Příseky, v letech 1950–1988 byla samostatnou obcí, od 1. ledna 1989 přísluší jako místní část k Brtnici.\n\nKomárovice leží v okrese Jihlava v Kraji Vysočina. Nachází se 5 km jižně od Luk nad Jihlavou, 4 km severně od Brtnice a 2 km východně od Příseky. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Nadmořská výška stoupá od 567 metrů na severu na 583 metrů na jižním okraji vsi. Na návsi se nachází rybník, z něhož vytéká bezejmenný potok, který teče na východ, kde se zleva vlévá do řeky Brtnice, která tvoří východní hranici katastru Komárovic. Část území přírodní rezervace Údolí Brtnice zasahuje i do katastru Komárovic.\n\nPodle sčítání 1930 zde žilo v 27 domech 154 obyvatel. 154 obyvatel se hlásilo k československé národnosti. Žilo zde 146 římských katolíků a 8 evangelíků.\n\nV obci sídlí firmy BB MAT s.r.o. a SSPSTAV s.r.o. Obcí prochází silnice II. třídy č. 404 do Svatoslavi. Dopravní obslužnost zajišťují dopravci ICOM transport a TRADO-BUS. Autobusy jezdí ve směrech Jihlava, Kněžnice, Předín, Želetava, Brtnice, Dolní Smrčné, Třebíč, Přímělkov, Luka nad Jihlavou, Bítovčice, Puklice, Kamenice, Řehořov, Velké Meziříčí a Měřín. Obcí prochází cyklistická trasa č. 5215 ze Svatoslavi do Uhřínovic.\n\n"}
{"id": "534532", "url": "https://cs.wikipedia.org/wiki?curid=534532", "title": "Přímělkov", "text": "Přímělkov\n\nPřímělkov () je vesnice, část města Brtnice v okrese Jihlava. Nachází se asi 5,5 km na severovýchod od Brtnice. V roce 2009 zde bylo evidováno 77 adres. V roce 2001 zde trvale žilo 123 obyvatel.\n\nProchází tudy železniční trať Brno–Jihlava, na které je zřízena zastávka \"Přímělkov\" (v minulosti nesla též název \"Střížov-Přímělkov\").\n\nPřímělkov je také název katastrálního území o rozloze 2,39 km.\n\nNázev se vyvíjel od varianty Przimylkow (1378), Prziemylkow (1379), Przymylkow (1390), Przemilkowie (1447), Przemilkow (1466, 1528), Pržimulkow (1678), Pržimielkau (1718), Přimilkow (1720), Pržemielkau (1751), Pržemielkow a Pržimielkau (1798), Přemielkau a Přemělkow (1872), Přemilkov (1881) až k podobě Přímělkov v roce 1924. Místní jméno vzniklo přidáním přivlastňovací přípony -ov k osobnímu jménu Přemilek.\n\nPrvní písemná zmínka o vsi pochází z roku 1378.\n\nV letech 1869–1949 byl osadou Střížova, v letech 1950–1960 samostatnou obcí, v období 1961–1988 část obce Střížov-Přímělkov. 1. ledna 1989 se stal místní částí Brtnice.\n\nPřímělkov leží v okrese Jihlava v Kraji Vysočina. Nachází se 8 km severně od Bransouze, 8 km severovýchodně od Brtnice a 7 km východně od Puklic. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 480 metrů. Nejvyšší bod v nadmořské výšce 501 metrů, leží jižně od vsi. Část přírodní rezervace Údolí Brtnice se nachází na území Přímělkova.\n\nPodle sčítání 1930 zde žilo v 45 domech 185 obyvatel. 182 obyvatel se hlásilo k československé národnosti. Žilo zde 179 římských katolíků a 3 příslušníci Církve československé husitské.\n\nNachází se zde hostinec Nad Přejezdem a zámečnictví. Vesnicí prochází silnice III. třídy č. 4045 do Střížova a železniční trať č. 240 z Brna do Jihlavy. Dopravní obslužnost zajišťují dopravci ICOM transport a České dráhy. Autobusy jezdí ve směrech Jihlava a Brtnice. a vlaky ve směrech Brno a Jihlava. Prochází tudy cyklostezka Jihlava – Třebíč – Raabs a červeně a zeleně značené turistické trasy.\n\nPobočku tu má Městská knihovna v Brtnici. Působí zde Sbor dobrovolných hasičů Přímělkov.\n\n\n"}
{"id": "534533", "url": "https://cs.wikipedia.org/wiki?curid=534533", "title": "Střížov (Brtnice)", "text": "Střížov (Brtnice)\n\nStřížov () je vesnice, část města Brtnice v okrese Jihlava. Nachází se asi 4,5 km na severovýchod od Brtnice. V roce 2009 zde bylo evidováno 120 adres. V roce 2001 zde trvale žilo 304 obyvatel.\n\nStřížov je také název katastrálního území o rozloze 6,18 km.\n\nNázev se vyvíjel od varianty Srzyezaw (1359), Strisaw (1365), Strizaw (1372), Strisiw (1381), Strzyesow (1387), Strzezow (1390), Strzisaw (1391), Strzizow (1528, 1576), Strižow (1678), Stržiziow (1718), Stržislau (1720), Strzow (1751), Stržižow a Stržischau (1798), Střischau (1846), Stržischau a Střížow (1850), Strzischau a Střížov (1872) až k podobě Střížov v letech 1881 a 1924. Místní jméno vzniklo přidáním přivlastňovací přípony -ov k osobnímu jménu Střěz.\n\nV letech 1869–1949 byl součástí Střížova Přímělkov. V letech 1961–1988 spolu s Přímělkovem tvořily samostatnou obec zvanou Střížov-Přímělkov. 1. ledna 1989 se stal místní částí Brtnice.\n\nStřížov leží v okrese Jihlava v Kraji Vysočina. Nachází se 2 km západně od Přímělkova, 7 km severně od Brtnice a 4,5 km východně od Puklic. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Nadmořská výška kolísá mezi 563 až 525 metry. Nejvyšší bod, Na zbytcích (574 m n. m.), leží na západní hranici katastru. V severovýchodní části stojí Borový vrch (Brtnická vrchovina) (572 m) a V lísků (544 m). Jižní hranici katastru tvoří řeka Brtnice, nedaleko Střížova pramení Přímělkovský potok. Část území přírodní rezervace Údolí Brtnice zasahuje i do katastru Střížova.\n\nPodle sčítání 1930 zde žilo v 76 domech 363 obyvatel. 361 obyvatel se hlásilo k československé národnosti. Žilo zde 279 římských katolíků a 82 evangelíků.\n\nV obci sídlí firma SOLAR NET s.r.o, autoopravna a kovář. Obcí prochází silnice III. třídy č. 4045 z Přímělkova do Puklic. Dopravní obslužnost zajišťuje dopravce ICOM transport. Autobusy jezdí ve směrech Jihlava, Brtnice, Dolní Smrčné, Přímělkov, Luka nad Jihlavou, Bítovčice, Puklice, Kamenice, Řehořov, Měřín a Velké Meziříčí. Obcí prochází cyklistická trasa č. 162 ze Svatoslavi do Panské Lhoty a jižně od vsi prochází modře značená turistická trasa.\n\nVe Střížově se nachází jedna třída mateřské školy v Brtnici, kterou ve školním roce 2013/2014 navštěvovalo 20 dětí. Pobočku tu má Městská knihovna v Brtnici. Působí zde Sbor dobrovolných hasičů Střížov.\n\nKatolický kostel sv. Jana Křtitele ve Střížově je považován za tzv. přechodní stavbu z rozhraní románského a gotického slohu se sakristií s apsidkou (původně asi ve funkci karneru - pohřební kaple), plochostropou lodí, věží v západním průčelí a mladším polygonálním presbyteriem z doby po roce 1360. V okolí ojedinělá je evangelická modlitebna. Českobratrská církev evangelická ji postavila v roce 1925 na bývalé panské zahradě domu čp.2. Na svátek Mistra Jana Husa byl položen základní kámen a koncem října byla dostavěna. V obci se totiž udržela početná komunita českobratrského vyznání.\n\nNedaleko obce se nachází zřícenina hradu Rokštejna z 80. let 13. století.\n\n"}
{"id": "534534", "url": "https://cs.wikipedia.org/wiki?curid=534534", "title": "Hutě (Cejle)", "text": "Hutě (Cejle)\n\nHutě () je vesnice, část obce Cejle v okrese Jihlava. Nachází se asi 3 km na západ od Cejle. V roce 2009 zde bylo evidováno 106 adres. V roce 2001 zde trvale žil jeden obyvatel\n\nHutě je také název katastrálního území o rozloze 5,98 km.\n\nVesnice Hutě se skládá ze dvou částí: Horní Hutě a Dolní Hutě. Horním Hutím dominuje turistická chata Čeřínek a Dolním Hutím hotel Jihlavan. V minulosti v osadě fungovala sklárna.\n\nNázev se vyvíjel od varianty Unter Glashütte, Dolnj Hutie a Ober Glashütte a Hornj Hutie (1790), Unter-Glashütten, Unterhütten, Dolnj Hutě (1842), Hutě dolní a horní (1854).\n\nDo roku 1920 existovaly dvě samostatné obce Dolní Hutě a Horní Hutě. V roce 1921 došlo ke sloučení. Od 1. ledna 1968 přísluší jako místní část k Cejli.\n\nHutě leží v okrese Jihlava v Kraji Vysočina. Nachází se 4,5 km jižně od Dušejova, 3 km jihozápadně od Mirošova, 2,5 km západně od Cejle a 4 km od Kostelce, 3 km severně od Dolní Cerekve, 3,5 km severovýchodně od Rohozné a 5 km východně od Nového Rychnova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Čeřínecká vrchovina. Průměrná nadmořská výška činí 595 metrů. Nejvyšší bod, Čeřínek (761 m n. m.), leží severně od Hutí. Jihozápadně od vsi stojí Přední skála (712 m n. m.) a východně od Hutí se nachází Huťský vrch (710 m n. m.). Vsí protéká Hornohuťský potok, západní hranici katastru tvoří Dolnohuťský potok. Nachází se zde přírodní památka Přední skála a v přírodním parku Čeřínek u objektu čp. 3 roste památná lípa velkolistá.\n\nPodle sčítání 1921 zde žilo v 23 domech 131 obyvatel, z nichž bylo 69 žen. 130 obyvatel se hlásilo k československé národnosti. Žilo zde 130 římských katolíků.\n\nV obci sídlí firmy FIRST BAY TRADING spol. s r.o., TOUPE 3 spol. s r.o. a AUTONOT v.o.s. Na kopci Čeřínek se nachází Krčma Čeřínek.\n\nObcí prochází silnice III. třídy č. 0396 do Cejle. Obcí prochází cyklistická trasa č. 5090 (z Rohozné do Cejle) a červeně značená turistická trasa z Nového Rychnova do Cejle a na Čeřínku začínají modrá do Dolní Cerekve a červená do Cejle.\n\nZdejší děti docházejí do základní školy v Cejli. Ve vesnici se nachází Lyžařské středisko Čeřínek.\n"}
{"id": "534535", "url": "https://cs.wikipedia.org/wiki?curid=534535", "title": "Cerekvička", "text": "Cerekvička\n\nCerekvička (německy \"Neustift\") je západní část obce Cerekvička-Rosice v okrese Jihlava. V roce 2009 zde bylo evidováno 43 adres. V roce 2001 zde trvale žilo 83 obyvatel.\n\nCerekvička je také název katastrálního území o rozloze 4,33 km.\n\nNázev se vyvíjel od varianty Nowavilla (1358), Newstift (1368), Parwa Newstifft (1408), Malá Cerekvička (1511), Klein Newsiefft (1678), Klein Neustifft (1718, 1720), Neustift (1751), Neustift a Cerekwe (1846), Neustift a Malá Cerekev (1872), Cerekvička (1881) až k podobám Cerekvička a Neustift bei Iglau (1924). Základem místního jména je staročeské slovo cerkev (starý kostel). Místní jméno obsahuje dvě zdrobnění. Cerekvice znamená malý kostel a cerekvička pak kostelíček a víska, která kolem něj stála. Osada se však původně jmenovala Nová Ves (Nowavilla, 1358; Newstift – nové založení, 1368).\n\nPrvní písemná zmínka o obci pochází z roku 1358. Ves vznikla během středověké kolonizace. V roce 1558 vesnici koupilo město Jihlava. V letech 1869–1889 byla osadou obce Vílanec. V letech 1961–1988 byla místní částí Rosice. K 1. lednu 1989 byla vesnice připojena k Jihlavě, od které se osamostatnila 1. ledna 1992 a stala se součástí obce Cerekvička-Rosice.\n\nCerekvička leží v okrese Jihlava v Kraji Vysočina. Nachází se 8 km jižně od Jihlavy, 9 km severně od Stonařova a 2 km západně od Rosic. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 560 metrů. Vsí protéká Rosický potok, který se západně od Cerekvičky vlévá do řeky Jihlávky. V jižní části obce teče bezejmenný potok, jenž se rovněž vlévá zprava do Jihlávky.\n\nPodle sčítání 1930 zde žilo v 37 domech 182 obyvatel. 38 obyvatel se hlásilo k československé národnosti a 144 k německé. Žilo zde 182 římských katolíkůů.\n\nV obci sídlí firmy Mlýn OIL, s.r.o., Biofeedback Institut, s.r.o., RWetc. s.r.o. a AMIDO, s.r.o. Obcí prochází silnice III. třídy č. 03828 z Rosic do Čížova a místní komunikace č. 03829. Dopravní obslužnost zajišťuje dopravce ICOM transport. Autobusy jezdí ve směrech Jihlava, Vílanec, Loučky, Stonařov. Obcí prochází cyklistická trasa č. 5215.\n\n"}
{"id": "534536", "url": "https://cs.wikipedia.org/wiki?curid=534536", "title": "Rosice (Cerekvička-Rosice)", "text": "Rosice (Cerekvička-Rosice)\n\nRosice (německy \"Roschitz\") je východní část obce Cerekvička-Rosice v okrese Jihlava. V roce 2009 zde bylo evidováno 27 adres. V roce 2001 zde trvale žilo 48 obyvatel.\n\nRosice leží v katastrálním území Rosice u Cerekvičky o rozloze 4,65 km.\n\nNázev se vyvíjel od varianty Rosschitz (1376), Roschietz (1678), Rotschitz (1718), Rosetsch (1720), Roschitz (1751), Roschitz a Rossice (1846), Roschitz a Rosice (1872), Rošice (1881) až k podobám Rosice a Roschitz v roce 1924. Místní jméno původně pravděpodobně znělo Rošice a vzniklo přidáním přípony -ice k osobínu jménu Roš (Rastislav či Roslav) a znamenalo ves lidí Rošových. Pojmenování je rodu ženského, čísla pomnožného a genitiv zní Rosic.\n\nPrvní písemná zmínka o obci pochází z roku 1362.\n\nV letech 1869–1879 byly osadou Rančířova, v letech 1880–1960 samostatnou obcí, v letech 1961–1988 byl částí Cerekvičky, od 1. ledna 1989 do 31. prosince 1991 příslušel k městu Jihlava, od 1. ledna 1992 je částí obce Cerekvička-Rosice.\n\nRosice leží v okrese Jihlava v Kraji Vysočina. Nachází se 9 km jižně od Jihlavy, 5 km jihozápadně od Luk nad Jihlavou a 8 km severně od Brtnice. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 616 metrů. Východní hranici katastru tvoří Přísecký potok, na němž leží Hraniční rybník. Přímo v Rosicích pramení Rosický potok, který teče na západ, kde se zprava vlévá do řeky Jihlávky.\n\nPodle sčítání 1930 zde žilo v 23 domech 123 obyvatel. 6 obyvatel se hlásilo k československé národnosti a 108 k německé. Žilo zde 123 římských katolíků.\n\nObcí prochází silnice III. třídy č. 03828 do Cerekvičky. Dopravní obslužnost zajišťuje dopravce ICOM transport. Autobusy jezdí ve směrech Jihlava, Vílanec, Loučky, Stonařov.\n\n\n"}
{"id": "534539", "url": "https://cs.wikipedia.org/wiki?curid=534539", "title": "Dachstein West", "text": "Dachstein West\n\nDachstein West je lyžařský areál nacházející v Rakousku na pomezí Horních Rakous a Salcburska poblíž horského masivu Dachstein. Nachází se zde 2 kabinkové lanovky, 8 sedačkových lanovek, 18 lyžařských vleků a je tu rovněž 36 sjezdovek, z nichž je většina červených (střední obtížnost). V areálu leží 3 lyžařské školy. Celý areál se dělí na 5 sektorů, z nichž některé jsou pojmenovány podle nástupních míst. Jsou to Gosau, Rußbach, Annaberg, Zwieselalm a Edtalm. Výškový rozsah areálu je mezi 750 a 1620 m.\n\n"}
{"id": "534540", "url": "https://cs.wikipedia.org/wiki?curid=534540", "title": "Nový Svět (Dolní Cerekev)", "text": "Nový Svět (Dolní Cerekev)\n\nNový Svět () je vesnice, část městyse Dolní Cerekev v okrese Jihlava. Nachází se asi 1,5 km na východ od Dolní Cerekve. V roce 2009 zde bylo evidováno 90 adres. V roce 2001 zde trvale žilo 165 obyvatel.\n\nNový Svět leží v katastrálním území Spělov o výměře 3,82 km.\n\nNázev se vyvíjel od varianty Neuwelt a Nowaswet (1798), Neuwelt a Nowy Svět (1846), Neuwelt a Nový Svět (1850), Neuwelt a Nový Svět (1872) až k podobě Nový Svět v letech 1881 a 1924. Místní jméno je novododobé, dávalo se místům, která byla nově osídlena.\n\nPrvní písemná zmínka o obci pochází z 18. století.\n\nV letech 1869–1900 byl osadou Batelova, v letech 1910–1980 částí Spělova a od 1. dubna 1980 místní částí Dolní Cerekev.\n\nNový Svět leží v okrese Jihlava v Kraji Vysočina. Nachází se 0,5 km jihovýchodně od Dolní Cerekve, 3 km jihozápadně od Kostelce, 4 km severozápadně od Salavic a 2,5 km severovýchodně od Spělova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Špičácká vrchovina. Průměrná nadmořská výška činí 530 metrů. Severní částí území protéká řeka Jihlava.\n\nPodle sčítání 1930 zde žilo ve 20 domech 108 obyvatel. 105 obyvatel se hlásilo k československé národnosti a 2 k německé. Žilo zde 92 římských katolíků, 3 evangelíci a 12 příslušníků Církve československé husitské.\n\nSídlí zde výroba plavek značky FAM a Tesařství Mayer. Prochází tudy silnice II. třídy č. 639 a komunikace III. třídy č. 0394, komunikace III. třídy č. 0394 a železniční trať č. 229 Havlíčkův Brod – Veselí nad Lužnicí. Dopravní obslužnost zajišťuje dopravce ICOM transport. Autobusy jezdí ve směrech Kamenice nad Lipou, Počátky, Jihlava, Rohozná, Jihlávka, Batelov a Jindřichův Hradec.\n\n"}
{"id": "534541", "url": "https://cs.wikipedia.org/wiki?curid=534541", "title": "Spělov", "text": "Spělov\n\nSpělov () je malá vesnice, část městyse Dolní Cerekev v okrese Jihlava. Nachází se asi 1,5 km na jih od Dolní Cerekve. V roce 2009 zde bylo evidováno 38 adres. V roce 2001 zde trvale žilo 76 obyvatel.\n\nSpělov je také název katastrálního území o rozloze 3,82 km. V katastrálním území Spělov leží i Nový Svět.\n\nNázev se vyvíjel od varianty Spielow (1546, 1678, 1718), Spilow (1720), Spielau (1751), Spilau, Spielau a Spilow (1798), Spielau a Spělov (1846, 1850), Spielau a Spělov (1872) až k podobě Spělov v letech 1881 a 1924. Místní jméno vzniklo přidáním přivlastňovací přípony -ov k osobnímu jménu Spěl.\n\nPrvní písemná zmínka o vsi pochází z roku 1534.\n\nV letech 1869–1900 byl osadou Batelova, poté samostatnou obcí. 1. dubna 1980 se stal místní částí Dolní Cerekve.\n\nV letech 1910–1980 byl Nový Svět částí Spělova.\n\nSpělov leží v okrese Jihlava v Kraji Vysočina. Nachází se 2 km jihozápadně od Dolní Cerekve a 2,5 km od Nového Světa, 3,5 km západně od Jezdovic, 2,5 km severně od Bukové, 4,5 km severovýchodně od Batelova a 4,5 km jihovýchodně od Rohozné. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Špičácká vrchovina. Průměrná nadmořská výška činí 533 metrů. Nejvyšší bod o nadmořské výšce 605 metrů stojí východně od vsi. Spělovem protéká řeka Jihlava.\n\nPodle sčítání 1930 zde žilo ve 22 domech 129 obyvatel. 126 obyvatel se hlásilo k československé národnosti a 1 k německé. Žilo zde 124 římských katolíků a 3 evangelíci.\n\nVe Spělově sídlí firmy Fexa s.r.o. a Glass Dekor, s.r.o.\n\nProchází tudy silnice III. třídy č. 0394, cyklistická trasa č. 5121 z Rohozné do Jezdovic a žlutě značená turistická trasa z Batelova do Dolní Cerekve.\n\nDopravní obslužnost zajišťuje dopravce ICOM transport. Autobusy jezdí ve směrech Jihlava, Jihlávka, Rohozná, Počátky a Batelov.\n\nSeverozápadně od vesnice prochází jednokolejná železniční trať Jihlava - Veselí nad Lužnicí, na které je zřízena Výhybna Spělov, avšak zastávka zde není.\n\nMístní děti docházejí do základní školy v Dolní Cerekvi.\n\n\n"}
{"id": "534542", "url": "https://cs.wikipedia.org/wiki?curid=534542", "title": "Dyjička", "text": "Dyjička\n\nDyjička () je malá vesnice, část obce Dyjice v okrese Jihlava. Nachází se asi 1,5 km na sever od Dyjice. V roce 2009 zde bylo evidováno 19 adres. V roce 2001 zde trvale žilo 39 obyvatel.\n\nDyjička je také název katastrálního území o rozloze 1,29 km. Dyjička leží i v katastrálním území Rozsíčky u Telče o rozloze 9,14 km.\n\nNázev se vyvíjel od varianty Mala Dyczka (1580), Klein Degcže (1718), Klein Deytze (1720), Klein Degcz (1751), Klein Deitz a Malá Degce (1846), Klein Deitz a Malá Dyjice (1872), Malá Dyjička (1881), Klein Deitz a Malý Dýč (1885), Klein Deitz, Malý Dýč a Dyjička (1893) až k ustálené verzi Dyjička v roce 1924. Místní jméno je zdrobnělinou názvu blízké obce Dyjice, které vzniklo ze slova Dyjiště, tedy místo, kde teče Dyje a přeneseně osada, která leží na Dyjici. Od 18. až 19. století je používán přívlastek Klein či česky Malá.\n\nPrvní písemná zmínka o obci pochází z roku 1364. V letech 1869–1880 spadala pod obce Dyjice, od 1. dubna 1980 do 31. prosince 1991 byla místní částí Telče a od 1. ledna 1992 je opět místní částí Dyjice.\n\nDyjička leží v okrese Jihlava v Kraji Vysočina. Nachází se 2 km jižně od Žatce, 1 km jihozápadně od Stranné, 5,5 km západně od Olšan, 8 km severozápadně od Staré Říše, 2 km severně od Dyjic, 4,5 km severovýchodně od Telče a 1 km jihovýchodně od Dolních Dvorců. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 540 metrů. Nejvyšší bod, Hochův kopec (653 m n. m.), leží jihovýchodně od vsi. Západní hranici katastru tvoří Moravská Dyje.\n\nPodle sčítání 1930 zde žilo v 8 domech 95 obyvatel. 93 obyvatel se hlásilo k československé národnosti. Žilo zde 93 římských katolíků.\n\nObcí prochází místní komunikace, která se severně napojuje na silnici II. třídy č. 23 ze Staré Říše do Dolních Dvorců a Telče.\n\nMístní děti dojíždějí do základní školy v Telči.\n\n\n"}
{"id": "534543", "url": "https://cs.wikipedia.org/wiki?curid=534543", "title": "Stranná (Dyjice)", "text": "Stranná (Dyjice)\n\nStranná () je osada, část obce Dyjice v okrese Jihlava. Nachází se asi 2,5 km na severovýchod od Dyjice. V roce 2009 zde bylo evidováno 5 adres. V roce 2001 zde trvale žilo 18 obyvatel.\n\nStranná leží v katastrálním území Stranná u Telče o rozloze 1 km.\n\nNázev se vyvíjel od varianty Stranna (1678, 1718, 1751, 1846), Stranna a Stranná (1872), Stránky (1881) až k podobě Stranná v roce 1924. Místní jméno je odvozeno od přídavného jména stranъna a znamenalo ležící stranou.\n\nV letech 1869–1960 příslušela k Dyjici, od 1. dubna 1980 do 31. prosince 1991 byla částí města Telč, 1. ledna 1992 se stala místní částí Dyjice.\n\nStranná leží v okrese Jihlava v Kraji Vysočina. Nachází se 1 km jižně od Žatce, 2,5 km západně od Ořechova, 3 km severně od Dyjic, 1 km severovýchodně od Dyjičky a Dolních Dvorců. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 550 metrů. Nejvyšší bod o nadmořské výšce 591 metrů leží na jihovýchodní hranici katastru. Západně od vsi protéká Moravská Dyje, do níž vlévá potok, který teče jižně od Stranné.\n\nPodle sčítání 1930 zde žilo v 5 domech 34 obyvatel. 34 obyvatel se hlásilo k československé národnosti. Žilo zde 34 římských katolíků.\n\nAgroprivát Novotný nabízí ubytování. Obcí prochází místní komunikace, která se jižně napojuje na silnici II. třídy č. 23 ze Staré Říše do Dolních Dvorců a Telče. Dopravní obslužnost zajišťují dopravci ICOM transport, ČSAD Jindřichův Hradec a TRADO-BUS. Autobusy jezdí ve směrech Dačice, Nová Říše, Stará Říše, Telč, Zadní Vydří a Třebíč.\n\nMístní děti dojíždějí do základní školy v Telči.\n\n"}
{"id": "534544", "url": "https://cs.wikipedia.org/wiki?curid=534544", "title": "Částkovice (Hostětice)", "text": "Částkovice (Hostětice)\n\nČástkovice () je malá vesnice, část obce Hostětice v okrese Jihlava v kraji Vysočina. Nachází se asi 1,5 km na západ od Hostětic. V roce 2009 zde bylo evidováno 44 adres. V roce 2001 zde trvale žilo 63 obyvatel.\n\nČástkovice leží v katastrálním území Částkovice u Hostětic o rozloze 2,33 km.\n\nNázev se vyvíjel od varianty Cžiastkowitz (1678, 1718), Czastkowitz (1720), Cziastkowitz (1751), Czaskowitz a Časkowice (1846), Czaskowitz a Částkovice (1872), Čáástkovice (1881), Časkowitz a Čáskovice (1906) až k podobám Časkowitz a Částkovice v roce 1915. Místní jméno vzniklo přidáním přípony -ovice k osobnímu jménu Částek a znamenalo ves lidí Částkových. Pojmenování je rodu ženského, čísla pomnožného a genitiv Částkovic.\n\nPrvní písemná zmínka o obci pochází z roku 1580. V roce 1961 se stala místní částí obce Hostětice.\n\nČástkovice leží v okrese Jihlava v Kraji Vysočina. Nachází se 1,5 km jižně od Lhotky, 1,5 km západně od Hostětic a 4,5 km týmž směrem od Telče a 1,5 km severovýchodně od Mrákotína. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Třešťská pahorkatina. Průměrná nadmořská výška činí 580 metrů. Nejvyšší bod o nadmořské výšce 594 metrů se nachází jižně od vsi. Západní hranici katastru tvoří Částkovický potok, na němž se severozápadně od Částkovic rozkládají Částkovický rybník a Rákosový rybník. Částkovicemi protéká bezejmenný vodní tok, který jižně tvoří východní hranici katastru a na němž se severně nachází rybník Mysletín.\n\nPodle sčítání 1930 zde žilo v 13 domech 75 obyvatel. 75 obyvatel se hlásilo k československé národnosti. Žilo zde 69 římských katolíků a 6 evangelíků.\n\nNachází se zde půjčovna šatů s krejčovstvím. Částkovicemi prochází silnice III. třídy č. 11261 z Mrákotína do Hostětic. Dopravní obslužnost zajišťují dopravci ICOM transport a ČSAD Jindřichův Hradec. Autobusy jezdí ve směrech Dačice, Mrákotín, Telč, Jindřichův Hradec, Blažejov, Kunžak, Strmilov, Studená, Nová Říše a Želetava. Prochází tudy cyklistické trasy č. 1113 z Mrákotína do Hostětic a č. 5124 z Lhotky do Hostětic.\n\nMístní děti dojíždějí do základní školy v Telči.\n\n\n"}
{"id": "534547", "url": "https://cs.wikipedia.org/wiki?curid=534547", "title": "Henčov", "text": "Henčov\n\nHenčov (německy \"Heinzendorf\") je vesnice, část krajského města Jihlava a zároveň jedno z jeho katastrálních území o rozloze 5,05 km.. Nachází se asi 4 km na severovýchod od Jihlavy. K Jihlavě byl připojen 1. srpna 1976. Zajíždí sem autobusová linka č. 4. V roce 2009 zde bylo evidováno 74 adres. V roce 2001 zde trvale žilo 178 obyvatel. V katastru obce se nachází veřejné vnitrostátní letiště Jihlava. Celá zástavba Henčova jakož i téměř celý jeho katastr leží na Moravě, ale v období komunistického režimu byly provedeny malé úpravy hranice s Herolticemi, takže v současnosti katastr Henčova nepatrně zasahuje i do Čech.\n\nNázev se vyvíjel od varianty Hainczendorf, Haynczendorf, Heinczendorf, Hanczendorff (15. století), Hantzendorff, Hanntzendorff, Haintzendorff, Haintzendorff a Hantzendorff (16. století), Hantzendorff (1678, 1718), Haatzendorf (1720), Haintzendorf (1751), Hainzendorf a Henčov (1846), Heinzendorf a Hynčov (1872), Hynčina (1881) až k podobě Henčov v roce 1935. Místní jméno Heinzendorf je německého původu a vzniklo z osobního jména Heinz (zkratka jména Heinrich).\n\nPrvní písemná zmínka o obci pochází z roku 1359.\n\nPodle sčítání 1930 zde žilo v 38 domech 230 obyvatel. 180 obyvatel se hlásilo k československé národnosti a 50 k německé. Žilo zde 212 římských katolíků a 18 příslušníků Církve československé husitské.\n\n"}
{"id": "534548", "url": "https://cs.wikipedia.org/wiki?curid=534548", "title": "Kuneš Sonntag", "text": "Kuneš Sonntag\n\nKuneš Sonntag, \"též\" Kuneš Sonntág, \"či\" Kunrát Sonntag (19. února 1878 Lazce [\"část obce Troubelice\"] – 29. března 1931 Praha) byl československý agrární politik, národohospodář a účastník protirakouského odboje.\n\nVystudoval německé gymnázium v Uničově a Moravské Třebové, v letech 1893–1895 studoval vyšší mlynářskou školu v Dippoldiswalde (Sasko, Německo). Studoval na zemědělském institutu při univerzitě v Halle nad Sálou (Sasko-Anhaltsko, Německo)\n\nPůvodně byl členem České radikálně pokrokové strany, od roku 1904 působil v Moravské straně agrární. Za agrárníky byl v zemských volbách roku 1913 zvolen na Moravský zemský sněm za českou všeobecnou kurii, obvod Olomouc, Lipník, Šternberk atd. Poslancem zemského sněmu byl do roku 1918.\n\nZa první světové války působil v odboji, a to zejména díky svým kontaktům na slovenské politiky, kteří se orientovali na budoucí česko-slovenskou spolupráci. Udržoval těsné styky s Antonínem Švehlou, působil tedy jako prostředník.\n\nByl propagátorem agrárního družstevnictví, a to jak v zemědělské výrobě, tak při zpracování produktů (mlýny, pekárny). V letech 1916–1917 byl ředitelem \"Obilního ústavu na Moravě\", od roku 1918 stál v čele \"Zemské hospodářské rady pro Moravu\". Při vzniku Československé republiky zastával funkci místopředsedy \"Moravského národního výboru\".\n\nV letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Na mandát ale rezignoval roku 1922. Jeho post pak jako náhradník zaujal Jakub Haupt. Podle údajů k roku 1920 byl profesí ministrem financí v Praze.\n\nZastával i četné vládní posty. V letech 1919–1920 působil v obou vládách rudozelené koalice (první vláda Vlastimila Tusara a druhá vláda Vlastimila Tusara), nejprve jako ministr financí, poté jako správce ministerstva výživy lidu, ministr průmyslu, obchodu a živností a správce ministerstva zemědělství.\n\nV období 9. října 1919 – 25. května 1920 působil jako předseda bankovního výboru Bankovního úřadu při ministerstvu financí (předchůdce dnešní České národní banky).\n\nZastával jedno z vedoucích postavení v agrární straně, od roku 1922 až do své smrti v roce 1931 byl jejím místopředsedou. Podporoval koncepci Švehlovy státotvorné politiky.\n\nOd roku 1922 byl prezidentem \"Anglo-československé banky\". Měl významný podíl na založení \"Československé akademie zemědělské\" v roce 1924, na které též působil jako viceprezident. Působil také ve Střelicích, kde měl svůj statek a zasloužil se zde též o osvětovou činnost. Je pochován v Renotech.\n\nByl uznávaným publicistou, roku 1909 založil vlastní list \"Moravský venkov\". Působil též jako redaktor. Je autorem prací v oboru agronomie, potravinářského průmyslu, školství a ekonomiky.\n\n\n"}
{"id": "534549", "url": "https://cs.wikipedia.org/wiki?curid=534549", "title": "Horní Kosov", "text": "Horní Kosov\n\nHorní Kosov (německy \"Obergoss\") je část krajského města Jihlava. Nachází se na západě Jihlavy. K Jihlavě byl připojen 1. dubna 1980. Zajíždí sem trolejbusová linka C a autobusové linky 36 a 8.V roce 2009 zde bylo evidováno 632 adres. V roce 2011 zde trvale žilo 3567 obyvatel. Dnes je Horní Kosov propojený zástavbou a infrastrukturou plně s Jihlavou a nadále se rozrůstá. Funguje zde pobočka české pošty.\n\nHorní Kosov je také název katastrálního území o rozloze 4,09 km.\n\nNázev se vyvíjel od varianty Obergas (1362), Obergos (1517), Obergass (1678, 1718), Obergas (1720), Obergass (1751), Obergoss (1846), Obergoss a Obergos (1872), Horní Kosov (1881) až k podobám Ober Goss a Horní Kosov v roce 1893. Místní jméno vzniklo z německého slova Gasse (ulice), přívlastek Horní byl přidán k odlišení od Kosova.\n\nPrvní písemná zmínka o obci pochází z roku 1359.\n\nPodle sčítání 1930 zde žilo v 11 domech 190 obyvatel. 123 obyvatel se hlásilo k československé národnosti a 64 k německé. Žilo zde 183 římských katolíků, 1 evangelík a 3 židé.\n\n"}
{"id": "534550", "url": "https://cs.wikipedia.org/wiki?curid=534550", "title": "Hosov", "text": "Hosov\n\nHosov (německy \"Hossau\") je vesnice, část krajského města Jihlava. Nachází se asi 4 km na západ od Jihlavy. Jednou denně sem zajíždí autobusová linka č. 9. Původně část Horního Kosova. K Jihlavě připojen 1. dubna 1980. Prochází zde silnice II/602. V roce 2009 zde bylo evidováno 71 adres. V roce 2001 zde trvale žilo 126 obyvatel.\n\nHosov je také název katastrálního území o rozloze 6,81 km.\n\nNázev se vyvíjel od varianty Hossaw, Hosow, Hossow (14. a 15. století), Hoszaw (1678), Hossau (1718), Hoschau (1720), Hosau (1751) až k podobám Hossau a Hosow v roce 1846. Původně existovaly dvě varianty Hošov (od osobního jména Hoš) a Hosov (od německého osobního jména Hoso).\n\nPrvní písemná zmínka o obci pochází z roku 1359.\n\nV letech 1869–1930 sem jako osada příslušel Rantířov.\n\nPodle sčítání 1930 zde žilo v 19 domech 124 obyvatel. 27 obyvatel se hlásilo k československé národnosti a 97 k německé. Žilo zde 122 římských katolíků, 1 evangelík a 1 příslušník Církve československé husitské.\n\n\n"}
{"id": "534551", "url": "https://cs.wikipedia.org/wiki?curid=534551", "title": "Hruškové Dvory", "text": "Hruškové Dvory\n\nHruškové Dvory ( ) je bývalá obec, nyní část krajského města Jihlava a zároveň katastrální území o rozloze 3,14 km.. Nachází se 2 km na severovýchod od centra Jihlavy, se kterou již prakticky srůstá.\n\nZajíždí sem autobusová linka č. 4. Je zde jihlavská průmyslová zóna. V roce 2009 zde bylo evidováno 382 adres. V roce 2001 zde trvale žilo 116 obyvatel..\n\nNázev se vyvíjel od varianty Pyrmpaw (1359), Pirpawmhof (1387), Pirnbaumer Höff (1678), Birnbaumhoff (1718), Birnbaumhöffen (1720), Birnbaumhöfel (1751), Biernbaumhoef a Hruskowe Dwory (1846) až k podobám Birnbaumhof a Hruškové Dvory v roce 1872. Místní jméno je odvozeno od německého slova Birnbaum (hrušeň).\n\nPrvní písemná zmínka o obci pochází z roku 1359.\n\nV letech 1850-1870 spadaly Hruškové Dvory pod obec Měšín. K Jihlavě byly původně připojeny 1. ledna 1951, k 17. květnu 1954 se opět osamostatnily a natrvalo zase připojeny od 1. srpna 1976. Zástavba vsi, jakož i téměř celý její katastr leží na Moravě, ale několik parcel na severním okraji katastru do roku 1982 náleželo ke k.ú. Heroltice u Jihlavy a tak katastr zasahuje i do Čech.\n\nPodle sčítání 1930 zde žilo v 27 domech 178 obyvatel. 89 obyvatel se hlásilo k československé národnosti a 88 k německé. Žilo zde 161 římských katolíků a 6 židů.\n\n"}
{"id": "534552", "url": "https://cs.wikipedia.org/wiki?curid=534552", "title": "Kosov (Jihlava)", "text": "Kosov (Jihlava)\n\nKosov (německy \"Gossau\") je malá vesnice, část Jihlavy. Nachází se 3 km na východ od centra Jihlavy. K Jihlavě připojen 1. dubna 1980. Zajíždí sem autobusová linka č. 10. V roce 2009 zde bylo evidováno 49 adres. V roce 2001 zde trvale žilo 85 obyvatel. Funguje zde Sbor dobrovolných hasičů Jihlava- Kosov.\n\nKosov leží v katastrálním území Kosov u Jihlavy o rozloze 5,68 km.\n\nNázev se vyvíjel od varianty Kohhoue (1234, 1235), Gosav (1359). Gossaw (1601, 1678), Gassau (1718), Gossau (1720), Gosau (1751), Gossau a Kosow (1846), Gossau a Kosov (1872) až k podobě Dolní Kosov v roce 1881). Název vznikl z osobního jména Kos.\n\nPrvní písemná zmínka o obci pochází z roku 1233.\n\nV letech 1869–1920 sem příslušela osada Studénky.\n\nPodle sčítání 1930 zde žilo v 22 domech 173 obyvatel. 71 obyvatel se hlásilo k československé národnosti a 101 k německé. Žilo zde 170 římských katolíků, 1 evangelík a 2 příslušníci Církve československé husitské.\n\n"}
{"id": "534553", "url": "https://cs.wikipedia.org/wiki?curid=534553", "title": "Pístov (Jihlava)", "text": "Pístov (Jihlava)\n\nPístov (německy \"Pistau\") je velká vesnice, část krajského města Jihlava. Nachází se asi 2,5 km na jihozápad od Jihlavy. Prochází zde silnice I/38. V roce 2009 zde bylo evidováno 416 adres. V roce 2001 zde trvale žilo 126 obyvatel.\n\nPístov leží v katastrálním území Pístov u Jihlavy o rozloze 5,75 km.\n\nNázev se vyvíjel od varianty Pestow (1234), Pestew (1235), Pistaw (1359), Piestaw (1678), Pistau (1718, 1720, 1751), Pistau a Pjstow (1846), Pistau a Pístov (1872), Pistov (1881) až k podobám Pístov a Pistau v roce 1924. Místní jméno vzniklo přidáním přivlastňovací přípony -ov k osobnímu jménu Píst.\n\n\"(Přepis záznamu o historii Pístova z podkladů v Okresním archívu v Jihlavě)\"\n\nPístov, ležící v údolí Koželužského potoka jihozápadním směrem nedaleko od Jihlavy, byla původně slovanská ves, vzniklá nejdříve ve 12. století. Nejstarší zpráva o ní je z roku 1234, kdy jí markrabě Přemysl spolu s Jihlavou a dalšími osadami jihlavského obvodu směnil tišnovskému klášteru. Objevení stříbrných rud však znamenalo, že o šest let později se už opět vrací spolu s Jihlavou do královského majetku. Pístov patří od počátku k nejstarším vsím jihlavského městského majetku, do něhož se dostal zřejmě kvůli dolování, jež existovalo od 13. století také na jeho katastru. Nový rozmach jihlavského dolování v 16. století zachytil také důlní podnikání v Pístově, v pozdějších dobách zde již patrně ustalo a zůstaly po něm jen některé do dneška patrné stopy důlních děl. V 80. letech 19. století bylo objeveno západně od vsi ložisko tuhy, pokusy o její těžbu, opakované ve 20. letech minulého století, však nedosáhly valných výsledků.\n\nPístov, jehož místní jméno pochází zřejmě od staročeského slova „píst“, byl v souvislosti s hornictvím ve 13. století nově kolonizován německými osadníky a udržel si svůj německý ráz až do moderní doby. Po skončení hornické činnosti se obyvatelstvo živilo vesměs zemědělstvím. Roku 1425 je zde doloženo 9 rolnických usedlostí, v následujícím století 10. Velmi ničivě zasáhla do dějin obce třicetiletá válka. Již v roce 1630 bylo obsazeno jen 8 usedlosti, hlavní katastrofa pak nastala 29. května 1647, kdy byla celá ves vypálena Švédy jihlavské posádky, aby nemohla poskytnout úkryt obléhajícím císařským vojskům. Ves však byla znovu osídlena, takže již roku 1668 se zde nachází sedm osadníků a roku 1700 osm osídlených usedlostí.\n\nV Pístově je od 14. století doložen svobodný dvůr, který byl střídavě v majetku různých jihlavských měšťanských rodin a od 17. století byl nazýván \"Sitzenhof\". Roku 1650 byl Adalbertu Eiesenfelderovi osvobozen od všech povinností k městu, jeho dědicové ho však roku 1684 prodali městu Jihlavě, takže až do roku 1849 byla pak již celá ves v majetku města. Roku 1778 byl dvůr raabizován a rozparcelován na 7 rolnických usedlostí. V polovině 18. století činila robotní povinnost poštovských 4 sedláků tři dny čtyřspřežní potažní roboty s voly týdně, u 3 sedláků 3 dny tříspřežní roboty. Po jejím zrušení činila vyvazovací náhrada 1301 zl. 28 kr.\n\nObecní katastr měl výměru 575 ha, z toho bylo 44 ha obecního majetku. Obci patřila také hájovna a kaple sv. Trojice na návsi. Pístov byl přifařen do Rančířova a přiškolen do Jihlavy. Od 14. století vedl jihlavský vodovod vodu z rybníků u Pístova. V roce 1842 zde žilo 131 obyvatel, vesměs německé národnosti v 21 domech. V roce 1900 to bylo ve 24 domech 154 Němců a 21 Čechů, v roce 1930 152 Němců a 29 Čechů. V roce 1931 získali Češi zastoupení v obecním zastupitelstvu. Ze starostů jsou doložení F. Schwarz 1929-1931, J. Franz 1931-1938 a J. Lang 1938-1945.\n\nPodle sčítání 1930 zde žilo v 26 domech 181 obyvatel. 29 obyvatel se hlásilo k československé národnosti a 151 k německé. Žilo zde 177 římských katolíků a 1 evangelík.\n\n\n"}
{"id": "534555", "url": "https://cs.wikipedia.org/wiki?curid=534555", "title": "František Chábera", "text": "František Chábera\n\nFrantišek Chábera (5. ledna 1912 Lansberg, Německo – 21. října 1999 Litoměřice) byl československý vojenský pilot a válečný stíhač.\n\nVyučil se elektromontérem, poté vstoupil k československému vojenskému letectvu. Po studiích v letech 1930–1932 létal jako vojenský pilot u 2. a 4. leteckého pluku, od roku 1934 pak působil jako zkušební pilot Výzkumného a zkušebního leteckého ústavu v Letňanech.\n\nV roce 1939 se přidal k odboji a odešel nejprve do Polska a posléze do Francie, kde létal jako stíhací pilot. Během bitvy o Francii sestřelil pět německých letounů jistě a dva pravděpodobně.\nPo obsazení Francie nacisty nejprve létal v Severní Africe, později se přesunul do Spojeného království k Royal Air Force. Zde bojoval v bitvě o Británii v 312. československé stíhací peruti, později přešel k 96. a následně 68. peruti nočních stíhačů.\n\nOd roku 1944 sloužil jako dobrovolník v Sovětském svazu, v září až říjnu 1944 pak bojoval ve Slovenském národním povstání jako velitel 2. letky 1. československého stíhacího pluku. Na Slovensku pravděpodobně sestřelil jeden nepřátelský letoun, zničil nebo poškodil 9 nákladních a 2 osobní automobily, jeden tank, baterii minometů a velitelské stanoviště. Po návratu do Sovětského svazu působil ve funkci velitele 1. letky 1. československé smíšené letecké divize v SSSR.\n\nPo válce opět pracoval jako pilot ve Výzkumném a zkušebním leteckém ústavu. V roce 1948 byl zatčen a obviněn údajného z pokusu o útěk. V následném politickém procesu byl odsouzen k pěti letům vězení. Vězněn byl až do roku 1953 na Borech, v pracovním táboře Vojna (uranový důl u Lešetic), Kytíně a poté v Jáchymově. Po propuštění z vězení až do svého odchodu do důchodu pracoval jako elektromontér.\n\nV závěru svého života žil v Litoměřicích, kde se stal čestným občanem města. V prosinci 2009 byl na jeho počest po něm pojmenován nový litoměřický silniční most přes řeku Labe, Most Františka Chábery. Od února 2012 jeho jméno nese i 211. taktická letka Vzdušných sil Armády České republiky.\n\n\n"}
{"id": "534556", "url": "https://cs.wikipedia.org/wiki?curid=534556", "title": "Popice (Jihlava)", "text": "Popice (Jihlava)\n\nPopice (německy \"Popice\") je malá vesnice, část krajského města Jihlava. Nachází se asi 6,5 km na jihozápad od Jihlavy. V roce 2009 zde bylo evidováno 47 adres. V roce 2001 zde trvale žilo 49 obyvatel.\n\nPopice leží v katastrálním území Popice u Jihlavy o rozloze 5,92 km.\n\nNázev se vyvíjel od varianty Popeitz (1387), Popicze (1431), Popietz (1678), Poppitz (1718), Poppowitz (1720), Poppitz (1751), Poppitz a Popice (1846, 1872), Popovice (1881), Popice a Popitz (1924), Popice u Jihlavy (1949) až k podobě Popice v roce 1965. Pojmenování je rodu ženského, čísla pomnožného a genitiv zní Popic. Místní jméno vzniklo buď od osobního jména Pop či od názvu pro nižšího kněze pop.\n\nPrvní písemná zmínka o obci pochází z roku 1288. V roce 1558 vesnici koupilo město Jihlava. 1. srpnu 1976 byla vesnice sloučena s Jihlavou.\n\nPopice leží v okrese Jihlava v Kraji Vysočina. Nachází se 7 km jižně od Jihlavy, 3,5 km jižně od Vysoké, 9,5 km severovýchodně od Třeště. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Kosovská pahorkatina. Nadmořská výška kolísá mezi 612 metry na východě vsi a 643 metry na západě. Nejvyšší bod, Popický vrch (682 m n. m.), leží na jihozápadní hranici katastru. Západně od vsi stojí Korunní vrch (661 m n. m.). Jižní částí katastru prochází Popický potok, na němž se jižně od Popic rozkládá Hrazený rybník. Západně od vsi pramení bezejmenný potok, na němž se nachází Podvesní rybník. Na území Popic se nachází evropsky významná lokalita Lužný rybník, který je pod ochranou pro přirozené eutrofní vodní nádrže s vegetací typu Magnopotamion nebo Hydrocharition. Na západním okraji obce u objektu garáže roste 30metrový památný javor klen.\n\nPodle sčítání 1930 zde žilo v 22 domech 134 obyvatel. 10 obyvatel se hlásilo k československé národnosti a 124 k německé. Žilo zde 133 římských katolíků a 1 příslušník Církve československé husitské.\n\n"}
{"id": "534557", "url": "https://cs.wikipedia.org/wiki?curid=534557", "title": "Sasov", "text": "Sasov\n\nSasov (německy \"Sachsental\") je malá vesnice, část krajského města Jihlava. Nachází se 1,5 km na jih od centra Jihlavy. V roce 2009 zde bylo evidováno 48 adres. V roce 2001 zde trvale žilo 105 obyvatel.\n\nSasov je také název katastrálního území o rozloze 1,68 km.\n\nNázev se vyvíjel od varianty Sachsenthal (1846), Sachsenthal a Saksentál (1872), Sachsentál (1881) až k podobám Sasov a Sachsenthal v roce 1924. Místní jméno vzniklo z přídomku majitelů rodiny Gosko von Sachsenthal.\n\nPrvní písemná zmínka o obci pochází z roku 1778.\n\nPodle sčítání 1930 zde žilo v 12 domech 72 obyvatel. 2 obyvatel se hlásilo k československé národnosti a 69 k německé. Žilo zde 72 římských katolíků.\n\n"}
{"id": "534558", "url": "https://cs.wikipedia.org/wiki?curid=534558", "title": "Guillaume II. des Barres", "text": "Guillaume II. des Barres\n\nGuillaume II. des Barres (okolo 1160 - 23. února 1234 Fontaine-Les-Nun), \"(v anglosaských zemích je uváděn jako William II. De Bären, také zvaný \"Good knight\")\" byl francouzský rytíř, pán Oissery, Forfry, San Pathus, Silly, Ognes, Gondreville a La Ferté-Alais, hrabě z Rochefortu a držitel děkanátu Bapaume. Na straně francouzského krále se zúčastnil bitvy u Bouvines a byl nevlastním otcem křižáka Šimona z Montfortu. \n\nGuillaume se jako rytíř objevil poprvé roku 1179 na turnaji v Lagny-sur-Marne. Tento turnaj pořádal hrabě ze Champagne s více než třemi tisíci účastníky. Zúčastnili se ho i mimo jiné mladší anglický král Jindřich a Guillaume le Maréchal. Následoval otcova příkladu a vstoupil do královských služeb jako \"Guillaume royaux Chevalier\" (\"Vilém, královský rytíř\", v podstatě králova garda). Na straně francouzského krále Filipa II. se poprvé zúčastnil bojů v Burgundsku, kde byl roku 1187 v Chatillon-sur-Seine zajat vévoda Odo III. Burgundský. \n\nV roce 1188 se oženil s vdovou po Simonu III. z Monfortu Amicií, se kterou měl syna Guillauma a dcery Amée a Amicii.\n\nV srpnu téhož roku se v bojích o Chateauroux Guillaume dostal do zajetí rytířů Richarda Lví srdce. Ačkoli dal Richardovi své rytířské slovo, že se nepokusí o útěk, pokud ho nechají v rytířské vazbě, při první příležitosti svým strážcům zmizel. Na tento incident král Richard nikdy nezapomněl. S králem Anglie se opět setkal na začátku třetí křížové výpravy, během zastávky v Messině, kde ho Richard Lví srdce vyzval k souboji. Chtěl ho potupně srazit z koně. Místo toho srazil rozhněvaného Richarda z koně Guillaume. Za tento přestupek ho chtěl Richard potrestat a apeloval proto u krále Filipa II., ale marně. Přes tyto incidenty se Guillaume zúčastnil po boku Richarda Lví srdce několika bitev ve Svaté zemi. Účastnil se bitvy o Akkon i bitvy u Arsufu, nedaleko Jaffy (září 1191), kde křižáci Saracénům vedeným Saladinem zasadili těžkou porážku. V této bitvě se vyznamenal. Po tomto vítězství mu byla nabídnuta Richardem Lví srdce vysoká hodnost a odměna, když se přidá k jeho vojsku. Guillaume des Barres však odmítl a vrátil se do Francie. \n\nVe Francii vstoupil znovu do služeb krále Filipa II. a pomáhal mu znovu v boji proti Richardovi Lví srdce a proti Janu Bezzemkovi. K rozhodující bitvě došlo dne 27. července 1214 u Bouvines, kde na anglické straně stál i římský císař Ota IV., synovec a spojenec anglického krále. V této bitvě se Filip II. dostal do extrémního nebezpečí, když byl stržen z koně vlámskou pěchotou. Díky kvalitnímu brnění a bojového nasazení pikarda Wallona de Montigny, který jen s vlajkou v ruce krále bránil a několika rytířů včetně pána z Barres, byl král zachráněn. Wallon de Montigny začal mávat vlajkou, aby upozornil ostatní rytíře na vyhrocenou situaci, královi se podařilo vyskočit zpět na koně a zavelel do protiútoku. To byl signál pro ostatní rytíře královské gardy, protože císař a jeho saští rytíři zůstali osamoceni přímo proti nim. Spolu s rytíři Pierrem de Mauvoisin a Gérardem la Turie se Guillaume des Barres obrátil přímo proti císaři. Udeřil jej mečem do helmy, zatímco Mauvoisin vzal otěže císařova koně. Současně se Turie pokusil Otu několikrát bodnout dýkou, ale přes brnění se mu to nezdařilo. Namísto toho císař bodl jeho koně do oka a ten se skácel mrtvý k zemi. Císaři se podařilo z bitvy uprchnout a francouzský král se stal vítězem.\n\nGuillaume des Barres II. zemřel v roce 1234 v ženském klášteře Fontaine-les-Nonnes v Meaux, kde byla představenou jeho dcera Amée a tam byl také pohřben. Jeho životní osudy jsou popsány v biografiích krále Filipa \"La Philippide\" a \"Gesta Philippi Augusti\", královským kronikářem Vilémem Bretaňským. \n\nSir Guillaume patřil mezi nejlepší a nejodvážnější rytíře 12. století. Za statečnost v bitvě u Bouvines byl nazýván: \"„Nejstatečnější ze statečných“\".\n\nmanželka: od r. 1188 Amicie Beaumont Leicester (1150/1166 - 03. 09. 1215) paní de Breteuil (dcera Roberta Beaumont, hraběte z Meulan, 3. hrabě z Leicester, vdova po Simonu III \"holohlavém\" Pánu de Montfort a Rochefort hraběte z Leicesteru + 13/03/1187) se kterou měl tři děti:\n\n\n\n"}
{"id": "534559", "url": "https://cs.wikipedia.org/wiki?curid=534559", "title": "Vysoká (Jihlava)", "text": "Vysoká (Jihlava)\n\nVysoká (německy \"Hochdorf\") je vesnice, část krajského města Jihlava. Nachází se asi 5 km na jihozápad od Jihlavy. V roce 2009 zde bylo evidováno 92 adres. V roce 2001 zde trvale žilo 43 obyvatel.\n\nVysoká leží v katastrálním území Vysoká u Jihlavy o rozloze 4,97 km.\n\nNázev se vyvíjel od varianty Alta villa (1362), Hohendorf (1365), Hochdorff (1678), Hochdorf (1718, 1720, 1751), Hochdorf, Hohendorf a Wysoka (1846), Hochdorf a Vysoká (1872), Vysoká (1881) až k podobám Vysoká a Hochdorf v roce 1924. Místní jméno vzniklo od přídavného jména vysoký a znamenalo místo, které leží výše či vysoko.\n\nPrvní písemná zmínka o obci pochází z roku 1359.\n\nVysoká leží v okrese Jihlava v Kraji Vysočina. Nachází se 2 km jižně od Hosova, 6 km jihozápadně od Jihlavy, 5,5 km západně od Rančířova a 3,5 km od severozápadně od Popic. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Kosovská pahorkatina. Průměrná nadmořská výška činí 610 metrů. Nejvyšší bod, Vysoká (665 m n. m.), leží jižně od vsi. Jihovýchodně od Vysoké stojí Hůrka (623 m n. m.) a severozápadně od vsi Kamenný kopec (Špičácká vrchovina, 651 m). Na východním okraji Vysoké pramení bezejmenný potok a na jihu potok Okrouhlík. Na území Vysoké se nachází evropsky významná lokalita Lužný rybník, který je pod ochranou pro přirozené eutrofní vodní nádrže s vegetací typu Magnopotamion nebo Hydrocharition.\n\nPodle sčítání 1930 zde žilo v 22 domech 151 obyvatel. 27 obyvatel se hlásilo k československé národnosti a 124 k německé. Žilo zde 131 římských katolíků, 18 evangelíků a 2 příslušníci Církve československé husitské.\n\n"}
{"id": "534560", "url": "https://cs.wikipedia.org/wiki?curid=534560", "title": "Josef Šenfeld", "text": "Josef Šenfeld\n\nJosef Šenfeld (* 13. listopadu 1961 Litoměřice) je český politik, v letech 2002 až 2017 poslanec Poslanecké sněmovny PČR, v letech 2012 až 2016 zastupitel Ústeckého kraje, člen KSČM.\n\nDětství strávil ve vesnici Malešov. Vychodil základní školu v Hoštce (1967-1976) a po maturitě v oboru mechanizace zemědělství v roce 1980 na Střední zemědělské a technické škole v Roudnici nad Labem vystudoval v roce 1984 na mechanizační fakultě Vysoké školy zemědělské v Praze. Po promoci a základní vojenské službě začal pracovat v JZD Hoštka, kde na různých pozicích (např. energetik, vedoucí sušárny úsušků či mistr mechanizačních dílen) zůstal až do roku 1990, kdy přešel do Zemědělského obchodního družstva Hoštka. Pracoval jako předseda družstevního představenstva a předseda dozorčí rady ZD Hoštka až do nástupu do vrcholné politiky v roce 2002. Členem družstva byl až do roku 2009, kdy družstvo skončilo v konkurzu.\nJe ženatý, má dva syny. Od dětství do současnosti je aktivní v místním fotbalovém klubu TJ Sokol Hoštka, kde od roku 1991 působí jako hospodář oddílu. Zastával i funkci trenéra družstva starších žáků.\n\nJeho rodiče nebyli členy KSČ. On sám se členem KSČ stal v roce 1988, po roce 1989 je aktivní v KSČM. Od roku 2001 působí na postu předsedy Základní organizace KSČM Hoštka.\n\nV komunálních volbách roku 1998, komunálních volbách roku 2002, komunálních volbách roku 2006, komunálních volbách roku 2010 a komunálních volbách roku 2014 byl zvolen do zastupitelstva města Hoštka za KSČM. Profesně se k roku 1998 uvádí jako technik.\n\nV krajských volbách v roce 2016 se mu nepodařilo obhájit za KSČM post zastupitele Ústeckého kraje.\n\nVe volbách v roce 2002 byl zvolen do poslanecké sněmovny za KSČM (volební obvod Ústecký kraj). V letech 2002-2005 byl členem sněmovního výboru pro evropskou integraci (později oficiálně výbor pro evropské záležitosti). V letech 2005-2006 zasedal v zemědělském výboru. Poslanecký mandát obhájil ve volbách v roce 2006. Byl opět členem výboru pro evropské záležitosti a zemědělského výboru. Opětovně byl do sněmovny zvolen ve volbách v roce 2010. I nadále je členem výboru pro evropské záležitosti (od ledna 2012 jeho místopředsedou) a zemědělského výboru.\n\nVe volbách do Poslanecké sněmovny PČR v roce 2017 obhajoval svůj poslanecký mandát za KSČM v Ústeckém kraji, ale neuspěl.\n\nVe volbách do Senátu PČR v roce 2018 kandidoval za KSČM v obvodu č. 29 – Litoměřice. Se ziskem 11,27 % hlasů skončil na 5. místě.\n"}
{"id": "534561", "url": "https://cs.wikipedia.org/wiki?curid=534561", "title": "Zborná", "text": "Zborná\n\nZborná () je vesnice, část krajského města Jihlava. Nachází se asi 5 km na sever od Jihlavy. V roce 2009 zde bylo evidováno 147 adres. V roce 2001 zde trvale žilo 122 obyvatel.\n\nZborná je také název katastrálního území o rozloze 3,44 km.\n\nPrvní písemná zmínka o obci pochází z roku 1720.\n\nPodle sčítání 1921 zde žilo v 28 domech 149 obyvatel, z nichž bylo 81 žen. 48 obyvatel se hlásilo k československé národnosti, 95 k německé. Žilo zde 149 římských katolíků.\n"}
{"id": "534562", "url": "https://cs.wikipedia.org/wiki?curid=534562", "title": "Antonínův Důl", "text": "Antonínův Důl\n\nAntonínův Důl () je vesnice, část Jihlavy. Nachází se 8 km na sever od centra Jihlavy. K Jihlavě byl připojen 1. srpna 1976. Zajíždí sem autobusová linka č. 12. V roce 2009 zde bylo evidováno 80 adres. V roce 2001 zde trvale žilo 481 obyvatel.\n\nVětšinu území evidenční části Antonínův Důl tvoří les kolem dálnice D1 v katastrálním území Pávov. Antonínův Důl je také název katastrálního území o rozloze 1,25 km. V severní části katastrálního území Antonínův Důl se nachází jádro zástavby vesnice Antonínův Důl, v jižní části katastrálního území Antonínův Důl evidenční část Červený Kříž. Leží na Pstružném potoce v klínu mezi dálnicí D1 a silnicí č. 38.\n\nV roce 1845 tu vznikla sklárna. Tu později převzaly Jihlavské sklárny Bohemia a v roce 2007 zde ukončily provoz, který přesunuly do slovenského Poltáru.\n\n\n"}
{"id": "534563", "url": "https://cs.wikipedia.org/wiki?curid=534563", "title": "Červený Kříž", "text": "Červený Kříž\n\nČervený Kříž ( \"Rothen-Kreuz\") je vesnice, část Jihlavy. Nachází se 7 km na sever od centra Jihlavy. K Jihlavě byl připojen 1. srpna 1976. Zajíždí sem autobusová linka č. 12. V roce 2009 zde bylo evidováno 97 adres. V roce 2001 zde trvale žilo 210 obyvatel.\n\nČervený Kříž leží v katastrálním území Antonínův Důl o výměře 1,25 km.\n\n"}
{"id": "534564", "url": "https://cs.wikipedia.org/wiki?curid=534564", "title": "Heroltice (Jihlava)", "text": "Heroltice (Jihlava)\n\nHeroltice () je vesnice, část krajského města Jihlavy. Katastrální území vsi nese název Heroltice u Jihlavy a má rozlohu 4,09 km. Heroltice se nacházejí asi 5 km severovýchodně od centra Jihlavy. K Jihlavě byly připojeny 1. srpna 1976. Zajíždí sem autobusová linka č. 4. V roce 2009 zde bylo evidováno 76 adres. V roce 2001 zde trvale žilo 140 obyvatel. Ve vsi funguje Sbor dobrovolných hasičů Jihlava–Heroltice..\n\nNázev Heroltice nejspíš vznikl jako označení vsi lidí Heroltových. Jméno Herolt vzniklo z názvu Herold neboli hlasatel. V roce 1411 obec nesla názvy Heroltitz a Herltice, 1543 a 1544 Herolticze.\n\nPo celá staletí patřila ves pod správu rodu Lichtenburků. Tehdy nesla jméno Hylboltisdorf. Roku 1313 Rajmund z Lichtenburku propůjčil obec za 300 marek placených čtvrtletně synům žida Ratmíra, Jakubovi a Ratmírovi. Mezi lety 1325–1376 spadaly Heroltice pod střítežskou tvrz, v letech 1376–1625 patřily městu Jihlava (konkrétně rodinám Zawoziczi a Schonmalzerovým), poté se vrátily až do roku 1850 do vlastnictví Stříteže. V roce 1590 tu měli dva dvory, v roce 1787 tu stálo 20 stavení a roku 1869 tu žilo 258 obyvatel ve 33 domech a staveních. V letech 1869–1921 nesly název Hilbersdorf. V letech 1869–1880 byly osadou obce Ždírec v tehdejším okrese Polná. V letech 1880–1950 se osamostatnily a patřily pod okres Německý Brod, v letech 1950–1961 spadaly pod okres Jihlava-okolí, v letech 1961–1976 pod okres Jihlava. Od 1. srpna 1976 jsou část města Jihlava.Zástavba vsi, jakož i téměř celý její katastr leží v Čechách, ale několik parcel na jižním okraji katastru do roku 1982 náleželo ke k.ú. Hruškové Dvory a tak katastr zasahuje i na Moravu.\n\nPodle sčítání 1921 zde žilo v 51 domech 303 obyvatel, z nichž bylo 151 žen. 14 obyvatel se hlásilo k československé národnosti, 289 k německé. 300 občanů se hlásilo k Římskokatolické církvi, 2 byli Židé.\n\n"}
{"id": "534565", "url": "https://cs.wikipedia.org/wiki?curid=534565", "title": "Pávov", "text": "Pávov\n\nPávov () je vesnice, část krajského města Jihlava. Nachází se asi 6 km na sever od Jihlavy. K Jihlavě byl připojen 1. ledna 1968. Zajíždí sem autobusová linka č. 12 a nachází se zde vlaková zastávka Jihlava- BOSCH DIESEL. Obec je rozdělena rybníkem na Nový a Starý Pávov.V roce 2009 zde bylo evidováno 262 adres. Nachází se zde rybník o rozloze 16 ha, nachází se u něj koupaliště. V roce 2001 zde trvale žilo 322 obyvatel.\n\nPávov je také název katastrálního území o rozloze 10,47 km. V katastrálním území Pávov leží i Antonínův Důl.\n\nNázev se vyvíjel od varianty Pfauendorf (1787), Alt-Pfauendorf a Neu-Pfauendorf (1843) až k podobám Pfauendorf a Pávov v roce 1854. Místní jméno vzniklo z příjmení Pfau (německy páv).\n\nPrvní písemná zmínka o obci pochází z roku 1704.\n\nPodle sčítání 1921 zde žilo v 36 domech 341 obyvatel, z nichž bylo 182 žen. 146 obyvatel se hlásilo k československé národnosti, 191 k německé a 2 k židovské. Žilo zde 336 římských katolíků a 2 židé.\n\n\n"}
{"id": "534566", "url": "https://cs.wikipedia.org/wiki?curid=534566", "title": "Staré Hory", "text": "Staré Hory\n\nStaré Hory () jsou evidenční část krajského města Jihlavy a v nepatrně odlišném územním vymezení též jedno z jeho katastrálních území. Nacházejí se na severozápadě Jihlavy. Do roku 1950 byly samostatnou obcí.\n\nNázev se vyvíjel od varianty Starehorzie (1382), Starehuorze (1454), v Starréhoře (1500), v Starych horach (1543), Altenberg (1654, 1787), Altenberg a Stará Hora (1843) až k podobám Staré hory a Altenberg v roce 1854.\n\nSamotné katastrální území Staré Hory má rozlohu 2,18 km. Původně leželo celé katastrální území v Čechách, ale v dobách komunistického režimu k němu byly připojeny některé pozemky, původně ležící na jižním břehu starého neregulovaného toku řeky Jihlavy, takže nyní zasahují Staré Hory i na historické území Moravy.\n\nEvidenční část města Jihlavy Staré Hory zahrnuje od 15. března 2006 kromě katastrálního území Staré Hory také velice malou část katastrálního území Bedřichov u Jihlavy, jíž je díl 2 ZSJ \"Bedřichov\", o výměře 0,4647 km², který tvoří pozemek s budovou Romana Havelky 285/11 a přilehlý asi 100metrový úsek ulice Romana Havelky.\n\nV roce 2009 bylo v této části Jihlavy evidováno 371 adres. V roce 2001 zde trvale žilo 1061 obyvatel.\n\nBývalá obec Staré Hory měla mírně odlišné katastrální hranice než dnešní katastrální území Staré Hory. Její rozloha činila 2,13 km². Ve srovnání s dnešním katastrem k ní nepatřilo například území přibližně odpovídající dnešní parcele č. 401 a také východní, jižní a jihovýchodní hranice byla poněkud odlišná. K Jihlavě byla tato obec připojena k 1. lednu 1951.\n\nPrvní písemná zmínka o obci pochází z roku 1315.\n\nPodle sčítání 1921 zde žilo v 21 domech 289 obyvatel, z nichž bylo 148 žen. 83 obyvatel se hlásilo k československé národnosti, 188 k německé. Žilo zde 276 římských katolíků, 6 evangelíků a 3 židé.\n\n"}
{"id": "534567", "url": "https://cs.wikipedia.org/wiki?curid=534567", "title": "Býkovec (Kaliště)", "text": "Býkovec (Kaliště)\n\nBýkovec () je malá vesnice, historicky s českým obyvatelstvem, část obce Kaliště v okrese Jihlava. Nachází se asi 3 km na jihozápad od Kaliště, v nadmořské výšce 647 m. Obec leží v údolí Hamerského potoka s řadou rybníků, na styku Jihlavských vrchů s Jindřichohradeckou pahorkatinou. Nejbližší železniční stanice je Jihlávka. Prochází zde silnice II/134. V roce 2009 zde bylo evidováno 36 adres. V roce 2001 zde trvale žilo 19 obyvatel.\n\n\"Býkovec\" je také název katastrálního území o rozloze 1,88 km.\n\nV letech 1869–1900 nesla obec název Bejkovec, v roce 1910 byla označena Bejkovec t. Býkovec, později již jen jako \"Býkovec\". V letech 1869–1930 patřila do okresu Dačice, v roce 1950 do okresu Třešť, od roku 1961 je součástí obce Kaliště v okrese Jihlava.\n\nNázev se vyvíjel od varianty Bikowecz (1385), Bykowecz (1386, 1407, 1447), z Beykowcze (1481), Beykowitz (1678, 1718), Beikowetz (1720), Beykowetz (1751), Beikowetz a Begkowec (1846), Beikowetz a Bejkovec (1872) až k podobě Býkovec v roce 1881. Místní jméno vzniklo buď přidáním přípony -ec k názvu Býkov či přidáním přípony -ovec k osobnímu jménu Býk či substantivizací přídavného jména býkový a znamenat místo, kde se chovají býci.\n\nVes je poprvé uváděna v historických pramenech kolem roku 1348, kdy se podle ní psal Benedikt z Býkovce. Majitelé vsi se velmi často střídali. V 17. století náležela k Panským Dubenkám, se kterými pak byla v roce 1685 prodána k Telči. Koncem 17. století byla pustá a znovu byla osídlena před rokem 1750. Pak sdílela osudy studenského panství až do roku 1849. Podle vceňovacího operátu žilo roku1843 v Býkovci 194 obyvatel, z toho 91 mužů a 103 žen ve 27 domech a 47 domácnostech. Desátky se odváděly panství Studená. Z Býkovce se jezdilo na týdenní sobotní trhy do Počátek v Čechách. Z uvedených živností zde byli 3 mlynáři, 1 kovář a 1 krejčí.\n\nVe 2. polovině 19. a 1. polovině 20. století se většina obyvatelstva obce živila zemědělstvím. V roce 1900 byla výměra hospodářské půdy obce 177 ha. Živnosti roku 1911: 1 kovář, 1 mlynář a 1 obchodník se smíšeným zbožím. Roku 1924: lesní revír velkostatku Telč Podstatských - Lichtenštejnů, živnosti: 1 hostinský, 2 mlynáři, 1 trafikant, 8 hospodařících rolníků. Na Dubenském potoce samota Šimanův (Furmanův) mlýn, druhý Navrátilův mlýn v obci. Obec byla elektrifikována připojením na síť ZME Brno roku 1946. JZD bylo založeno v 50. letech 20. století, roku 1960 bylo sloučeno do JZD Jihlávka, nyní farma Javořice se sídlem v Jihlávce. Nyní převládající zaměstnání: důchodci.\n\nBýkovec leží v okrese Jihlava v Kraji Vysočina. Nachází se 2 km jihozápadně od Kaliště, 1 km severozápadně od Klatovce, 2 km severovýchodně od Panských Dubenek a 4 km východně od Horní Vilímče. Geomorfologicky je oblast součástí Česko-moravské subprovincie, konkrétně leží na rozmezí Křemešnické vrchoviny a Javořické vrchoviny a jejich podcelků Jindřichohradecká pahorkatina a Jihlavské vrchy, v jejich rámci spadá pod geomorfologické okrsky Žirovnická pahorkatina a Řásenská vrchovina. Průměrná nadmořská výška činí 650 metrů. Nejvyšší bod o nadmořské výšce 701 metrů stojí jižně od vsi. Býkovcem protéká Hamerský potok, na němž se rozkládají Býkovecký rybník a Vančurův rybník, západní hranici katastru tvoří Doubravský potok.\n\nPodle sčítání 1930 zde žilo v 34 domech 174 obyvatel. 174 obyvatel se hlásilo k československé národnosti. Žilo zde 154 římských katolíků, 16 evangelíků a 3 příslušníci Církve československé husitské.\n\nV obci sídlí firma EKOCHEP, s.r.o. Obcí prochází silnice II. třídy č. 134 z Panských Dubenek do Kaliště. Dopravní obslužnost zajišťuje dopravce ICOM transport. Autobusy jezdí ve směrech Pelhřimov, Horní Cerekev, Horní Ves, Počátky, Jihlava, Horní Vilímeč, Studená, Třešť a Batelov.\n\nMístní děti dojíždějí do základní školy v Počátkách.\n\n\n"}
{"id": "534568", "url": "https://cs.wikipedia.org/wiki?curid=534568", "title": "Kamenička (Kamenice)", "text": "Kamenička (Kamenice)\n\nKamenička () je vesnice, část městyse Kamenice v okrese Jihlava. Nachází se asi 1,5 km na severovýchod od Kamenice. V roce 2009 zde bylo evidováno 68 adres. V roce 2001 zde trvale žilo 166 obyvatel.\nV Kameničce je kaplička Svatého Marka.\n\nKamenička je také název katastrálního území o rozloze 7,53 km.\n\nNázev se vyvíjel od varianty z Kamenyczky (1412), Mala Kameniczka (1556), Kamenicžka (1678), Kameniczka (1718), Kamenitzka (1720), Kameniczka (1751), Kamenička (1846) až k podobám Kameniczka a Kamenička v roce 1872. Místní jméno je zdrobnělinou názvu Kamenice, čímž došlo k rozlišení od sousedního městyse Kamenice. Pojmenování je odvozeno od přídavného jména kamenná, což odkazovalo na kamenné dno protékající říčky, kamenné domy či těžbu kamene.\n\nPrvní písemná zmínka o obci pochází z roku 1512.\n\n1. července 1989 se stala místní částí Kamenice.\n\nKamenička leží v okrese Jihlava v Kraji Vysočina. Nachází se 7 km jihozápadně od Měřína, 4 km západně od Chlumku a 1,5 km severovýchodně od Kamenice. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Řehořovská pahorkatina. Nadmořská výška stoupá od 571 metrů na západě k 597 metrům na severovýchodě vísky. Nejvyšší bod o nadmořské výšce 622 metrů stojí severně od vsi. Severovýchodně se nacházejí potoky Liščí potok, Tříhranný potok a Žďárka, západně od vsi teče bezejmenný potok, který se vlévá do Kameničky.\n\nPodle sčítání 1930 zde žilo v 56 domech 298 obyvatel. 298 obyvatel se hlásilo k československé národnosti. Žilo zde 297 římských katolíků a 1 evangelík.\n\nObcí prochází silnice III. třídy č. 3518 z Kamenice do Měřína. Dopravní obslužnost zajišťuje dopravce ICOM transport. Autobusy jezdí ve směrech Jihlava, Luka nad Jihlavou, Brno, Kamenice, Vržanov, Měřín, Puklice, Řehořov a Velké Meziříčí. Obcí prochází zeleně značená turistická trasa z Kamenice do Řehořova.\n\nMístní děti dojíždějí do základní školy v Kamenici. Sbor dobrovolných hasičů Kamenička byl založen roku 1896.\n\n\n"}
