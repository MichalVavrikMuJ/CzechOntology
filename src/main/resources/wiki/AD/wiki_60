{"id": "477821", "url": "https://cs.wikipedia.org/wiki?curid=477821", "title": "Adéla Savojská (1154)", "text": "Adéla Savojská (1154)\n\nAdéla Savojská ( \"Adélaïde de Savoie\"; 1092 – 18. listopadu 1154, Montmartre) byla francouzskou královnou z dynastie savojské.\n\nAdéla byla dcerou Humberta Savojského a Gisely Burgundské a také neteř budoucího papeže Kalixta II. Svatba s králem Ludvíkem se konala koncem března 1115 a mladá královna se stala nejen matkou mnoha synů, ale také významným hybatelem událostí na pařížském dvoře o čemž svědčí datace královských listin, kde jsou uvedeny roky Adéliny vlády. Od roku 1119 byla zprostředkovatelem vztahů mezi královstvím a papežstvím.\n\nPo manželově smrti roku 1137 musela královna vdova opustit dvůr a její místo po boku mladého následníka zaujal opat Suger. Adéla se poté znovu roku 1141 provdala za francouzského konetábla Matouše z Montmorency a porodila mu jednu dceru. Roku 1152 založila ženský benediktinský klášter v Saint-Jean-aux-Bois a o rok později opustila svého muže a odešla do benediktinského kláštera na Montmartru, který založila společně se svým synem králem. Zemřela v listopadu 1154 a byla pohřbena v kostele sv. Petra tamtéž.\n\n"}
{"id": "477826", "url": "https://cs.wikipedia.org/wiki?curid=477826", "title": "Jiří Ryba", "text": "Jiří Ryba\n\nJiří Ryba (* 15. června 1976, Tábor) je bývalý český atlet, jehož specializací byl víceboj. Největší úspěch atletické kariéry zaznamenal na juniorském mistrovství Evropy 1995 v maďarské Nyíregyháze, kde získal bronzovou medaili.\n\nRok předtím nedokončil víceboj na juniorském mistrovství světa v Lisabonu. Reprezentoval na letních olympijských hrách v Sydney 2000, kde obsadil s celkovým počtem 8 056 bodů čtrnácté místo. O rok později skončil šestý na mistrovství světa v kanadském Edmontonu, kde nasbíral 8 332 bodů. Jeho atletickou kariéru však narušila série zranění, kvůli kterým přišel o účast na mistrovství Evropy v Mnichově v roce 2002 , o mistrovství světa 2003 v Helsinkách i o letní olympiádu v Athénách, na kterou měl splněn limit. Atletickou kariéru definitivně ukončil v roce 2006 , poté co absolvoval operaci achilovek na obou nohách.\n\nOd roku 2007 byl zaměstnán jako kondiční trenér u fotbalistů Mladé Boleslavi , kde skončil v březnu roku 2008. V současné době působí ve stejné funkci v prvoligovém týmu 1. FK Příbram. Jeho manželkou je česká atletka, tyčkařka Pavla Hamáčková, se kterou má syna Jiřího.\n\n"}
{"id": "477827", "url": "https://cs.wikipedia.org/wiki?curid=477827", "title": "1. československá fotbalová liga 1962/63", "text": "1. československá fotbalová liga 1962/63\n\n1. československou ligu v sezóně 1962 – 1963 vyhrála Dukla Praha.\n\nPavel Kouba (17/0/6),\nVáclav Pavlis (10/0/4) –\nJozef Adamec (18/8),\nJaroslav Borovička (17/3),\nJan Brumovský (25/6),\nJiří Čadek (20/0),\nMilan Dvořák (16/0),\nJosef Jelínek (22/3),\nKarel Knesl (2/0),\nRudolf Kučera (18/6),\nJosef Masopust (25/6),\nLadislav Novák (22/0),\nSvatopluk Pluskal (26/6),\nJiří Sůra (9/0),\nFrantišek Šafránek (21/3),\nIvo Urban (12/0),\nJosef Vacenovský (25/8) –\ntrenér Jaroslav Vejvoda\n\nTibor Rihošek (26/0/14),\nŠtefan Šimončič (1/0/0) –\nPavol Bencz (25/7),\nEmil Bezdeda (22/1),\nMiroslav Čemez (26/0),\nŠtefan Deglovič (1/0),\nTelesfor Halmo (21/0),\nŠtefan Hojsík (25/1),\nDušan Chlapík (18/0),\nJozef Jankech (23/6),\nMiroslav Kľuka (24/1),\nĽudovít Koiš (24/4),\nVladimír Kopanický (13/5),\nVojtech Masný (26/10),\nAnton Pokorný (25/0),\nRudolf Šefčík (3/1) –\ntrenér Karol Borhy\n\nFrantišek Dvořák (5/0/1),\nVladimír Mokrohajský (22/0/7) –\nProkop Daněk (23/0),\nKarel Dvořák (12/0),\nJan Chlopek (1/0),\nJan Kniezek (20/0),\nJiří Korta (1/0),\nBedřich Köhler (24/0),\nPetr Křižák (3/1),\nJiří Laciga (10/0),\nMiroslav Mikeska (20/2),\nJosef Ondračka (6/0),\nKarel Palivec (8/1),\nTomáš Pospíchal (23/8),\nMilan Sirý (24/12),\nZdeněk Stanczo (23/0),\nFrantišek Šindelář (23/4),\nEduard Šmíd (2/0),\nFrantišek Valošek (25/6),\nMiroslav Wiecek (25/13) –\ntrenér František Bufka\n\nPeter Fülle (19/0/10),\nJustín Javorek (9/0/3) –\nTitus Buberník (19/1),\nDezider Cimra (1/0),\nOttmar Deutsch (3/0),\nMilan Dolinský (21/7),\nZdeněk Farmačka (7/3),\nJán Feriančík (19/0),\nEduard Gáborík (20/2),\nKazimír Gajdoš (24/5),\nLadislav Kačáni (18/1),\nAnton Kuchárek (1/0),\nŠtefan Matlák (23/0),\nMichal Medviď (24/7),\nGustáv Mráz (16/0),\nAdolf Scherer (26/11),\nImrich Šporka (16/0),\nJiří Tichý (24/0),\nVladimír Weiss (22/0) –\ntrenér František Skyva\n\nJindřich Jindra (14/0/3),\nMilan Paulus (14/0/6) –\nJozef Buránsky (20/1),\nJiří Černý (25/0),\nGustav Deutsch (8/1),\nJiří Dvořák (11/1),\nJiří Hledík (23/2),\nJiří Kománek (26/4),\nZdeněk Krejčí (8/0),\nMilouš Kvaček (22/5),\nZdeněk Pičman (26/1),\nLadislav Pokorný (25/5),\nFrantišek Silbernágl (8/0),\nBedřich Šonka (21/7),\nRudolf Tauchen (26/7),\nZdeněk Zikán (26/4) –\ntrenéři Jiří Zástěra (1.–2. kolo) a Oldřich Šubrt (3.–26. kolo)\n\nAndré Houška (5/0/1),\nKarel Mizera (22/0/4) –\nStanislav Hlaváček (7/0),\nAntonín Holeček (19/0),\nLadislav Hubálek (14/1),\nVáclav Janovský (10/0),\nJosef Jílek (1/0),\nFrantišek Knebort (24/14),\nFrantišek Kokta (17/0),\nZdeněk Kopsa (7/0),\nVladimír Kos (25/3),\nMilan Kratochvíl (19/0),\nJiří Kříž (19/0),\nLadislav Miškovič (2/0),\nFrantišek Mottl (23/4),\nJosef Píša (25/12),\nMiroslav Pohuněk (25/0),\nJiří Šusta (11/2),\nPavel Trčka (21/0),\nFrantišek Uldrych (4/0) –\ntrenér Jiří Rubáš\n\nViliam Schrojf (26/0/5) –\nMilan Balážik (4/1),\nĽudovít Cvetler (25/11),\nJozef Gerhát (3/0),\nIvan Hrdlička (13/1),\nVojtech Jankovič (18/0),\nFrantišek Kišš (3/0),\nŠtefan Král (17/0),\nŠtefan Lukáč (1/0),\nPavol Molnár (18/5),\nAnton Moravčík (23/5),\nIvan Mráz (6/0),\nJozef Obert (25/9),\nJán Popluhár (24/0),\nMilan Púchly (4/0),\nKarol Silnický (1/2),\nJán Šlosiarik (15/0),\nAnton Urban (25/0),\nZdenko Velecký (25/10),\nJozef Vengloš (24/0) –\ntrenér Anton Bulla, asistent Leopold Šťastný\n\nRené Michlovský (1/0/0),\nFrantišek Schmucker (20/0/4),\nIvo Viktor (5/0/1) –\nMilan Barták (9/0),\nJán Brada (2/0),\nVlastimil Bubník (15/3),\nFrantišek Buráň (1/0),\nŠtefan Demovič (5/0),\nJindřich Hájek (3/0),\nJozef Haspra (3/0),\nBohumil Hlaváč (12/0),\nPando Jankulovski (5/2),\nJuraj Janoščin (26/0),\nKarel Kohlík (22/0),\nZdeněk Koláček (24/3),\nKarel Komárek (22/4),\nŠtefan Kulan (21/0),\nKarel Lichtnégl (26/18),\nFrantišek Majer (7/1),\nBohumil Píšek (22/0),\nZdeněk Přibyl (3/0),\nJaroslav Slušný (1/0),\nJan Stloukal (24/2),\nOldřich Stodůlka (1/0),\nMiroslav Vítů (26/0) –\ntrenéři Rudolf Krčil (1.–13. kolo) a Alfréd Sezemský (14.–26. kolo)\n\nAntonín Kramerius (13/0/5),\nPavel Pakosta (8/0/1),\nJaroslav Seidl (7/0/1) –\nJaroslav Dočkal (16/2),\nMilan Dostál (7/0),\nPavel Dyba (6/1),\nFrantišek Gerhát (6/0),\nJiří Gůra (10/0),\nJan Hertl (9/0),\nTadeáš Kraus (23/6),\nAndrej Kvašňák (23/6),\nTeofil Mackowski (10/4),\nVáclav Mašek (22/6),\nVáclav Migas (3/0),\nKvětoslav Novák (22/0),\nArnošt Pazdera (23/2),\nVáclav Potměšil (4/0),\nVáclav Starý (15/0),\nLadislav Svoboda (16/4),\nMiroslav Štrunc (10/0),\nVladimír Táborský (24/0),\nFrantišek Tichý (3/0),\nOldřich Vojáček (3/0),\nJosef Vojta (20/2) –\ntrenéři Karel Kolský (1.–12. kolo) a Jaroslav Štumpf (13.–26. kolo)\n\nJozef Bobok (8/0/1),\nJúlius Pašiak (22/0/4) –\nJozef Bomba (25/1),\nJozef Ferenc (14/0),\nJozef Gavroň (26/2),\nPavol Jacko (4/0),\nAnton Kozman (24/2),\nJaroslav Kravárik (16/1),\nJozef Krzák (1/0),\nJozef Majerník (9/0),\nAlojz Martinček (5/1),\nŠtefan Páll (20/3),\nLadislav Pavlovič (26/11),\nRudolf Pavlovič (26/3),\nKarol Petroš (25/19),\nAlexander Rias (25/2),\nJozef Seman (11/1),\nAnton Varga (3/0),\nŠtefan Zsarnay (17/0) –\ntrenéři Jozef Kuchár (1.–7. kolo) a Gejza Sabanoš (8.–26. kolo)\n\nVáclav Blín (15/0/3),\nZdeněk Dlouhý (1/0/0),\nJaroslav Matucha (13/0/1) –\nVáclav Benda (17/1),\nJan Fábera (11/0),\nVáclav Feřtek (6/1),\nJosef Hájek (21/4),\nZdeněk Holoubek (23/0),\nJaroslav Chlumecký (26/7),\nJan Chvojka (20/1),\nJosef Kadraba (23/13),\nZdeněk Kofent (12/0),\nBohumil Kosař (4/0),\nJosef Linhart (10/0),\nKarel Nešvera (15/2),\nJosef Oplt (1/0),\nBohumil Richtrmoc (10/0),\nVojtěch Richtrmoc (15/3),\nMiroslav Rys (25/1),\nJaroslav Sláma (13/0),\nAntonín Šolc (10/0),\nMiloslav Vlček (17/5) –\ntrenéři Jiří Kuchler (1.–7. kolo), Josef Kadraba (8.–9. kolo) a Josef Bican (10.–26. kolo)\n\nMilan Chrtiansky (4/0/0),\nMichal Kubačka (8/0/1),\nViliam Padúch (19/0/5) –\nVladimír Bachratý (19/0),\nJaroslav Benedik (4/0),\nEduard Borovský (24/9),\nMiroslav Čmarada (19/0),\nJán Dinga (22/1),\nEduard Dobai (8/0),\nJozef Fojtík (25/2),\nŠtefan Gyurek (6/1),\nViliam Hrnčár (25/5),\nOndrej Ištók (21/0),\nEmil Kisý (26/1),\nDušan Koník (6/0),\nJozef Kopecký (9/0),\nMilan Navrátil (26/9),\nOndrej Oslica (3/0),\nMichal Pucher (24/12),\nMarián Staník (15/0) –\ntrenér Karol Bučko\n\nFrantišek Čaloun (20/0/4),\nFrantišek Hlavatý (11/0/0) –\nFrantišek Beránek (14/0),\nVáclav Bíba (26/1),\nZdeněk Böhm (25/5),\nFrantišek Homola (16/2),\nJozef Hrablík (8/1),\nJozef Janiga (20/0),\nVáclav Kasík (12/0),\nAntonín Kohout (5/0),\nJiří Lopata (26/11),\nBohumil Mudra (25/0),\nVáclav Noha (2/0),\nFrantišek Plass (2/0),\nFrantišek Pošar (9/0),\nJosef Strejček (1/0),\nStanislav Sventek (1/0),\nMilan Šolar (3/0),\nStanislav Štrunc (24/7),\nŠtefan Tóth (25/0),\nJaroslav Trykar (10/0),\nMiloš Vacín (19/5) –\ntrenéři František Berka (1.–13. kolo) a Rudolf Krčil (14.–26. kolo), asistent Miloslav Brada\n\nAlois Jonák (25/0/2),\nPavel Spišák (4/0/0),\nZdeněk Šíma (2/0/0) –\nFerdinand Dvořák (1/0),\nRudolf Fahrner (3/0),\nAlois Hercík (9/2),\nJiří Hildebrandt (22/0),\nRobert Hochman (19/3),\nVáclav Hovorka (1/0),\nVáclav Hynek (3/0),\nVáclav Kamír (18/3),\nJan Lála (24/0),\nRichard Mácha (8/2),\nZdeněk Mittelbach (23/0),\nFrantišek Morávek (18/2),\nVáclav Nedvěd (1/0),\nJiří Nedvídek (1/0),\nKarel Nepomucký (23/2),\nMiroslav Paták (15/11),\nFrantišek Růžička (26/1),\nMiloslav Schleichert (5/0),\nBedřich Tesař (2/0),\nMiloš Urban (21/0),\nJiří Vlasák (11/0),\n... Vosátka (2/0),\nLadislav Zalužanský (12/0),\n... Zelenka (1/0),\nRudolf Ženíšek (14/4) –\ntrenéři Antonín Rýgr (1.–24. kolo) a Miloš Štádler (25.–26. kolo)\n\n"}
{"id": "477829", "url": "https://cs.wikipedia.org/wiki?curid=477829", "title": "1. československá fotbalová liga 1961/62", "text": "1. československá fotbalová liga 1961/62\n\n1. československá fotbalová liga 1961/62 byl 36. ročník československé fotbalové ligy. Počet účastníků se ustálil na čísle 14, přičemž v každém ročníku jsou nejhorší dva týmy nahrazeny dvěma nejlepšími z II. ligy. Nováčky pro tuto sezonu byly DSO Spartak LZ Plzeň a Dynamo Žilina.\n\nTento ročník začal v pátek 11. srpna 1961 úvodními zápasem 1. kola (Spartak Praha Sokolovo – Spartak Hradec Králové 1:1) a skončil v neděli 15. července 1962 zbývajícími pěti zápasy 26. kola, přičemž poslední kola se hrála až po MS v Chile, kde Československá fotbalová reprezentace získala stříbrné medaile. Jelikož se ani po 26 kolech nerozhodlo o třetím sestupujícím, hrál se ve čtvrtek 19. července 1962 v Brně (stadion Spartaku KPS – dnešní Srbská) dodatečný barážový zápas mezi Dynamem Žilina a Spartou Praha Sokolovo, v němž Pražanům zajistil prvoligovou účast dvěma brankami Václav Mašek. Tomuto utkání přihlíželo 35 000 diváků.\n\nNejlepším týmem soutěže se znovu stala Dukla Praha, která obhájila prvenství z předchozí sezony a získala již svůj 5. mistrovský titul. Tím předstihla na třetím místě historické tabulky ŠK Slovan Bratislava a zařadila se za Spartu a Slavii (shodně 14 titulů). Díky vítězství v 1. československé lize si Dukla také vybojovala účast v předkole Poháru mistrů evropských zemí. Dukla znovu dokráčela až do čtvrtfinále slavné soutěže, kde tentokrát nestačila na pozdějšího finalistu Benficu Lisabon.\n\nPo skončení této sezony sestupovaly 3 celky. TJ Spartak Brno KPS, Spartak Trnava, které doplnil poražený barážový tým – Dynamo Žilina.\n\nSezona 1961/62 byla zároveň 2. sezonou pro Československý pohár, čili národní pohárovou soutěž, jejíž vítěz měl pravidelně nastupovat v Poháru vítězů pohárů. V tomto ročníku zvítězil Slovan Bratislava.\n\nNejhorším týmem soutěže byl Spartak KPS Brno, který získal pouze 5 bodů s gólovým rozdílem −75. Tento tým se do soutěže probojoval jako vítěz jedné ze skupin Druhé ligy 1960/61 (jako nováček!) a udržel tak pro Brno prvoligový fotbal namísto z 1. ligy 1960/61 sestoupivší Rudé Hvězdy Brno. RH Brno ihned po sestupu svou skupinu 2. ligy 1961/62 vyhrála. Po konci sezony bylo rozhodnuto o reorganizaci armádní tělovýchovy a postoupivší Rudá Hvězda tak přešla pod jiného brněnského účastníka 2. ligy TJ Spartak Brno ZJŠ. Pod tímto názvem klub postupuje do nejvyšší soutěže. Tým z brněnského Králova Pole rovněž startoval v evropském Poháru veletržních měst, ve kterém v prvních ročnících s československou účastí reprezentovaly výhradně prvoligové brněnské oddíly. Po jedné účasti Králova Pole (1961/62), přichází 5 účastí klubu TJ Spartak Brno ZJŠ.\n\nPředposlední tým tabulky, kterým byl FC Spartak Trnava, sestoupil dle předem daných pravidel do II. ligy.\n\nDvanáctý i jedenáctý tým tabulky (Dynamo Žilina a Spartak Praha Sokolovo) měly shodný počet bodů. O sestupujícím se rozhodlo v barážovém zápase na neutrálním hřišti, který se hrál ve čtvrtek 19. července 1962 v Brně na královopolském stadionu. Sparťané zde zvítězili dvěma brankami mladého Václava Maška a uhájili prvoligovou účast. Do II. ligy tak sestoupilo Dynamo Žilina.\n\nPavel Kouba (25/0/7),\nVáclav Pavlis (4/0/0) –\nJozef Adamec (16/9),\nJaroslav Borovička (21/10),\nJan Brumovský (22/5),\nJiří Čadek (22/0),\nMilan Dvořák (18/8),\nJosef Jelínek (26/11),\nJosef Kotek (1/0),\nRudolf Kučera (17/13),\nJosef Masopust (24/10),\nLadislav Novák (23/0),\nSvatopluk Pluskal (23/3),\nJiří Sůra (6/1),\nFrantišek Šafránek (23/1),\nIvo Urban (13/0),\nJosef Vacenovský (20/9) –\ntrenér Jaroslav Vejvoda\n\nMichal Kubačka (6/0/3),\nViliam Padúch (21/0/5) –\nVladimír Bachratý (26/5),\nJaroslav Benedik (6/0),\nJaroslav Buranský (1/0),\nStanislav Černák (2/0),\nMiroslav Čmarada (4/0),\nJán Dinga (13/2),\nEduard Dobai (15/0),\nŠtefan Gyurek (11/1),\nMilan Halás (2/0),\nViliam Hrnčár (23/11),\nOndrej Ištók (13/1),\nEmil Kisý (22/0),\nDušan Koník (24/1),\nJozef Kopecký (1/0),\nAlexander Nagy (4/0),\nMilan Navrátil (24/7),\nOndrej Oslica (14/0),\nLadislav Putyera (23/0),\nMichal Pucher (26/19),\nMarián Staník (24/0),\n… Tichý (2/0) –\ntrenér Karol Bučko\n\nPeter Fülle (17/0/7),\nJustín Javorek (9/0/3) –\nPeter Barát (19/0),\nValerián Bartalský (3/0),\nTitus Buberník (20/3),\nMilan Dolinský (22/11),\nZdeněk Farmačka (16/4),\nJán Feriančík (13/2),\nEduard Gáborík (19/3),\nKazimír Gajdoš (23/2),\nLadislav Kačáni (16/1),\nAnton Kuchárek (11/3),\nFerdinand Magdolen (1/0),\nŠtefan Matlák (16/0),\nMichal Medviď (10/2),\nGustáv Mráz (1/0),\nAdolf Scherer (24/24),\nImrich Šporka (16/0),\nJiří Tichý (26/0),\nVladimír Weiss (26/0),\nTitus Zuzák (1/0) –\ntrenér František Skyva\n\nAndré Houška (26/0/5),\nFrantišek Kraclík (1/0/0),\nKarel Mizera (4/0/0) –\nFrantišek Fiktus (6/0),\nLadislav Hubálek (15/4),\nVáclav Janovský (19/0),\nKarel Kaura (12/3),\nJiří Klaboch (8/3),\nFrantišek Knebort (19/10),\nFrantišek Kokta (18/1),\nZdeněk Kopsa (20/11),\nVladimír Kos (26/4),\nJosef Král (4/1),\nMilan Kratochvíl (22/3),\nLadislav Miškovič (8/0),\nFrantišek Mottl (25/1),\nOldřich Novotný (1/0),\nJosef Píša (13/10),\nMiroslav Pohuněk (26/1),\nPavel Trčka (23/0),\nFrantišek Uldrych (15/0) –\ntrenér Jiří Rubáš\n\nFrantišek Dvořák (10/0/1),\nVladimír Mokrohajský (21/0/6) –\nProkop Daněk (26/0),\nKarel Dvořák (24/0),\nJan Chlopek (9/0),\nSlavomír Kudrnoha (3/0),\nJan Kniezek (17/2),\nBedřich Köhler (16/0),\nJiří Křižák (1/0),\nStanislav Kurovský (1/0),\nLadislav Michalík (4/0),\nMiroslav Mikeska (18/3),\nJosef Ondračka (24/0),\nKarel Palivec (5/0),\nTomáš Pospíchal (21/6),\nMilan Sirý (25/8),\nZdeněk Stanczo (17/0),\nFrantišek Šindelář (17/4),\nFrantišek Valošek (26/9),\nMiroslav Wiecek (26/17) –\ntrenéři František Bufka (1.–18. kolo) a Jaroslav Šimonek (19.–26. kolo)\n\nJindřich Jindra (23/0/5),\nMilan Paulus (4/0/0) –\nJozef Buránsky (22/2),\nJiří Černý (26/2),\nGustav Deutsch (6/0),\nJiří Hledík (22/1),\nJiří Kománek (25/1),\nZdeněk Krejčí (22/1),\nMilouš Kvaček (25/7),\nVáclav Kynos (1/0),\nFrantišek Malík (11/1),\nMiroslav Michálek (2/1),\nZdeněk Pičman (26/1),\nLadislav Pokorný (18/1),\nRudolf Runštuk (10/0),\nEdmund Schmidt (9/1),\nBedřich Šonka (17/7),\nRudolf Tauchen (13/5),\nPetr Zahálka (4/0),\nZdeněk Zikán (18/13) –\ntrenér Jiří Zástěra (1.–13. kolo) a Oldřich Šubrt (14.–26. kolo)\n\nFerdinand Hasoň (1/0/0),\nViliam Schrojf (26/0/6) –\nMilan Balážik (18/6),\nAnton Bíly (3/1),\nĽudovít Cvetler (26/6),\nŠtefan Demovič (1/0),\nJozef Gerhát (4/0),\nVojtech Jankovič (20/0),\nFrantišek Kišš (4/0),\nŠtefan Král (25/1),\nPavol Molnár (25/9),\nAnton Moravčík (25/8),\nIvan Mráz (12/2),\nJozef Obert (25/12),\nJán Popluhár (25/1),\nAnton Trochta (2/0),\nAnton Urban (26/0),\nZdenko Velecký (9/2),\nJozef Vengloš (25/2) –\ntrenéři Karol Borhy a Anton Bulla\n\nJozef Bobok (25/0/7),\nJúlius Pašiak (1/0/0),\nAlois Večerka (3/0/0) –\nJozef Bičkoš (6/1),\nJozef Bomba (21/0),\nAndrej Čepček (10/0),\nJozef Ferenc (26/1),\nJozef Gavroň (25/0),\nZdeno Gomolka (1/0),\n… Klapaček (1/0),\nAnton Kozman (25/4),\nJozef Krzák (7/0),\nJozef Majerník (18/0),\nAlojz Martinček (21/7),\nLadislav Pavlovič (24/9),\nRudolf Pavlovič (26/2),\nKarol Petroš (25/13),\nAlexander Rias (26/1),\nJozef Seman (1/0),\nAnton Varga (11/0) –\ntrenéři Štefan Jačiansky (1.–13. kolo) a Jozef Kuchár (14.–26. kolo)\n\nFrantišek Čaloun (26/0/8),\nFrantišek Hlavatý (1/0/0) –\n... Beran (2/0),\nFrantišek Beránek (6/1),\nVáclav Bíba (26/1),\nZdeněk Böhm (20/2),\nFrantišek Homola (26/6),\nFrantišek Hrneček (4/0),\nLudvík Ivan (7/1),\nJozef Janiga (6/0),\nVáclav Kasík (10/1),\nAntonín Kohout (3/0),\n... Kovařík (1/0),\nJiří Lopata (25/16),\nBohumil Mudra (26/0),\n... Novák (1/0),\nFrantišek Pošar (2/0),\nKarel Sloup (12/3),\nFrantišek Sohan (10/1),\nJosef Strejček (21/0),\nStanislav Sventek (1/0),\nStanislav Štrunc (19/5),\nŠtefan Tóth (13/0),\nJaroslav Trykar (21/5),\nMiloš Vacín (13/3) –\ntrenér Ferenc Szedlacsek\n\nZdeněk Dlouhý (1/0/0),\nJaroslav Matucha (26/0/5) –\nVáclav Benda (13/5),\nAntonín Erlebach (1/0),\nJan Fábera (20/0),\nVáclav Feřtek (7/0),\nJosef Hájek (16/6),\nZdeněk Holoubek (14/0),\nJaroslav Chlumecký (16/2),\nJan Chvojka (22/1),\nPetr Kalina (6/0),\nJosef Kadraba (26/14),\nZdeněk Kofent (20/0),\nBohumil Košař (11/1),\nJosef Linhart (14/0),\nMiroslav Linhart (12/0),\nJosef Majer (4/0),\nKarel Němeček (9/1),\nBohumil Richtrmoc (6/0),\nVojtěch Richtrmoc (15/1),\nMiroslav Rys (25/3),\nAntonín Šolc (25/6) –\ntrenéři Karel Sklenička (1.–4. kolo), Vojtěch Rašplička (5.–10. kolo) a Jiří Kuchler (11.–26. kolo)\n\nMiroslav Čtvrtníček (1/0/0),\nPavel Pakosta (4/0/1),\nJozef Rúfus (9/0/0),\nJaroslav Seidl (13/0/4) –\nJaroslav Dočkal (23/4),\nMilan Dostál (2/0),\nFrantišek Gerhát (5/2),\nJiří Gůra (7/0),\nJiří Hejský (3/0),\nJan Hertl (21/1),\nJúlius Kováč (4/0),\nJosef Kořínek (2/0),\nTadeáš Kraus (20/4),\nAndrej Kvašňák (19/5),\nVáclav Mašek (26/13),\nKvětoslav Novák (23/0),\nJosef Pahr (10/3),\nArnošt Pazdera (25/0),\nVáclav Potměšil (26/0),\nJosef Sedláček (1/0),\nVáclav Starý (22/0),\nKarel Steiningel (11/0),\nEmil Svoboda (1/0),\nLadislav Svoboda (11/7),\nJosef Sykyta (7/0),\nJosef Vojta (12/7),\nVáclav Žambůrek (2/0) –\ntrenér Karel Kolský (1.–26. kolo + baráž)\n\nJúlius Holeš (4/0/0),\nFrantišek Plach (25/0/4) –\n… Bielik (2/0),\nJúlius Dávid (25/7),\nAdolf Frko (4/0),\nEduard Hančin (27/3),\nAlexander Horváth (27/4),\nViliam Jakubčík (17/1),\nAnton Kopčan (27/0),\nŠtefan Lazar (9/2),\nPavol Majerčík (26/10),\nJozef Marušin (26/4),\nVladimír Minarech (6/0),\nMilan Mravec (19/11),\n… Panuška (1/0),\nVladimír Pisárik (26/9),\nJán Saga (18/0),\nAnton Srbecký (1/0),\nLadislav Šmárik (1/0),\nJán Urbanič (27/0) –\ntrenéři Ján Klučiar (1.–7. kolo), Anton Bulla (8.–13. kolo) a Štefan Jačiansky (14.–26. kolo + baráž)\n\nJozef Ondruška (4/0/0),\nImrich Stacho (22/1/5) –\nEmil Adamec (5/1),\nVojtech Bednárik (23/2),\nJozef Brichta (2/0),\nFrantišek Čambal (4/0),\nJán Horváth (24/4),\nStanislav Jarábek (26/0),\nDušan Kabát (6/0),\nMarián Kozinka (15/0),\nIvan Kramár (1/0),\nŠtefan Kuchár (2/0),\nKamil Majerník (13/2),\nFrantišek Malovec (4/0),\nEmil Púchly (18/0),\nŠtefan Slanina (12/0),\nŠtefan Slezák (21/0),\nIvan Štefko (11/2),\nJozef Štibrányi (26/4),\nJán Šturdík (26/7),\nValerián Švec (26/10),\nKarol Tibenský (13/0) –\ntrenéři Alexander Lančarič (1.–13. kolo) a František Gažo (14.–26. kolo)\n\nLadislav Krejčí (7/0/0),\nJaroslav Přeček (9/0/0),\nOldřich Sova (15/0/0) –\nLubomír Burýšek (23/1),\nMilan Dobrotka (18/0),\nZdeněk Drlík (11/1),\nAntonín Franta (13/2),\nJaroslav Handl (18/2),\nAntonín Heřman (25/3),\nPetr Kálal (2/0),\nPavel Kocman (17/0),\nZdeněk Kocman (8/1),\nLadislav Malý (7/1),\nIvan Novák (13/0),\nZdeněk Přibyl (14/1),\nZdeněk Rýc (21/2),\nVojtěch Sedlinský (1/0),\nLadislav Schejbal (23/7),\nJosef Sobotka (22/0),\nJan Šanda (10/0),\nJosef Škarka (23/1),\nVáclav Vonášek (6/0) –\ntrenéři Ervin Šima (1.–13. kolo) a Svatoslav Vrbka (14.–26. kolo)\n\n\n"}
{"id": "477831", "url": "https://cs.wikipedia.org/wiki?curid=477831", "title": "Sedm z Galilea", "text": "Sedm z Galilea\n\n„Sedm z Galilea“ (v originále „The Galileo Seven“) je čtrnáctý díl první sezóny seriálu Star Trek, později známého jako \"\". Premiéra epizody proběhla 5. ledna 1967.\n\nHvězdného data 2821.5 vesmírná loď USS Enterprise vedená kapitánem Jamesem Kirkem míří na planetu Makus III, do kolonie Nová Paříž, kam veze potřebné zdravotnické zásoby. Cestou se však zastavuje u sestavy Murasaki 312, kde se vyskytují kvasarové formace hodné bližšího prozkoumání. Protože má \"Enterprise\" dostatečný náskok v časovém plánu, kapitán Kirk rozhoduje vypustit jeden z raketoplánů \"Enterprise\", zvaný Galileo. Jeho posádku tvoří vědecký důstojník Spock, vrchní lékař Leonard McCoy, vrchní inženýr Scott a další vědečtí pracovníci. Proti zdržení a celé výpravě je galaktický vysoký komisař Ferris, který dohlíží na dodávku léků pro Makus III.\n\nGalileo je krátce po opuštění \"Enterprise\" vyveden z kurzu a Spock musí nouzově přistát na Taurus II, nehostinné, kamenné a mlhou zahalené planetě, nacházející se přímo ve středu jevu Murasaki. Dva členové Galiela, Latimer a Gaetano, prozkoumávají povrch planety, aby zjistili, že je obydlena obřími tvory připomínající masivní lidoopy, kteří jsou vybaveni mohutnými kopí. Začínají vznikat nesouznění mezi velitelem výsadku, panem Spockem a zbytkem posádky Galiela. Lidská posádka se nemůže sžít s vulkánským, bezcitným pohledem na věc. Mezitím se kapitán Kirk vydává s \"Enterprise\" k planetě Taurus II, protože jde o jedinou planetu s částečně kyslíkovou atmosférou. Sám musí čelit neustálým narážkám komisaře Ferrise, který má pravomoc zasáhnout v momentě, kdy by \"Enterprise\" nemohla dosáhnout svého cíle. Po několika hádkách je zřejmé, že Kirk nemá více jak 2 dny pro nalezení sedmi členů posádky Galilea. Při prozkoumávání planety je obrovským kopím zabit Latimer. Znovu se projevují neshody mezi lidskou posádkou a Spockem, obzvláště když pan Spock odmítne promluvit na pohřbu zabitého Latimera, protože logicky je, podle něj, důležitější opravit Galileo. Scotty však zjišťuje, že Galileo nemá palivo a tedy nadále není co opravovat. Přeživší jsou navíc stále ohrožováni nebezpečnou rasou domorodců. Spock se rozhoduje agresory zastrašit. Na místě nechává Gaetana, aby hlídal. Scotty mezitím přišel na způsob, jak získat potřebnou energii. Po upravení reaktoru na náhradní palivo, což by dodala energie phaserů. Gaetano je neznámými tvory unešen a Spock se za ním vydává. V bezvědomí, pod sprchou oštěpů, se mu jej daří donést zpět na Galilea. Sám nechápe, že primitivní tvorové se neřídí příliš logikou. Dokonce napadají přímo Galileo.\n\nNa \"Enterprise\" mezitím Kirk vytrvává v pátrání po pohřešované posádce Galilea, ale neustále se dostává do konfliktů s Ferrisem. Jeden z výsadků, pátrající po Galileu, hlásí Kirkovi kontakt s tvory zvanými podle hvězdné antropologie řád 480G - Antropoidé. Na planetě zatím Spock přiichází na nápad, jak odrazit útok primitivních tvorů. Přikazuje Scottymu přemístit zážehovou baterii do pláště raketoplánu. Scotty dále může pracovat na zprovoznění raketoplánu. Kirkovi však na \"Enterprise\" čas vypršel a musí opustit orbitu planety Taurus II. Po pohřbu Latimera je posádka opět napadena. Spocka zavalí vržený balvan a ostatní mu pomohou. Spockovi se daří odstartovat, ale za cenu ztráty možnosti návratu z orbitální dráhy planety. Galileo má tedy pouze 1 oblet (cca 45 minut) kolem Taurusu II s vyhlídkou shoření v atmosféře po návratu. Spock si navíc uvědomuje, že Kirk již musel pokračovat s \"Enterprise\" dál. Spock nenadále nechává vypustit a zapálit palivo Galilea, což nikdo z jeho posádky nechápe. Posléze se ukazuje, že palivo tvoří jasnou stopu, které si všimne poručík Sulu. Kirk se ihned vydává za jasnou stopou a na poslední sekundu stihne transportovat celou posádku Galilea před jeho spálením v atmosféře.\n\nKapitán Kirk dává rozkaz pokračovat k primárnímu cíli výpravy a společně s doktorem McCoyem si dělají srandu z pana Spocka, že v krizových situacích se chová velmi lidsky.\n\n\n"}
{"id": "477832", "url": "https://cs.wikipedia.org/wiki?curid=477832", "title": "1. československá fotbalová liga 1960/61", "text": "1. československá fotbalová liga 1960/61\n\n1. československá fotbalová liga 1960/61 byl 35. ročník československé fotbalové ligy. Soutěže se účastnilo celkem 14 týmů (stejně jako v sezoně předcházející) včetně dvou nováčků. Těmi byli TJ Baník Kladno a Jednota Trenčín.\n\nTento ročník začal v sobotu 13. srpna 1960 v Trnavě úvodním zápasem 1. kola mezi domácím Spartakem a Tatranem Prešov (1:0) a skončil v neděli 11. června 1961 zbývajícími čtyřmi zápasy 26. kola.\n\nPo dvou letech, kdy vítěz získal premiérový titul se k poháru za vítězství opět dostala Dukla Praha, která s pohodlným náskokem 7 bodů získal již svůj 4. mistrovský titul. Tím vyrovnala na třetím místě historické tabulky ŠK Slovan Bratislava a zařadila se za Spartu a Slavii (shodně 14 titulů). Díky vítězství v 1. československé lize si Dukla vybojovala účast v předkole Poháru mistrů evropských zemí. Později došla Dukla až do čtvrtfinále slavné soutěže, kde již nestačila na Tottenham Hotspur FC, přestože v 1. zápase zvítězila 1-0. Odveta totiž skončila 1-4.\n\nPo skončení této sezony sestoupily do druhé ligy tři kluby s nejnižším počtem bodů — Jednota Trenčín, Dynamo Praha a TJ Rudá hvězda Brno. Dynamo Praha (dnešní SK Slavia Praha) sestoupilo poprvé za 68 let své historie do II. ligy.\n\nV roce 1961 se konal 1. ročník Československého pohár, čili československá pohárová soutěž. Její vítěz měl pravidelně nastupovat v Poháru vítězů pohárů. To platilo i pro vítěze „nultého“ ročníku (Spartakiádní pohár 1960) a našeho prvního reprezentanta v tomto evropském poháru, armádní klub TJ Rudá hvězda Brno. Prvním vítězem československého poháru se stala Dukla Praha, která zvítězila ve finále nad Dynamo Žilina 3-0. Tím získala svůj první mistrovský double, čili vítězství v lize i poháru. Právě kvůli vítězství v ligové soutěži a postupu do Poháru mistrů evropských zemí nemohla Dukla nastoupit do Poháru vítězů pohárů, kde ho nahradila poražené, tehdy druholigové, Dynamo Žilina. Poprvé v historii se československý klub účastnil Poháru veletržních měst (dřívější Evropská liga UEFA). Byla jím Rudá Hvězda Brno. Tento klub sestoupil z 1. ligy v ročníku 1960/61. Vítězem jedné ze skupin 2. ligy v ročníku 1960/61 se stal jiný brněnský klub – Spartak KPS Brno, který byl dokonce nováčkem tohoto ročníku. První ligy si však v brněnském Králově Poli užili jen jednu sezonu. Rudá Hvězda ihned po sestupu svou skupinu 2. ligy v ročníku 1961/62 vyhrála a za normálních okolností by postupovala zpět do ligy. Vzhledem k reorganizaci armádní tělovýchovy bylo po sezoně rozhodnuto, že TJ Rudá Hvězda Brno bude rozpuštěna a její hráči přejdou do jiných brněnských oddílů. V rámci oddílů kopané tak došlo v roce 1962 k fúzi TJ Spartak Brno ZJŠ a již zmiňovanou TJ RH Brno, která si vybojovala účast v nejvyšší soutěži pro ročník 1962/63. Tam vystupuje pod názvem TJ Spartak Brno ZJŠ. Poháru veletržních měst se v prvních 6 ročnících mohlo účastnit výhradně kluby z veletržních měst, z Československa tedy brněnské kluby. Prvním naším účastníkem tohoto evropského poháru a přímého předchůdce Poháru UEFA byl v sezoně 1961/62 TJ Spartak Brno KPS (Královopolské strojírny), dalších 5 účastí obstarala Zbrojovka, tehdy pod názvem TJ Spartak Brno ZJŠ (1962/63-1966/67). Od sezony 1967/68 se účastnily i jiné naše celky.\n\nPavel Kouba (21/0/6),\nVáclav Pavlis (12/0/1),\n... Výborný (1/0/0) –\nJaroslav Borovička (24/8),\nJan Brumovský (21/6),\nJiří Čadek (23/0),\nMilan Dvořák (19/4),\nJosef Jelínek (25/7),\nRudolf Kučera (20/17),\nJosef Masopust (26/3),\nLadislav Novák (22/0),\nSvatopluk Pluskal (26/1),\nJiří Sůra (5/2),\nFrantišek Šafránek (26/3),\nRudolf Tauchen (9/4),\nIvo Urban (11/0),\nJosef Vacenovský (22/9) –\ntrenér Jaroslav Vejvoda\n\nFrantišek Hlavatý (10/0/4),\nJustín Javorek (19/0/5) –\nValerián Bartalský (10/0),\nTitus Buberník (21/3),\nDezider Cimra (13/1),\nMilan Dolinský (20/5),\n... Ďurkovič (1/0),\nJán Feriančík (25/0),\nEduard Gáborík (22/4),\nKazimír Gajdoš (26/3),\nArnošt Hložek (2/0),\nLadislav Kačáni (24/8),\n... Kopčo (1/0),\nFerdinand Magdolen (3/0),\nŠtefan Matlák (24/0),\nJozef Obert (1/0),\nAdolf Scherer (25/15),\nJiří Tichý (25/2),\nBohdan Ujváry (12/2),\nVladimír Weiss (24/0),\nTitus Zuzák (1/0) –\ntrenér Karol Borhy\n\nFerdinand Hasoň (2/0/0),\nViliam Schrojf (26/0/10) –\nMilan Balážik (14/2),\nAnton Bíly (13/0),\nĽudovít Cvetler (25/3),\nMikuláš Čírka (5/0),\nŠtefan Demovič (2/0),\nVojtech Jankovič (19/0),\nFrantišek Kišš (13/0),\nPavol Molnár (23/7),\nAnton Moravčík (24/10),\nIvan Mráz (23/3),\nJozef Obert (11/5),\nOndrej Pončák (1/0),\nJán Popluhár (22/10),\nJán Sudora (2/0),\nAnton Trochta (20/1),\nAnton Urban (25/0),\nZdenko Velecký (12/3),\nJozef Vengloš (26/1) –\ntrenéři Ján Greššo (1.–16. kolo) a Anton Bulla (17.–26. kolo)\n\nFrantišek Dvořák (13/0/1),\nVladimír Mokrohajský (17/0/1) –\nVladimír Bajger (1/0),\nProkop Daněk (22/0),\nKarel Dvořák (19/0),\nJan Chlopek (1/0),\nJan Kniezek (24/0),\nBedřich Köhler (23/0),\nZdeněk Kosňovský (1/0),\nJiří Křižák (12/6),\nSlavomír Kudrnoha (2/0),\nStanislav Kurovský (3/0),\nLadislav Michalík (2/0),\nMiroslav Mikeska (19/9),\nJosef Ondračka (20/0),\nTomáš Pospíchal (26/9),\nMilan Sirý (16/9),\nZdeněk Stanczo (24/0),\nMilan Šebesta (4/0),\nFrantišek Šindelář (10/0),\nFrantišek Valošek (21/6),\nJosef Vludyka (3/0)\nMiroslav Wiecek (26/11),\nVilém Závalský (1/0) –\ntrenéři František Bufka\n\nMiroslav Čtvrtníček (10/0/3),\nPavel Pakosta (10/0/1),\nJozef Rúfus (8/0/3) –\nJaroslav Dočkal (16/9),\nJiří Gůra (10/0),\nJiří Hejský (19/2),\nJan Hertl (24/0),\nTadeáš Kraus (24/4),\nAndrej Kvašňák (20/7),\nVáclav Mašek (25/9),\nKvětoslav Novák (9/0),\nArnošt Pazdera (25/1),\nVáclav Potměšil (24/0),\nZdeněk Procházka (15/0),\nVáclav Starý (25/1),\nEmil Svoboda (9/4),\nLadislav Svoboda (13/5),\nJosef Sykyta (1/0),\nJosef Vojta (15/2) –\ntrenér Karel Kolský\n\nJozef Bobok (4/0/0),\nAlois Večerka (24/0/7) –\nJozef Bičkoš (2/0),\nJozef Bomba (11/1),\nAndrej Čepček (24/1),\nJozef Ferenc (19/0),\nJozef Gavroň (13/0),\nJuraj Janoščin (24/1),\nAnton Kozman (13/2),\nŠtefan Kulan (25/3),\nAlojz Martinček (20/10),\nMichal Medviď (16/0),\nLadislav Pavlovič (26/17),\nRudolf Pavlovič (22/1),\nKarol Petroš (23/3),\nAlexander Rias (19/0),\nAnton Varga (24/0) –\ntrenér Štefan Jačiansky\n\nAndré Houška (26/0/8),\nFrantišek Kraclík (1/0/0),\nKarel Mizera (2/0/0) –\nFrantišek Fiktus (19/1),\nLadislav Hubálek (9/2),\nJosef Jahoda (1/0),\nVáclav Janovský (16/0),\nKarel Kaura (25/5),\nFrantišek Kokta (12/1),\nZdeněk Kopsa (23/5),\nVladimír Kos (20/5),\nJosef Král (6/0),\nMilan Kratochvíl (16/1),\nFrantišek Mareš (1/0),\nLadislav Melichar (1/0),\nLadislav Miškovič (16/0),\nFrantišek Mottl (26/4),\nJosef Píša (23/10),\nMiroslav Pohuněk (26/1),\nJosef Sedláček (5/0),\nMilan Skoupý (1/0),\nJosef Summerauer (8/2),\n... Šulista (1/0),\nPavel Trčka (26/1) –\ntrenér Jiří Rubáš\n\nJindřich Jindra (25/0/8),\nMilan Paulus (2/0/0) –\nJozef Buránsky (16/2),\nJiří Černý (26/2),\nJiří Hledík (26/4),\nJiří Kománek (12/0),\n... Konvalinka (1/0),\nZdeněk Krejčí (17/1),\nMilouš Kvaček (21/6),\nVáclav Kynos (5/1),\nFrantišek Malík (17/1),\nMiroslav Michálek (15/0),\nZdeněk Pičman (26/0),\nLadislav Pokorný (21/4),\nRudolf Runštuk (11/0),\nBedřich Šonka (14/3),\nLuboš Štěrba (23/3),\nBohuslav Tomášek (3/0),\nZdeněk Zikán (25/7) –\ntrenér Jiří Zástěra\n\nZdeněk Dlouhý (15/0/1),\nJaroslav Matucha (17/0/3) –\nZdeněk Böhm (13/2),\nJan Fábera (23/0),\nJosef Hájek (22/7),\nZdeněk Holoubek (15/0),\nJaroslav Chlumecký (14/2),\nJan Chvojka (6/0),\nJiří Ječný (5/0),\nJosef Kadraba (26/16),\nPetr Kalina (11/0),\nZdeněk Kofent (24/0),\nBohumil Košař (20/0),\nJosef Kozlík (1/0),\nJosef Linhart (19/0),\nJosef Majer (24/4),\nKarel Němeček (8/2),\nBohumil Richtrmoc (1/0),\nMiroslav Rys (25/4),\nAntonín Šolc (24/5) –\ntrenér Karel Sklenička\n\nStanislav Jánoš (1/0/0),\nJozef Ondruška (18/0/2),\nImrich Stacho (8/0/3) –\nJozef Adamec (24/13),\nMilan Barták (10/2),\nVojtech Bednárik (2/0),\nJaroslav Benedik (16/5),\nMilan Galbička (21/1),\nJán Horváth (26/7),\nStanislav Jarábek (13/0),\nV... Koiš (1/0),\nMarián Kozinka (11/1),\n... Kršák (2/0),\nŠtefan Pšenko (12/0),\nEmil Púchly (12/1),\nŠtefan Slanina (24/0),\nŠtefan Slezák (15/0),\nJozef Štibrányi (26/2),\nJán Šturdík (24/5),\nValerián Švec (16/4),\nKarol Tibenský (23/3) –\ntrenéři Jozef Hagara (1.–13. kolo) a Božin Laskov (14.–26. kolo)\n\nMichal Kubačka (1/0/0),\nViliam Padúch (26/0/4) –\nVladimír Bachratý (12/3),\nPeter Barát (22/1),\nJaroslav Buranský (14/0),\nJán Cintula (7/0),\nEduard Dobai (3/0),\nŠtefan Gyurek (13/4),\nMilan Halás (18/1),\nViliam Hrnčár (25/9),\nOndrej Ištók (25/0),\nOto Kanás (6/0),\nEmil Kisý (20/0),\nDušan Koník (12/3),\nMilan Navrátil (25/5),\nLadislav Putyera (26/1),\nMichal Pucher (26/10),\nMarián Staník (26/0) –\ntrenéři Anton Krásnohorský (1.–13. kolo) a Ladislav Baláž (14.–26. kolo)\n\nFrantišek Schmucker (26/0/3),\nPavel Spišák (2/0/0) –\nJozef Bomba (13/0),\nVlastimil Bubník (19/5),\nFrantišek Buráň (1/0),\nBronislav Danda (3/0),\nJozef Haspra (11/1),\nTomáš Hradský (16/5),\nKarel Kohlík (16/1),\nZdeněk Koláček (13/2),\nKarel Komárek (26/1),\nŠtefan Král (24/1),\nKarel Lichtnégl (25/15),\nArnošt Machovský (8/0),\nFrantišek Majer (21/3),\nJiří Mika (6/0),\nStanislav Navrátil (24/1),\nJiří Nenal (1/0),\nBohumil Píšek (1/0),\nZdeněk Přibyl (5/0),\nPavol Salva (4/0),\nBohuslav Sláma (24/0),\nJosef Sýkora (1/0),\nJiří Šón (20/2) –\ntrenéři Josef Eremiáš (1.–7. kolo) a Rudolf Krčil (8.–26. kolo)\n\nJaroslav Chromčák (1/0/0),\nTibor Rihošek (16/0/3),\nŠtefan Šimončič (11/0/1) –\nJozef Bajerovský (3/0),\nPavol Bencz (23/12),\nEmil Bezdeda (22/0),\nMiroslav Čemez (21/0),\nŠtefan Deglovič (17/1),\nPavol Fako (6/0),\n... Golha (1/0),\nĽudovít Hojný (5/1),\nŠtefan Hojsík (25/0),\nJozef Jajcaj (1/0),\nJozef Jankech (18/0),\nĽudovít Koiš (26/5),\nVladimír Kopanický (26/9),\nMiroslav Kresta (6/2),\nMiroslav Kľuka (26/2),\nĽudovít Kubáň (2/0),\n... Marenčík (2/0),\nVojtech Masný (16/3),\nTibor Michalík (21/0),\nEmil Pažický (8/1),\nMilan Rovňan (1/0) –\ntrenéři Anton Bulla (1.–6. kolo), Josef Ludl (7.–13. kolo) a Karol Bučko (14.–26. kolo)\n\nAlois Jonák (16/0/2),\nJosef Kopečný (6/0/0),\nMiroslav Mařenec (4/0/0),\nVojtěch Uharček (1/0/0) –\nJán Andrejkovič (21/2),\nAlois Hercík (22/6),\nJiří Hildebrandt (22/0),\nRobert Hochman (21/5),\nLadislav Hovorka (11/1),\nFrantišek Ipser (5/0),\n... Kondač (1/0),\nJan Lála (22/0),\nFrantišek Morávek (26/4),\nJiří Nedvídek (17/1),\nKarel Nepomucký (22/3),\nFrantišek Růžička (24/0),\nBronislav Samsonek (7/0),\nMiroslav Schleichert (5/0),\nMiloš Štádler (18/5),\nJiří Troníček (2/1),\n... Vaňha (1/0),\nJiří Vlasák (25/0) –\ntrenér Antonín Rýgr\n\n"}
{"id": "477833", "url": "https://cs.wikipedia.org/wiki?curid=477833", "title": "Billy Ray Cyrus", "text": "Billy Ray Cyrus\n\nWilliam <nowiki>\"Billy\"</nowiki> Ray Cyrus (* 25. srpna 1961, Flatwoods, Kentucky) je americký zpěvák, skladatel, a herec. Je držitelem prestižního ocenění Ceny Grammy. Je také známý jako představitel role Robbyho Raye Stewarta v seriálu Hannah Montana.\n\n\n"}
{"id": "477836", "url": "https://cs.wikipedia.org/wiki?curid=477836", "title": "1. československá fotbalová liga 1959/60", "text": "1. československá fotbalová liga 1959/60\n\n1. československá fotbalová liga 1959/60 byl 34. ročník československé fotbalové ligy. Soutěže se účastnilo celkem 14 týmů (stejně jako v sezoně předcházející) včetně dvou nováčků. Těmi byli Spartak Hradec Králové a Slovan Nitra. Ročník měl velmi překvapivé rozuzlení, když jeden z nováčků, Spartak Hradec Králové předčil všechny soupeře a s náskokem 2 bodů získal svůj historicky 1. mistrovský titul (doposud jediný). Díky vítězství v 1. československé lize si Spartak vybojoval účast v předkole Poháru mistrů evropských zemí. Později došel Spartak až do čtvrtfinále slavné soutěže, kde již nestačil na FC Barcelona.\n\nPo skončení této sezony sestoupily do druhé ligy dva kluby s nejniším počtem bodů — Jednota Košice a Dukla Pardubice.\n\nTento ročník začal v neděli 9. srpna 1959 úvodními čtyřmi zápasy 1. kola a skončil v neděli 12. června 1960 kompletním 26. kolem.\n\nV roce 1960 se konala ještě jedna soutěž paralelně s 1. československou ligou. Dostala název Spartakiádní pohár 1960. Jejím vítězem se stala Rudá Hvězda Brno a díky tomu získala možnost být prvním československým účastníkem nově vzniklé evropské soutěže s názvem Pohár vítězů pohárů (1960/61).\n\nJindřich Jindra (21/0/8),\nFrantišek Matys (1/0/0),\nMilan Paulus (5/0/2) –\nMiroslav Andrejsek (17/2),\nJozef Buránsky (7/1),\nLadislav Čermák (8/1),\nJiří Černý (23/5),\nJiří Hledík (25/3),\nFrantišek Kopečný (1/0),\nZdeněk Krejčí (25/1),\nMilouš Kvaček (24/15),\nZdeněk Macek (6/0),\nFrantišek Malík (25/5),\nMiroslav Michálek (25/1),\nZdeněk Pičman (25//0),\nLadislav Pokorný (24/3),\nRudolf Runštuk (14/0),\nJozef Šarman (2/0),\nRudolf Tauchen (7/1),\nBohuslav Tomášek (10/1) –\ntrenéři Ferenc Szedlacsek (1.–13. kolo) a Jiří Zástěra (14.–26. kolo)\n\nViliam Schrojf (26/0/6) –\nJán Andrejkovič (13/3),\nMilan Balážik (22/2),\nAnton Bíly (22/9),\nĽudovít Cvetler (13/2),\nMikuláš Čírka (15/0),\nVojtech Jankovič (17/0),\nJúlius Kánássy (6/0),\nFrantišek Kišš (8/0),\nŠtefan Král (4/0),\nPavol Molnár (26/9),\nAnton Moravčík (24/13),\nIvan Mráz (4/2),\nEmil Pažický (18/8),\nJán Popluhár (24/1),\nJán Sudora (1/0),\nAnton Trochta (19/0),\nAnton Urban (24/1),\nZdenko Velecký (5/2),\nJozef Vengloš (15/0) –\ntrenéři József Ember (1.–13. kolo) a Štefan Jačiansky (14.–26. kolo)\n\nPavel Kouba (20/0/3),\nVáclav Pavlis (11/0/2) –\nJaroslav Borovička (22/5),\nJan Brumovský (22/5),\nJiří Čadek (24/0),\nFerdinand Dvořák (3/0),\nMilan Dvořák (16/3),\nKarel Chrudimský (5/0),\nJosef Jelínek (16/6),\nRudolf Kučera (10/2),\nJosef Masopust (23/4),\nLadislav Novák (21/0),\nSvatopluk Pluskal (19/4),\nFrantišek Růžička (8/0),\nJiří Sůra (4/0),\nFrantišek Šafránek (25/1),\nRudolf Tauchen (10/4),\nIvo Urban (21/0),\nJosef Vacenovský (24/7) –\ntrenér Bohumil Musil\n\nJozef Ondruška (8/0/0),\nImrich Stacho (22/2/5) –\nJozef Adamec (26/4),\nVladimír Bachratý (1/0),\nVojtech Bednárik (5/0),\nJaroslav Benedik (6/0),\nMilan Galbička (23/7),\nJozef Heimberger (7/2),\nJán Horváth (25/4),\nJuraj Kadlec (22/0),\n... Kršák (1/1),\nJozef Kulisievič (2/0),\n... Letovanec (1/0),\nŠtefan Pšenko (26/0),\n... Slaník (1/0),\nŠtefan Slanina (26/0),\nŠtefan Slezák (11/0),\nJozef Štibrányi (26/3),\nJán Šturdík (24/10),\nValerián Švec (17/5),\nKarol Tibenský (26/5),\n... Tomeček (1/0) –\ntrenér Anton Malatinský\n\nFrantišek Hlavatý (22/0/6),\nJustín Javorek (6/0/2) –\nTitus Buberník (22/9),\nDezider Cimra (16/0),\nMilan Dolinský (24/8),\nJán Feriančík (10/0),\nEduard Gáborík (1/0),\nKazimír Gajdoš (25/1),\nArnošt Hložek (18/0),\nViliam Hrnčár (5/1)\nLadislav Kačáni (24/4),\nŠtefan Matlák (20/0),\nGustáv Mráz (2/0),\nJozef Obert (13/4),\nAlexander Rias (13/1),\nAdolf Scherer (23/7),\nValerián Švec (3/0),\nJiří Tichý (26/3),\nBohdan Ujváry (9/1),\nVladimír Weiss (24/1) –\ntrenér Karol Borhy\n\nFrantišek Dvořák (7/0/1),\nVladimír Mokrohajský (20/0/7) –\nProkop Daněk (15/0),\nKarel Dvořák (25/0),\nJan Kniezek (12/0),\nBedřich Köhler (25/0),\nZdeněk Kosňovský (15/1),\nJiří Křižák (6/1),\nMiroslav Mikeska (13/3),\nJosef Ondračka (21/0),\nTomáš Pospíchal (19/7),\nKarel Sedláček (12/0),\nZdeněk Stanczo (21/0),\nMilan Šebesta (1/0),\nFrantišek Šindelář (23/4),\nLuboš Štěrba (11/0),\nFrantišek Valošek (16/6),\nMiroslav Wiecek (21/4),\nVilém Závalský (4/0) –\ntrenér Jaroslav Vejvoda\n\nAndré Houška (19/0/6),\nKarel Mizera (6/0/2) –\nFrantišek Brückner (1/0),\nFrantišek Fiktus (25/3),\nLadislav Fišer (14/0),\nLadislav Hubálek (24/5),\nFrantišek Ipser (12/0),\nVáclav Janovský (10/0),\nKarel Kaura (23/8),\nJiří Klaboch (2/0),\nZdeněk Kopsa (24/8),\nVladimír Kos (23/1),\nJosef Král (15/0),\nLadislav Miškovič (13/0),\nFrantišek Mottl (25/3),\nMiroslav Pohuněk (21/0),\nJosef Sedláček (21/4),\nJosef Summerauer (3/1),\nPavel Trčka (13/0) –\ntrenér Jiří Rubáš\n\nMichal Kubačka (12/0/1),\nViliam Padúch (13/0/2) –\nJozef Belák (1/0),\nJaroslav Buranský (21/2),\nJozef Buranský (1/0),\nJán Cintula (18/3),\nJozef Fojtík (22/0),\nŠtefan Gyurek (1/0),\nMilan Halás (25/0),\nViliam Hrnčár (14/3),\nOndrej Ištók (24/0),\nEmil Kisý (23/1),\nDušan Koník (24/2),\nAnton Krásnohorský (2/0),\nJán Moravčík (1/0),\nMilan Navrátil (21/4),\nRudolf Paulis (1/0),\nLadislav Putyera (25/2),\nMichal Pucher (25/18),\nMarián Staník (20/0) –\ntrenér Karol Bučko\n\nJozef Bobok (10/0/2),\nAlois Večerka (18/0/4) –\nJozef Bičkoš (2/0),\nAndrej Čepček (11/0),\nAlexander Felszeghy (13/0),\nJozef Ferenc (23/0),\nJozef Gavroň (25/8),\nJozef Hraška (2/0),\nJuraj Janoščin (20/0),\nJaroslav Kravárik (1/0),\nŠtefan Kulan (13/1),\nAlojz Martinček (20/6),\nMichal Medviď (16/4),\nŠtefan Páll (25/2),\nLadislav Pavlovič (25/17),\nRudolf Pavlovič (26/2),\nKarol Petroš (25/0),\nFrantišek Semeši (5/0),\nAnton Varga (22/0) –\ntrenéři Gejza Šimanský (1.–2. kolo) a Jozef Steiner (3.–26. kolo)\n\nFrantišek Kraclík (4/0/0),\nZdeněk Placheta (5/0/1),\nFrantišek Schmucker (17/0/4),\nPavel Spišák (3/0/0) –\nJozef Bomba (25/2),\nVlastimil Bubník (14/7),\nZdeněk Hajský (9/2),\nKarel Kohlík (22/0),\nZdeněk Koláček (20/6),\nKarel Komárek (11/0),\nŠtefan Král (16/0),\nKarel Lichtnégl (12/2),\nArnošt Machovský (15/0),\nFrantišek Majer (20/2),\nJiří Mika (17/5),\nMiroslav Mikeska (7/1),\nStanislav Navrátil (26/0),\nJozef Obert (12/5),\nBohumil Píšek (1/0),\nZdeněk Přibyl (4/0),\nBohuslav Sláma (12/0),\nJiří Šón (22/1),\nBořivoj Voborný (16/0) +\n1 vlastní branka (Ondrej Ištók ze Slovanu Nitra)\n– trenér Josef Eremiáš\n\nBřetislav Dolejší (24/0/2),\nAlois Jonák (7/0/0),\nVojtěch Uharček (1/0/0) –\nJán Andrejkovič (13/2),\nJosef Hejduk (1/0),\nAlois Hercík (23/10),\nJiří Hildebrandt (25/0),\nRobert Hochman (23/7),\nFrantišek Ipser (6/0),\nJosef Kettner (13/0),\nJaroslav Kubeš (2/0),\n... Moravec (1/0),\nFrantišek Morávek (25/4),\nVáclav Nedvěd (7/3),\nJiří Nedvídek (21/0),\nLadislav Svoboda (8/0),\nMiloš Štádler (25/4),\nJiří Trnka (2/1),\nJiří Troníček (11/0),\nMiloš Urban (17/3),\nJiří Vlasák (26/2),\nKarel Vovorský (10/0),\nVáclav Zamazal (18/0) –\ntrenéři Vlastimil Kopecký (1.–10. kolo), Karel Finek (11.–13. a 15.–19. kolo) a Josef Forejt (14. a 20.–26. kolo)\n\n... Crkva (2/0/0),\nMiroslav Čtvrtníček (22/0/7) –\nJiří Gůra (15/0),\nJiří Hejský (20/0),\nJan Hertl (23/1),\nJaroslav Jareš (2/0),\nJiří Ječný (12/0),\nJaroslav Klauz (1/0),\nJosef Kořínek (5/0),\nTadeáš Kraus (22/6),\nAndrej Kvašňák (12/3),\nVáclav Mašek (22/11),\nKvětoslav Novák (11/0),\nArnošt Pazdera (21/1),\nMiroslav Pergl (6/1),\nVáclav Potměšil (13/0),\nVáclav Starý (20/0),\nEmil Svoboda (13/3),\nJosef Sykyta (1/0),\nJosef Vojta (12/4),\nVáclav Žambůrek (8/0) –\ntrenér Karel Kolský\n\nFerdinand Hasoň (8/0/1),\nAnton Švajlen (17/0/6),\nGejza Vrabeľ (1/0/0) –\nGejza Csakvári (3/0),\nAlexander Felszeghy (10/0),\nJán Gajdoš (24/2),\nFrantišek Gornický (23/2),\nFrantišek Hájek (19/1),\nJozef Illés (13/0),\nVáclav Jutka (22/0),\nJúlius Kánássy (12/0),\nJán Karel (12/0),\nJozef Kostini (25/4),\nAndrej Kvašňák (9/2),\nŠtefan Lazar (4/0),\nDezider Majer (4/0),\nĽudovít Mangera (3/0),\nMichal Pavlík (23/1),\nPavol Pintér (25/0),\nPavol Salva (13/0),\nJozef Schwarz (25/9) –\ntrenéři Jozef Karel (1.–13. kolo) a Zoltán Fazekaš (14.–26. kolo)\n\nHynek Chalupník (1/0/0),\nJosef Klus (14/0/2),\n... Matoušek (1/0/0),\nPavel Pakosta (10/0/2) –\nIvan Benko (5/0),\nEduard Borovský (19/2),\nGejza Csakvári (7/0),\nTelesfor Halmo (4/1),\nŠtefan Hojsík (7/0),\nTomáš Hradský (10/2),\nStanislav Jarábek (21/1),\nVladimír Kopanický (5/2),\nJosef Kořínek (10/0),\nAnton Kozman (18/3),\nŠtefan Lazar (16/0),\nKarel Lichtnégl (4/1),\nAlfréd Malina (6/0),\nJozef Marušin (4/1),\nVojtech Masný (23/4),\nMilan Mravec (16/2),\nKvětoslav Novák (3/0),\nMiroslav Ošťádal (10/0),\nKarel Prášil (2/0),\nBohumil Richtrmoc (7/0),\nFrantišek Samuelčík (7/0),\nEmil Stibor (12/0),\nBedřich Šonka (8/1),\nJozef Vengloš (8/0),\nKarel Vovorský (5/0),\nZdeněk Zikán (8/3) –\ntrenér Jiří Zástěra (1.–13. kolo) a ... Vojáček (14.–26. kolo)\n\n"}
{"id": "477837", "url": "https://cs.wikipedia.org/wiki?curid=477837", "title": "JPMorgan Chase Tower", "text": "JPMorgan Chase Tower\n\nJPMorgan Chase Tower (dříve Texas Commerce Tower) je mrakodrap sídlící na adrese 600 Travis Street texaského velkoměsta Houston. Postaven byl v letech 1978-1982 a má 75 pater, do nichž můžete vystoupat v jednom z 50 výtahů. Slouží pro komerční účely (kanceláře, sídla společností), kde nabízí prostor v celkové výměře přes 120 tisíc m². Budovu navrhla společnost I.M. Pei and Partners a realizaci provedli CBM Engineers Inc. a Hines Interests Geralda D. Hinese.\n\nJPMorgan Chase Tower je vysoká 305,4 m (1002 stop) a po svém dokončení byla nejvyšší budovou na západ od Mississippi, resp. nejvyšší budovou v Americe mimo Chicago a New York City (překonala Aon Center v Los Angeles) a to až do dokončení budovy U.S. Bank Tower v Los Angeles v roce 1990. Stále ale zůstává nejvyšší budovou státu Texas (překonala Renaissance Tower), a nejvyšší budovou na světě, která má pětiúhelníkový půdorys.\n\n13. září 2008 se přes Houston přehnal hurikán Ike a (kromě jiného) způsobil budově škody – rozbil mnoho skleněných tabulí, odlomil některé prvky (izolace, atp.) po povrchu a ze střechy budovy.\n\n\n"}
{"id": "477842", "url": "https://cs.wikipedia.org/wiki?curid=477842", "title": "Neurologický symptom", "text": "Neurologický symptom\n\nJako neurologický symptom se označují jakékoliv symptomy způsobené neurologickým stavem. Objevují se, když jsou narušeny normální procesy mozku a nervů. Některé z nich jsou mírné, jako například drobné bolesti hlavy či závratě. Symptomy však mohou být více vážné a mohou se projevovat jako migrény nebo opakované mdloby. Mezi neurologické symptomy patří například ztráta schopnosti mluvit (afázie), obtížné polykání (dysfagie) a ztráta pohybových dovedností (ataxie).\n\n"}
{"id": "477849", "url": "https://cs.wikipedia.org/wiki?curid=477849", "title": "Vojenský soud (Star Trek)", "text": "Vojenský soud (Star Trek)\n\n„Vojenský soud“ (v originále „Court Martial“) je patnáctý díl první sezóny seriálu Star Trek, později známého jako \"\". Premiéra epizody proběhla 2. února 1967.\n\nHvězdného data 2947.3 se vesmírná loď USS Enterprise vedená kapitánem Jamesem Kirkem vrací na základnu 11 po střetu se silnou magnetickou bouří, kdy zemřel člen posádky, seržant Ben Finney. Na základně se kapitán Kirk setkává s přítelem, komodorem Stonem. Ten však po kontrole záznamů lodního deníku musí Kirka obvinit z nedbalosti, že odpálil iontový modul, ve kterém byl Finney, před vyhlášením poplachu. Kirk je osobně přesvědčen, že tomu tak nebylo a v momentě odpálení modulu byl již poplach vyhlášen.\n\nStone podrobuje Kirka šetření, které má rozhodnout, zdali Kirk půjde před vojenský soud. Stone se snaží, po odvyprávění příběhu, přemluvit Kirka, aby se nechal odvolat ze služby a na základě rozhodnutí o tělesném vyčerpání převelen na pozemní službu. Z Kirkova příběhu se ukazuje, že kapitán neměl s Finneyem nejlepší vztahy, protože James Kirk po něm v dávných letech opravil závažnou chybu ve strojovně a Finney kvůli tomu byl pokárán a přesunut na konec seznamu povýšení. Ben Finney to nikdy nepřestal kapitánovi dávat za vinu. Kirk se tomuto brání a i přes Stoneovy výhrůžky trvá třeba i na vojenském soudu, bude-li to znamenat jeho šanci na řádnou obhajobu. Kirk se také na základně 11 potkává s dávnou přítelkyní Areel, která je žalobkyní. Dává ale Kirkovi kontakt na dobrého advokáta. Samuel T. Cogley se do kapitánova pokoje nastěhoval i s řadou svých knih, které uznává namísto počítačů. U soudu je postupně předvolána řada svědků včetně prvního důstojníka Spocka, Dr. McCoye a dalších. Cogley nikdy nevyužil právo křížového výslechu a předvolal kapitána Jamese Kirka. Následně je přehrán videozáznam z palubního počítače \"USS Enterprise\". Na záznamu se jasně ukazuje, že Kirk odpálil modul ještě před vyhlášením poplachu. Spock opakovaně testuje lodní počítač, ale nenachází žádnou chybu. I Kirkův právník začíná pochybovat, zdali nešlo pouze o kapitánovu chybu.\n\nNa lodi Dr. McCoy nemůže pochopit, že je Kirk obviněn u soudu a Spock mezitím hraje 3D šachy. Spock vysvětluje, že něco je špatně, protože šachy sám programoval podle sebe a logicky by tak mohl dosáhnout maximálně pat. Když vyhrává v pořadí čtvrtou hru, je mu vše jasné a běží upozornit Cogleyho. Ten ačkoliv již ukončil oficiálně obhajobu, přemlouvá porotu, aby vyslechla posledního svědka - palubní počítač. Na lodi Spock vysvětluje, že jediný, kdo by mohl úmyslně změnit paměť počítače je kapitán, on sám a praporčík Finney. Cogley u soudu prohlašuje, že Ben Finney není mrtev a pouze se schovává. Kirk nechává \"Enterprise\" vylidnit a nechává zesílit zvuky na lodi. Když je zvuk silný natolik, že zachytává tlukot srdcí všech zúčastněných, McCoy eliminuje z přehrávání zvuky srdcí poroty, obžaloby i obhajoby. Ukazuje se, že Finney se opravdu schovává na lodi ve strojovně, v sekci B. Kirk se s Finneym setkává ve strojovně a Finney kapitánovi sděluje, že nemohl zničit jeho, tak alespoň zničí \"Enterprise\" tím, že zlikvidoval primární okruhy energie. \"Enterprise\" bez posádky, pouze s účastníky soudu se nemůže moc dlouho udržet na orbitě planety základny 11. Kirk se utkává s Finneym, zatímco se Spock snaží udržet loď v potřebné výšce. Poté, co byl Finney zneškodněn, opravuje kapitán Kirk sabotované okruhy energie.\n\nSoud je tak ukončen s rozhodnutím, že kapitán Kirk je nevinný.\n\n\n"}
{"id": "477851", "url": "https://cs.wikipedia.org/wiki?curid=477851", "title": "Sokratovská metoda", "text": "Sokratovská metoda\n\nSokratovská metoda je výchovný a vzdělávací postup, při němž se učitel snaží své studenty otázkami přivést k novému poznání. Odvolává se na antického filosofa Sókrata, který v některých svých dialozích říká, že poznání je vlastně rozpomínání a svoji úlohu při tom přirovnává k činnosti porodní báby. Užívá se jak na vysokých školách, tak také v profesním a firemním tréninku kritického myšlení a logické argumentace. Za hlavní přednost metody je považována forma zapojení studentů / účastníků do procesu poznávání a zvýšená motivace přijít věci „na kloub“ oproti pouhému výkladu učitele.\n\nV řadě raných dialogů hovoří Sókratés s lidmi, kteří jsou pevně přesvědčeni, že jsou odborníci a že něco spolehlivě vědí. Sókratés svými otázkami nejprve zpochybní jejich domnělé vědění a v některých případech je pak dovede k hlubšímu, pravdivějšímu porozumění a náhledu. Příkladem mohou být Platónovy dialogy \"Euthydémos\", \"Ion\" a zejména \"Menón\".\n\nV tomto dialogu pozve Menón k rozhovoru prvního otroka, který jde kolem a u něhož je jisté, že o geometrii nic neslyšel. Sókratés mu předloží obtížnou úlohu: ke čtverci o straně dvě stopy má zkonstruovat čtverec s dvojnásobnou plochou. Otrok nejprve myslí, že to bude čtverec s dvojnásobně dlouhou stranou, ale když jej zkonstruuje, zjistí že plocha je čtyřnásobná. Sókratés ho pak otázkami dovede k tomu, aby čtyři části čtverce úhlopříčkami rozpůlil, takže vznikne skutečně čtverec o dvojnásobné ploše, vůči původnímu postavený na roh. Sókratés v tom vidí zřejmé potvrzení své domněnky, že se otrok „rozpomenul“ na to, co jeho nesmrtelná duše už věděla.\n\nV jiných dialozích, kde se nejedná o geometrii, není Sókratova argumentace tak přesvědčivá a moderní čtenář má dojem, že nutí své partnery volit mezi dvěma alternativami, i když je ve skutečnosti více možností, kdy se alternativy nevylučují a podobně.\n\nZáklady moderní metody\nsokratovského rozhovoru položil göttingenský profesor filosofie Leonard Nelson\n(1882-1927) ve 20. letech 20. století. Spolu s Minnou Specht založil školu ve Walkenmühle u\nměsta Melsungen v Hesensku, kde byli v duchu této metody vyučováni žáci ve věku\n12-20 let a to především v oblasti politického vzdělání.\n\nMezi Nelsonovi žáky a\nspolupracovníky patřil také vystudovaný fyzik a matematik Gustav Heckmann\n(1898-1996), který se rozhodl věnovat oproti očekávané profesi technické\ndráze pedagogické a začal vyučovat na Walkenmühle, kde věnoval rozvíjení metody a její\nvýuce podstatnou část svého života.\n\n Škola ve Walkenmühle byla uzavřena v roce 1933\na Heckmann spolu s Minnou Specht imigrovali do Dánska a posléze do Anglie. Díky\ntomu se sokratovský rozhovor uchytil také v těchto zemích.\n\nPo válce ztratila sokratovská\nmetoda svůj silně politicky zaměřený charakter, který prosazoval Nelson. Když byla Philosophish-Politische Akademie\n(PPA) obnovena, nebylo tomu již ve spojitosti z žádnou politickou stranou. Heckman\npůsobil po svém návratu do vlasti od roku 1946 jako pedagog v Hannoveru,\nreformoval tradici sokratovských\nrozhovorů a v 60. letech spolu s Ernou Benckle a svou ženou Charlotte Heckmann\nobnovili sokratovské semináře. Ty se tentokrát konaly především na zámku Schwöbber u Hameln, kde\nbyli v praxi této metody vzdělávání další lektoři.\n\nDnes se\nlektoři sdružují v organizaci Gesellschaft\nfür Sokratisches Philosophieren, pořádají\nodborná symposia a podporují vydávání sokratovské literatury. GSP má sídlo v\nHannoveru a úzce spolupracuje s PPA, která sídlí v Bonnu. Tato organizace\npodporuje tradici kritického myšlení vázanou na filosofy Kanta, Friese a\nNelsona.\n\nNa mezinárodní\núrovni spolupracuje PPA také s anglickou  \"The\nSociety for the Furtherance of the Critical Philosophy\" (SFCP) a společně pořádají\nmezinárodní konference.\n\nSokratovský\nrozhovor není v současné době spojován jen s filosofií, účastní se jej také\nnapříklad pedagogové, lidé, jejichž profese vyžaduje týmovou práci,\npsychologové atd. Proto lze zmínit také například německou organizaci Pro Argumentis, která se věnuje uplatnění sokratovských principů a filosofického\npřístupu v současném managementu a řízení firem.\n\nSokratovské rozhovory mají v České republice dle školy Nelson/Heckmann tradici zhruba od konce 90. let 20. století. Zatímco občanské sdružení Sokratovské rozhovory vzniklo v říjnu 2009, od roku 1998 pořádá Fakulta humanitních studií UK spolu s německou lektorskou organizací GSP pravidelné třídenní semináře pro studenty v češtině, angličtině a němčině. Tato spolupráce s německou stranou se během let prohloubila a sdružení se nyní podílí na organizaci vícedenních seminářů několikrát ročně v Čechách i Německu. \n"}
{"id": "477852", "url": "https://cs.wikipedia.org/wiki?curid=477852", "title": "Arménská menšina v Česku", "text": "Arménská menšina v Česku\n\nZa příslušníky arménské menšiny v Česku jsou považováni občané ČR hlásící se k arménské národnosti a občané Arménské republiky mající v ČR krátkodobý či trvalý pobyt. Podle současných údajů žijí v ČR výhradně občané Arménské republiky s krátkodobým či trvalým pobytem. Tato skupina čítá dle údajů Českého statistického úřadu 2 025 členů, dle neoficiálních zdrojů se však toto číslo může pohybovat kolem 12 000.\n\nNa rozdíl od ostatních arménských komunit v jiných zemích střední a východní Evropy je arménská menšina v ČR tvořena výhradně imigranty, kteří do země přišli v průběhu 90. let, po rozpadu Sovětského svazu, z důvodu špatné ekonomické a politické situace v zemi. Nejvíce Arménů přišlo v letech 1992–1995. V té době naplno propukl arménsko-ázerbájdžánský spor o Náhorní Karabach.\n\nArménská menšina se v ČR stále rozrůstá, nyní čítá něco okolo 12 000 členů. Nejpočetnější komunita je v Praze. Druhá nejpočetnější komunita se nachází v Brně a v nejbližším okolí, kde žije podle údajů této komunity v současné době asi 2 500 Arménů, kteří do ČR přišli přes uprchlický tábor v Zastávce u Brna.\n\nVětšina příslušníků arménské komunity hovoří plynně rusky, 31 % hovoří česky na vysoké úrovni, 42 % na střední a 27 % na nízké. Z důvodu jazykových bariér provozují bistra, obchůdky a dílny.\n\nNěkolikrát se Arméni v ČR objevili v médiích v souvislosti s organizovaným zločinem, boj mezi čečenskými a arménskými gangy vedl v roce 2007 k pokusu o vraždu na pražském Václavském náměstí a k vraždě řidiče Sazky na Vinohradech.\n\nV roce 1996 byla v Praze otevřena \"Arménská nedělní škola\", později bylo založeno \"Arménské kulturní centrum\". Vychází také arménský dvojměsíčník \"Orer\" (\"Օրեր\"), jehož šéfredaktorem je arménský novinář Hagop Asadrjan, bývalý redaktor jerevanských novin \"Azg\" (\"Ազգ\"), který do Prahy přišel v roce 1998.\n\n3. a 4. dubna 2006 navštívil ČR zastupující ministr Arménie Arman Kirakosjan. Zde se setkal s tehdejším náměstkem ministra zahraničí Jaroslavem Baštou a s reprezentantem arménské komunity Jaromírem Plíškem.\n\n\n"}
{"id": "477853", "url": "https://cs.wikipedia.org/wiki?curid=477853", "title": "Milan Nytra", "text": "Milan Nytra\n\nMilan Nytra (* 13. října 1959 Ostrava) je český hudebník, klávesista, zpěvák a architekt. Působil v kapelách AG Flek, Progres-Pokrok, Buty či Laputa, rovněž se podílel jako studiový hráč na albech dalších hudebníků.\n\nMilan Nytra od roku 1985 hrál v brněnské rockové skupině Progres 2. V roce 1987 nahrané album \"Změna!\" vyšlo následujícího roku, to se již kapela změnila ve formaci s názvem Progres-Pokrok. Zároveň se i vyměnili hudebníci (zůstali pouze Nytra a bubeník Zdeněk Kluka) a skupina chystala nové tematické vystoupení. V letech 1988 až 1990 Progres-Pokrok koncertoval s programem \"Otrava krve\". Celkem bylo odehráno 165 repríz, přičemž skupina na přelomu let 1989 a 1990 nahrála studiovou verzi (stejnojmenné album) a ukončila činnost.\n\nPočátkem 90. let hrál Nytra ve folkrockovém AG Fleku, kde se setkal s Radkem Pastrňákem a Richardem Kroczkem. Tito tři muzikanti poté vytvořili základ Pastrňákovy skupiny Buty, která existovala už od poloviny 80. let, ale v té době se ještě příliš neprosadila. V Butech Nytra hraje dodnes, vydal s nimi řadu alb.\n\nPočátkem 21. století spoluzaložil skupinu Laputa. V roce 2008 Milan Nytra hostoval na dvou koncertech, jež se konaly při příležitosti 40. výročí založení skupiny The Progress Organization (resp. Progres 2, resp. Progres-Pokrok).\n\nMilan Nytra je vystudovaný architekt a v Brně má projekční kancelář.\n\n\n\nviz kompletní diskografie Buty\n\n"}
{"id": "477855", "url": "https://cs.wikipedia.org/wiki?curid=477855", "title": "Pavel Čechov", "text": "Pavel Čechov\n\nPavel Andrejevič Čechov (v anglickém originále Pavel Andreievich Chekov, ) je fiktivní postava ze sci-fi světa \"Star Trek\"u. Působí především jako navigátor hvězdné lodi USS \"Enterprise\".\n\nPrvním představitelem Pavla Čechova byl Walter Koenig, který jej hrál v původním seriálu \"Star Trek\" (1967–1969). Roli si zopakoval i v následujících sedmi hraných celovečerních snímcích (do roku 1994). Záběry z nejstaršího seriálu byly rozsáhle použity i v díle „“ (1996) seriálu \"\". V rebootové filmové sérii hrál Čechova od roku 2009 až do své smrti v roce 2016 Anton Yelchin.\n\nPavel Čechov se poprvé přidává k posádce USS \"Enterprise\" v epizodě „Návnada“ seriálu \"Star Trek\" jako navigátor. Jde o jednoho z nejmladších členů lodi \"Enterprise\" a nejmladšího důstojníka na můstku. V událostech epizody „Kdo truchlí pro Adonise?“ je mu 22 let. \n\nVe filmu \"\" pak Čechov nejprve vystupuje jako první důstojník lodi USS \"Reliant\", než se opětovně přidává k posádce \"Enterprise\". Postava se v objevuje naposled při návštěvě lodi \"Enterprise\"-B ve filmu \"\", kde doprovází bývalého kapitána Jamese Kirka a rovněž vysloužilého vrchního inženýra Scotta. \n\nČechov je nezaměnitelný člen posádky díky svému typicky ruskému přízvuku. Svou příslušnost netají a naopak, především v původním seriálu považuje za důležité všechny informovat, co všechno pochází z Ruska.\n\nVe filmu \"Star Trek\" z roku 2009 byl Čechov součástí osádky můstku USS \"Enterprise\" ještě dříve, než třeba kapitán Kirk. Tehdy spadal pod velení kapitána Pikea.\n\nPo odvysílání první řady seriálu \"Star Trek\" vyšel v Sovětském svazu článek v novinách \"Pravda\", jehož autorem byl Michail Ziňanin. Článek kritizoval seriál, že se snaží v seriálu sestavit ryze mezinárodní posádku, ale že té posádce schází zástupce SSSR, jakožto státu vedoucí závody v dobývání vesmíru. \n\n"}
{"id": "477858", "url": "https://cs.wikipedia.org/wiki?curid=477858", "title": "Podniková architektura", "text": "Podniková architektura\n\nPodniková architektura (angl. „Enterprise Architecture“) je velmi obecný pojem, který v sobě zahrnuje spoustu věcí a pro každého architekta má trochu jiný význam.\nUvedu překlad definice, kterou vyslovil Roger Sessions:\n\nPodniková architektura zahrnuje popis cílů organizace, způsobů jak jsou tyto cíle dosahovány pomocí podnikových procesů a způsobů, jak mohou tyto procesy být podpořeny technologiemi.\n\nDefinic lze najít spoustu, už jenom proto, že je mnoho definic pojmu architektura.\n\nJe zde třeba si uvědomit, že každý podnik (organizace) samozřejmě má cíle a procesy, které jsou podpořené technologiemi (tedy architekturu). Nicméně termínem podniková architektura se rozumí právě jejich popis. Lidé, kteří se touto disciplínou zabývají jsou \"podnikoví architekti\".\n\nHistorie podnikové architektury sahá do 60.let. V té době si velké podniky začínaly uvědomovat, že narůstající počet jednotlivých IT systémů a aplikací navzájem provázaných se může stát brzdou pro rozvoj podniku. Bylo tedy třeba začít uvažovat nad nějakým plánováním IT systémů tak, aby jejich rozvoj odpovídal zamýšlenému rozvoji podniku.\nDewey Walker, který v té době pracoval ve společnosti IBM uvedl příručku pro plánování architektury, která později vešla ve známost jako Business Systems Planning. Tento dokument je považován jako základ podnikové architektury jako samostatného oboru.\nJeho žák John A. Zachman publikoval v roce 1987 svou myšlenku architektonického rámce pro informační systémy (\"Information systems architectural framework\", který byl později pojmenován po svém tvůrci - \"The Zachman framework\".\n\nDalším významným milníkem ve vývoji této disciplíny bylo rozhodnutí amerického ministerstva obrany (\"Department of Defense\") vybudovat podnikovou architekturu s cílem uřídit rapidně rostoucí počet systémů používaných v rámci ministerstva. Vznikl architektonícký rámec (\"framework\") s názvem TAFIM (\"Technical Architecture Framework for Information Management\"). Tento byl později předán uskupení Open Group (skupina zabývající se vývojem a prosazováním otevřených standardů v IT), která pokračovala v jeho vývoji pod názvem TOGAF.\n\nV roce 1996 byl v USA prosazen zákon s názvem \"Clinger-Cohen Act\", který mj. nařizoval všem vládním úřadům a ministerstvům lépe spravovat své informační systémy, povinnost vybudovat systém kontroly rizik vývoje informačních systémů, zavést metriku pro hodnocení výkonnosti úřadů. Toto mělo za následek vybudování vládního architektonického rámce (FEA - \"Federal Enterprise Architecture\"), který byl následně použit jednotlivými ministerstvy, případně sloužil jako inspirace pro vytváření rámců pro specifické oblasti:\n\nV průběhu let bylo vytvořeno mnoho dalších architektonických rámců, mnoho z nich však do dneška nepřežilo.\n\nKlíčové slovo, kolem kterého se točí celá podniková architektura je komplexita, složitost. Je to důvod, kvůli kterému byla tato disciplína zavedena a i nadále je jejím hlavním tématem. Složitost informačních systémů v podniku má tendenci v čase narůstat a v případě, že ji podnikoví architekti nejsou schopni uhlídat, stává se z ní výrazná konkurenční nevýhoda (start-up společnosti vs. tradiční podniky).\n\nSložitost informačních systémů má původ v době, kdy byly podnikové systémy budovány „odspodu“ - inženýři začali spojovat jednotlivé granulární služby do větších celků, ovšem bez vazby na podnikový management a jeho cíle a záměry. Výsledkem toho je, že v informačních systémech jsou agregovány funkce, kterou jsou si blízké logicky a datově, neodpovídají ovšem jednotlivým oblastem aktivit podniku podle toho, jak jsou rozděleny rozhodnutím managementu.\n\nZpůsob, jakým podnikoví architekti chtějí zvládnout a řídit vývoj informačních systémů je tedy začít plánování podnikových systémů podle obchodní strategie a obchodních cílů společnosti. Vývoj podnikové architektury tedy začíná „shora“ - nejdříve se definují strategie a cíle, poté se definují oblasti podnikání (tzv. \"Line of busines\" - \"LOB\") a podnikové procesy. Podle těchto procesů se posléze nastavují/vyvíjejí/kupují systémy a aplikace.\n\nV podstatě existují dva přístupy, které v případě dotažení do extrému jsou kontraproduktivní, podnikoví architekti se tedy snaží hledat rozumný kompromis.\n\nSpočívá ve vyčerpávajícím popisu současného (\"as-is\") stavu. Následuje pokud možno detailní analýza požadovaného (\"to-be\") stavu. Pokračuje se definováním scénářů přechodu, analýza rizik, definování kritických míst a poté vlastní realizace přechodu organizace na nové systémy.\n\nJe na první pohled zřejmé, že tento postup je ve svém důsledku velmi zdlouhavý a při realizaci přechodu systémů se přechází na již zastaralé (buď morálně nebo technologicky) řešení.\n\nTento přístup vzniknul jako odpověď na monolitické řešení, kdy se ukázaly nedostatky toho řešení a poté, co mnoho pokusů implementovat podnikovou architekturu skončilo fiaskem (rozuměj, finančním).\nVychází z premisy, že hlavní výhoda, kterou vybudování podnikové architektury má přinášet, je pružnost podnikových systémů. Není tedy cílem jednorázově obnovit všechny systémy, ale postupně obnovovat jednotlivé části tak, aby změna přicházela v rozumném časovém horizontu a aby podporovala manažerské rozhodnutí v co nejkratší době.\n\nZde je třeba dávat pozor na udržování změn a aby rozhodnutí o jednotlivých změnových iteracích splňovaly jistý dlouhodobý záměr. Zároveň je zřejmé, že je třeba zvolit rozumnou úroveň granularity, pro jak velké celky budeme vždy vyvolávat jednotlivé iterace.\n\n\n"}
{"id": "477863", "url": "https://cs.wikipedia.org/wiki?curid=477863", "title": "André Niklaus", "text": "André Niklaus\n\nAndré Niklaus (* 30. srpna 1981, Berlín) je německý sportovec, jehož specializací je atletický víceboj.\n\nJe halovým mistrem světa (2006) v sedmiboji a dvojnásobným mistrem Evropy do 23 let (2001, 2003) v desetiboji.\n\nV roce 1999 skončil čtvrtý na juniorském mistrovství Evropy v lotyšské Rize. O rok později vybojoval bronzovou medaili na mistrovství světa juniorů v chilském Santiagu. Na mistrovství světa 2005 v Helsinkách obsadil s celkovým počtem 8 316 bodů čtvrté místo. Na halovém MS 2006 v Moskvě získal zlatou medaili, když nasbíral 6 192 bodů. Druhý v soutěži Američan Bryan Clay nasbíral jen o pět bodů méně. V roce 2007 si vytvořil nový osobní rekord na světovém šampionátu v Ósace. Reprezentoval na letních olympijských hrách 2008 v Pekingu, kde se umístil s počtem 8 220 bodů osmý.\n\nVysvětlivky: Tučně vyznačeny osobní rekordy\n\n"}
{"id": "477865", "url": "https://cs.wikipedia.org/wiki?curid=477865", "title": "Niki Xanthou", "text": "Niki Xanthou\n\nNiki Xanthou (řecky: Νίκη Ξάνθου, , * 11. října 1973, Rhodos) je bývalá řecká atletka, jejíž specializací byl skok daleký.\n\nV roce 1997 na světovém šampionátu v Athénách získala výkonem 694 cm stříbrnou medaili. Mistryní světa se stala Ruska Ljudmila Galkinová, která jako jediná překonala sedmimetrovou hranici (705 cm). V roce 2002 se stala ve Vídni halovou mistryní Evropy. Její vítězný pokus měřil 674 cm. Do stejné vzdálenosti skočila také Ruska Olga Rubljovová, která však měla druhý horší pokus a získala stříbro.\n\nZa svou kariéru vytvořila devět národních rekordů v dálce. Hodnota jejího osobního rekordu a platného řeckého rekordu (2009) činí 7,03 m. Vytvořila jej v srpnu 1997 v Bellinzoně.\n\nTřikrát reprezentovala na letních olympijských hrách. Největšího úspěchu dosáhla v roce 1996 na olympiádě v Atlantě, kde ve druhé sérii skočila do vzdálenosti 697 cm a bojovala o bronzovou medaili. O tu však nakonec přišla, když v poslední sérii se zlepšila Američanka Jackie Joynerová-Kerseeová na rovných sedm metrů a odsunula Řekyni na konečné 4. místo. Zúčastnila se také letních olympijských her v Sydney 2000 a v Athénách 2004, kde však neprošla kvalifikací.\n\n"}
{"id": "477868", "url": "https://cs.wikipedia.org/wiki?curid=477868", "title": "Nová synagoga v Drážďanech", "text": "Nová synagoga v Drážďanech\n\nNová synagoga v Drážďanech byla dokončena v roce 2001 a jejími architekty byli Rena Wandel-Hoefer a Wolfgang Lorch. Byla postavena na stejném místě, kde od roku 1839–1840 stávala Semperova synagoga architekta Gottfrieda Sempera, která byla zničena v roce 1938 během Křišťálové noci.\n\nZděný plot Nové synagogy obsahuje poslední zbývající fragmenty původní Semperovy stavby. Vnější stěny synagogy jsou záměrně postaveny prohnuté a nerovné, kvůli zprostředkování architektova pocitu, že židovská komunita byla v německých městech vždy mírně odstrčena. Synagoga je také zajímavým kontrastem s městským centrem, vedle něhož stojí. Je postavena v mírném svahu na okraji drážďanského barokního centra, které bylo během spojeneckého bombardování za druhé světové války kompletně srovnáno se zemí.\nSamotné centrum bylo znovuvystavěno a exteriéry budov (a v případech významnějších budov i interiéry) jsou přesnými replikami barokního královského města, které po dlouhou dobu přinášelo Drážďanům věhlas. Synagoga přitom stojí vedle těchto věrných reprodukcí minulosti, avšak není replikou historické Semperovy synagogy. Jedná se o odvážné modernistické vyjádření, které se svým okolím dramaticky kontrastuje.\n\nStejně rozdílný je i interiér synagogy. Synagoga je postavena ve tvaru krychle (všechny obslužné funkce jsou umístěny v protější budově, která je postavena na druhé straně kamenného náměstí). Uvnitř této krychle se nachází čtvercový prostor pro bohoslužby, který je ze všech stran oddělen obrovskými zavěšenými záclonami na úchytech ze zlatého kovu. Výsledkem má být znázornění jednoduchého bohatství, které má evokovat ohlas velkého Chrámu v Jeruzalémě.\n\nSynagoga se v roce 2003 dostala do užšího výběru staveb, pro které bylo zvažováno udělení Ceny Evropské unie za současnou architekturu.\n\n"}
{"id": "477869", "url": "https://cs.wikipedia.org/wiki?curid=477869", "title": "František Vymětal", "text": "František Vymětal\n\nFrantišek Vymětal (1. srpna 1920 Ladín – 17. srpna 2000 Olomouc) byl katolický kněz, kanovník Metropolitní kapituly u svatého Václava v Olomouci, předseda prokomunistické katolické organizace Pacem in terris a bezpartijní poslanec České národní rady a Sněmovny lidu Federálního shromáždění za normalizace.\n\nReálné gymnázium v Litovli absolvoval maturitou v roce 1940. Bohoslovecká studia začal na Arcidiecézním bohosloveckém učilišti v Olomouci v akademickém roce 1941–1942, poté byl totálně nasazen v Německu do roku 1945. Po skončení II. světové války pokračoval ve studiu ke kněžství na Cyrilometodějské bohoslovecké fakultě Univerzity Palackého v Olomoucí od roku 1946. Studium zakončil v roce 1949 a v témže roce byl vysvěcen na kněze. Dne 11. prosince 1968 promoval na Římskokatolické Cyrilometodějské bohoslovecké fakultě v Praze s pobočkou v Olomouci jako doktor teologie s diesertační prací s názvem \"Trestný čin v právu církevním a občanském právu československém\".\n\nV roce 1980 byl jmenován generálním vikářem olomoucké arcidiecéze.\nDne 9. července 1976 byl jmenován odborným asistentem při katedře základního bohosloví a filosofie na Římskokatolické Cyrilometodějské bohoslovecké fakultě v Praze se sídlem v Litoměřicích s účinností od 1. října 1976. Dne 31. března 1977 byl jmenován tamtéž docentem pro obor základního bohosloví s účinností od 1. dubna 1977. Z této doby pochází jeho spis \"Cesta k Ježíši Kristu\". Dne 8. dubna 1977 byl jmenován vedoucím katedry základního bohosloví a filosofie s účinností od 1. dubna 1977. 9. února 1978 byl jmenován profesorem pro obor základního bohosloví s účinností od 1. března 1978 a 14. srpna 1978 byl jmenován děkanem. Tuto funkci při opakovaném jmenování vykonával až do roku 1989. Působení ukončil k 31. prosinci 1989.\n\nAngažoval se i politicky. Ve volbách roku 1981 byl zvolen do České národní rady. Ve volbách roku 1986 zasedl jako bezpartijní kandidát do Sněmovny lidu (volební obvod č. 131 – Hranice, Severomoravský kraj). Ve Federálním shromáždění setrval do ledna 1990, kdy rezignoval na mandát v rámci procesu kooptací do Federálního shromáždění po sametové revoluci.\n\nStátní bezpečnost ho evidovala jako tajného spolupracovníka a důvěrníka (krycí jména Veselský a Xaver). Byl předsedou Sdružení katolických duchovních Pacem in terris kolaborujícího s komunistickým režimem.\n\nZemřel 17. srpna 2000 v Olomouci. Poslední rozloučení s ním se konalo 25. srpna 2000 v katedrále sv. Václava v Olomouci, po mši svaté byly jeho tělesné pozůstaky uloženy do hrobu v Jesenci.\n\n\n\n"}
{"id": "477872", "url": "https://cs.wikipedia.org/wiki?curid=477872", "title": "Jiří Našinec", "text": "Jiří Našinec\n\nJiří Našinec (* 20. dubna 1950 Křižatky) je český vysokoškolský pedagog, romanista, překladatel z rumunštiny, francouzštiny a moldavštiny. Za své překlady obdržel Magnesii Literu i Cenu Josefa Jungmanna v hlavních kategoriích.\n\nPo maturitě na pražské Českoslovanské akademii obchodní v Resslově ulici (1969) vystudoval francouzštinu a rumunštinu na Filozofické fakultě Univerzity Karlovy. Poté začal z těchto jazyků překládat do češtiny, stal se redaktorem v nakladatelství Odeon, kde v letech 1992–1993 zastával post šéfredaktora. Od roku 2001 přednáší na Ústavu románských studií FF UK. V roce 2007 získal literární cenu Magnesia Litera za nejlepší překlad knihy Petra Cimpoeșa \"Simion Výtažník\", která se také stala Knihou roku.\n\nPřekládá francouzskou a rumunskou beletrii. Mezi překládané autory patří zejména Mircea Eliade, Ion Dezideriu Sîrbu, Laurențiu Fulga nebo Radu Tudoran.\n\n\n"}
{"id": "477873", "url": "https://cs.wikipedia.org/wiki?curid=477873", "title": "Karel Vrána", "text": "Karel Vrána\n\nKarel Vrána (pseudonym \"Pavel Želivan\") (24. srpna 1925, Zahrádka u Ledče nad Sázavou – 11. prosince 2004, Říčany u Prahy) byl katolický kněz, teolog a filosof, profesor teologie a filosofie na Papežské lateránské univerzitě a Katolické teologické fakultě Univerzity Karlovy, rektor papežské koleje Nepomucenum v Římě a předseda Křesťanské akademie v Římě.\n\nKarel Vrána pocházel z městečka Zahrádka u Ledče nad Sázavou, kde v dětství ministroval při bohoslužbách tehdejšímu kaplanovi a později faráři Josefu Toufarovi (který byl v roce 1948 na nátlak státních orgánů přeložen jako interkalární administrátor do Číhoště, zde zakrátko obviněn z domnělého inscenování tzv. Číhošťského zázraku a po krátkém pobytu ve vyšetřovací vazbě zemřel na následky bestiálního mučení). Vrána se později vyjádřil, že Toufar byl jedním z jeho kněžských vzorů.\n\nKarel Vrána v roce 1945 nastoupil po absolvování gymnázia ke studiu teologie. Na studia byl představenými poslán do Říma, kde strávil následujících šest let. Vzhledem ke komunistickému převratu v roce 1948 se již do Československa nevrátil. I po kněžském svěcení pokračoval ve studiích. Od roku 1955 pak vyučoval na teologickém institutu v Beneventu. Od roku 1978 pak působil jako rektor v římském Nepomucenu. Zároveň přednášel filosofii na Lateránské univerzitě. V Římě také dosáhl řádné profesury. V roce 1992 se vrátil do Československa a začal vyučovat na Katolické teologické fakultě v Praze. Tato fakulta se snažila o jeho jmenování profesorem, protože italská profesura nebyla v Čechách uznána. K tomu však vlivem krize fakulty v letech 1994-2003 nikdy nedošlo, protože fakulta na přechodné období ztratila potřebné akreditace.\n\n28. října 2001 obdržel z rukou prezidenta ČR Václava Havla Řád Tomáše Garrigua Masaryka IV. třídy.\n\n\n"}
{"id": "477874", "url": "https://cs.wikipedia.org/wiki?curid=477874", "title": "Železniční trať Svoboda nad Úpou – Karpacz", "text": "Železniční trať Svoboda nad Úpou – Karpacz\n\nŽelezniční trať Svoboda nad Úpou – Karpacz je fantazijní železniční trať, která by měla vést pod Krkonošemi přes turistická centra a pomoci tak horám od automobilové dopravy.\n\nTrať by měla začínat ve stávající železniční stanici ve Svobodě nad Úpou a vést by měla přes Horní Maršov, Velkou Úpu, Pec pod Sněžkou až do polského Karpacze. V plánu je jednokolejná elektrifikovaná trať se sedmi tunely a devíti mosty, některé zastávky jsou projektovány do podzemí jako zastávky metra.\n\nAutorem studie je Ivan Šír. Jednotlivé zastávky navrhovali kupř. Markéta Cajthamlová (Maršov I), Jakub Cigler (Horní Maršov) či Roman Koucký (Pec pod Sněžkou).\n\n"}
{"id": "477875", "url": "https://cs.wikipedia.org/wiki?curid=477875", "title": "Ostřelování Scarborough, Hartlepoolu a Whitby", "text": "Ostřelování Scarborough, Hartlepoolu a Whitby\n\nOstřelování Scarborough, Hartlepoolu a Whitby bylo námořním střetnutím první světové války v Severním moři. Německá Kaiserliche Marine v této akci ostřelovala anglické přístavy Scarborough, Hartlepool a Whitby. Při akci bylo zabito 122 civilistů a 443 jich zraněno. Napadení nebráněných přístavů Scarborough a Whitby bylo porušením mezinárodního práva a pobouřilo veřejné mínění. Na druhé straně vyvolalo velkou kritiku Royal Navy, která útoku nedokázalo zabránit.\n\nPo prvním úspěšném ostřelování britského přístavu Yarmouth německé velení naplánovalo další útok na britské pobřeží, jehož cílem bylo vylákat do pasti menší část britských bitevních lodí a tím zvrátit poměr sil ve svůj prospěch. Předzvědné síly kontradmirála Franze von Hipper měly ostřelováním přístavů Scarborough, Hartlepool a Whitby vyprovokovat reakci části britského loďstva. Východněji od Hippera měly operovat hlavní síly německého námořnictva, které by tyto britské lodě potopily.\n\nDne 15. prosince 1914 ve 3 hodiny ráno vyplula německá 1. průzkumná divize bitevních křižníků (SMS \"Von der Tann\", SMS \"Derfflinger\", SMS \"Seydlitz\", SMS \"Moltke\" a pancéřový křižník SMS \"Blücher\") doplněná o 2. průzkumnou divizi lehkých křižníků (SMS \"Strassburg\", SMS \"Graudenz\", SMS \"Kolberg\", SMS \"Stralsund\") a 18 torpédoborců z ústí řeky Jade, aby se vydala na výpad proti anglickému pobřeží. Později vyplulo i jádro \"Hochseeflotte\" (admirál Friedrich von Ingenohl), aby jeho bitevní lodě poskytly vzdálené krytí bitevním křižníkům. Ingenohl měl vyčkávat východně od mělčiny Dogger Bank pro případ, že by byl von Hipper pronásledován Brity.\n\nBritská admiralita se z německých depeší dozvěděla o operaci německých bitevních křižníků, unikla jí ale informace o tom, že se k operaci připojí jádro \"Hochseeflotte\". Do oblasti Helgolandu proto vyplula pouze část britského loďstva čítající Beattyho 1. eskadru bitevních křižníků (bitevní křižníky HMS \"Lion\", HMS \"Queen Mary\", HMS \"Tiger\" a HMS \"New Zealand\"), 2. eskadru bitevních lodí viceadmirála George Warrendera (moderní dreadnoughty HMS \"King George V\", HMS \"Ajax\", HMS \"Centurion\", HMS \"Orion\", HMS \"Monarch\" a HMS \"Conqueror\"), 3. eskadru křižníků kontradmirála Pakehama (pancéřové křižníky HMS \"Devonshire\", HMS \"Antrim\", HMS \"Argyll\" a HMS \"Roxburgh\"), 1. eskadru lehkých křižníků komodora Goodenougha (moderní lehké křižníky HMS \"Southampton\", HMS \"Birmingham\", HMS \"Falmouth\" a HMS \"Nottingham\") a flotilu torpédoborců. Do pohotovosti byly uvedeny i další síly určené k obraně pobřeží. K ostrovu Terschnelling rovněž bylo vysláno hlídkovat 8 britských ponorek.Britské síly sice byly dostatečné pro zničení německých bitevních křižníků, nikoliv však pro případný střet s celou \"Hoschseeflotte\". Britský admirál John Jellicoe proto chtěl do akce nasadit hlavní síly britského loďstva. To ale admiralita odmítla.\n\nV noci 15. prosince pluly britské eskadry na místo setkání cca 110 mil východně od Flamborough Headu na britském pobřeží. Shodou okolností to bylo velice blízko místa, kde mělo na Hippera čekat jádro německé \"Hochseeflotte\". Nastala tak přesně situace, ve kterou Němci doufali – osamocená eskadra bitevních lodí byla v blízkosti celého německého loďstva. Příležitost však nebyla využita. V 5:15 ráno narazil britský torpédoborec HMS \"Lynx\" na německý torpédoborec \"V 155\" a vypukla dvouhodinová potyčka do které se zapojila řada lodí, včetně lehkého křižníku SMS \"Hamburg\" (byl poškozen). Admirál Ingenohl byl mezitím informován o přítomnosti britských lodí, neznal však jejich sílu a předpokládal, že v oblasti je celé jádro britského loďstva. Bez dostatečného průzkumu se tedy rozhodl stáhnout, aniž o tom však informoval Hippera. V 6:20 se \"Hochseeflotte\" obrátila směrem k východu a plula zpět na své základny.\n\nBritové do té doby netušili, že plují nedaleko hlavních sil německého loďstva. Až před osmou hodinou byl Warrender informován torpédoborci o přítomnosti pancéřového křižníku SMS \"Roon\" a několika torpédoborců. Aniž by znali skutečnou sílu protivníka, pokusili se o jeho ponásledování. Po deváté hodině však byli informování o přítomnosti německých bitevních křižníků u anglického pobřeží a vydali se je vyhledat.\n\nLodě kontradmirála Hippera se rozdělily na dvě skupiny. V ranních hodinách 16. prosince ostřelovala jižní skupina (kontradmirál Arthur Tapken), složená z křižníků \"Von der Tann\", \"Derfflinger\" a \"Kolberg\", cíle u Scarborough a Whitby. Napadení nebráněných přístavů však bylo porušením mezinárodního práva. Bitevní křižníky přístav ostřelovaly a \"Kolberg\" před něj nakladl miny. Na oba přístavy bylo vypáleno celkem 964 granátů. Křižníky \"Moltke\", \"Seydlitz\" a \"Blücher\" patřící do severní skupiny (Hipper) napadly Hartlepool. Odehnaly čtyři staré torpédoborce bránící přístav a zahájily jeho ostřelování. Přístav bránila pobřežní baterie se 152mm děly, která křižníky několikrát zasáhla (na \"Blücheru\" devět mužů padlo a dvanáct jich bylo raněno). Němci v přístavu zastihli křižníky \"Patrol\", \"Forward\" a ponorku \"C 9\", kterým se podařilo uniknout za cenu poškození \"Patrolu\". Čtyři muži padli a sedm bylo raněno. Němci na Hartlepool vystříleli 1150 granátů všech ráží. Zahynulo 86 civilistů a 424 jich bylo zraněno. Zasaženo bylo na 300 budov, infrastruktura a čtyři obchodní lodě. Poté se obě skupiny spojily a vydaly na cestu zpět na základny.\n\nHlavní britské síly se odděleně vracely na západ (mělčinu Dogger Bank obeplouval Beatty ze severu a Warrender z jihu). V 11:25 zpozoroval křižník \"Southampton\", patřící k Beattyho křižníkům, část německé 2. předzvědné skupiny. Spolu s křižníkem \"Birmingham\" je napadl a na místo byly přivolány i zbývající dva britské lehké křižníky. Beatty vydal rozkaz, aby se dva z křižníků vrátily k průzkumu, jeho signální důstojník Ralph Seymour však zprávu chybně formuloval a všechny britské lodě boj přerušily. Kontakt pak nakrátko získala také Warrenderova skupina, rychlejší Němci jim však brzy opět zmizeli.\n\nBritové se pokoušeli německé lodě dostihnout, ti však o jejich přítomnosti věděli a dokázali jim uniknout. Ve 12:30 hlásil křižník SMS \"Stralsund\" kontakt s několika nepřátelskými křižníky a o něco později hlásil šest velkých lodí nepřítele identifikovaných jako bitevní lodě třídy \"Orion\". Ve 13:00 se tyto nacházely na pozici 54° 20' severní šířky a 2° 0' východní délky a tato informace umožnila bitevním křižníkům vyhnout se kontaktu se silnějším protivníkem (v jednu chvíli byly od sebe vzdáleni pouhých 15 mil). Také pokus britských ponorek o útok vyšel naprázdno a ve večerních hodinách se všechny německé jednotky vrátily do svých přístavů.\n\nCelá operace byla německým úspěchem v tom, že se jim opět podařilo ostřelovat britské pobřeží. Napadení nebráněných přístavů Scarborough a Whitby pobouřilo veřejné mínění (což později využila propaganda) a vyvolalo silnou kritiku Royal Navy, které mu nedokázalo zabránit. Hipper navíc dokázal se štěstím uniknout silnějším britským pronásledovatelům – admirál Fisher se později neúspěšně pokusil odvolat velitele Warrendera a Goodenougha. Na druhé straně však měl admirál Ingenohl šanci vyrovnat potopením šesti britských dreadnoughtů poměr německých sil s Royal Navy, což mohlo mít výrazný vliv na další průběh války.\n"}
{"id": "477878", "url": "https://cs.wikipedia.org/wiki?curid=477878", "title": "Třída Sa'ar 5", "text": "Třída Sa'ar 5\n\nTřída Sa'ar 5 (: 5 סער‎, tj. bouře) jsou korvety Izraelského vojenského námořnictva. Celkem byly v letech 1992–1995 postaveny tři jednotky této třídy. Jsou to největší izraelské válečné lodě. Po dokončení si získaly velkou pozornost svým futuristickým vzhledem a širokým využitím prvků stealth, v té době srovnatelném pouze s francouzskými fregatami třídy \"La Fayette\".\n\nNa konci 70. let 20. století bylo jádro izraelského námořnictva tvořeno raketovými čluny tříd \"Sa'ar 2\", \"Sa'ar 3\" a \"Sa'ar 4\", přičemž probíhala stavba nejnovějších raketových člunů třídy \"Sa'ar 4.5\" (výtlak 500 tun). Náhradou raketových člunů tříd \"Sa'ar 2\" a \"Sa'ar 3\" se měly stát korvety třídy \"Sa'ar 5\" s výtlakem přesahujícím 1000 tun. Koncepční práce byly zahájeny roku 1979. Brzy však vypukl dlouhý spor o to, zdali izraelské námořnictvo nákladná plavidla skutečně potřebuje. Pro obranu pobřeží byly raketové čluny plně postačující, lépe vybavená plavidla však byla vhodná i pro další budoucí úkoly (ofenzivní operace proti arabským loďstvům, speciální mise, nebo doprovod civilních lodí). Druhý přístup nakonec ve druhé polovině 80. let převážil.\nMezitím byla roku 1984 u americké firmy John T. McCullen Associates objednána předběžná studie návrhu korvet. Na jejím vzniku se podíleli také izraelští odborníci (např. specialisté z loděnice Israeli Shipyards). Roku 1987 dokončená studie navrhovala stavbu futuristických korvet o výtlaku 1250 tun, které by díky široké automatizaci měly malou posádku a zároveň jim široké uplatnění technologií stealth dávalo zvýšenou schopnost přežití na bojišti.\nProgram stavby tří plavidel s opcí na čtvrtou byl odsouhlasen roku 1989. Izraeli se pro tento program podařilo získat finance z amerického programu Foreign Military Financing, který vyžadoval stavbu plavidel přímo v USA, nebo z amerických komponentů. Stavba trojice korvet proto byla objednána u americké loděnice Ingalls Shipbuilding (součást koncernu Litton), přičemž instalaci izraelského vybavení zajistila loděnice Israeli Shipyards.\n\nTrojice korvet byla postavena v letech 1992–1995. První námořní zkoušky částečně vystrojené korvety \"Ejlat\" prokázaly nedostatečnou stabilitu výzbrojí a vybavením přetíženého plavidla, za extrémních okolností hrozící až převrácením. Zlepšení stability si vynutilo úpravu konstrukce a významné omezení nesené výzbroje. Plné dokončení plavidel se protáhlo o několik let a namísto původně odhadovaných 200 milionů dolarů dosáhly náklady na stavbu jedné korvety plných 360 milionů dolarů. Opce na čtvrtou jednotku tak nebyla kvůli nedostatku financí uplatněna.\n\nJednotky třídy \"Sa’ar 5\":\n\nTrup plavidel je postaven z oceli, přičemž nástavby jsou kvůli úspoře hmotnosti ze slitin hliníku. Trup je rozdělen na 11 vodotěsných sekcí a šest protipožárních zón. Velmi široké bylo využití opatření na redukci signatur (stealth). Trup je tvarován s důrazem na zmenšení radiolokační odrazné plochy (ostře lomené plochy) a zčásti pokryt materiálem tyto vlny pohlcujícím. Různé vybavení bylo přemístěno do trupu, nebo opatřeno speciálními kryty a bočnicemi. Interiér byl pod čarou ponoru zvukově izolován, agregáty pohonného systému byly umístěny na odpružené podstavy a jejich výfukové zplodiny jsou ochlazovány speciálním systémem instalovaným v komínu. Systém Prairie Masker omezuje šum vody proudící kolem trupu. \n\nKorvety měly dle původních plánů nést extrémně silnou výzbroj, jejich přetížení a nestabilita si však vynutili její znatelnou redukci. Plánovaná výzbroj byla následující. Hlavňovou výzbroj měl tvořit jeden 76mm kanón OTO Melara Compact ve věži na přídi a dvě zbraňové stanice s rotačními 25mm kanóny Sea Vulcan. Protivzdušnou obranu měla zajišťovat dvě 32násobná vertikální vypouštěcí sila protiletadlových řízených střel Barak 1 s dosahem 12 km (jedno na přídi za dělovou věží a druhé za komínem). Velmi silná byla úderná výzbroj tvořená rovnou dvěma typy protilodních střel (toto pro izraelské námořnictvo obvyklé řešení protivníku velmi ztěžovalo jejich rušení). Před komínem bylo pod stealth krytem umístěno osm střel RGM-84C Harpoon s doletem 124 km, přičemž po obou stranách komínu mělo být umístěno dalších osm protilodních střel Gabriel Mk.2 s dosahem 36 km. Ničení ponorek měly zajistit dva trojhlavňové 324mm torpédomety Mk.32 pro americká protiponorková torpéda Mk.46 Mod. 5.\n\nKdyž se ukázalo, že plně vyzbrojené korvety by byly přetížené, bylo upuštěno od instalace všech střel Gabriel, 76mm kanónu, obou systémů Sea Vulcan a zadní baterie střel Barak 1. Korvety tak ve skutečnosti nesly 20mm obranný kanónový systém Mk.15 Phalanx Block 0, dva ručně ovládané 20mm kanóny Oerlikon, čtyři 7,62mm kulomety FN MAG, až 32 střel Barak 1 (obvykle však pouze 16), osm střel Harpoon a dva trojité torpédomety Mk.32.\n\nPůvodně zamýšlenou skladbu elektroniky představoval 3D vzdušný vyhledávací radar Elta EL/M-2218S, hladinový vyhledávací a navigační radar SPS-55, tří naváděcí systémy Elta EL/M-2221GM pro rakety Barak 1, trupový sonar EDO Type 796 Mod.1. V případě potřeby bylo možné korvety vybavit vlečeným sonarem Rafael CORIS-TAS.\n\nKonečná sestava však byla značně odlišná. Tvořil ji komerční 3D vyhledávací radar Elta EL/M-2218S, 2D přehledový radar TPS-44, pouze jeden naváděcí systém Elta EL/M-2221GM, komerční navigační radar a optotronický systém MSIS. Bojový řídící systém je typu Elbit NTCCS III. Obranu plavidla posiluje systémy elektronického boje Elistra NS-9003/9005, tři 72hlavňové vrhače klamných cílů Elbit Deseaver, dva vrhače klamných cílů Rafael Wizard a protitorpédové klamné cíle SLQ-25A Nixie.\n\nNa zádi se nachází přistávací plošina a hangár pro jeden vrtulník. Mezi důležité úkoly vrtulníku patří navádění střel Harpoon. Zpočátku nesly vrtulník SA-366G Dauphin II, který byl vhodný především pro mise SAR. Později jej nahradil protiponorkový vrtulník AS565MA Panther. Z plavidel měly operovat také bezpilotní průzkumné vrtulníky IAI Hellstar, jejich vývoj však byl zrušen.\n\nPohonný systém je koncepce CODOG. Při plavbě ekonomickou rychlostí plavidla pohání dva dieselové motory MTU 12V 1163 TB82, každý o vvýkonu 4860 kW. Pro plavbu vysokou rychlostí slouží jedna plynová turbína General Electric LM2500 o výkonu 22 380 kW. Ty pohání dva lodní šrouby se stavitelnými lopatkami. Nejvyšší rychlost dosahuje 30 uzlů (původně bylo projektováno 33 uzlů). Dosah je 3500 námořních mil při rychlosti 17 uzlů. Autonomie dosahuje 20 dnů.\n\nBěhem služby byly provedeny dílčí modernizace komunikačních systémů a optotroniky MSIS.\n\nZásadními úpravami prošla roku 2014 korveta \"Lahav\", sloužící pro testování protiletadlového raketového kompletu Barak 8 s dosahem až 90 km. Instalován byl multufunkční radar EL/M-2248 se čtyřmi pevnými anténami typu AESA (tři u paty hlavního stožáru a čtvrtá na zadní nástavbě). Systém řízení palby pro střely Barak 1 byl přesunut na jiné místo. Testovací osminásobné vertikální vypouštěcí silo pro střely Barak 8 bylo instalováno roku 2015. První úspěšný odpal střely Barak 8 proběhl v listopadu 2015.\n\nRostoucí význam těžby zemního plynu u izraelského pobřeží si vynutil nasazení korvet při ochraně těžních zařízení (např. proti útokům protilodními střelami). Zvažováno je vybavení korvet raketovými komplety Iron Dome.\n\nKorvety po celou dobu své služby operují ze základny v Haifě. Účastnily se prakticky všech bojových operací prováděných izraelským námořnictvem. Během druhé libanonské války se korveta \"Hanit\" podílela na námořní blokádě Bejrútu. Při tomto úkolu byla na zádi zasažena čínskou protilodní střelou C-802 vypálenou příslušníky hnutí Hizballáh. Čtyři členové posádky byli zabiti. Korveta se vlastní silou vrátila na základnu k několikatýdenním opravám.\n\nKorvety \"Lahav\" a \"Hanit\" se roku 2015 účastnily zásahu proti konvoji do Pásma Gazy.\n\n"}
{"id": "477881", "url": "https://cs.wikipedia.org/wiki?curid=477881", "title": "JM", "text": "JM\n\nSpojení písmen J a M může mít různé významy:\n\n"}
{"id": "477890", "url": "https://cs.wikipedia.org/wiki?curid=477890", "title": "Legio I Germanica", "text": "Legio I Germanica\n\nLegio I Germanica (Legio prima \"Germanica\") byla legie starověkého Říma, kterou údajně naverboval Julius Caesar v roce 48 př. n. l. aby mohl zaútočit na Pompeia.\nV roce 70 po povstání Batavů se zbývající vojáci přidali do Galbovy sedmé legie VII \"Gemina\".\nZnak Legio I Germanica není znám, možná Býk.\n\nExistují dvě teorie, jak Legio I Germanica vznikla. Pravděpodobně tuto legii naverboval Julius Caesar v roce 48 př. n. l., aby ji mohl použít v občanské válce proti Pompeiovi. V tom případě mohla legie bojovat v bitvě u Farsálu.\n\nDruhá teorie je taková, že legii naverboval Caesarův patricij Gaius Vibius Pansa Caetronianus, který zemřel v bitvě u Forum Gallorum v roce 43 př. n. l. pod velením Marca Antonia. V této bitvě bylo Antoniovo vojsko poraženo. Legio I \"Germanica\" byla naverbována pro toto tažení.\n\nPozději legii zdědil Augustus, který měl právo tuto legii přejmenovat na \"Legio I Augusta\", avšak neučinil tak.\n\nPo občanské válce není kariéra Legio I Germanica zcela známa.\nPravděpodobně se zúčastnila tažení v Hispánii proti Kantábrii vedené Marcusem Agripou.\nNápisy na španělských mincích ukazují, že mezi 30 a 16 př. n. l. byly některé legie umístěny v Hispánii Terraconensis.\nTyto legie bojovaly v Kantábrijské válce.\nCassius Dio (54.11.5) řekl, že jedna legie byla zbavena svého názvu 'Augusta' za to, že se v jedné z bitev otočila zády k nepříteli a dala se na ústup. \nDva odkazy ukazují na to, že se jednalo o Legio I Germanica.\nMožná proto této legii chybí název a znak.\n\nKolem přelomu století, se Legio I objevila na hranici podél Rýna.\n\"Tacitovy Letopisy\" uvádějí ()\nže legie obdržela standarty od Tiberia.\nToto tvrzení však nemusí být pravdivé, protože standarty dostávaly pouze nové nebo reorganizované legie.\nAvšak legie mohla být reorganizována po nezdaru v Hispánii. V tom případě nosila orla \"aquila\" a jednotlivé manipuly dostaly nové vexillum (standarty nesené na žerdi).\n\nPro slavné služby v Germánii byla legie vykoupena z předchozích nezdarů a získala titul \"Germanica\".\nJaká vítězství dosáhla však není známo.\nS největší pravděpodobností byl titul \"Germanica\" udělen legii ve službách Nerona Claudia Drusa, při jeho odvetných a průzkumných taženích proti germánským kmenům. Drusus byl u vojáků velmi populární. Byla čest být v jeho službách. \nDrusus byl ujištěn, že jeho muži byli právem poctěni titulem \"Germanica\".\n\nLegie byla původně umístěna na Oppidum Ubiorum (Colonia Agrippina) v nové provincii Dolní Germánie.\nV té době bylo v provincii pět legií. Správcem provincie a velitelem legií byl Publius Quinctilius Varus.\nV roce 9 Varus a tři legie byly odlákány na sever. Bitva v Teutoburském lese byla jedna z největších porážek římského vojska, ve které byly všechny tři Varovi legie téměř vyhlazeny.\n\"Legio I\" byla jedna ze dvou legií, která zůstala v táboře pod velením legátů a nižších důstojníků.\n\"Legio I\" velel Varův synovce Lucius Asprenas.\n\nPo Varově porážce převzal velení armády na Rýnu Tiberius, který posílil vojsko na osm legií.\nKdyž se Tiberius roku 13 vrátil do Itálie, převzal velení nad legiemi Germanicus.\nRoku 14 zemřel první římský císař Augustus a jeho nástupcem se stal Tiberius.\n\nPoté vypukla vzpoura legií na hranici s Germánií. Příčinou této vzpoury byla změna císařů, vyhlídky na nepokoje a zisk z případné občanské války.\n\nPři jednání o smrti Augusta a nástupu Tiberia, nechal Junius Blaesus velitel letního tábora v Panonii své muže odpočinout od vojenských povinností.\n\nJeden voják jménem Percennius, který byl divadelním hercem než vstoupil do služby, uměl díky svým hereckým zkušenostem vyburcovat dav. Začal postupně ovlivňovat vojáky. Hovořil k nim nejdříve skrytě při soumraku či v noci. Tím kolem sebe shromáždil skupinu vojáků stejně smýšlejících.\nZačali se dožadovat práv vojáka. Požadovali zkrácení vojenské služby na 16 let z dosavadních 25 až 30 let. Dále požadovali zvýšení denního žoldu. Junius Blaesus se pokusil vojákům domluvit a dokonce nabídl spáchat sebevraždu, aby situaci urovnal, ale jeho snaha byla ignorována.\nNakonec poslal svého syna tribuna lidu s požadavky vzbouřených vojáků za Tiberiem.\nTím situaci uklidnil.\n\nVzpoura se však rozšířila na posádku v nedalekém Nauportus. Tato posádka stavěla cesty, mosty a další potřebné stavby. Při cestě do tábora vzbouřenci zatkli svého velitele Rufa a nutili ho, aby pochodoval v čele kolony a nesl těžká zavazadla. Během cesty plenili okolní vesnice. Po příjezdu do tábora znovu rozpoutali vzpouru. Junius Blaesus několik vzbouřenců zatkl a pro výstrahu je dal zmrskat a zavřít do vězení. Ostatní vzbouřenci je však z vězení vysvobodili.\n\nKdyž se o povstání dozvěděl Tiberius, poslal k nim syna Drusa Julia Caesara s předními občany a dvěma kohortami své tělesné stráže, aby učinil potřebná opatření. Blížícímu se Drusovi vyšli vzbouřené legie vstříc jaksi z povinné úcty, nikoli s radostí jako obyčejně. Když Drusus vtáhl do tábora, ihned nechal obsadit brány silnými strážemi a dal se do vyjednávání.\nAvšak ani Drusus zprvu neuspěl.\n\nPomohla mu však náhoda. V noci totiž došlo k zatmění měsíce a vojíni tohoto úkazu neznajíce si to vyložili jako neblahé znamení.\nDrusus toho využil a povolal setníka Clementa a ostatní vojáky, kteří byli mezi mužstvem oblíbeni, aby vzbudili v ostatních vojácích naději, pokud se přestanou bouřit, či strach, pokud budou dál neposlušní.\n\nRáno Drusus znovu promluvil k vojákům a slíbil, že když se vojsko obrátí k poslušnosti, napíše Tiberiovi aby milostivě přijal prosby legií.\nS dopisem poslal Blaesa, Lucia Aponia a Catonia.\nOvšem aby si vojáci uvědomili své provinění a v budoucnu aby si rozmysleli své konání, dal pro výstrahu Vibulena a Percenia usmrtit.\nOstatní přední buřiči, kteří se snažili utéct, byli pochytáni a pobiti.\n\nSkoro ve stejný čas, z týchž příčin se vzbouřili legie germánské, avšak s daleko větší prudkostí. Na břehu Rýna byla dvě vojska.\nVojsko Horní Germánie pod velením legáta C. Silia, Dolní Germánii velel legát A. Caecina. Vrchní velení měl Germanicus. Vojsko Horní Germánie vyčkávalo osudu cizího odboje, vojíni Dolní Germánie však upadli v zuřivost.\nBouřit se začala Legio XXI Rapax, Legio V Alaudae a nechala se strhnout Legio I Germanica a Legio XX Valeria Victrix.\nLegát Caecina se jim neodvážil stavět na odpor.\nV náhlém výbuchu šílenství se vrhli na setníky, kteří byli odedávna předmětem nenávisti vojáků a předmětem zuřivosti.\nPovalili je, zmrskali a zbili. Potom rozsápaná, některá i mrtvá těla setníků naházeli za násep nebo do řeky.\n\nGermanicus nebyl přítomen, protože prováděl odhad majetku v Galii.\nKdyž uslyšel o vzpouře legií, chvatně se vydal na cestu.\nPřed tábor mu vojáci vyšli vstříc s očima, jakoby z lítosti k zemi sklopenýma.\nKdyž vstoupil do tábora a viděl vojsko v nepořádku, nechal nastoupit manipuly. Poslechli jen váhavě.\nPak se dal do řeči. Začal oslavou Augusta, přešel k vítězstvím a triumfům Tiberiovým zvláště oslavoval činy, které legie vykonali v Germánii.\nPak se dotkl vzpoury otázkou, kde je vojenská kázeň a poslušnost? Kam vyhnali tribuny a kde jsou setníci?\nVojáci se hájili obnažujíce rány a jizvy, modřiny, jak těžce se mají. Jak mají skromný žold, tvrdou práci hlavně na náspu a příkopech.\nJak dlouhá je vojenská služba. Někteří požadovali peněz, odkázaných závětí Augusta a projevovali věrnost, kdyby chtěl Germanicus svrhnout Tiberia a chopit se vlády.\nTo Germanicus nechtěl poslouchat a chtěl odejít, ale nastavili proti němu zbraně aby se vrátil na řečniště.\nOn však volal, že raději zemře, než aby porušil věrnost. Vytrhl meč od boku a chtěl spáchat sebevraždu.\nNejblíže stojící ho zastavili, ale ozval se jeden voják jménem Kalusidius, který mu drze nabídl vlastní ostřejší meč.\nTo se zdálo některým z davu projevem mravní zvrhlosti. V náhlém zmatku odvedli přátelé Germanica do stanu.\n\nTam se po zralém uvážení rozhodl vypsat list jménem císaře, že se propouštějí ti, kteří mají víc jak 20 let služby. \nZproštěni těžkých prací byli vojáci sloužící víc jak 16 let, při napadení nepřítelem však musí bojovat.\nVýslužné se jim vyplatí a zdvojnásobí.\n\nMzda měla být vyplacena v zimním táboře prostřednictvím tribunů.\nVojsko však vytušilo, že vše bylo smyšleno jen pro tuto chvíli a žádali výslužné ihned.\nVysloužilci Legio V Alaudae a Legio XX Valeria Victrix neodtáhli z letního tábora dříve, dokud nedostali peníze, sehnány z pokladny samotného Germanica.\nLegie Legio I Germanica a Legio XX Valeria Victrix odvedl legát Caecina do zimního tábora Ubiů, ale pro jistotu legie pokladnici vojevůdci ukradli a nesli ji mezi prapory a orly.\nGermanicus se odebral k hornímu vojsku. Tam usmířil legie Legio II Augusta, Legio VIII Augusta a Legio XVI Gallica, legie Legio XIV Gemina trochu váhala. Vyplatil jim peníze a propuštění, aniž by o to žádali …\n\nAvšak další vzpoura vypukla u posádky záložních oddílů na území Chauků, nespokojenci však byli zaraženi okamžitou popravou dvou vojínů. Rozkaz k ní dal velitel tábora M. Ennius, spíše pro výstrahu než podle práva, jemu příslušného. Pak odvedl vojsko zpět do zimního tábora. Vojáci byli sice pobouřeni, ale neodvážili se ničeho.\n\nZatím do zimního tábora Ubiů dorazil i Germanicus.\nV tomto táboře pravidelně přezimovaly Legio I Germanica a Legio XX Valeria Victrix a nyní zde přezimoval také oddíl nedávno propuštěných vysloužilců.\nDo tábora za Germanicem dorazili vyslanci senátu, kteří měli vyplatit vojákům smluvený žold.\nNěkteré vojáky z řad vysloužilců a legií však posedl strach, že vyslanci přišli zmařit vše, co si vzpourou vynutili.\nZa hluboké noci vypáčili vchodové dveře domu Germanica, vyvlekli ho z ložnice a pod hrozbou smrti ho donutili vydat prapor.\nVyslanci spěchali rychle ke Germanicovi, když slyšeli o vzpouře.\nVzbouřenci je však chytili, začali je urážet chystajíce se je zabít, hlavně vůdce poselstva Munacia Planca, bývalého konzula.\nV nebezpečí života hledal útočiště v táboře první legie. Tam ho před jistou smrtí zachránil orlonoš Kalpurnius.\n\nRáno dal Germanicus přivést k sobě na řečniště Planca.\nVytýkal vojákům nesmyslné noční běsnění, při kterém šlo o život jak Plancovi, tak samotnému Germanicovi.\nOznámil všem, s jakým poselstvím vlastně vyslanci přišli.\nJak velkou hanbu na sebe uvalila legie, vždyť vyslanci přišli vyplatit smluvený žold.\nPak nechal shromáždění rozpustit.\n\nPřátelé Germanicovi vytýkali, že není přísný na vzbouřené vojáky.\nŽe by měl požádat o podporu loajálního horního vojska a vzpouru tvrdě potlačit, když propuštění ze služby, peníze a mírná opatření nepomohla.\nMísto toho nechá nejen sebe, ale i svého syna a těhotnou manželku v nebezpečí života ?\n\nDal jim za pravdu. Proto donutil svou manželku Agrippinu aby raději odešla se svým synem a družinou pod ochranu Treverů, tedy pod cizí ochranu.\n\nVe vojácích však byl vzbuzen stud, když viděli, jak žalostně odchází průvod vznešených žen a dětí.\nŘímské ženy s dětmi by měly být pod ochranou Římanů a ne pod ochranou Galů.\nProto Agrippině zastoupili cestu a prosili, aby se vrátila.\nToho využije Germanicus a promluví k shromážděným vojákům.\n\nVojáci přiznávajíce správnost výtek prosili, aby viníky potrestal, ostatním aby odpustil a vedl je na nepřítele.\nSami vojáci spoutali největší buřiče. Přivlekli je k legátu první legie C. Caetroniovi, který jednoho po druhém soudil a trestal.\n\nPo tomto urovnání poměrů musel Germanicus potlačit ještě další vzpouru. Stále se bouřili vojáci Legio V Alaudae a Legio XXI Rapax, kteří\nnyní přezimovali v táboře Castra Vetera. Stále přetrvávali ve své zarputilosti. Proto se Germanicus chystal dopravit po Rýnu své vojsko\nhodlaje bojovat, bude-li mu odepřena poslušnost.\n\nVojsko bylo již připraveno zaútočit, ale Germanicus nechal vzbouřencům ještě chvíli čas, kdyby se chtěli sami o sebe postarat podle vzoru legií v táboře Ubiů. Proto poslal dopis Caecinovi, ve kterém stálo, že zanedlouho s vojskem zaútočí, pokud neodpraví zlosyny dříve.\nCaecina dopis tajně přečte věrným a loajálním vojákům, kteří se ve smluvený čas vrhli s mečem na nic netušící hanebníky.\nPoslední vzpoura byla takto potlačena. \n\nVojsko náhle posedla touha po tažení na nepřítele, čímž se chtěli očistit od šíleného řádění. Germanicus povolil touze vojska bojovat. Dal vystavět most, po kterém převedl 12000 mužů z legií, 26 kohort spojeneckých, 8 čet jízdy a táhl dál temnými hvozdy na Germány. Zvědové přinesli zprávu, že Germáni slaví nějaký svátek, že jsou opilí, bez strachu a dokonce bez hlídek.\nVojsko vyrazilo v noci na nic netušící Germány. Germáni byli tak překvapeni, že se nestačili bránit.\nTo vraždění pobouřilo okolní Germánské kmeny Bruktery, Tubanty a Usipety, kteří urychleně obsadili hvozdy, jimiž se\nvojsko muselo vracet. Germanicus to však tušil a byl ve střehu. Část jízdy i kohorty táhli vpředu, za nimi Legio I Germanica, levý bok kryla Legio XXI Rapax, pravý bok Legio V Alaudae a Legio XX Valeria Victrix chránila záda. Potom táhli ostatní spojenci. Germáni začali lehce dorážet na boky, potom plnou silou udeřili na zadní voj, čímž způsobili v zadních řadách zmatek. Germanicus rychle přicválal k Legio XX Valeria Victrix a hlasitě volal. \n\"\"To je pravá chvíle k smazání vzpoury. Bojujte a vinu rychle obraťte v čest!\"\"\nVojáci vzplanuli a jediným útokem zatlačili nepřítele na širá pole a vraždili.\n"}
{"id": "477902", "url": "https://cs.wikipedia.org/wiki?curid=477902", "title": "Bérault (stanice metra v Paříži)", "text": "Bérault (stanice metra v Paříži)\n\nBérault je nepřestupní stanice pařížského metra na lince 1. Nachází se mimo území Paříže na hranici měst Saint-Mandé a Vincennes pod \"Avenue de Paris\".\n\nStanice byla otevřena 24. března 1934 při prodloužení linky ze stanice Porte de Vincennes do Château de Vincennes.\n\nNa lince 1 probíhá od roku 2008 postupná modernizace a přechod na automatický provoz vlaků, který bude uveden do provozu v roce 2012. Stanice linky 1 procházejí proto postupně hlubokými změnami, jako je instalace dveří na nástupištích, výměna obložení nebo úpravy osvětlení. Stanice \"Bérault\" byla vybrána jako prototyp pro tuto renovaci.\n\nV rámci této modernizace probíhaly práce na stanici \"Bérault\" až do poloviny roku 2009, kdy byla stanice kompletně zrekonstruovaná. O víkendu 28. a 29. července 2008 byla upravena nástupiště a na počátku roku 2009 vybavena bezpečnostními dveřmi.\n\nStanice byla pojmenována po sousedícím náměstí \"Place Bérault\" ve Vincennes, které nese jméno bývalého primátorova náměstka Béraulta (1796–1871).\n\nStanice má východy na \"Avenue de Paris\" před domy č. 29, 63, 64 a 98.\n"}
{"id": "477907", "url": "https://cs.wikipedia.org/wiki?curid=477907", "title": "Jiří Teml", "text": "Jiří Teml\n\nJiří Teml (* 24. června 1935 Vimperk) je současný český hudební skladatel a rozhlasový producent.\n\nV 60. letech a na počátku 70. let studoval hudební teorii a skladbu u Bohumila Duška a Jiřího Jarocha; současně pracoval jako ekonom. Jeho prvním skladatelským úspěchem byla \"Fantasia appassionata\" pro varhany která byla ohodnocena roku 1972 třetí cenou na soutěži Pražského jara. Roku 1976 se stal vedoucím hudební redakce a producentem stanice Český rozhlas Plzeň. Roku 1980 odtud přesídlil do Prahy kde pak přes dvacet let pracoval jako producent programů vážné hudby stanice Vltava.\n\nJde o velmi plodného skladatele. Jeho dílo zahrnuje několik symfonií, koncertů, písňových cyklů, chorálních skladeb, dětských oper, komorní hudbu, písně a skladby pro sólové varhany a klavír. Jeho styl odráží vliv české lidové hudby; po řadu let spolupracuje s plzeňským folklórním souborem.\n\n\n\n\n\n\n\n\n\n\n\n\n"}
{"id": "477908", "url": "https://cs.wikipedia.org/wiki?curid=477908", "title": "William Gladstone", "text": "William Gladstone\n\nWilliam Gladstone (29. prosinec 1809 – 19. květen 1898) byl britský státník, člen Liberální strany, který po čtyři funkční období zastával funkci premiéra. Vykonával i funkci ministra financí a prosazoval přijetí zákona, který zavedl samosprávu Irska.\n\nByl také známým a dlouholetým rivalem vůdce Konzervativní strany Benjamina Disraeliho. Jeho vztahy s královnou Viktorií byly po většinu politické kariéry napjaté. Winston Churchill a někteří další britští politici ho považovali za svůj vzor.\n\nNarodil se 29. prosince 1809 v Liverpoolu jako čtvrtý syn obchodníka Johna Gladstoneho a jeho druhé ženy Anny. Navštěvoval nejdříve školu v Seaforthu, nedaleko domu jeho rodiny. Později studoval na Eton College a od roku 1828 na Christ Church v Oxfordu. Na univerzitě získal pověst výtečného řečníka. V době studií byl členem strany toryů a kritizoval záměry whigů na volební reformu.\n\nPo ukončení studií cestoval se svým bratrem Johnem po Evropě. Po návratu do země byl roku 1832 zvolen poslancem Dolní sněmovny za obvod Newark. Roku 1833 vstoupil do Lincoln's Inn, aby se stal právníkem, ale roku 1839 požádal o vymazání ze seznamu obhájců.\n\nV dolní komoře parlamentu byl na počátku disciplinovaným toryem a kritizoval záměr zrušení otroctví. Po několik let vykonával méně významné vládní funkce. Roku 1838 vydal svou první knihu, ve které obhajoval státní politiku podporující fungování Anglikánské církve. Následující rok se oženil s Kateřinou Glynnovou.\n\nVe vládě Roberta Peela zastával méně důležité pozice. Krátce po prosazení zrušení cla na obilí tato vláda padla a poté následoval Peela v rozchodu s hlavním směrem v Konzervativní straně. Po jeho smrti se stal vůdčím představitelem této skupiny politiků v dolní komoře parlamentu.\n\nRoku 1852 se stal ministrem financí v koaliční vládě whigů a křídla konzervativců, stoupenců Peelovy politiky. Jeho první státní rozpočet roku 1853 byl téměř dokončením práce, kterou dříve zahájil Peel. Podařilo se mu zjednodušit daňový systém, zrušit 123 daní a dalších 133 snížit. Platnost zákona o dani z příjmu vypršela, ale podařilo se mu ji prodloužit o dalších sedm let. Snažil se dosáhnout rovnováhy mezi přímými a nepřímými daněmi. Měl v úmyslu zrušit i daň z příjmu, ale bylo zřejmé, že to závisí na rozsahu státních výdajů. Rozšířil tak počet plátců této daně snížením hranice pro výběr ze 150 liber na 100. Předpokládal, že čím vyšší bude počet plátců daně, tím vyšší bude i tlak na vládu na její zrušení a na snížení státních výdajů.\n\nRoku 1859 se stal ministrem financí ve vládě sestavené Henrym Templem. Stav veřejných financí byl neutěšený s dluhem téměř 5 miliónů liber. Podobně jako Peel nechtěl snížit dluh půjčkou a tak zvýšil sazbu daně z příjmu. Rozpočet na rok 1860 byl předložen v únoru spolu s dohodou o volném obchodu mezi Británií a Francií. Na počátku roku 1859 existovalo 419 daní, zatímco rozpočet na následující rok redukoval jejich počet na 48 a 15 z nich pokrylo podstatný příjem státního rozpočtu. Pro financování schodku zrušených nepřímých daní byla daň z příjmu zachována a částečně zvýšena.\n\nJohn Russell se z politiky stáhl roku 1867 a Gladstone se po něm stal vůdčí postavou Liberální strany. Po volbách roku 1868 se stal premiérem.\n\nV tomto období jeho politiku charakterizoval zájem o zvýšení svobody jednotlivce a odstranění politických a ekonomických restrikcí. Prvním úkolem bylo snížení veřejných výdajů za předpokladu, že společnosti bude prospěšné, když vydělané prostředky utratí dle svého záměru. Zahraniční politika byla zaměřena na udržení míru, tak aby byly sníženy vojenské výdaje a uvolnil se prostor pro mezinárodní obchod. Byla provedena i reforma zákonů, které omezovaly svobodnou činnost občanů.\n\nJeho návrh na zrušení Irské církve vedl ke sjednocení Liberální strany roku 1868. Zákon rušící povinnost Irů římskokatolického vyznání platit desátky na podporu Anglikánské církve byl přijat roku 1869. V následujícím období byly pak přijaty další reformní zákony, týkající se různých oblastí veřejné správy.\n\nVe všeobecných volbách roku 1874 utrpěli liberálové porážku a Gladstone se přechodně stáhl z vedení strany.\n\nRoku 1880 liberálové ve volbách zvítězili a jejich vůdce Spencer Cavendish přenechal sestavení vlády Gladstonemu.\n\nV tomto období byla ukončena druhá anglo-afghánská válka i první búrská válka. Nicméně nemohl splnit svůj slib, že se stáhne z Egypta. V červnu 1882 došlo v Alexandrii k nepokojům při nichž bylo usmrceno asi 300 lidí. Protiegyptská nálada v parlamentu přinutila vládu vyslat do Egypta expediční sbory, aby obnovily ve městě pořádek.\n\nRoku 1881 podpořil přijetí zákona platného pro Irsko, který dovoloval jeho správci zadržovat ve vazbě kohokoli \"tak dlouho jak bude považováno za nezbytné\". Prosadil i další reforma volebního práva – volební právo bylo přiznáno i občanům venkovských oblastí za podmínek stejných jaké platily pro městské obvody a později byla omezena i možnost duplicitní účasti ve volbách.\n\nPorážka generála Gordona roku 1885 v Chartúmu způsobila velkou ránu jeho popularitě. Mnozí byli toho názoru, že zanedbal přípravu vojenské operace a že nereagoval dostatečně rychle, aby podpořil obléhaného Gordona. Tentýž rok rezignoval a odmítl královninu nabídku na povýšení do šlechtického stavu.\n\nRoku 1886 se jeho strana spojila s irskými nacionalisty, aby porazila vládu Roberta Cecila. Gladstone se stal premiérem a zároveň vykonával funkci strážce tajné pečeti. Poprvé také přednesl návrh zákona, který měl Irsku zajistit vlastní samosprávu a národní autonomii. Tento dokument rozdělil názory liberálů (část se jich odloučila, aby vytvořila stranu liberálních unionistů) a zákon byl při druhém čtení zamítnut. To vedlo k pádu vlády jen několik málo měsíců po jejím sestavení.\n\nVýsledky voleb roku 1892 vedly k vytvoření menšinové vlády vedené Gladstonem počtvrté a naposledy. V 82 letech byl nejstarší osobou, která nastoupila do funkce předsedy vlády, a když v 84 letech odstoupil, byl nejstarší osobou, která tuto funkci vykonávala. Jeho volebním příslibem bylo zajištění samosprávy a autonomie pro Irsko a zrušení Skotské a Waleské církve. Druhý návrh zákona ustanovujícího irskou samosprávu prošel dolní komorou parlamentu, ale byl odmítnut Sněmovnou lordů.\n\nV prosinci 1893 navrhla opozice rozšíření královského námořnictva, které, jako zastánce úsporných vládních výdajů, odmítl. Odporoval i vyhlášení nové dědické daně. 1. března 1894 ve svém posledním projevu v parlamentu apeloval pro přehlasování veta Sněmovny lordů. 2. března rezignoval na funkci předsedy vlády a královna pověřila sestavením nové Archibalda Primroseho.\n\nRoku 1895 odkázal 40 000 liber a větší část své knihovny na založení veřejné knihovny v Hawardenu.\n\nZemřel 19. května 1898 na hradu Hawarden. Rakev s jeho ostatky byla převezena londýnským metrem na státní pohřeb, po němž byl pohřben ve Westminsterském opatství.\n\n"}
{"id": "477918", "url": "https://cs.wikipedia.org/wiki?curid=477918", "title": "Mýval severní", "text": "Mýval severní\n\nMýval severní (\"Procyon lotor\"), lidově také medvídek mýval, je středně velký savec obývající původně Severní Ameriku. Člověkem byl však zavlečen i do jiných částí světa (invazní druh), například do Evropy, Japonska nebo na Kavkaz. Jeho přirozeným biotopem jsou listnaté a smíšené lesy, ale díky své přizpůsobivosti dnes zcela běžně obývá i města, kde je často považován za vážného škůdce. Mýval často vyhledává skrýše v podobě nory nebo v zastavěné oblasti komíny. Obzvlášť v komíně se stává problémovým domácím mazlíčkem, kde si dělá pelech a utváří si velice rozmanitý příbytek.\n\nS velikostí 41 – 72 cm a hmotností mezi 3,6 – 9 kg je mýval největším zástupcem čeledi medvídkovití. Celý je porostlý hustou, šedou srstí, mezi jeho charakteristické znaky patří výrazná černá obličejová maska a tmavě pruhovaný ocas. Patří mezi všežravce a obvykle je aktivní v noci; jeho strava je z 40 % tvořena bezobratlými, 33 % zaujímá rostlinná složka a zbývajících 27 % obratlovci.\n\nV minulosti byl mýval severní považován za samostatně žijící šelmu, dnes je však známo, že žije ve skupinách. Po přibližně 65 dnech březosti samice rodí 2 – 5 mláďat, o která pečuje až do konce podzimu. Ačkoli se v zajetí může dožít i více jak 20 let, ve volné přírodě činí průměrná délka jeho života 1,8 – 3,1 let (podle místních podmínek, jako např. klima nebo i intenzita dopravy).\n\nMýval se vyskytuje v celé kontinentální severní a střední Americe, od subpolární tajgy po panamský deštný prales. Na mnoha karibských ostrovech byli brzy vyhubeni evropskými kolonisty, kteří je lovili na maso. Například na Hispaniole byli vyhubeni v roce 1513, na Kubě a Jamajce v roce 1687. Na některých ostrovech, např. na Bahamách a Guadeloupe, ale stále žijí poddruhy mývala, které jsou IUCN vedeny jako ohrožené.\n\nV roce 1934 byly vysazeny v německém městě Kassel dva páry do volné přírody. Dnes žije ve městě 100 000 mývalů, v celém Německu zhruba milion, rozšiřují se i do sousedních států. Vyskytuje se i v celém Česku, nejčastěji na jižní Moravě a na Šumavě. Populace mývalů se nachází také v Bělorusku, kam byli úmyslně vysazeni v letech 1948 a 1954. Od roku 2016 je na Seznamu invazních nepůvodních druhů s významným dopadem na Unii (myšleno Evropskou unii).\n\nMýval byl vysazen v roce 1937 v Ázerbájdžánu a pak také na řekách Těrek a Sulak. Měl být využíván jako kožešinová zvěř. Introdukce byla úspěšná, vyskytuje se po celém Kavkaze.\n\nMýval se do Japonska dostal jako důsledek popularity televizního seriálu Araiguma rascal (angl. \"Raccoon Rascal\") z roku 1977. V té době bylo do země dováženo až 1500 mývalů ročně, z nichž mnoho bylo posléze vypuštěno do volné přírody. Dnes se vyskytuje po celém Japonsku.\n\n"}
{"id": "477931", "url": "https://cs.wikipedia.org/wiki?curid=477931", "title": "Plšík lískový", "text": "Plšík lískový\n\nPlšík lískový (\"Muscardinus avellanarius\") je malý hlodavec. Je také jediným zástupcem rodu \"Muscardinus\". V České republice se jedná o nejhojnějšího zástupce čeledi plchovití.\n\nPlšík lískový je obyvatelem lesů severní a střední Evropy a Malé Asie.\n\nJde o malého zástupce plchů, dorůstá sotva 6–9 cm. Vzhledem k poměru těla má velmi dlouhý huňatý ocas (5,7–7,5 cm), který se v případě nebezpečí (plšíka chytí predátor za ocas), může stáhnout z kůže. Váží 17–20 g, těsně před hibernací se však jeho hmotnost pohybuje mezi 30–40 g. Výborný lezec a skokan. Je oranžovožlutého zbarvení s poněkud světlejší spodinou těla. Zajímavostí je, že plšíci lískoví jako jediní savci nemají slepé střevo, protože jejich potrava obsahuje málo celulózy.\n\nPlšík lískový je noční savec. Přes léto si staví poměrně malá kulovitá hnízda spletená z trávy a listí, v zimě si staví rozměrnější hnízdo v noře nebo pod mechem a listím, kam si nosí zásoby na zimu. Živí se nektarem květin, požírá různé plody (bobule), hmyz (mšice, housenky) a pupeny, ale před hibernací, která probíhá v rozmezí od října do dubna nebo května, zejména lískové ořechy, díky čemuž získal svůj název v mnoha jazycích. Plšíci jsou samotářští, ale v těsné blízkosti může žít i několik jedinců, kteří se pak dělí o potravu a dorozumívají se širokou škálou vrčivých až hvízdavých zvuků. Samice jsou březí 22–24 dní, v jednom vrhu rodí až sedm mláďat a ročně mívají kolem dvou vrhů.\n\n\n"}
{"id": "477932", "url": "https://cs.wikipedia.org/wiki?curid=477932", "title": "Nofim", "text": "Nofim\n\nNofim ( נוֹפִים, doslova „\"Výhledy\"“, v oficiálním přepisu do angličtiny Nofim) je izraelská osada vesnického typu na Západním břehu Jordánu v distriktu Judea a Samaří a v Oblastní radě Šomron (Samařsko).\n\nNachází se na v nadmořské výšce 400 metrů na západním okraji hornatiny Samařska, cca 21 kilometrů severovýchodně od města Petach Tikva, cca 9 kilometrů severozápadně od města Ariel, cca 44 kilometrů severozápadně od historického jádra Jeruzalému a cca 32 kilometrů severovýchodně od centra Tel Avivu.\n\nOsada je na dopravní síť Západního břehu Jordánu napojena pomocí lokální silnice, která vede skrz sousední osadu Jakir a pak ústí na silnici číslo 5066, která vede jednak k severu k bloku izraelských osad Immanuel, Kedumim a Karnej Šomron, jednak k jihu, kde se napojuje na takzvanou Transsamařskou dálnici. Ta zajišťuje spojení jak s vnitrozemím Západního břehu Jordánu a s městem Ariel, tak s aglomerací Tel Avivu.\n\nNofim leží cca 10 kilometrů za Zelenou linií, která odděluje Izrael v jeho mezinárodně uznávaných hranicích. Nachází se v nevelkém ale územně souvislém bloku izraelských sídel na Západním břehu Jordánu, jehož součástí je v bezprostředním okolí ještě osada Jakir, se kterou stavebně prakticky srůstá, jižněji pak obce Revava, Barkan a Kirjat Netafim a dále na východě město Ariel (tzv. blok osad Guš Ari'el). Od dalších izraelských osad na severní straně (Immanuel, Kedumim a Karnej Šomron) je Nofim oddělena hlubokým údolím vádí Nachal Kana. V bližším okolí obce se pouze na jižní straně nachází i palestinské osídlení, a to vesnice Karawat Bani Hassan.\n\nVesnice byla založena roku 1987. O možnosti zřízení nové osady v této oblasti se zmiňuje už vládní materiál izraelské vlády z 16. května 1982 (budoucí osada je v něm nazývána Jakir Bet. Měla výhledově mít kapacitu až 1 300 bytových jednotek. O založení osady na místě nynější obce Nofim se uvažovalo už v roce 1983. Snahy soukromého investora ale mimo jiné pro nedostatek peněz selhaly. Šlo o podnikatele Daniho Weimana, který se svou firmou začal připravovat novou osadu, ale poté, kdy zbankrotoval, se práce na několik let téměř zastavily. Přípravu zřízení nové obce mezitím zajišťoval Weimanův právní zástupce Dov Fischler.\n\nTeprve v roce 1986 se tu usadily první dvě rodiny. Oficiální založení osady pak nastalo v roce 1987. Alternativně bývá obec nazývána Josefa též Josefija a Jakir-Li nebo Jakir-Bet.\n\nPodle plánů z počátku 21. století měl být Nofim společně s okolním blokem osad, tvořeným obcemi Jakir, Karnej Šomron, Immanuel a dál k severovýchodu až k osadě Kedumim, zahrnut do Izraelské bezpečnostní bariéry. Vznikl by tak hluboký koridor vnikající západovýchodním směrem do centrálního Samařska. Tento koridor by probíhal paralelně s obdobným pásem izraelských sídel zahrnutých do bezpečnostní bariéry směrem k městu Ariel. Mezi oběma pásy by ovšem nebylo propojení. Obec Nofim by tak například ztratila spojení jižním směrem na osady Revava, Barkan a Kirjat Netafim. Dle stavu z roku 2008 ale nebyla bariéra v tomto úseku ještě postavena a ani nedošlo k definitivnímu stanovení její trasy. Bariéra byla místo toho zatím postavena v mnohem menším rozsahu daleko na západě, okolo obce Alfej Menaše. Budoucí existence Nofim, stejně jako mnoha dalších izraelských osad ve vnitrozemí Samařska, závisí na podmínkách případné mírové dohody s Palestinci.\n\nObyvatelstvo Nofim je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu. K 31. prosinci 2014 zde žilo 549 lidí. Během roku 2014 registrovaná populace stoupla o 18,3 %.\n\nZe současných cca 120 rodin by se populace Nofim měla výhledově zvýšit až na 2000 rodin (podle jiného údaje 2100 bytových jednotek), což by z osady učinilo sídlo městského typu, jedno z největších v tomto regionu. Těmto ambicím ale zatím neodpovídá vývoj počtu obyvatel, který od počátku 21. století spíše stagnuje.\n\n\n"}
{"id": "477942", "url": "https://cs.wikipedia.org/wiki?curid=477942", "title": "Klanostěnka", "text": "Klanostěnka\n\nKlanostěnka (\"Schizophragma\") je rod rostlin patřící do čeledi hortenziovité (\"Hydrangeaceae\").\n\nKlanostěnku \"Schizophragma hydrangeoides\" lze použít v ČR jako popínavou okrasnou rostlinu. Má sbírkový význam.\n\n"}
{"id": "477949", "url": "https://cs.wikipedia.org/wiki?curid=477949", "title": "Geosynklinála", "text": "Geosynklinála\n\nGeosynklinála je rozsáhlá labilní sedimentační část zemské kůry, která se vyznačuje déle trvajícím poklesem. Název geosynklinála zavedl americký mineralog a geolog J. D. Dana. V geosynklinálách probíhají dlouhé období usazování úlomků hornin z přilehlých pevnin. Vrstvy těchto sedimentů mohou zasahovat hloubky 10 kilometrů. Během následujících tektonických pohybů se začnou tvořit vrásy, vrásové průsmyky i příkrovy, což zapříčiní zdůrazňování sedimentárních souvrství do velkých výšek, což může mít za následek vznik pásových pohoří.\n\nDnes všeobecně uznávaná teorie deskové tektoniky teorii geosynklinál překonala. Přestože koncepce geosynklinál nebyla správná, ve své době správně definovala některé fáze kontinentální kolize. Za geosynklinály jsou dodnes označovány prodloužené oceánské pánve podél kontinentů.\n\nVe druhé polovině 19. století američtí geologové James Hall a J. D. Dana na základě výzkumu Apalačského pohoří vyslovili takzvanou geosynklinální koncepci vzniku pohoří. Před všeobecným přijetím teorie deskové tektoniky se někteří geologové domnívali, že geosynklinály jsou rozsáhlé prohloubeniny zemské kůry, které vznikají v bezprostřední blízkosti pevniny, v mořích střední hloubky (asi 200–1000 metrů), jejichž dno během tohoto procesu poklesávalo. Poklesávání mořského dna blízko pevniny, na rozdíl od dnešní představy, odůvodnili tím, že se v těchto oblastech zemská kůra snadněji ohýbá. Po dosažení kritické hloubky asi 14 kilometrů docházelo podle jejich představ k horizontálnímu stlačení mas sedimentů a následnému vzniku pásmového pohoří. Dnes se geosynklinály nepovažují za příčinu vzniku pohoří, ale za jeden z jevů, který předchází jejich vyzdvihnutí, a který zapadá do koncepce globální deskové tektoniky.\n\nZe studie geosynklinál byla zřejmá existence paralelních pásů s odlišným typem sedimentů. Z pohledu dnešní koncepce deskové tektoniky lze tyto oblasti charakterizovat následujícím způsobem:\n\n\n"}
{"id": "477956", "url": "https://cs.wikipedia.org/wiki?curid=477956", "title": "Tvrdodřev", "text": "Tvrdodřev\n\nTvrdodřev (\"Securinega\") je rod rostlin z čeledi smuteňovité. Jsou to dvoudomé keře a stromy s jednoduchými listy a drobnými bezkorunnými květy. Plodem je tobolka.\nV současném pojetí rod zahrnuje pouze 5 druhů rozšířených výhradně na Madagaskaru a dalších ostrovech západního Indického oceánu. Ostatní druhy byly přeřazeny do rodu flugea (\"Flueggea\"), a to včetně druhu tvrdodřev křovitý (nyní flugea křovitá), pěstovaného občas v ČR jako sbírková dřevina. Druh \"Securinega durissima\" má velmi tvrdé a odolné dřevo, používané zejména k výrobě držadel a topůrek.\n\nTvrdodřevy jsou dvoudomé keře nebo stromy s jednoduchými, střídavými, celokrajnými listy. Palisty jsou opadavé. Květy jsou jednopohlavné, bezkorunné, stopkaté. Samčí květy jsou uspořádané v úžlabních klubkách. Obsahují obvykle 5 (řidčeji 4 až 10) tyčinek, květní terč je pětilaločný. Samičí jednotlivé nebo po několika a mají kruhovitý terč. Semeník obsahuje 3 nebo řidčeji 4 komůrky a nese stejný počet přisedlých blizen. Plodem je tobolka s opadavým středním sloupkem. Semena jsou hladká, tmavá, úzce eliptická.\n\nLatinský název \"Securinega\" pochází ze slov \"securis\" (sekera) a \"nego\" (odporuji), neboť rostliny mají velmi tvrdé dřevo.\n\nRod tvrdodřev zahrnuje 5 druhů. Druh \"S. durissima\" je rozšířen na Madagaskaru a ostrovech Réunion, Mauricius a Rodrigues v západním Indickém oceánu, zbývající 4 druhy jsou endemity Madagaskaru.\n\nRod \"Securinega\" je v současné taxonomii čeledi \"Phyllanthaceae\" řazen do podčeledi \"Phyllanthoideae\" a tribu \"Bridelieae\". Sesterskou větví je dle výsledků molekulárních studií rod \"Lachnostylis\", zastoupený 2 druhy v jihoafrickém Kapsku.\nV minulosti byl na základě morfologické podobnosti do rodu \"Securinega\" vřazován rod \"Flueggea\" (flugea). Molekulární analýzy však blízkou příbuznost nepotvrdily a v současné taxonomii je rod \"Flueggea\" řazen do jiného tribu\n\nJádrové dřevo druhu \"S. durissima\" je velmi tvrdé a odolné. Je známo pod názvem \"bois dur\" a používá se zejména k výrobě různých držadel a topůrek k sekyrám.\n\n"}
{"id": "477960", "url": "https://cs.wikipedia.org/wiki?curid=477960", "title": "Cordon bleu", "text": "Cordon bleu\n\nCordon bleu (, často též nesprávně Gordon bleu, Cordon blue či Gordon blue) je řízek původem z Francie. Jeho základem je kvalitní telecí maso, šunka a sýr typu Ementál, Gouda, Greyerzer, Appenzeller nebo Raclette, které se vloží do zábalu z telecího a jako celek obalí. Následně se smaží jako vídeňský řízek.\n\nTento pokrm je pojmenován nepřímo po vyznamenání nejlepších francouzských kuchařů Cordon bleu (tj. \"Modrá stuha\"). Na základě tohoto ocenění a úspěchu stejnojmenného kulinářského časopisu vznikla v Paříži v roce 1895 soukromá škola nejvyššího kuchařského umění Le Cordon Bleu (jež během 120 let činnosti a slávy udělila licenci desítkám kuchařských univerzit ve světě, zpravidla stejného jména). A právě zde vytvořili recept na tento řízek.\n\nV německojazyčném prostředí se užívá regionálně také výraz „Schnitzel Cordon Bleu“ („řízek Cordon Bleu“). V Chorvatsku je stejný typ pokrmu označován jako „záhřebský řízek“ ().\n\nDne 9. února 2012 rozhodl správní soud ve Stuttgartu, že pro přípravu pokrmu označeného „Cordon bleu“ musí být použito kromě telecího masa pouze vepřové šunky a „pravého“ sýra. Při použití šunky krůtí a taveného sýra nesmí být jídlo označováno jako „cordon bleu“.\n\nRakouský novinář a jazykovědec Robert Sedlaczek poznamenává k užívání výrazu \"Gordon bleu\" v Rakousku, že důvodem k psaní počátečního „G“ v názvu je Codex Alimentarius Austriacus („rakouská potravinářská kniha\"), právní základ pro názvy potravin. Restauratéři by totiž v případě užití vepřového masa museli v menu uvádět \"Cordon bleu vom Schwein\" („Cordon bleu z vepřového“, analogicky k Vídeňskému řízku\" a vepřovému řízku – \"Schnitzel vom Schwein\"), protože podle předpisu může být Cordon bleu pouze z telecího.\n"}
{"id": "477962", "url": "https://cs.wikipedia.org/wiki?curid=477962", "title": "Svobodný stát Sasko-Výmarsko-Eisenašsko", "text": "Svobodný stát Sasko-Výmarsko-Eisenašsko\n\nSvobodný stát Sasko-Výmarsko-Eisenašsko (německy \"Freistaat Sachsen-Weimar-Eisenach\") vznikl z bývalého vévodství po konci první světové války.\nExistoval od listopadu 1918, dokud se nespojil s dalšími šesti svobodnými státy do spolkové země Durynsko 1. května 1920.\n\nSe založením státu Durynsko 1. května 1920 spolková země Sasko-Výmarsko-Eisenašsko formálně přestala existovat jako suverénní\nfederálního státu. \"Zákon o správě bývalých durynských zemí v přechodném období\" ze dne 9. prosince 1920 uznal Sasko-Výmarsko-Eisenašsko jako svazek obcí vyššího řádu s oblastním zastupitelstvem a oblastní vládou, které pak byly\nke dni 1. dubna 1923 zrušeny.\n"}
{"id": "477963", "url": "https://cs.wikipedia.org/wiki?curid=477963", "title": "Sasko-výmarsko-eisenašské vévodství", "text": "Sasko-výmarsko-eisenašské vévodství\n\nSasko-výmarsko-eisenašské vévodství (německy \"Herzogtum Sachsen-Weimar-Eisenach\") neboli Saské velkovévodství v letech 1803–1918 (německy \"Großherzogtum Sachsen\") se nacházelo v Durynsku v Německu jako součást Rýnského spolku.\n\nBylo založeno sloučením v roce 1809 Sasko-výmarského a Sasko-eisenašského vévodství, které byly v personální unií od roku 1741,\nkdy vymřela rodová linie Sasko-Eisenach. Vévodství bylo v roce 1815 na vídeňském kongresu povýšeno na velkovévodství jako\nodměna za účast v protifrancouzké koalici od roku 1813.\n\nVévodství se r. 1866 přidalo na stranu Pruska v Prusko-rakouské válce. V roce 1877, oficiálně\nzměnila svůj název na Saské velkovévodství (německy \"Großherzogtum Sachsen\"), ale tento název se používá jen zřídka.\n\nVelkovévodství skončilo v roce 1918 s ostatními německými monarchie, a stát byl sloučen do nového státu Durynsko v roce 1920.\n\nPlný Velkovévodský titul byl velkovévoda Sasko-Výmar-Eisenach, lankrabě v durynský, markrabě míšeňský, okněžněný hrabě z Henneberku,\npán na Blankenhainu, Neustadtu a Tautenburku.\n\n\n"}
{"id": "477974", "url": "https://cs.wikipedia.org/wiki?curid=477974", "title": "Šeferdie", "text": "Šeferdie\n\nŠeferdie (\"Shepherdia\") je rod vyšších dvouděložných rostlin z čeledi hlošinovité (\"Elaeagnaceae\"). Český název se někdy přepisuje jako šeperdie nebo dokonce shepherdie. Jsou to opadavé nebo stálezelené keře se stříbřitým olistěním, drobnými květy a nápadnými červenými plody. Vyskytují se v počtu 3 druhů v Severní Americe. V České republice je zřídka pěstována šeferdie stříbřitá jako okrasná a sbírková dřevina. Má jedlé plody.\n\nŠeferdie jsou dvoudomé, opadavé nebo řidčeji stálezelené (\"Shepherdia rotundifolia\") keře s jednoduchými vstřícnými listy. Listy i letorosty jsou pokryté šupinovitými trichomy. Listy jsou celokrajné, řapíkaté, bez palistů. Květy jsou drobné a nenápadné, čtyřčetné, jednopohlavné, uspořádané v klasech nebo v hroznech. Koruna chybí. Samčí květy obsahují 8 tyčinek. Samičí mají semeník uzavřený v kališní trubce a vyniklou čnělku. Plodem je dužnatá peckovice.\n\nRod šeferdie obsahuje pouze 3 druhy. Vyskytují se výhradně v Severní Americe. Největší areál výskytu má šeferdie kanadská (\"Shepherdia canadensis\"), jejíž areál sahá od polárního kruhu až po Arizonu a Nové Mexiko. Šeferdie stříbřitá (\"Shepherdia argentea\") se vyskytuje ve středních a západních oblastech USA a jižní Kanadě. Stálezelený druh \"Shepherdia rotundifolia\" je endemit Colorado Plateau v jz. USA.\n\n\nŠeferdie se občas pěstují jako okrasné dřeviny, nápadné zejména stříbřitým olistěním a výraznými červenými plody. V České republice je pěstována šeferdie stříbřitá (\"Shepherdia argentea\"), jiné druhy nejsou uváděny ani ze sbírek botanických zahrad.\n\nŠeferdie stříbřitá má sladkokyselé, jedlé plody. Plody šeferdie kanadské jsou rovněž jedlé, avšak mdlé chuti.\n\nNěkteré opadavé druhy tohoto rodu lze použít v ČR jako okrasné rostliny. Mají nápadné plody. Lze je použít do skupin, nebo jako solitéry.\n\nOpadavé šeferdie jsou celkem nenáročné dřeviny. Nároky, ošetřování i využití jsou podobné jako u rakytníku. Daří se jim v propustných, písčitých půdách a snášejí i půdy vápenaté. K získání plodů je nutno vysadit obě pohlaví, neboť jsou dvoudomé. Množí se výsevem stratifikovaných semen nebo hřížením, šeferdii stříbřitou lze množit i kořenovými výběžky. Lze je také roubovat v zimě na rakytník řešetlákový nebo hlošinu okoličnatou či hlošinu mnohokvětou.\n"}
{"id": "477975", "url": "https://cs.wikipedia.org/wiki?curid=477975", "title": "Diecéze řezenská", "text": "Diecéze řezenská\n\nDiecéze řezenská (lat. Dioecesis Ratisbonensis, de. Diözese Regensburg) se nachází ve východní části Bavorska s centrem v Řezně. Zabírá velkou část vládních obvodů Horního Falcka a Dolního Bavorska a zasahuje také do vládních obvodů Horních Frank a Horního Bavorska. Diecéze Řezno je nejrozlehleší diecéze Bavorska.\n\n\nÚkolem kapituly jsou liturgické slavnosti v dómě sv. Petra a jeho řízení a správa. Kapitula má 10 členů:\n\n"}
{"id": "477977", "url": "https://cs.wikipedia.org/wiki?curid=477977", "title": "Šibatovka", "text": "Šibatovka\n\nŠibatovka (\"Shibataea\") je rod rostlin patřící do čeledě lipnicovité (\"Poaceae\").\n\nŠibatovku druhu \"Shibataea kumasasa\" lze použít v ČR jako okrasnou rostlinu. Tyto bambusy jsou efektní solitéry, ale lze je použít i do skupin.\n\n\n \n"}
{"id": "477985", "url": "https://cs.wikipedia.org/wiki?curid=477985", "title": "Essilor", "text": "Essilor\n\nEssilor International S.A. (Euronext:EI) je francouzská společnost, která vyrábí brýlové čočky a přístroje pro oční optiku. Má sídlo v Paříži ve Francii a je kótována na pařížské burze Euronext Paris Stock Exchange. Jako jedna z největších obchodovaných společností v Paříži je součástí akciového indexu CAC 40.\n\nEssilor vyvinul brýlové čočky Varilux, první progresivní brýlové čočky pro korekci presbyopie, které pacientům umožňují ostré vidění do blízka, na střední vzdálenost a do dálky. Společnost vznikla v roce 1972 sloučením optických firem \"Essel\" a \"Silor\". Essilor nyní působí ve více než 100 zemích na pěti kontinentech. Jeho činnost je do značné míry zaměřena na výzkum a vývoj. Je největším světovým výrobce brýlových čoček, ovládá trh na všech kontinentech a v Evropě je čtvrtou největší společností v oblasti zdravotnických přístrojů.\n\nSpolečnost \"Essel\" byla založena v Paříži v roce 1849 (tehdy se jmenovala \"L’Association Fraternelle des Ouvriers Lunetiers\") jako malá síť dílen na sestavování monoklů (brýlí do jednoho oka). Koncem 19. a začátkem 20. století se rychle rozrůstala akvizicemi továren v okolí Paříže a ve východní Francii. Brzy společnost \"Essel\" rozšířila svou činnost o navrhování obrub a obchodní aktivity. V roce 1955 společnost úspěšně uvedla na trh novátorský design obrub, nazývaných Nylor, které se používají dodnes (v čechách je známé pod pojmem Vázané brýle). Systém Nylor poprvé použil tenké nylonové vlákno, které obepíná brýlovou čočku a připevňuje se k horní části obruby. Významný průlomový objev přišel v roce 1959 s revolučním vynálezem Variluxu, první progresivní brýlové čočky.\n\nPředtím, než se ze společnosti Silor stal výrobce brýlových čoček, zahájila společnost svou činnost v roce 1931 pod názvem Lissac jako maloobchodní prodejce brýlových čoček a obrub. V roce 1959, ve stejném roce, kdy společnost \"Essel\" vynalezl progresivní brýlové čočky, učinila společnost \"Lissac\" vlastní důležitý objev: brýlové čočky Orma 1000, vyrobené z lehkého a nerozbitného materiálu – v současné době označované jako plastové čočky.\n\nPo mnoha letech soupeření došlo 1. ledna 1972 ke sloučení společností \"Essel\" a \"Silor\" ve společnost Essilor, ve své době třetí největší společnost na světě v oboru oční optiky.\n\nPrvní rok existence společnosti Essilor se vyznačuje dvěma významnými událostmi: založením Valoptecu, neobchodní společnosti složené z manažerů – akcionářů, kteří vlastnili polovinu akcií společnosti, a nákupem \"Benoist-Bethiot\", francouzského výrobce brýlových čoček, který se specializoval na výrobu progresivních brýlových čoček.\n\nV polovině sedmdesátých let 20. století se Essilor soustředil na to, aby se z něj stala skutečná skupina společností specializující se na plastové progresivní brýlové čočky. Nejdříve se odprodaly četné pobočky s nesouvisejícím zaměřením, ale v roce 1974 provedla společnost Essilor fúzi \"Benoist-Bethiot\" with \"Guilbert-Routit\" a založila tak pobočku s názvem \"BBGR\". V roce 1975 byla společnost zapsána na burzu. Inovace společností \"Essel\" a \"Silor\", předchůdců společnosti Essilor, vedly v roce 1976 k uvedení brýlových čoček Varilux Orma.\n\nKonec 70. let 20. století se vyznačoval změnou strategie geografické expanze společnosti Essilor. Akvizicí výrobních závodů v USA, Irsku a na Filipínách zahájila společnost Essilor proměnu z převážně exportní společnosti na mezinárodní společnost.\n\n80. léta 20. století začala zesílenou konkurencí. Aby snížila náklady a zlepšila služby, koupila v průběhu čtyř let společnost Essilor čtyři nové závody – v Mexiku, Portoriku, Brazílii a v Thajsku. Ve Francii nové přístroje usnadnily automatizaci výrobního procesu. Došlo k akvizici nebo připojení mnoha distributorů ke společnosti Essilor v Evropě (Norsko, Portugalsko) a Asii (Barma, Indonésie, Japonsko, Malajsie, Singapur, Thajsko a Vietnam).\n\nV USA zastřešila všechny pobočky Essilor of America. Tato celosvětová síť umožnila společnosti Essilor uvést na trh nové brýlové čočky Varilux, v Evropě a v USA označované jako VMD. Do konce 80. let 20. století se ze společnosti Essilor stala vedoucí světová společnost v odvětví výrobků oční optiky.\n\nPro udržení své pozice jako vedoucí světové společnosti Essilor postupně omezoval svou výrobu obrub, aby se mohl soustředit na korekční brýlové čočky. S využitím strategie přidané hodnoty uvedla společnost povrchovou úpravu Crizal, která přinesla odolnost brýlových čoček proti poškrábání, odrazům a znečištění. Essilor rovněž uzavřel partnerství s \"PPG\", americkou společností, a nabídl fotochromatické brýlové čočky \"Transitions\" - technologii, která umožňuje, aby brýlová čočka ztmavla nebo zesvětlala podle intenzity okolního světla. Akvizicí společnosti \"Gentex\" Essilor mohl uvést polykarbonátové brýlové čočky Airwear – brýlové čočky z lehkého a nerozbitného materiálu. Nakonec byla uvedena čtvrtá generace brýlových čoček Varilux pod označením Varilux Comfort, které jsou dodnes nejvíce prodávanými progresivními čočkami na světě.\n\nPro společnost Essilor se začátek 21. století se vyznačoval technologickým pokrokem – uvedly se na trh brýlové čočky Varilux Physio, jejichž vlastnosti jsou odvozeny z technologie Twin RX, která kombinuje systém správy vlnoploch pro výpočet optických vlastností brýlové čočky s technologií vysoce přesné výroby, označované jako vyspělé digitální opracování plochy. A nakonec, v roce 2005 vstoupila společnost Essilor na francouzský akciový trh CAC 40.\n\nVýzkumný a vývojový tým společnosti Essilor tvoří 500 výzkumných pracovníků ve 4 centrech, která se nacházejí ve Francii, Japonsku, Singapuru a USA.\n\nVýzkumný a vývojový tým společnosti Essilor ročně vyvine 100 nových patentů, které přidává ke svým 2600 chráněných patentů.\n\nBěhem let vybudovala společnost Essilor mezinárodní síť partnerů, zejména univerzit, průmyslových seskupení a středně velkých podniků jako jsou \"PPG Industiies\" (tvůrce technologie \"Transitions\") a Nikon.\n\nS uvedením brýlových čoček Varilux Comfort v roce 1993 vyvinula společnost Essilor metodu dioptrické smyčky, která umožňuje měřit spokojenost uživatelů. Její součástí je opakování, dokud není pro uživatele dosaženo efektivní řešení. Skládá se z pěti částí:\n\nVýzkumné oddělení společnosti Essilor se soustřeďuje zejména na kombinovaný vývoj dvou vzájemně se doplňujících disciplín: optika a fyziologie, se zvláštním zřetelem k virtuální realitě. Virtuální realita je účinný nástroj pro simulaci, který umožňuje vnímat a reagovat trojrozměrně pomocí několika smyslů, otevírá rozsáhlé oblasti pro výzkum v oboru oční optiky a umožňuje předpovídat design brýlových čoček se stále lepšími vlastnostmi.\n\nV současnosti výzkumníci využívají pro výzkum nových optických řešení, která lze testovat přímo na uživatelích, systém pro virtuální vizualizaci vybavený algoritmy a modelováním vyvinutým společností Essilor. Simulátor umožňuje měnit optické vlastnosti testovaných čoček, studovat optické efekty a bezprostředně měřit spokojenost uživatele. Za tímto účelem magnetická čidla zaznamenávají pohyby hlavy uživatele a snímky zachycující přesné postavení očí 120krát za sekundu. Po dokončení testů se na základě výsledků doladí vlastnosti příslušných brýlových čoček.\n\nV roce 2008 byly pomocí systému pro virtuální realitu společnosti Essilor navrženy brýlové čočky Varilux Ipseo New Edition.\n\nK 1. září 2008 jsou členy představenstva:\n\nK 1. září 2008:\n\n\nPodle Výroční zpráva za rok 2008, 95% obratu společnosti Essilor pochází z prodeje brýlových čoček a 5 % z jiných činností, například prodeje přístrojů.\n\n46,2% prodeje společnosti se realizuje v Evropě, 42,3 % v Severní a Jižní Americe a zbývajících 11,5 % v Asii.\n\n"}
{"id": "477989", "url": "https://cs.wikipedia.org/wiki?curid=477989", "title": "Antonín Charouz", "text": "Antonín Charouz\n\nAntonín Charouz (*1. července 1954 Ledeč nad Sázavou), automobilový závodník a podnikatel, zakladatel Charouz Holding. Synové Jan Charouz a Petr Charouz, oba automobiloví závodníci.\n\nAntonín Charouz podnikal v malém již před sametovou revolucí, a to zejména organizováním různých závodů. Sám závodil v zahraničí, například založil první motokárovou školu jezdců. Po revoluci se stal prvním dealerem značky Ford v bývalých komunistických zemích a postupně zakládal Charouz Holding a Charouz Group, kde se prodávalo až 30 000 aut ročně v 30 zastoupeních.\n\nCharouz v roce 1999 zakládá Charouz Group a začíná do ní přesouvat majetek z Charouz Holding. Něco pak přešlo na státní ČKA. Ve státní ČKA zůstala ztráta přes 5,5 miliard Kč, Antonínu Charouzovi zůstala cenná aktiva (např. HC Sparta Praha nebo BPA). Ve BPA vlastnil TV práva na A1GP, FIA GT, DTM, F3 Euro Series, Extraligu a dalších pro území České republiky. V současné době je majitelem reklamní agentury BMP, Redemptor, televize Sport 5, která byla založena v roce 2008. Je dealer Mercedesu M3000, dealer Hyundai a Ford, Exclusive cars a majoritním vlastníkem společnosti Sixt. Obrat společností je asi 3 miliardy korun. Některé firmy Charouz prodává. Většina firem je v zisku.\n\nV sezoně 2008 rozšířil svou sbírku titulů na osmatřicet. K největším milníkům jeho kariéry patří dva tituly evropského šampióna v závodech do vrchu z let 1985 (skupina B) a 1992 (skupiny N). Třikrát startoval v Americe v závodě do vrchu Pikes Peak, v roce 1994 zde vyhrál kategorii \"High Performance Showroom Stock\". Antonín Charouz je také jediným českým jezdcem, jenž dokázal vyhrát závod mistrovství světa v závodech cestovních automobilů na okruzích. K dalším významným úspěchům Antonína Charouze na zahraničních tratích patří titul mistra Rakouska v závodech do vrchu (1992) nebo vítězství v Poháru FIA - Zóna Střední Evropa v závodech na okruzích (2005). Na domácí scéně automobilového sportu získal již více než třicet mistrovských titulů a to jak na okruzích tak v závodech do vrchu i v automobilových soutěžích. S vozem Mercedes-Benz AMG C-Klasse DTM se pravidelně účastní podniků Mezinárodního mistrovství České republiky v závodech na okruzích Divize 4. Antonín Charouz je také pětinásobným vítězem ankety Zlatý volant v kategorii závody na okruzích (1985, 1988, 1989, 1990 a 1992) a držitelem mnoha dalších trofejí, včetně ceny Fair play udělované Mezinárodním olympijským výborem.\n\nV roce 1993 založil agenturu Bohemian Promotion Agency (později BPA sport marketing a.s.), původně za účelem organizačně i finančně podporovat české závodní jezdce. Postupně se aktivity BPA sport marketing rozrostly v organizaci dalších motoristických akcí, které podpořily rozvoj motoristického sportu v České republice.\n\nProstřednictvím agentury BPA se Antonín Chrarouz podílel nejen na konání domácích automobilových šampionátů, které po společenské stránce pozvedl na evropskou úroveň, ale také na naše tratě přivedl celou řadu zajímavých závodů. Nejprve Ford Fiesta Cup, který se svého času stal hitem domácí motoristické scény, a později i další série: formuli Ford, formuli BMW, závod seriálu Euro F3000, v letech 2004 a 2005 to byl prestižní šampionát DTM a v letech 2006 a 2007 také seriál A1GP Světový pohár motoristického sportu.\n\nBPA se starala a stará i o řadu našich jezdců, kteří se postupně začali prosazovat na zahraničních tratích. Asi nejznámějším z nich je Tomáš Enge, který se v roce 2001 stal prvním Čechem závodícím ve formuli 1 a později se pravidelně objevoval v elitní americké sérii IRL, zářil při „čtyřiadvacetihodinovce“ v Le Mans a v současnosti patří k nejlepším jezdcům světa ve vytrvalostních závodech sportovních vozů Grand Turismo. Tomáš Enge ale není zdaleka jediným jezdcem, o kterého se Charouzova společnost stará. V roce 2005 dovedl do světového šampionátu rallye Romana Krestu, Jarek Janiš startoval v šampionátech F3000, DTM, FIA GT i Le Mans Series, jeho mladší bratr Erik vyhrál mistrovství Evropy motokár třídy ICC125, Škoda Octavia Cup, stal se (2007/2008) jedničkou českého národního týmu v šampionátu A1GP Světový pohár motoristického sportu a posléze se koncentroval hlavně na formulové šampionáty jako Formula 3 Euro Series nebo Formula Master. Ve skupině jezdců nechybí ani Jan Charouz, který od sezony 2007 ohromuje svými výkony v Le Mans Series v prestižní kategorii LMP1, kde patří k absolutně nejrychlejším pilotům vozů s benzinovými motory.\n\nAntonín Charouz je také zakladatelem týmu Charouz Racing System. Ten ve vlastní režii připravuje závodní, stejně jako soutěžní vozy a nasazuje je do prestižních seriálů, jakými v minulosti byly např. evropský šampionát Formule 3000. Antonín Charouz stál také v čele českého týmu v A1GP a tým Škoda Charouz Racing System - Lola/Judd sbíral úspěchy v sezoně 2007 v seriálu Le Mans Series a zazářil i v legendárním závodě 24 hodin Le Mans, kde v téže sezoně vybojoval při svém debutu fantastické 8. místo absolutně. Také v následující sezoně 2008 Charouz Racing System nasazoval prototypy LMP1 do Le Mans Series (5. místo) a 24 hodin Le Mans (9. místo). V roce 2009 je Charouz Racing System technickým partnerem Aston Martin Racing a s tímto britským týmem spolupracuje na projektech Le Mans Series a 24 hodin Le Mans. Úvodní podnik Le Mans Series v Barceloně dokázala česko-německá posádka prototypu s bondovským startovním číslem 007 vyhrát a v závodě 24 hodin Le Mans skončila na skvělém 4. místě. V barvách týmu jezdí i bývalý ministr za ČSSD Milan Urban.\n\nÚspěchem zakončil i sezónu 2017 v seriálu Formula V8 3.5, kdy jeho stáj Lotus získala titul jak mezi jezdci, tak mezi týmy. Mezi jezdci triumfoval Pietro Fittipaldi, vnuk slavného závodníka Emersona Fittipaldiho. Pro příští sezónu se společnosti Charouz Racing System podařilo získat licenci k provozování týmu v seriálu Formule 2. Pro Českou republiku je to velký úspěch, vždyť závody se jedou na stejných místech a většinou i ve stejných dnech jako závody formule 1. \n"}
{"id": "477991", "url": "https://cs.wikipedia.org/wiki?curid=477991", "title": "Pedu'el", "text": "Pedu'el\n\nPedu'el ( פְּדוּאֵל, doslova „\"Vykoupeni Bohem\"“, podle biblického citátu z knihy Izajáš 35,10 - „\"Vykoupení, pravím, Hospodinovi navrátí se\"“, v oficiálním přepisu do angličtiny Pedu'el) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron (Samařsko).\n\nNachází se na v nadmořské výšce 380 metrů na jihozápadním okraji hornatiny Samařska, cca 15 kilometrů východně od města Petach Tikva, cca 12 kilometrů jihozápadně od města Ariel, cca 35 kilometrů severozápadně od historického jádra Jeruzaléma a cca 26 kilometrů východně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo 446 vedoucí na západ k sousedním izraelským osadám (zejména Bejt Arje-Ofarim) a na východ k osadě Alej Zahav a dál k takzvané Transsamařské dálnici, která zajišťuje spojení jak s vnitrozemím Západního břehu Jordánu a s městem Ariel, tak s aglomerací Tel Avivu.\n\nLeží v menším ale územně souvislém bloku izraelských vesnic (Guš Ma'arava) na západním okraji okupovaného Západního břehu Jordánu, jen cca 5 kilometrů od Zelené linie, která odděluje území Izraele v mezinárodně uznávaných hranicích. Součástí tohoto bloku jsou ještě obce Alej Zahav, Bruchin a Bejt Arje-Ofarim (v širší definici je Pedu'el součástí velkého sídelního bloku Guš Ari'el). Okolo ale existuje několik palestinských vesnic (nejblíže z nich Dejr Ballut, 2 kilometry západně od Pedu'el a Rafat 2 kilometry severozápadním směrem).\n\nOsada Pedu'el vznikla v roce 1984. Jejími zakladateli byla skupina nábožensky orientovaných rodin z osady Alon Švut. O založení nové osady se zmiňuje vládní materiál izraelské vlády z té doby. Budoucí obec je v ní nazývána pracovně Dir Kela. Dalšími alternativními názvy připravované osady byly Kela'im, Kela nebo Šahar. V zřízení nové osady se angažovala Národní náboženská strana. Původní plán počítal s výhledovou kapacitou 361 bytových jednotek. Jedním ze zakladatelů osady byl Benci Lieberman, pozdější předseda rady Ješa.\n\nV obci v současnosti funguje ješiva \"Erec ha-Cvi\", náboženská základní škola s 12 třídami, čtyři mateřské školy, veřejná knihovna, obchod a zdravotní středisko. Podle plánů z počátku 21. století měla být osada Pedu'el společně se sousedními osadami Alej Zahav, Bejt Arje-Ofarim a Bruchin zahrnuta do Izraelské bezpečnostní bariéry, která zde měla vytvořit podlouhlý koridor směřující z vlastního Izraele až do centrálního Samařska, k městu Ariel. Dle stavu z roku 2008 ale nebyla bariéra v tomto úseku ještě postavena a ani nedošlo k definitivnímu stanovení její trasy. Bariéra bylo zatím místo toho zbudována na západě, poblíž Zelené linie.\n\nObyvatelstvo Pedu'el je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu (ale ve své kategorii jde o spíše lidnatější obec) s dlouhodobě rostoucí populací. K 31. prosinci 2014 zde žilo 1475 lidí. Během roku 2014 registrovaná populace stoupla o 7,6 %.\n\n\n"}
{"id": "477992", "url": "https://cs.wikipedia.org/wiki?curid=477992", "title": "První hoře", "text": "První hoře\n\nPrvní hoře je česká alternativně-rocková hudební skupina založená v roce 1998.\n\n„Futuristicky punk-jazzová“ kapela První hoře, jejíž název je odvozen od stejnojmenné povídky spisovatele Franze Kafky, vznikla v roce 1998 na troskách HC/punkových Sleight of Mind z Jičína a punkové Marné snahy ze Semil. Kapela hraje čistě autorskou muziku, autorem textů je kytarista a zpěvák Milan Urza.\n\nPři svém vzniku hrálo PH v tomto složení:\n\nMilan Urza a Ondřej Hübner působili původně v kapele Sleight of mind, zatímco Miroslav Paška přichází ze zmíněné Marné snahy. Několik týdnů po založení kapely se k ní přidal Pan Bertrám, obsluhující v té době miniaturní dětské klávesy Yamaha. Zkoušky kapely mají v té době nádech ryzího undergroundu a jsou přístupné kamarádům a širší veřejnosti. V podstatě se jednalo o jakési jam sessions, na kterých začaly vznikat první skladby, jako je „Venkovský bál“, „Španělská“ nebo „Koláče“. Postupem času se však zkoušky stávaly stále uzavřenějšími, až je nakonec zcela opustilo oko veřejnosti. Z této doby pochází první amatérská nahrávka – \"První Hoře 1998\".\n\nDemosnímek \"První Hoře 1998\" vznikl v tomto složení:\n\nZvuková kvalita této nahrávky, pořízené pomocí drobného mixpultu napojeného na kazetový magnetofon ve „studiu Ji.Zv.A. (Jičínská zvuková alternativa)“, je sice bídná, zato však z ní čiší původní syrovost a nekompromisní špína undergroundu, která má své kouzlo.\n\nV následujícím období kapela sporadicky vystupovala především na nezávislých regionálních hudebních akcích, přibývaly nové skladby. Až do roku 2000 hrála ve stále stejném složení. První etapu kapely završil další demosnímek \"4 pokoje\", na němž se jako host objevila flétnistka Monika Devátá. Vzhledem k tomu, že v té době měla již kapela ambice natočit nahrávku s profesionálním zvukem, nebyla s výsledkem spokojena a 4 pokoje, stejně jako První Hoře 1998, již v pozdější době oficiálně nejsou k dostání. Několik skladeb z demosnímku 4 pokoje se však objevilo na nejrůznějších undergroundových kompilacích. \n\nSložení kapely při natáčení demonahrávky \"4 pokoje\":\n\n\nPo roce 2000 došlo k lehké změně sestavy kapely, poté co zakládající člen Ondřej Hübner pověsil basu na hřebík a dále již v Prvním Hoři ani jiné kapele neúčinkoval. Díky skutečnosti, že hledání nového baskytaristy v dané lokalitě a navíc s podobným hudebním vkusem a cítěním se nesetkalo s úspěchem, kapela se rozhodla pokračovat pouze jako trio a basové party nahrané Milanem Urzou pouští z playbacku. Použití nových technologií podnítilo kapelu také k novým experimentům a k basové lince postupně začala přidávat elektronické samply – propojení živé a elektronické muziky se poté stalo pro První Hoře charakteristickým a na svou dobu také poměrně průkopnickým rysem. \n\nV roce 2002 natočila První Hoře svou debutovou desku \"Na úpatí\", která vyšla o rok později vlastním nákladem. Nahrávání proběhlo v undergroundovém studiu Ji.Zv.A. ve vesnici Vokšice u Jičína, dotáčky, mix a mastering poté v domácím studiu Entlaab Pana Bertráma. Na albu účinkuje řada zajímavých hostů. Na úpatí zachycuje a v pravém slova smyslu také završuje první, temně laděnou, poeticky-undergroundovou etapu kapely.\n\nNástrojové obsazení desky \"Na úpatí\":\n\n\nKapela po vydání alba Na úpatí přibrala dalšího stálého člena, akordeonistu Michala Šťulíka-Mihoka, který v roli Pana Klauna obohatil koncertní prezentaci kapely o divadelní a taneční prvky. Zároveň se ustálil stylový vývoj kapely, začala trvalá spolupráce s výtvarnicí Petrou Komárkovou a následovala vydání dalších desek u etablovaných hudebních labelů. \n\nV létě 2005 natočilo PH v pražském studiu 3bees materiál na druhou desku \"Commedia dell´arte\", která vyšla na podzim 2006 u alternativního labelu Black Point Music. Deska se setkala s pozitivním ohlasem a První Hoře se tak dostalo do širšího povědomí fanoušků alternativní a rockové hudby. V dalších letech následovala řada velkých klubových i festivalových vystoupení (Eurotrialog Mikulov, Colours of Ostrava, Brutal Assault, Basinfirefest, Benátská noc, Poličské rockoupání...)\n\nNa desce \"Commedia dell´arte\" hraje kapela v následujícím obsazení:\n\n\nKrátce po vydání nahrávky však kapelu znenadání opustil jeden ze zakládajících členů, bubeník Miroslav Paška. Na postu bubeníka jej brzy nahradil Pan Medák, s nímž se ostatní členové znali ještě z doby působení v jičínské kapele Sleight of Mind. Nový bubeník přinesl do kapely ostřejší, metalově laděný styl hry (s hojným zapojením tzv. dvojšlapky). Zároveň s tím se První Hoře oficiálně přestěhovala do Prahy, kde působí až do dněšních dnů. V pozitivní a velmi aktivní atmosféře této etapy pak velmi rychle vznikl materiál na další desku \"Lamento\", která byla natočena v průběhu roku 2008 ve studiu Hostivař, smíchána ve studiu Svárov, masterována ve studiu Velvet Mastering a vyšla na podzim 2008 opět u labelu Black Point Music. Třetí deska Lamento se setkala s téměř neuvěřitelným ohlasem v publicistických kruzích i u samotných fanoušků a umožnila tak Prvnímu Hoři etablovat se v předních řadách české nezávislé hudby. První Hoře za desku \"Lamento\" získalo cenu Anděl 2008 v kategorii Hard´n´heavy, třetí cenu v publicistické anketě Břitva a v roce 2011 pak ve stejné anketě cenu za Album desetiletí. \n\nNástrojové obsazení Lamenta: \n\n\nNa jaře 2009, po téměř desetiletí vystupování s playbackovou basovou linkou, se ke kapele přidal baskytarista Jiří Hes. Následovala další řada festivalů i klubových vystoupení a práce na čtvrté desce \"Club Silencio\". Ta byla natočena částečně ve studiu Biotech a částečně v domácím studiu Entlaab. Mix a mastering proběhl pod dohledem producenta Ecsona Waldese ve studiu Biotech. Club Silencio vyšlo na podzim 2011, tentokrát pod labelem Kontra Production.\n\nDeska \"Club Silencio\" byla natočena v tomto složení:\n\nDalším přírůstkem v diskografii Prvního Hoře je deska \"Imaginarium\", která byla natočena v letech 2012–2013 ve studiích Entlaab a Šopa a o mix a mastering se postaral Stanislav Valášek ze Studia Šopa. Imaginarium vyšlo v roce 2013 opět u labelu Kontra Production. Křest se konal v listopadu 2013 v zaplněném Paláci Akropolis, kde zároveň proběhla premiérová projekce videoklipu ke skladbě „Absurdistán“.\n\nNástrojové obsazení \"Imaginaria\":\n\nNejnovější deska Křehký mechanismus pozemského štěstí byla natočena ve stejném složení v březnu až červnu 2017 ve studiích Hostivař (u Zdeňka Šikýře) a Audio Factory. O Mix a mastering se postaral Aleš Hyvnar. CD vyšlo opět u labelu Kontra Production.\n\n\n+ demosnímky \"První Hoře\" (1998) a \"4 pokoje\" (2000)\n\n"}
{"id": "477997", "url": "https://cs.wikipedia.org/wiki?curid=477997", "title": "Robert Cecil", "text": "Robert Cecil\n\nRobert Cecil, 3. markýz ze Salisbury, (3. únor 1830 – 22. srpen 1903) byl britský státník, člen Konzervativní strany, který po tři funkční období zastával funkci premiéra. Byl prvním britským předsedou vlády ve 20. století a posledním, který tuto funkci zastával po celé své funkční období jako člen Sněmovny lordů.\n\nByl druhým synem Jamese Gacoyne-Cecila, 2. markýze ze Salisbury. Studoval na Eton College a později na Christ Church v Oxfordu. Poslancem Dolní sněmovny byl zvolen jako člen Konzervativní strany za obvod Stamford a zůstal jim až do povýšení do šlechtického stavu.\n\nRoku 1866, po smrti svého staršího bratra jako vikomt Cranborne, vstoupil do vlády Edwarda Smith-Stanleye jako ministr pro záležitosti Indie. Následující rok v souvislosti s přijetím zákona reformujícího volební právo odstoupil, protože s ním nesouhlasil.\n\nPo smrti svého otce roku 1868 zdědil jeho titul markýze ze Salisbury a stal se členem Sněmovny lordů. V letech 1868 až 1871 byl prezidentem společnosti Great Eastern Railway, která byla v době jeho nástupu do funkce ve ztrátě. Na konci jeho funkčního období byla společnost v takovém stavu, že mohla vyplatit malé dividendy.\n\nDo vládní funkce ministra pro Indii se vrátil v kabinetu vedeném Benjaminem Disraelim roku 1874. Postupně si s Disraelim vybudoval dobrý vztah. Roku 1878 nahradil ve funkci ministra zahraničí Edwarda Stanleye a účastnil se Berlínského kongresu. Za aktivitu na tomto jednání mu byl udělen Podvazkový řád.\n\nPo Disraeliho smrti roku 1881 zavládl v Konzervativní straně zmatek. Cecil se stal vůdcem konzervativců ve Sněmovně lordů, ale vůdce celé strany nebyl zpočátku oficiálně jmenován. Ze střetu mezi Cecilem a Staffordem Northcotem, vůdcem konzervativní skupiny v dolní komoře, vyšel jako vůdce konzervativců vítězně Cecil.\n\nV letech 1885 až 1886 byl předsedou menšinové konzervativní vlády. Nebyl schopen získat většinovou podporu v dolní komoře, ale poté co se Liberální strana rozpadla na dvě části (důvodem byl odlišný názor na irskou samosprávu) sestavil většinovou vládu, jejímž premiérem byl v letech 1886 až 1902.\n\nRoku 1889 předložila jeho vláda zákon, který zabezpečoval rozšíření královského námořnictva a vyčleněné prostředky dosahovaly výše 20 miliónů liber. Jednalo se o největší expanzi námořnictva v době míru. Mělo být postaveno 10 nových válečných lodí, 38 křižníků, 18 nových torpédových lodí a 4 nové ozbrojené čluny.\n\nVelmi se zajímal o zahraniční politiku a mimo funkce premiéra zastával i pozici ministra zahraničí. V době kdy hájil zahraniční zájmy země, prosazoval izolacionistickou politiku (\"Splendid isolation\"), tedy nezasahování do evropských záležitostí. Mezi další důležité události doby kdy byl premiérem je možno zařadit rozdělení Afriky, jejímž vyvrcholením byla fašodská krize a druhá búrská válka.\n\n11. července 1902 zasažen smrtí manželky rezignoval. Nástupcem se stal jeho synovec Arthur Balfour. Robert Cecil zemřel 22. srpna následujícího roku.\n"}
{"id": "477998", "url": "https://cs.wikipedia.org/wiki?curid=477998", "title": "Archibald Primrose", "text": "Archibald Primrose\n\nArchibald Philip Primrose, 5. hrabě z Rosebery (\"Archibald Philip Primrose, 5th Earl of Rosebery, 1st Earl of Midlothian, 5th Viscount Innerkeathing, 1st Viscount Mentmore, 5th Baron Primrose and Rosebery, 2nd Baron Rosebery, 1st Baron Epsom\") (7. května 1847, Londýn – 21. května 1929, Epsom, Surrey), byl britský státník, významný činitel Liberální strany. Třikrát byl britským ministrem zahraničí a v letech 1894-1895 krátce premiérem. Poté se v politice již neangažoval, ale do smrti zastával řadu funkcí v regionální správě a na univerzitách, získal Podvazkový řád. Díky sňatku s dědičkou bankéřského rodu Rothschildů byl v britských dějinách nejbohatším předsedou vlády.\n\nPocházel ze starého skotského rodu, narodil se jako syn Archibalda Primrose, lorda Dalmenyho (1809-1851), který byl poslancem Dolní sněmovny a zastával funkci civilního lorda admirality ve vládě Williama Lamba. Po smrti svého otce roku 1851 byl titulován jako \"lord Dalmeny\". Studoval na Eton College a poté na Christ Church v Oxfordu. Po smrti svého dědečka roku 1868 zdědil titul hraběte z Rosebery, který ho ale neopravňoval k členství ve Sněmovně lordů, protože se jednalo o skotský šlechtický titul. Skotsko bylo v parlamentu reprezentováno 16 členy, kteří byli voleni na každé funkční období parlamentu. Nicméně jeho dědovi byl roku 1828 udělen titul baron z Rosebery, který byl součástí šlechty britské a tudíž zahrnoval i právo účasti v horní komoře parlamentu.\nBenjamin Disraeli ho lákal do Konzervativní strany, ale úspěšnější byl vůdce Liberální strany William Gladstone. Pomáhal mu prosadit návrh zákona, kterým měla být vytvořena irská samospráva a autonomie, ve Sněmovně lordů, ale neuspěl a zákon byl horní komorou vetován. V roce 1881 byl jmenován členem Tajné rady, zastával funkce státního podsekretáře vnitra (1881-1883) a ministra veřejných prací (1884-1885). Po ovdovění (1890) se dočasně stáhl do soukromí, ale na žádost královny Viktorie se vrátil do vysoké politiky. Stal se vůdcem frakce liberálů ve Sněmovně lordů a v Gladstoneho třetí a čtvrté vládě zastával funkci ministra zahraničí (1892-1894). Poté co se roku 1894 Gladstone stáhl z politiky, stal se jeho nástupcem ve funkci premiéra (1894-1895). Jeho působení na této pozici bylo spíše neúspěšné. Zatímco jeho návrhy v zahraniční politice byly blokovány levicovým křídlem liberálů, návrhy na změny v domácí politice byly zastaveny v horní komoře parlamentu. I v jeho vlastní vládě panovaly rozpory, Primrose ztratil zájem o prosazování svých politických záměrů proti dalším \"premiérům\" Asquitovi a Bannermanovi. Roku 1895 předložila vláda do parlamentu návrh zákona požadující navýšení rozpočtu vlády. Ten byl jen malým počtem hlasů odmítnut. Primrose poté všechny překvapil tím, že označil hlasování o tomto zákonu jako vyjádření nedůvěry vládě a kabinet rozpustil. Jeho nástupcem ve funkci předsedy vlády se stal Robert Cecil.\n\nNa funkci vůdce liberálů rezignoval v říjnu 1896. Poté se oddělil z hlavního křídla strany a stal se jejím důrazným kritikem. Po návratu liberálů k moci v roce 1905 odmítl nabídku na vstup do vlády. Do smrti ale zastával úřady lorda místodržitele ve skotských hrabstvích Linlithgow (1873-1929) a Midlothian (1884-1929). Byl též lordem rektorem univerzity v Glasgow (1899-1902) a kancléřem univerzity v Londýně (1902-1929), v roce 1910 byl pověřen mimořádnou diplomatickou misí do Vídně. Ke svým zděděným titulům získal v roce 1911 britský peerský titul hraběte z Midlothianu. Byl rytířem Podvazkového řádu (1892) a Bodlákového řádu (1895).\n\nPo předcích zdědil statky ve Skotsku s hlavním rodovým sídlem \"Dalmeny House\". Sňatkem získal honosný zámek \"Mentmore Towers\" (Buckinghamshire), kde se však zdržoval jen zřídka a část vybavení přemístil do Skotska na zámek Dalmeny House. Jeho hlavním sídlem byl zámek \"The Durdans\" (Norfolk), který koupil v roce 1874. Zde často pobýval a hostil tu řadu významných osobností včetně členů královské rodiny. Nakonec tu také zemřel a sídlo přešlo dědictvím na jeho starší dceru Sybil.\n\nV roce 1878 se oženil s Hannah Rotschildovou (1851-1890), jedinou dcerou a dědičkou židovského bankéře Mayera Rothschilda. Ta po otci zdědila dva milióny liber v hotovosti, nově postavený zámek \"Mentmore Towers\" a umělecké sbírky nevyčíslitelných hodnot. Z jejich manželství pocházely čtyři děti:\n\n\n\n\n\n\n\n"}
{"id": "478002", "url": "https://cs.wikipedia.org/wiki?curid=478002", "title": "ŠKODA AUTO Vysoká škola", "text": "ŠKODA AUTO Vysoká škola\n\nŠKODA AUTO Vysoká škola byla založena v roce 2000. Jejím zřizovatelem je akciová společnost ŠKODA AUTO se sídlem v Mladé Boleslavi. ŠKODA Auto Vysoká škola je první vysokou školou v ČR, založenou významnou českou firmou. Od r. 2012 má ŠKODA AUTO Vysoká škola statut obecně prospěšné společnostSoubor:Mladá Boleslav, Na Karmeli Education Centre 01.jpMladá Boleslav, Na Karmeli Education Centre 01.jpMladá Boleslav, Na Karmeli Education Centre 01.jpgMladá Boleslav, Na Karmeli Education Centre 01.jMladá Boleslav, Na Karmeli Education Centre 01.jpg|Budovai.\n\nOd roku 2005 je ŠKODA AUTO Vysoká škola zapojena do programu Erasmus.\n\nVýuka probíhá v Mladé Boleslavi a u vybraných oborů také v Praze.\n\nAreál ŠKODA AUTO Vysoké školy Na Karmeli je situován v historické části města Mladá Boleslav, které se nachází přibližně 50 km severovýchodně od Prahy. Od roku 2007 se stala vysoká škola součástí areálu vzdělávacího centra Na Karmeli, které bylo slavnostně otevřeno 20. září 2007. Vzdělávací centrum Na Karmeli je tvořeno několika historickými budovami a novostavbou. K historické části patří kostel sv. Bonaventury a bývalý piaristický klášter, kde je situována vysokoškolská knihovna včetně studoven. V novostavbě má své sídlo Škoda Auto Vysoká škola.\n\nAreál ŠKODA AUTO Vysoké školy je dobře dosažitelný z autobusového nádraží, železniční zastávky Mladá Boleslav-Město, i vlastní dopravou autem. V bezprostřední blízkosti školy se nachází dva parkovací domy (parkovací dům Jaselská, parkovací dům Militká na Staroměstském náměstí) a několik parkovacích ploch (Českobratrské náměstí, Komenského náměstí).\n\nŠKODA AUTO Vysoká škola nabízí akreditované podnikohospodářské bakalářské i magisterské obory v českém i anglickém jazyce.Součástí společného základu všech oborů jsou rovněž základy technických disciplín. Během studia studenti vykonávají unikátní povinnou jednosemestrální praxi, kterou mohou absolvovat v České republice i v zahraničí. Škola se snaží o co největší zapojení do programu Erasmus tak, aby její absolventi měli relevantní studijní či pracovní zkušenost ze zemí Evropské unie. V rámci studia je rovněž možné v rámci Double Degree získat druhý diplom na některé z partnerských univerzit. Škola uskutečňuje rovněž intenzivní krátkodobé projekty, letní školy a jazykové kurzy ve spolupráci se zahraničními partnery. V roce 2013 bylo na ŠKODA AUTO Vysoké škole zapsáno přes 1200 studentů z toho 15 % zahraničních z 23 zemí světa.\n\nŠKODA AUTO Vysoká škola získala dne 22. dubna 2009 Medaili Ministerstva školství, mládeže a tělovýchovy za významný přínos rozvoji vysokoškolského odborného vzdělání v regionu Mladá Boleslav. Toto ocenění se uděluje od roku 1997 jako nejvyšší ocenění působení v resortu školství.\n\nŠKODA AUTO Vysoká škola nabízí 4 bakalářské a 4 navazující magisterské studijní programy. Oba programy lze studovat v prezenční i kombinované formě, v českém či v anglickém jazyce.\n\nV rámci profesního bakalářského studijního programu poskytuje ŠKODA AUTO Vysoká škola vzdělání v oborech:\n\nObory Podniková ekonomika a management obchodu a Podniková ekonomika a finanční management lze na ŠKODA AUTO Vysoké škole studovat také v anglickém jazyce.\n\nV říjnu 2005 získala ŠKODA AUTO Vysoká škola akreditaci navazujícího magisterského studijního programu v oborech:\n\nSoučástí obou stupňů studia je průběžná výuka alespoň dvou cizích jazyků, nejčastěji angličtiny a němčiny. Někteří studující ale volí raději ruštinu, španělštinu nebo čínštinu. Většina předmětů zejména v navazujícím magisterském studiu zahrnuje reálie světového podnikatelského prostředí. Dlouhodobé zahraniční pobyty představují jedno až dvousemestrální studia na partnerských vysokých školách a pracovní stáže v podnicích v EU s podporou programu Erasmus, dále pak v rámci mezinárodní spolupráce po celém světě. Mohou se jich účastnit studenti obou stupňů studia. Studenti bakalářského i magisterského stupně studia mají také možnost získání dvojitého diplomu (double degree) ve spolupráci s vysokou školou v rakouském Steyru či s vysokou školou ve finském Seinajoki. Bakalářský i navazující magisterský program je možno studovat zcela v anglickém jazyce. Škola uskutečňuje rovněž intenzivní krátkodobé projekty, letní školy a jazykové kurzy ve spolupráci se zahraničními partnery.\n\nNedílnou součástí bakalářského studijního programu je odborná praxe studentů prezenční formy studia. Praktikantské pobyty jsou zařazeny do 5. semestru a jsou uskutečňovány především ve firmě ŠKODA AUTO či, jejích dodavatelských firem v ČR či v jiných partnerských firmách ŠKODA AUTO Vysoké školy (PwC, AIMTEC, Rohde&Schwarz, Montana s.r.o. či Innov8). Mnozí posluchači navazujícího magisterského studia konají průběžné praxe a získávají tak kromě odborných znalostí i relevantní pracovní zkušenosti. Studenti s výbornou znalostí cizího jazyka mohou vyjet na pracovní stáž do zahraničí. V zahraničí absolvují studenti odbornou praxi obvykle v rámci koncernu Volkswagen nebo skupiny ŠKODA.\n\nPracovní stáže v zahraničí vykonávají studenti nejčastěji u těchto firem: Audi AG, Skoda Auto Deutschland GmbH,Volkswagen AG, Bentley Motors Ltd., Skoda Auto United Kingdom, VW United Kingdom,VW Group Ireland,Škoda Auto Slovensko s.r.o., Volkswagen Slovakia, a.s., VW Shanghai, VW Beijing, Audi Changchun, Skoda Auto India Private Ltd. (Pune, Aurangabad), VW Moskva.\n\n"}
{"id": "478003", "url": "https://cs.wikipedia.org/wiki?curid=478003", "title": "INS Lahav", "text": "INS Lahav\n\nINS \"Lahav\" (502) \"(přeloženo jako „čepel“)\" je korveta Izraelského vojenského námořnictva třídy Sa'ar 5 postavená Northrop Grumman Ship Systems v roce 1993. Je jednou ze tří korvet třídy Sa'ar 5 izraelského námořnictva a jejím domovským přístavem je Haifa v Izraeli.\n\nKontrakt na výstavbu tří lodí byl podepsán začátkem 80. let. \"Lahav\" byla druhou lodí této třídy, která byla spuštěna na vodu v roce 1993 a uvedena do služby v září 1994. \"Lahav\" se během druhé libanonské války zúčastnila blokády libanonských přístavů. Zúčastnila se také řady cvičení NATO, včetně cvičení v dubnu 2008 s tureckým a americkým námořnictvem.\n\n"}
{"id": "478004", "url": "https://cs.wikipedia.org/wiki?curid=478004", "title": "Mukopolysacharid", "text": "Mukopolysacharid\n\nMukopolysacharidy či také glykosaminoglykany jsou nevětvené (lineární) polysacharidy obsahující deriváty uronových kyselin a hexosaminové zbytky (hexóz navázaných na skupinu NH). Tvoří velkou část mezibuněčné hmoty v pojivové tkáni (především chrupavka, vazy, šlachy apod.). Někdy se váží na bílkoviny a tvoří tak tzv. proteoglykany.\n\nK významným mukopolysacharidům patří kyselina hyaluronová (zákl. složka synoviální tekutiny a ve sklivci), různé chondroitinsulfáty (ve chrupavce), dermatansulfát (v pokožce), keratansulfát, heparin (obsažený v žírných buňkách a zastavující srážení krve) či heparansulfát.\n\nMukopolysacharidóza je neschopnost organizmu štěpit tyto látky. Patří k nim Hurlerové syndrom a Hunterův syndrom, oba kódované geneticky a vyvolané špatně pracujícím enzymem iduronidázou. Způsobují vážné poruchy funkce kloubů, nedomykavost aortální chlopně, a v případě Hurlerova syndromu i zakalení rohovky. Dále však mohou působit i retardaci růstu, hluchotu nebo zvětšení jater či sleziny.\n"}
{"id": "478007", "url": "https://cs.wikipedia.org/wiki?curid=478007", "title": "Jolo", "text": "Jolo\n\nJolo je vulkanický ostrov v jihozápadních Filipínách. Je největším ostrovem Suluských ostrovů. Nachází se jihozápadně od filipínského ostrova Mindanao a severovýchodně od Bornea. Na severozápadě ostrova se nachází Španěly založené město Jolo, které je hlavním městem provincie Sulu v rámci filipínského autonomního regionu Muslimské Mindanao. Přibližně třetina obyvatel ostrova žije v municipalitě Jolo. Dalšími obcemi jsou Parang, Patikul a Talipaw.\n\nNejvyšší horou ostrova je vyhaslá sopka Mt. Tumatangas. Na ostrově se nachází i činná sopka Bud Dajo.\n\nPrvním důkazem rozšíření islámu na Jolo je náhrobek nalezený na Mt. Data a datovaný do roku 1310 (710 islámského kalendáře).\n\nJolo bylo hlavním ostrovem Suluského sultanátu. Prvními Evropany, kteří vstoupili na Jolo, se v červnu 1578 stali Španělé Esteban Rodriguez de Figueroa (kapitán), Juan del Campo (jezuitský kněz) a Gaspar Gomez (biskup koadjutor), ale záhy museli ostrov opustit. Během následujících staletí podnikli Španělé na Jolo několik nájezdů s proměnlivou úspěšností. Podmanit si Jolo se jim ale nepodařilo. Roku 1878 založili Španělé opevněné město Jolo.\n\nPo španělsko-americké válce vznesli na Jolo nárok USA. To vedlo k povstání Moro proti okupantům v letech 1899 až 1913 v rámci filipínsko–americké války.\n\nNa začátku druhé světové války se večer 24. prosince 1941 na ostrově vylodili vojáci japonské 2. kurské Speciální námořní vyloďovací jednotky a 143. pěšího pluku. Podporovaly je letadlová loď \"Rjúdžó\", nosič hydroplánů \"Čitose\", lehký křižník \"Džincú\" a torpédoborce. Ráno 25. prosince již bylo město Jolo a přilehlé letiště v japonských rukou. Asi 300 příslušníků slabě vyzbrojené Filipínské policie kladlo pouze slabý odpor. Japonci si tak zajistili další nástupní prostor pro invazi na Borneo.\n\nJaponci drželi ostrov až do jara/léta 1945. Dne 9. dubna 1945 se na severu ostrova bez jakéhokoliv odporu vylodila většina amerického 163. pěšího pluku. Japonci se stáhli do vnitrozemí. Jejich pozice na Mt. Daho byly dobyty 22. dubna. Na Mt. Tuamtangas se japonské jednotky držely až do 30. června a ještě 17. července se hlídka roty I dostala pod palbu asi stovky Japonců.\n\nBoje na ostrově znovu vzplály v únoru 2005, když se asi 4-5000 filipínských vojáků střetlo s 800 islámskými separatisty ze skupiny Abú Sajafa a následovníky Nur Misuariho. Boje vyhnaly z domovů až 12 000 civilistů.\n"}
{"id": "478012", "url": "https://cs.wikipedia.org/wiki?curid=478012", "title": "MKD", "text": "MKD\n\nSpojení písmen M, K a D může mít více významů:\n\n\n"}
{"id": "478014", "url": "https://cs.wikipedia.org/wiki?curid=478014", "title": "Palais Royal – Musée du Louvre (stanice metra v Paříži)", "text": "Palais Royal – Musée du Louvre (stanice metra v Paříži)\n\nPalais Royal – Musée du Louvre je přestupní stanice pařížského metra mezi linkami 1 a 7 v 1. obvodu v Paříži. Nachází se mezi palácem Louvre a Královským palácem (Palais Royal).\n\nStanice byla otevřena 19. července 1900 jako součást vůbec prvního úseku linky metra v Paříži.\n1. července 1916 sem byla dovedena linka 7 od stanice Opéra a následujících 10 let zde končila, než byla v roce 1926 prodloužena dále do stanice Pont Marie.\n\nBěhem renovace Louvru v roce 1989 byla nástupiště linky 1 propojena s podzemním nákupním centrem Carrousel du Louvre, kudy je přístup k podzemní vstupní hale muzea Louvre.\n\nV rámci modernizace a přechodu na automatizovaný provoz na lince 1 byla nástupiště na stanici upravena během víkendu 7. a 8. února 2009.\n\nV roce 1997 při oslavách třiceti let spolupráce mezi společnostmi metra v Mexico City a Paříži proběhla vzájemná výměna uměleckých artefaktů. Tato stanice byla vyzdobena freskou \"La pensée et l'âme huicholes\" (\"Mysl a duše Huicholů\") tvořenou dvěma milióny korálků o průměru 2 mm. Mexico City naopak obdrželo 14. listopadu 1998 jeden z původních secesních vchodů, který byl umístěn na stanici metra \"Bellas Artes\".\n\nV říjnu 2000 ke 100. výročí pařížského metra získala stanice \"Palais Royal – Musée du Louvre\" nový vzhled vchodu nacházejícího se na náměstí \"Place Colette\". Vstup, jehož autorem je umělec Jean-Michel Othoniel, se nazývá \"Kiosque des Noctambules\" (\"Stánek náměsíčníků\") a je tvořen dvěma kopulemi (z nichž jedna představuje den a druhá noc) vyrobenými z barevných skleněných koulí, které jsou navlečené na hliníkové konstrukce.\n\nStanice dříve nesla jméno \"Palais Royal\" podle sousedící stavby. V roce 1989 byla přejmenována na současný název \"Palais Royal – Musée du Louvre\", neboť návštěvníci se tudy dostanou až do muzea.\n\nStanice má několik vchodů:\n\n\n"}
{"id": "478015", "url": "https://cs.wikipedia.org/wiki?curid=478015", "title": "INS Ejlat (501)", "text": "INS Ejlat (501)\n\nINS \"Ejlat\" (501) je korveta Izraelského vojenského námořnictva třídy Sa'ar 5 postavená Northrop Grumman Ship Systems v roce 1993. Je jednou ze tří korvet třídy Sa'ar 5 izraelského námořnictva a jejím domovským přístavem je Haifa v Izraeli. Kontrakt na výstavbu tří lodí byl podepsán začátkem 80. let. \"Ejlat\" byla první lodí této třídy, která byla spuštěna na vodu v roce 1993 a uvedena do služby v květnu 1994.\n\n"}
{"id": "478023", "url": "https://cs.wikipedia.org/wiki?curid=478023", "title": "Sinofranchetie čínská", "text": "Sinofranchetie čínská\n\nSinofranchetie čínská (\"Sinofranchetia chinensis\") je druh rostliny z čeledi kokylovité (\"Lardizabalaceae\") a jediný druh rodu Sinofranchetia. Je to dřevnatá liána s trojčetnými střídavými listy a drobnými květy v převislém hroznovitém květenství. Plodem je bobule. Druh je rozšířen ve střední a jihovýchodní Číně. Sinofranchetii je možno využít jako okrasnou liánu, pěstována je ale velmi vzácně.\n\n\"Sinofranchetia chinensis\" je opadavá, jednodomá nebo příležitostně i dvoudomá dřevnatá liána, pnoucí se do výšky 5 až 10 metrů. Zimní pupeny jsou kryté střechovitě se překrývajícími pupeny. Mladé větévky jsou ojíněné. Listy jsou tenké, papírovité, na rubu nasivělé, zpeřeně trojčetné, dlouze řapíkaté, s drobnými opadavými palisty, nahloučené. Žilnatina jednotlivých lístků je zpeřená, tvořená 6 až 7 páry postranních žilek.\nKvěty jsou drobné, jednopohlavné, uspořádané v mnohakvětých, úzkých, převislých, úžlabních hroznech dosahujících délky 15 až 30 cm. Samičí květy se nacházejí na bázi květenství a jsou o něco větší než samčí. Kalich je složený ze 6 zelenavě bílých, purpurově lemovaných plátků. Koruna je redukovaná a velmi drobná. V samčích květech je 6 volných tyčinek se širokými, dužnatými nitkami. Samičí květy obsahují 3 volné pestíčky, v nichž je asi po 20 vajíčkách uspořádaných ve dvou řadách, a sterilní patyčinky. Blizny jsou drobné a nezřetelné. Plodem jsou bledě purpurově modré, nepukavé bobule o délce asi 2 cm. Plody jsou buď jednotlivé nebo po 2 či po 3 v souplodích, která jsou uspořádaná do hroznovitých, převislých plodenství. Semena jsou hnědá až šedočerná, vejcovitá, zploštělá, 4 až 6 mm dlouhá.\n\nDruh je rozšířen ve střední a jihovýchodní Číně. Roste v hustých lesích lemujících horská údolí, lesních okrajích a v keřové vegetaci. Je to třetihorní relikt.\n\nSinofranchetii je možno pěstovat i v České republice jako okrasnou liánu, je však pěstována velmi zřídka. Pěstování a ošetřování je obdobné jako u podobné akébie. Druh je uváděn ze sbírek Dendrologické zahrady v Průhonicích, kde je vysazen v sekci popínavých rostlin.\n\n"}
{"id": "478046", "url": "https://cs.wikipedia.org/wiki?curid=478046", "title": "Reuilly – Diderot (stanice metra v Paříži)", "text": "Reuilly – Diderot (stanice metra v Paříži)\n\nReuilly – Diderot je přestupní stanice pařížského metra mezi linkami 1 a 8 ve 12. obvodu v Paříži. Nachází se na křižovatce ulic \"Rue de Reuilly\" a \"Boulevard Diderot\". Nástupiště linky 1 leží pod \"Boulevardem Diderot\" mezi ulicemi \"Rue de Reuilly\" a \"Rue de Chaligny\" a nástupiště linky 8 se nachází pod \"Rue de Reuilly\" jižně od křižovatky.\n\nStanice byla otevřena 20. srpna 1900 s mírným zpožděním oproti provoznění prvního úseku linky 1. Dne 5. května 1931 přibylo nástupiště linky 8, když byla tato trať prodloužena ze stanice Richelieu – Drouot do Porte de Charenton.\n\nV rámci modernizace a přechodu na automatizovaný provoz na lince 1 byla nástupiště na stanici upravena během víkendu 31. května a 1. června 2008.\n\nPůvodní název stanice zněl \"Rue de Reuilly\" podle zdejší ulice. \"Rue de Reuilly\" je pojmenována po bývalé osadě Reuilly, která zanikla při rozšíření předměstí Faubourg Saint-Antoine.\n\nPři zprovoznění linky 8 dne 5. května 1931 získala stanice dnešní název \"Reuilly - Diderot\" podle \"Boulevardu Diderot\". Denis Diderot (1713–1784) byl spisovatel a filozof, který se podílel na tvorbě Encyklopedie.\n\nStanice má čtyři východy vedoucí na \"Boulevard Diderot\" před domy č. 116, 118, 73 a 90.\n"}
{"id": "478047", "url": "https://cs.wikipedia.org/wiki?curid=478047", "title": "Lidia Chojecká", "text": "Lidia Chojecká\n\nLidia Chojecká-Leandro (* 25. ledna 1977, Siedlce) je bývalá polská atletka, běžkyně na střední tratě. Její hlavní disciplínou byl především běh na 1500 metrů a běh na 3000 metrů.\n\nPrvní úspěch si připsala v roce 1995 v maďarské Nyíregyháze, kde se stala juniorskou mistryní Evropy na patnáctistovce. Těsně pod stupni vítězů, na čtvrtém místě skončila na halovém mistrovství světa 1997. Později však byl prokázán doping stříbrné v soutěži Američance Mary Deckerové a bronz dodatečně přidělen polské běžkyni. V letní sezóně získala stříbrnou medaili na prvním ročníku mistrovství Evropy do 23 let ve finském Turku, kde v běhu na 1500 m prohrála jen s českou běžkyní Andreou Šuldesovou. Bronz poté vybojovala na letní univerziádě v Catanii. V roce 1999 se stala mistryní Evropy do 23 let na patnáctistovce. O rok později se stala v Gentu halovou vicemistryní Evropy v běhu na 3000 m.\n\nZúčastnila se čtyř mistrovství světa a je trojnásobnou účastnicí mistrovství Evropy. Nejblíže k medaili měla na MS 2001 v Edmontonu (4:06,70) a na ME 2006 v Göteborgu (4:01,43), kde shodně obsadila pátá místa. Polsko reprezentovala na třech letních olympijských hrách, vždy na patnáctistovce. V roce 2000 doběhla v Sydney pátá. Na olympiádě v Athénách 2004 obsadila s časem 3:59,27 šesté místo. Na letních hrách v Pekingu skončila její cesta v rozběhu.\n\nV roce 2005 na halovém ME v Madridu vyhrála v běhu na 3000 m. O rok později na stejné trati vybojovala bronz na halovém MS v Moskvě. Největší sportovní úspěch kariéry zaznamenala na halovém mistrovství Evropy 2007 v Birminghamu, kde získala dvě zlaté medaile. Kromě titulu na patnáctistovce získala titul halové mistryně i na dvojnásobné trati. Na berlínském mistrovství světa 2009 doběhla ve finále sedmá v čase 4:07,17.\n\nSportovní kariéru ukončila v roce 2013.\n\nHala\nDráha\n\n"}
{"id": "478051", "url": "https://cs.wikipedia.org/wiki?curid=478051", "title": "Čermenský vrch", "text": "Čermenský vrch\n\nČermenský vrch je vrchol v České republice ležící v Krkonošském podhůří.\n\nČermenský vrch se nachází nad obcí Čermná v Hostinské pahorkatině asi 3 km severovýchodně od města Hostinné a asi 10 km západně od Trutnova. Pouze východní svah je mírný, ostatní jsou naopak poměrně příkré. V vrcholu je vyhlídka na Černou horu v Krkonoších, Jestřebí hory a Zvičinu.\n\nČermenský vrch je odvodňován potokem Čermná, který jej obtéká ze západu a jeho nevýznamnými levými přítoky. Čermná se krátce před jeho soutokem s Labem zprava vlévá do Volanovského potoka.\n\nPouze západní svah je porost souvislou nevelkou smrčinou. Jiné druhy stromů se vyskytují pouze na jejím okraji. Ostatní prudší svahy jsou pokryté loukami, vrchol a východní mírný svah poli.\n\nPolemi východně od vrcholu v zimě prochází červeně značená běžkařská trasa oddílu běžeckého lyžování Tělovýchovné jednoty Tatran Hostinné. Západním údolím prochází místní komunikace, která končí asi 0,5 km severně od vrcholu u posledních čermenských budov. Dále pokračuje po východním svahu zpět k jihu jen špatně sjízdná polní cesta.\n\n"}
{"id": "478052", "url": "https://cs.wikipedia.org/wiki?curid=478052", "title": "Seznam německých vyznamenání", "text": "Seznam německých vyznamenání\n\nTento seznam se snaží pokrýt všechna německá vyznamenání od dob Svaté říše římské až do současnosti.\n\n\n\"Vyznamenání členských států Německého císařství viz Samostatné německé státy.\"\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "478057", "url": "https://cs.wikipedia.org/wiki?curid=478057", "title": "Chalamiš", "text": "Chalamiš\n\nChalamiš ( חַלָּמִישׁ, podle biblického citátu z knihy Deuteronomium 32,13 - „\"Sprovodil jej na vysoká místa země, aby jedl úrody polní, a učinil, aby ssál med z skály, a olej z kamene přetvrdého\"“, v oficiálním přepisu do angličtiny Hallamish, přepisováno též Halamish, alternativně nazývána též Neve Cuf, :נווה צוף, : Neveh Tzuf, „\"Oáza Nektaru\"“, podle 1. knihy Samuelovy 9,5) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se na v nadmořské výšce 560 metrů v kopcovité krajině na jihozápadním okraji Samařska, cca 15 km severovýchodně od města Modi'in-Makabim-Re'ut, cca 27 km severozápadně od historického jádra Jeruzaléma a cca 35 km východně od centra Tel Avivu. Osada je na dopravní síť Západního břehu Jordánu napojena pomocí lokálních silnic číslo 450 (napojení k jihu, k oblasti měst Modi'in-Makabim-Re'ut a Modi'in Ilit), číslo 465 (napojení k západu a k východu). \n\nChalamiš je izolovanou izraelskou osadou situovanou hluboko ve vnitrozemí Západního břehu Jordánu víc než 12 km za Zelenou linií, která odděluje území Izraele v mezinárodně uznávaných hranicích. Nejbližší izraelskou osadou je Nachliel cca 4 km jižním směrem. V bezprostřední blízkosti Chalamiš se nachází palestinské vesnice Nabi Salih a Dejr Nidham.\n\nObec vznikla v roce 1977, konkrétně v listopadu 1977. Na jejím zřízení se podílela skupina náboženských aktivistů okolo organizací Neve Cuf a Neve Celach a také organizace Guš Emunim. První osadníci se usadili v bývalé policejní stanici u palestinské vesnice Nabi Salih. První skupinu obyvatel tvořilo 40 rodin. Zpočátku v nové osadě chyběla voda, elektřinu zajišťoval generátor. Část osadníků odešla a jistou dobu zde zůstávalo jen sedm rodin.\n\nO možnosti založení nové osady se zmiňuje vládní materiál izraelské vlády z října 1977. Budoucí obec je v něm nazývána pracovně \"Al‐Nabi Salah\" (podle vedlejší arabské vesnice). Měla být jedním ze šesti civilních sídel, jejichž zřízení se povolovalo v rámci stávajících vojenských základen izraelské armády. V prosinci 1978 vláda souhlasila s tím posílit jádro osadníků o novou skupinu. \n\nV osadě funguje mateřská a náboženská základní škola. Dále tu stojí mikve, aškenázská i sefardská synagoga. V květnu 1999 vznikla severovýchodně od vlastní osady izolovaná skupina domů Cofit na místě, kde se podle územního plánu už původně počítalo se zřízením vzdělávací instituce. Podle vládní zprávy z roku 2005 zástavba v Cofit sestávala z 28 karavanů, dvou prefabrikovaných domů, dvou kontejnerů a sportovního hřiště. Cofit slouží jako sídlo vojenské přípravné školy Eliša, ve které studuje cca 50 žáků a stálý personál. V listopadu 2008 začala na kraji obce výstavba nové čtvrti. Organizace Mír nyní proti tomu podala žalobu. Práce byly zastaveny, ale nakonec byla čtvrť na jaře 2013 dostavěna. Jde o soubor 12 domů.\n\nVzhledem k odlehlé poloze ve vnitrozemí Západního břehu Jordánu nebyla počátkem 21. století osada Chalamiš zahrnuta do Izraelské bezpečnostní bariéry.\n\nObyvatelstvo obce Chalamiš je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1282 lidí. Během roku 2014 populace stoupla o 9,4 %.\n\n\n"}
{"id": "478067", "url": "https://cs.wikipedia.org/wiki?curid=478067", "title": "Saint-Mandé (stanice metra v Paříži)", "text": "Saint-Mandé (stanice metra v Paříži)\n\nSaint-Mandé je nepřestupní stanice pařížského metra na lince 1. Nachází se mimo hranice Paříže na území města Saint-Mandé pod \"Avenue de Paris\".\n\nStanice byla otevřena 24. března 1934 při prodloužení linky ze stanice Porte de Vincennes do Château de Vincennes.\n\nV rámci modernizace a přechodu na automatizovaný provoz na lince 1, prošla stanice v roce 2008 kompletní rekonstrukcí. Nástupiště linky 1 byla upravena ve dnech 17. a 18. května 2008.\n\nJméno stanice znalo původně \"Tourelle\" neboli \"věžička\". V těchto místech kdysi stávala obranná věž, která byla součástí opevnění hradu Vincennes. Věž byla sice již dávno zbořena, ale zůstal po ní pomístní název. 26. dubna 1937 byl název stanice upraven na \"Saint-Mandé - Tourelle\". Na konci 90. let byl název zkrácen na současný tvar \"Saint-Mandé\" podle města, ve kterém se stanice nachází.\n\nDo roku 1937 nesla název \"Saint-Mandé\" stanice Picpus na lince 6 podle \"Avenue de Saint-Mandé\". Její jméno bylo změněno, aby nedocházelo k záměně s touto stanicí.\n\nStanice má několik východů:\n\n"}
{"id": "478070", "url": "https://cs.wikipedia.org/wiki?curid=478070", "title": "Sinowilsonie Henryova", "text": "Sinowilsonie Henryova\n\nSinowilsonie Henryova (\"Sinowilsonia henryi\") je jediný druh rodu sinowilsonie (\"Sinowilsonia\") z čeledi vilínovité (\"Hamamelidaceae\") vyšších dvouděložných rostlin. Je to opadavý keř až nevelký strom s jednoduchými střídavými listy a nenápadnými květy, pocházející z Číny. V Česku je vzácně pěstován jako sbírková dřevina.\n\nSinowilsonie je opadavý jednodomý keř až nevysoký strom dorůstající výšky až 8 metrů. Mladé větvičky i listy jsou hvězdovitě chlupaté. Pupeny jsou nahé, nekryté šupinami. Palisty jsou čárkovitě kopinaté, asi 8 mm dlouhé, opadavé, po opadu zanechávající drobné jizvy. s jednoduchými střídavými listy s palisty. Listy jsou jednoduché, střídavé, s palisty, řapíkaté, s tenkou a mírně asymetrickou čepelí, na okraji obvykle pilovité, na bázi zaoblené až mírně srdčité, na vrcholu špičaté až krátce zašpičatělé. Čepel listů je 10 až 18 cm dlouhá a 6 až 11 cm široká, řapík bývá 8 až 15 mm dlouhý. Žilnatina je zpeřená, tvořená 7 až 9 páry postranních žilek, na rubu vystouplá. Květy jsou drobné, nenápadné, jednopohlavné, uspořádané v koncovém převislém hroznu, podepřené listeny a listenci. Květenství jsou jednopohlavná, asi 6 až 8 cm dlouhá, samičí se za plodu prodlužují. Kalich je tvořen 5 zelenavými lístky s šídlovitými cípy a je asi 1,5 mm dlouhý. Koruna chybí nebo je přítomna pouze v podobě nepatrných pozůstatků. Samčí květy jsou stopkaté a obsahují 5 tyčinek s krátkými nitkami a ve vstřícném postavení ke kališním cípům a rudiment semeníku. Samičí květy jsou přisedlé a obsahují rudimenty tyčinek - staminodia. Semeník je téměř svrchní, avšak zanořen v číšce podepírající květ, srostlý ze 2 plodolistů obsahujících po 1 vajíčku. Čnělky jsou dlouhé, nitkovité, se sbíhavou bliznou. Plodem je dvoupouzdrá dřevitá tobolka se 2 semeny. Tobolky jsou asi 1 cm dlouhé, přisedlé, na povrchu hvězdovitě chlupaté. Semena jsou asi 8 mm dlouhá.\n\nSinowilsonie Henryova se vyskytuje ve střední Číně v provinciích Kan-su, Che-nan, Chu-pej, Šen-si, Šan-si a S’-čchuan. Roste jako složka místních lesů v nadmořských výškách 800 až 1500 metrů.\n\nV současnosti jsou rozlišovány 2 variety sinowilsonie:\n\nSinowilsonie je v našich podmínkách dosti odolná proti mrazu. Daří se jí na slunném až polostinném stanovišti ve výživné propustné nevápenaté půdě. Semena klíčí nesnadno, a vyžadují 1 až 2 roky trvající stratifikaci, k rozmnožování se proto častěji používají zelené řízky odebírané v červnu, případně roubování na podnož vilínu.\n\nSinowilsonie Henryova je v Česku vzácně pěstována jako sbírková dřevina. Je uváděna z Dendrologické zahrady v Průhonicích a z Japonské zahrady v Pražské botanické zahradě v Tróji, pěkný exemplář je vysazen též v Arboretu MU v Brně.\n\n"}
{"id": "478082", "url": "https://cs.wikipedia.org/wiki?curid=478082", "title": "Tennesseeský mimochodník", "text": "Tennesseeský mimochodník\n\nTennesseeský mimochodník je plemeno koně, které pochází z jihu USA (stát Tennessee).\n\nToto plemeno vzniklo v polovině 19.století. Původně to měl být všestranný kůň pro orbu i jízdu, schopný překonávat velké vzdálenosti, především kvůli plantážníkům. Ti potřebovali lehkého ovladatelného koně, který by ušel či uběhl dlouhé vzdálenosti a se kterým by snadno kontrolovali úrodu. Jeho předci byli pravděpodobně španělský kůň, anglický plnokrevník, morgan, americký klusák a americký jezdecký kůň.\n\ni jiná zbarvení (nepovolují se strakoši)\n\nJe to bystrý, ochotný, vytrvalý, společenský a laskavý kůň s milou povahou, který je vhodný jak pro děti tak i pro začínající jezdce. Má pověst nejdobromyslnějšího koně na světě.\n\nHlava má rovný profil a špičaté uši. Silný krk je mírně klenutý, hřbet je pevný a poměrně rovný. Ocas bývá po americku upravován tak, aby byl nesen vysoko. když kůň stojí, všimnete si, že přední i zadní nohy nejsou pod tělem - přední pár před tělem, zadní za tělem. Když se potom kůň kříží s jinými plemeny nebo s neplemennými koňmi, bývají přední nohy už pod tělem, zadní ale většinou zůstávají vytočené dozadu. Celkovým dojmem působí jako elegantní a silný kůň. Hůlková výška je 148 - 170 cm.\n\n\nV roce 1935 vznikla v Lewisburgu u Tennessee Asociace chovatelů tennessijského mimochodníka.\n\n"}
{"id": "478084", "url": "https://cs.wikipedia.org/wiki?curid=478084", "title": "Dynein", "text": "Dynein\n\nDynein je označení pro skupinu proteinů pracujících jako molekulární motory. Hydrolyzují ATP na ADP, čímž získávají energii pro pohyb po kolejnici tvořené vlákny mikrotubulů. Řadí se do skupiny AAA ATPáz.\n\nJsou to velké bílkovinné komplexy skládající se z jednoho nebo více polypeptidů o velikosti přesahující 530 kilodaltonů (těžké řetězce), které navíc mnohdy vážou různé přídatné proteiny o molekulární hmotnosti od 10 do 150 kilodaltonů. Zpravidla jde o homodimery dvou těžkých řetězců, na ně jsou napojeny intermediární lehké.\n\nDyneinové proteiny se vyskytují u většiny eukaryot, ale zřejmě chybí u rostlin, kódován je jedním genem. Platí pro ně, že vždy směřují k minus (-) konci mikrotubulů (srovnej s kineziny). Vyskytují se v cytoplazmě a v bičíku. Cytoplazmatické dyneiny umožňují vnitrobuněčný transport různých membránových organel, rozestup chromatid při anafázi a podobně. Flagelární dyneiny v bičíku a řasinkách se vážou na mikrotubuly uspořádané v axonemách a jejich aktivita způsobuje vlnivý pohyb bičíku. Dynein se na svůj náklad váže pomocí speciálních adaptorů, tzv. dynaktinů (dynein activator).\n"}
{"id": "478087", "url": "https://cs.wikipedia.org/wiki?curid=478087", "title": "Len setý", "text": "Len setý\n\nLen setý (\"Linum usitatissimum\") je jednoletá bylina, pěstovaná pro lněné vlákno a pro olejnatá semena. Pochází z regionu mezi východním Středomořím a Indií a ve velkém se pěstovala již ve starověkém Egyptě. Byl jednou z prvních rostlin domestikovaných během neolitické revoluce. Dorůstá výšky asi 1,2 m, kvete světle modře, květ má pět kališních a korunních lístků. Plodem je pětipouzdrá tobolka. Odvětví zabývající se pěstováním a zpracováním lnu se nazývá lnářství. Odpadní produkt lnu, který se dále používá např. k výrobě celulózy, se označuje jako koudel.\n\nRozlišují se následující typy lnu:\n\nSemeno lnu se používá při zácpě, zánětu žaludku a střev, při vředech žaludku a dvanácterníku. Při podání záleží na formě. Pro působení v žaludku nebo dvanácterníku podáváme slizovitý macerát, zatímco pro působení ve střevech se podává celé nebo čerstvě mleté semeno. Lněný olej užívaný vnitřně má výborné výsledky při léčení nemocí jater a kornatění cév; též upravuje vysokou hladinu cholesterolu. Pro zevní použití se používá kaše uvařená z mletého semene. Používá se při kožních zánětech, na spáleniny a na vysušenou pokožku. V homeopatii se používá buď esence z čerstvě kvetoucí natě nebo tinktury vyrobené ze semene. Použití je obdobné jako v alopatické medicíně, účinek je však mírnější.\n\n\n"}
{"id": "478090", "url": "https://cs.wikipedia.org/wiki?curid=478090", "title": "Porte de Vincennes (stanice metra v Paříži)", "text": "Porte de Vincennes (stanice metra v Paříži)\n\nPorte de Vincennes je nepřestupní stanice pařížského metra na lince 1 na hranicích 12. a 20. obvodu v Paříži. Nachází se pod ulicí \"Cours de Vincennes\", západně od kruhové křižovatky \"Porte de Vincennes\".\n\nStanice byla otevřena 19. července 1900 jako východní konečná nejstaršího úseku metra v Paříži a proto zde vznikla otočka pro vlaky. Společný tunel se před stanicí rozděluje na dva. Jižní část sloužila pro příjezd do stanice a severním tunelem vlaky odjížděly. Každý tunel pak měl ve stanici dvě koleje s centrálním nástupištěm.\nBěhem rozšíření tratě do Château de Vincennes, které bylo zprovozněno 24. března 1934, byla smyčka opuštěna a stanice přestavěna. Nástupiště byla rozšířena zrušením vždy jedné ze dvou kolejí a oba tunely se opět spojují východně za stanicí pod \"Avenue Porte de Vincennes\".\n\nV rámci modernizace a přechodu na automatizovaný provoz na lince 1, prošla stanice v roce 2008 kompletní rekonstrukcí. Nástupiště linky 1 byla upravena během víkendu 28. a 29. června 2008.\n\nJméno stanice je odvozeno od názvu \"Avenue Porte de Vincennes\". Tato ulice nese jméno staré brány, kudy vedla cesta do města Vincennes.\n\nStanice má několik východů, které vedou na \"Cours de Vincennes\" před domy č. 99, 102, 106, 90 a 81.\n"}
{"id": "478096", "url": "https://cs.wikipedia.org/wiki?curid=478096", "title": "Taurus PT92", "text": "Taurus PT92\n\nTaurus PT92 je dvojčinná samonabíjecí pistole napodobující svůj vzor, známou italskou Berettu 92. Zbraň je určena jak pro civilní trh, tak i pro policejní a vojenské jednotky. Vyrábí se ve verzi matné černé a stříbrné. Kvalita použitého materiálu a dílenské zpracování je na velmi dobré úrovni a střelecké vlastnosti jsou více než uspokojivé. Z důvodů zákonů o zbraních a střelivu v USA se pro americký trh vyrábí verze v omezené kapacitě zásobníku, a to na 10 ran. Tato pistole má rám z lehkých slitin a je tak vhodná jak pro každodenní nošení tak i pro sportovní střelbu. Tato zbraň má oboustrannou mechanickou pojistku, která, při pohybu směrem dolů, zároveň plní funkci bezpečného vypouštění kohoutu.\n\n"}
{"id": "478102", "url": "https://cs.wikipedia.org/wiki?curid=478102", "title": "Puzur-Aššur I.", "text": "Puzur-Aššur I.\n\nPuzur-Aššur I. (dosl. \"Tajemství Aššurovo\") byl vládce města Aššuru na začátku 20. století př. n. l. a zakladatel asyrské nezávislosti.\n\nDokázal využít rozpadu sumerského soustátí po pádu králů z III. Urské dynastie, kdy získal pod svou kontrolu rozsáhlé oblasti v okolí města a vládl naprosto nezávisle na bývalých střediscích moci (Ur, Uruk atd.). Vybudoval v Aššuru městské opevnění a začal používat titul \"šarrum\" - asyrský král. Byl zakladatelem nové asyrské vládnoucí dynastie.\n\nPo smrti Puzur-Aššura I. se králem stává jeho syn Šalim-achum.\n"}
{"id": "478122", "url": "https://cs.wikipedia.org/wiki?curid=478122", "title": "US F1", "text": "US F1\n\nTeam USF1 je motoristický závodní tým, který se měl účastnit sezóny 2010 v závodech Formule 1. Tým byl potvrzen pro vstup do sezóny dne 12. června 2009 společně s dalšími třemi novými týmy.\n\nTým z finančních důvodů v roce 2010 nenastoupil. Má proto zakázáno startovat ve všem soutěžích FIA protože porušil svůj závazek a nenastoupil ve Formuli 1.\n\nSpolečnost YouTube oznámila, že bude sponzorovat tým USF1.\n\nJezdci týmu měli být José María López a James Rossiter, oba jezdci ovšem od smlouvy odešli protože tým v roce 2010 do šampionátu Formule 1 nenastoupil. Má proto zakázáno startovat ve všem soutěžích FIA protože porušil svůj závazek a nenastoupil ve Formuli 1.\n\n"}
{"id": "478128", "url": "https://cs.wikipedia.org/wiki?curid=478128", "title": "Skimie", "text": "Skimie\n\nSkimie (\"Skimmia\") je rod rostlin patřící do čeledi routovité (\"Rutaceae\").\n\nNěkteré druhy tohoto rodu - skimie japonská (\"Skimmia japonica\"), skimie Foremanova (\"Skimmia × foremanii\"), skimie plazivá (\"Skimmia repens\") lze použít v ČR jako okrasné rostliny. Nejlépe se vyjímají jako podrost, nebo i soliterně ve skalkách.\n\n\n \n"}
{"id": "478133", "url": "https://cs.wikipedia.org/wiki?curid=478133", "title": "Kebule (rybolov)", "text": "Kebule (rybolov)\n\nKebule je rybářský termín pro návnadu, která se užívala k pytláckému lovu ryb. Kebule označuje sušené plody indické a jihoasijské popínavé rostliny chebule korkové (\"Anamirta cocculus\"), které obsahují různé alkaloidy. Drcené plody se přimíchaly do těsta a naházely do vody. Ryby se přiotrávily a daly se pak chytat buďto do ruky nebo čeřenem a podběrákem. Tento způsob lovu poprvé v českém prostředí zmiňuje Petr Hubáček Kolínský na konci 16. stol. ale místy se udržel až do poloviny 20. stol., kdy přestala být kebule volně dostupná v lékárnách.\n\n\n"}
{"id": "478137", "url": "https://cs.wikipedia.org/wiki?curid=478137", "title": "Metody spojování kolejnic", "text": "Metody spojování kolejnic\n\nKolejnicový spoj (nesprávně kolejový spoj) je konstrukčně technické řešení, zajišťující polohové a pevnostní spojení dvou, na sebe navazujících, kolejnic. Mechanické spojení kolejnic se nazývá kolejnicový styk, je-li proveden svarový spoj, vzniká bezstyková kolej.\n\nPříklad jednoduchého kolejnicového styku je uveden na obrázku (nejsou zaneseny drobné díly, podložky, vložky, spony atd.).\n\nPro hladký průjez železničního kola je požadováno, aby styk zajistil hladký přechod kola z jedné kolejnice na druhou jak v horizontálním tak i vertikálním směru.\n\nProsté přiložení kolejnic k sobě čelní plochou (řez kolmý na podélnou osu kolejnice) nedokáže zajistit potřebnou stabilitu vzájemné polohy kolejnic. V principu je možno realizovat i šikmý řez ve vertikální rovině, který je zrcadlový pro stýkající se kolejnice.\n\nZ tohoto důvodu se konstruuje pevnostně a prostorově zajištěný kolejnicový styk, který zajišťuje správnou vzájemnou polohu konců kolejnic a je dostatečně mechanický odolný, aby snášel dynamické síly způsobené průjezdem kolejových vozidel.\n\nKonstrukčně dostačujícím provedením pro běžný provoz (není uvažována např. vysokorychlostní trať, monorail apod.) je vyztužení místa styku kolejnic příložkami (spojkami), které fixují kolejnice v požadované poloze. Spojky jsou tvarovány tak, aby z vnější i vnitřní strany přilehly ke kolejnici. Tvar spojek se odvozuje zejména podle tvaru (typu) kolejnice. Upevnění, pevnostní stažení a tím i vzájemné fixování polohy kolejnicového styku se provádí spojkovými šrouby. Počet spojkových šroubů musí být v minimálním počtu 2 ks na každou kolejnici, tj. 4 ks na kolejnicový styk.\n\nTouto kompletací vzniká kolejnicový styk.\n\nPodle provozního zatížení tratě, rychlosti, hmotnosti kolejových vozidel, ale i s ohledem na řešení kolejových obvodů, zabezpečení atd. se realizují různé konstrukce kolejnicových styků, zpevněním, elektricky vodivé aj.\n\nPro zlepšení odolnosti styku vůči dynamickému zatížení provozem je možno přiblížit pražce k místu styku kolejnic, což příznivě ovlivní ohybové zatížení kolejnic ve svislém směru i plošné rozložení sil na podloží. V horizontálním a vertikálném směru je dále možno podložit kolejnice v místě kolejnicového styku můstkovou deskou, což je rozšířená podkladnice, která přesahuje pod obě kolejnice.\n\nKolejnicový styk obecně nezaručuje elektrickou vodivost nebo izolační vlastnosti mezi stýkajícími se kolejnicemi. Pro konstrukci vleček nebo lokálních tratí, kde se nepoužívá elektrická trakce ani zabezpečení provozu vyžadující elektrickou vodivost styků, je možno použít kolejnicový styk bez definovaných elektrických vlastností.\n\nVlivem změny teploty a tepelné roztažnosti materiálu dochází k délkovým změnám kolejnic. Tyto změny je nutno kompenzovat tak, aby při vysokých teplotách nedocházelo k vybočení koleje z požadovaného směru a naopak, při nízkých teplotách, k trhání kolejnic. Na tratích s oblouky tato změna délky není tak výrazná jako na dlouhých přímých úsecích. Taktéž na mostních konstrukcích, které mají menší teplotní setrvačnost než ostatní podklad tratě, je nutno instalovat dilatační zařízení. Dilatační zařízení má tedy za úkol vyrovnávat teplotní roztažnost kolejnic, to vylučuje, že by toto mohlo být realizováno svařovaným spojem. Vzhledem k tomu, že u dilatačního zařízení je požadována vzájemná volnost pohybu navazujících kolejnicových pásů v podélném směru, není možno provést ani úplné pevné spojení kolejnic bočními spojkami. Podle zatížení a provozu na trati (např. rychlosti) se konstruují dilatační zařízení i několik metrů dlouhá s vně vyhnutými kolejnicemi, viz obrázek.\n\nPodle toho, kde se nachází dělící rovina kolejnic, tzv. styková plocha nebo rovina styku kolejnic, jsou kolejnicové styky děleny na vstřícné, kdy jsou styky kolejnic uloženy ve stejné rovině kolmo k ose tratě, vystřídané a neuspořádané.\n\n\n"}
{"id": "478140", "url": "https://cs.wikipedia.org/wiki?curid=478140", "title": "Přestup", "text": "Přestup\n\nPřestup (\"Smilax\") je rod jednoděložných rostlin a podle současné taxonomie jediný rod čeledi přestupovité (\"Smilacaceae\"). Přestupy jsou převážně liány a keře s jednoduchými tuhými listy a často s trnitými stonky a větévkami. Květy jsou malé, uspořádané nejčastěji v úžlabních okolících. Plodem je bobule.\nRod zahrnuje asi 260 druhů a je rozšířen v tropech a subtropech téměř celého světa s přesahy do teplejších oblastí mírného pásu. V České republice se žádný druh nevyskytuje, v jižní Evropě rostou 2 druhy. Hojným středomořským druhem je přestup drsný.\n\nPřestupy mají poměrně pestrou paletu obsahových látek a jsou využívány zejména v domorodé medicíně k léčení celé řady rozličných neduhů. Některé druhy se pod názvem \"sarsaparilla\" dovážely z tropické Ameriky do Evropy a používaly k léčbě syfilis.\n\nPřestupy jsou opadavé nebo stálezelené, převážně dvoudomé liány a keře, méně často i víceméně vzpřímené byliny. Zpravidla vyrůstají z podzemního, krátkého a tlustého, někdy i hlízovitého oddenku. Kořeny jsou vláknité. Stonky jsou šplhavé nebo vzpřímené, bylinné nebo dřevnaté, a mohou být jednoduché nebo větvené. Na stoncích a větvích jsou zpravidla trny. Šplhavé druhy mívají úponky, vzniklé přeměnou řapíku. Listy jsou jednoduché, střídavé nebo řidčeji vstřícné, řapíkaté až téměř přisedlé, s palisty. Čepele listů jsou zpravidla tuhé a kožovité, celistvé a celokrajné (při bázi někdy laločnaté), podlouhlé, vejčité, kopinaté nebo čárkovité. U některých bylinných druhů mohou být redukované na šupiny. Žilnatina je dlanitá, tvořená 3 až 7 hlavními žilkami pospojovanými sítí vedlejších žilek. Řapík bývá při bázi úzce křídlatý.\n\nKvětenství jsou nejčastěji stopkaté okolíky (řidčeji hrozny, laty nebo klasy složené z okolíků). Mohou být volná nebo stažená, rozvíjející se z úžlabí listů nebo listenů.\nKvěty jsou drobné a málo nápadné, jednopohlavné. Okvětí je zelenavé, žluté nebo bronzové, složené ze 6 zpravidla volných, vejčitých nebo eliptických lístků. Výjimečně je okvětí na bázi srostlé v okvětní trubku (bývalý rod \"Heterosmilax\"). V samčích květech je 6 (řidčeji 8 nebo i více) tyčinek přirostlých k bázi okvětních lístků, někdy je přítomný zakrnělý semeník (pistilodium). Semeník v samičích květech je trojpouzdrý, v každé komůrce je jedno nebo 2 vajíčka. Čnělka je velmi krátká, nesoucí 3 blizny. Někdy jsou přítomna staminodia. Plodem jsou červené, oranžové, modré, purpurové nebo černé bobule, obsahující 1 až 3 tmavě hnědá semena.\n\nRod přestup zahrnuje asi 260 uznávaných druhů. Je rozšířen v tropech a subtropech téměř celého světa s přesahy do teplejších oblastí mírného pásu na severní i jižní polokouli.\nV Evropě rostou 2 druhy. Přestup drsný (\"Smilax aspera\") je rozšířen v celém Středomoří, přestup štíhlý (\"Smilax excelsa\") pouze v jihovýchodní Evropě. Do střední Evropy žádný z těchto druhů nezasahuje. V Makaronézii se vyskytují 2 místní druhy. \"Smilax azorica\" je endemit Azorských ostrovů, \"Smilax canariensis\" roste na Kanárských ostrovech a Madeiře.\nV Asii se přestupy vyskytují v oblasti od Kavkazu a jihozápadní Asie přes jižní Asii a Čínu po Japonsko a Přímořský kraj a přes Indočínu a jihovýchodní Asii až po Tichomoří. Nevyskytují se na Novém Zélandu, Tasmánii a v Arábii. V Číně roste 79 druhů, z toho 36 endemických.\nV Americe sahá areál rodu od východní Kanady až po severní Argentinu a zahrnuje i Karibské ostrovy.\nZe Severní Ameriky je udáváno 20 druhů. Řada z nich má rozsáhlý areál, zahrnující v podstatě celou východní polovinu kontinentu.\n\nV tropické Asii poskytují listy různých druhů přestupu potravu housenkám celé řady motýlích druhů, mezi jinými pohledné babočce \"Kaniska canace\", z babočkovitých dále druhům \"Phalanta phalantha\", \"Faunis menado\", z modráskovitých \"Loxura atymnus\" a \"Eooxylides tharis\", ze soumračníkovitých\" \"Tagiades japetus\".\nV Austrálii je druh \"Smilax australis\" živnou rostlinou housenek některých druhů modráskovitých motýlů z rodu \"Pseudodipsas\" a druhů \"Hypochrysops miskini\" a \"Hypolycaena phorbas\".\n\nDrobné květy přestupů jsou opylovány hmyzem, zejména včelami a mouchami. Z australských tropických pralesů jsou jako opylovači uváděny také třásněnky.\nBobule poskytují potravu různým druhům plodožravých ptáků, kteří také rozšiřují semena. Na Pyrenejském poloostrově vyhledává plody přestupu drsného především pěnice černohlavá, v menší míře i červenka obecná a pěnice bělohrdlá. Semena procházejí trávicím traktem těchto ptáků bez poškození a schopná klíčení.\nDrobná, plochá nektária na rubu listů přestupů často vyhledávají mravenci kvůli nektaru.\n\nVýznačnými obsahovými látkami přestupů jsou zejména různé saponiny, třísloviny a kyanogenní glykosidy.\nV listech a kořenech \"Smilax zeylanica\" je obsažen diosgenin, látka používaná zejména ve sportu jako rostlinný stimulátor tvorby testosteronu.\nHlavním flavonoidem obsaženým v přestupu drsném je rutin.\nDruh \"Smilax ornata\" obsahuje glukosid sarsasaponin.\nKořeny středoamerického druhu \"Smilax aristolochiifolia\" obsahují saponiny odvozené od sarsapogeninu a smilageninu, zejména parillin, smilasaponin a sarsaparillosid, dále beta-sitosterol, stigmasterol a jejich glukosidy.\n\nV minulosti byl do čeledi \"Smilacaceae\" řazen i rod \"Ripogonum\", v současné taxonomii (systém APG) vyčleněný do samostatné čeledi \"Ripogonaceae\". Podle výsledků molekulárních studií je rod \"Ripogonum\" sesterskou větví čeledi \"Philesiaceae\", s níž tvoří monofyletickou skupinu. Od rodu \"Smilax\" se odlišuje mj. oboupohlavnými květy, nepřítomností úponků a znaky na tyčinkách a pylu. Rod \"Heterosmilax\" (12 druhů rozšířených v Asii) byl vřazen do rodu \"Smilax\", neboť tvoří jednu z větví uvnitř vývojového stromu tohoto rodu a činí jej tak parafyletickým.\n\n\nVýhonky, mladé listy a úponky některých druhů jsou příležitostně využívány jako zelenina. Škrobnaté oddenky přestupu čínského slouží v Číně a indickém Assámu jako potravina. Prášek z rozemletých sušených kořenů také slouží jako náhrada želatiny. Rovněž plody některých druhů (např. afrického \"Smilax kraussiana\") jsou jedlé.\n\nRůzné druhy přestupu jsou v tropických a subtropických zemích téměř celého světa využívány v tradiční a lidové medicíně k léčení pestré palety různých neduhů. V indické medicíně je to např. přestup čínský, \"S. glabra\", \"Smilax elegans\",\"S. ornata\", \"S. zeylanica\" a původně americký druh \"Smilax aristolochiifolia\", v Číně přestup čínský, v Africe \"Smilax anceps\", v Austrálii \"Smilax australis\", \"Smilax blumei\", v jihovýchodní Asii \"Smilax bracteata\", \"Smilax calophylla\", v Severní Americe \"Smilax herbacea\", v tropické Americe \"Smilax campestris\", v Karibiku \"Smilax havanensis\"\nSušené kořeny \"Smilax longifolia\" a některých dalších druhů s obdobnými obsahovými látkami (\"Smilax aristolochiifolia\", \"S. medica\", \"S. regelii\", \"S. febrifuga\") jsou známy pod názvem \"salsaparilla\" a v minulosti byly ve velkém vyváženy z tropické Ameriky a používány k léčbě syfilis. V současnosti se salsaparilla používá k aromatizaci nápojů a léčiv.\nNálev ze semen černuchy seté, kořene \"Hemidesmus indicus\" a oddenků přestupu \"Smilax glabra\" je na Srí Lance tradičně používán k léčbě rakoviny.\nMast z listů přestupu drsného je používána ve veterinární medicíně při ošetřování vředů u dobytka. Druh má význam také v tradiční indické medicíně.\n\nNěkteré druhy tohoto rodu jsou dostatečně zimovzdorné lze je v České republice vysadit do volné půdy. Mají spíše jen sbírkový význam.\nNěkolik zimovzdorných druhů je vysazeno v severní, lesní části areálu Pražské botanické zahrady v Tróji.\n\n"}
{"id": "478143", "url": "https://cs.wikipedia.org/wiki?curid=478143", "title": "Lalokoploutví", "text": "Lalokoploutví\n\nLalokoploutví (\"Coelacanthiformes\", příp. \"Coelacanthimorpha\") je podtřída nozdratých ryb. Lalokoploutvé ryby žily dle odhadů před 410–65 miliony let, ale jak dokazují úlovky z roku 1938, kdy byla odchycena na břehu jižní Afriky nejznámější zástupce lalokoploutvých – latimérie podivná, stále žije. Kromě latimérie podivné je znám ještě jeden recentní druh této skupiny (objevený až v roce 1998) – latimérie celebeská \"(Latimeria menadoensis)\". Až donedávna se předpokládalo, že lalokoploutvé ryby vyhynuly před 70 miliony let.\n"}
{"id": "478145", "url": "https://cs.wikipedia.org/wiki?curid=478145", "title": "Martin z Tours", "text": "Martin z Tours\n\nSvatý Martin z Tours (latinsky \"Martinus\"), (316 či 317 v Savarii – 8. listopadu 397 v Candes; 11. listopadu byl pohřben v Tours) byl římský voják, poustevník a biskup v Tours. V Římskokatolické církvi je brán jako jeden z nejznámějších a nejoblíbenějších svatých a patří mezi první nemučedníky, které církev označila za svaté. Je zakladatel prvních klášterů ve Francii. Svou misijní činností horlivě potíral pohanství a obracel lidi na křesťanství, přičemž při christianizaci pohanů užíval i násilné prostředky vůči pohanským věřícím a jejich posvátným místům. Ve 4. století nechal vykácet kilometry lesů pro pohany posvátných megalitických řad v Bretani. Pro tuto svou usilovnou christianizační činnost bývá některými lidmi vnímán jako význačná osobnost, která se podílela na christianizaci Evropy. Je znám i díky křesťanské legendě, ve které se rozdělil se žebrákem o svůj plášť.\n\nNarodil se roku 316 nebo 317 v římské provincii Panonie ve městě Sabaria, jde nepochybně o město Szombathely v dnešním Maďarsku. Martin dostal své jméno po bohu války „Martovi“, protože jeho otec, vysloužilý římský voják (pravděpodobně vojenský tribun), si přál, aby jeho syn kráčel v jeho stopách. V Panonii však nesetrvali dlouho, odstěhovali se do severoitalské Pavie, kde Martin prožil většinu svého mládí. Zde se také setkal s křesťanstvím, které ho velmi přitahovalo. Zvláště pak byl přitahován poustevníky z Egypta a Sýrie, o kterých se vyprávělo. Zde jsou patrně kořeny jeho pozdějšího skromného poustevnického života. Jeho rodiče s ním tuto víru ani jeho touhy nesdíleli, a protože otec nepoznal nic jiného než vojenský život, tak byl Martin v patnácti letech odveden do armády. Přestože byl vojákem nerad, plnil vojenské povinnosti spolehlivě a odvážně, a proto byl nakonec povýšen na důstojníka. Martin byl dokonce přeložen k císařským gardistům, dobře ozbrojené vojenské jízdě. Kolem roku 334 byl přidělen k posádce v dnešním Amiensu ve Francii, kde strávil největší část svého vojenského života.\n\nMartin prožíval svoji víru i v armádě. Podle legendy o jeho životě žil skromně, pokorně a dokonce ke svému otroku se choval jako k bratrovi. Martin byl jednoduše jiný než ostatní vojáci, což také dokazuje symbolický čin, díky němuž se stal tak známý. Došlo k němu v Amiensu u jedné z městských bran v roce 335 za jednoho velmi mrazivého zimního večera. Martin se tudy na koni vracel do vojenského tábora. U brány ho oslovil polooděný žebrák a prosil o almužnu. Protože u sebe Martin neměl ani peníze, ani jídlo, zprvu nevěděl, jak by člověku pomohl. Tu ho však napadla myšlenka: vzal svůj velký důstojnický plášť a rozdělil ho svým mečem napůl. Polovinu pak hodil žebrákovi třesoucímu se zimou, aby se aspoň trochu zahřál. Legenda dále vypráví, že Martin spatřil příští noc Ježíše, který byl oděn půlkou pláště. A uslyšel, jak Ježíš říká andělům: \"„Tímto pláštěm mě oděl Martin, který je teprve na cestě ke křtu.“\" Tato Kristova slova znamenají to, co je napsánu v evangeliu: \"„Cokoli učiníš jednomu z mých nejmenších bratří, pro mě jsi učinil.“\" Scéna dělení pláště patřila po celá staletí k nejznámějším a nejoblíbenějším světeckým motivům umělců.\n\nPo těchto událostech se dal tedy Martin pokřtít. Brzy nato se rozloučil s armádou, protože se v jeho očích nedala spojit křesťanská a vojenská služba. Pak odešel do Poitiers, kam ho přitahovala pověst biskupa Hilaria – ten byl následně jeho učitelem a velkým vzorem. Tam také přijal nižší svěcení a stal se tzv. exorcistou. Martin toužil po misích a po skromném životě poustevníka. Proto se tedy vrátil do rodné Panonie, kde chtěl bojovat jak proti projevům mimokřesťanských náboženství označovaných souhrnně jako pohanství, tak a proti tzv. \"bludařství\", tedy těm náboženským názorům vznikajícím v rámci křesťanství, které byly vnímány jako heretické, a tedy jako názory ohrožující a vyvolávající zmatky a spory v katolické církvi. Situace v Panonii se natolik vyhrotila, že musel uprchnout. Odešel tedy do Itálie, kde se odebral do ústraní a žil jako poustevník. Šířící se heretické názory vyvolaly velký rozkol v církvi a zásahy světské moci navíc tuto situaci vyostřovaly. Martin viděl jako jediný lék proti těmto dějům modlitbu. Na pozvání jeho mistra a přítele, biskupa Hilaria se odebral zpět do Galie (dnešní Francie), kde se poblíž Poitiers usadil v poustevně a věnoval se modlitbám a rozjímání. Nezůstal však dlouho sám a zformovala se kolem něj skupina dalších křesťanů. Na tomto místě pak později vyrostl slavný benediktinský klášter v Ligugé. Hilariovi se podařilo přesvědčit Martina, aby přijal vyšší svěcení a stal se knězem. V této době již Martin podle legendy vykonal několik zázraků (vč. znovuoživení dvou lidí) a ať chtěl, nebo nechtěl, stal se oblíbeným.\n\nKdyž pak ve městě Tours zemřel biskup, občané si vzpomněli na Martina a pod záminkou, aby přišel uzdravit nemocného, ho pozvali do Tours. Místo nemocného však Martin našel diecézi, která potřebovala jeho péči, a tak byl r. 370, pravděpodobně 4. července, vysvěcen na biskupa. I přes vysokou církevní pozici žil Martin svůj život skromně, až asketicky. Dokonce místo biskupského paláce pobýval s několika mnichy před branami města v nuzných chatrčích. Z této poustevny pak vznikl významný klášter Marmoutier, který se stal střediskem asketického a kulturního života Západu. Církev již v této době byla zahrnována dary od císaře a knížat a zvykala si na pohodlí (sedávala na předních místech, pěkně se oblékala…), takže se muselo zdát skandální, že jeden z biskupů vede život poustevníka, zříká se při bohoslužbě slavnostního trůnu a obléká se jako chudák. U mnohých tedy nebyl moc oblíbený a musel snášet různé narážky a posměšky. Naopak u prostých a chudých lidí byl velice oblíbený.\n\nZ pozice biskupa zahájil velké obracení tehdejších Galů na křesťanství. Staral se o veškeré obyvatelstvo ve Francii, snažil se usmířit pohany s pravověrnými křesťany a vždy se vzepřel světské vládní moci, když se chtěla vměšovat do církevních otázek. Horlivě hlásal evangelium na venkově a potíral zde převládající pohanství. Jeho evangelizace byla údajně doprovázená mnoha zázraky. Při své christianizační činnosti a snaze zničit pohanskou víru užíval násilí vůči pohanům a jejich posvátným místům – zapaloval pohanské chrámy, kácel posvátné stromy, ničil pohanské modly a násilně se vypořádal s pohanskými kněžími, kteří se snažili dál slavit tradiční pohanské svátky – jeden z těchto zásahů byl zaměřen proti pro pohany posvátným megalitickým řadám v Bretani (od roku 1889 chráněny jako historická památka), ze kterých nechal Martin celé kilometry vykácet – pro tyto své činy bývá proto Martin někdy obviňován z náboženského fanatismu. Zázraky údajně chránily Martina před odporem venkovanů, na který při svém ničení jejich posvátných pohanských míst narážel. Martin byl neustále na cestách a tyto jeho misijní cesty po celé diecézi často směřovaly k organizování prvních venkovských farností. Jeho misijní cesty však vedly i mimo jeho diecézi, stopy po jeho činnosti najdeme téměř po celé Francii. Kromě legend a vyprávění o jeho zázracích (uzdravování nemocných, odvracení pohrom, zázraky se zvířaty) po celé zemi najdeme spoustu měst, vesnic a kostelů, které jsou pojmenovány po něm.\n\nMartin zemřel v 80 letech 8. listopadu 397 v Candes na jedné ze svých misijních cest, kdy byl již vyčerpaný a nemocí oslabený. Po krátkém sporu o nároku Martinových ostatků bylo jeho tělo převezeno do Tours. K pohřbu biskupa chudoby a chudých, jak ho lidé nazývali, proudily obrovské masy lidí. Tento slavnostní pohřeb se konal 11. listopadu, proto také tento svátek. Martinovy ostatky byly uloženy do krypty, nad níž byla postavena kaple a posléze i velkolepá bazilika. Velmi brzy se město Tours stalo oblíbeným poutním místem. Toto místo bylo však několikrát poničeno (v 16. století hugenoty a v 18. století velkou francouzskou revolucí). V současnosti zde stojí bazilika sv. Martina z roku 1900. Za velkou relikvii je považován Martinův plášť, který byl uchováván v královském paláci v Paříži.\n\nSvatému Martinovi je zasvěceno asi přes 4,5 tisíce kostelů a kaplí po celém světě. Nejvíce jich je však v Evropě, zejména ve Francii, kde jich můžeme napočítat přes 1500. V Česku je známá také Rotunda svatého Martina na Vyšehradě, či kostel sv. Martina ve Frenštátě pod Radhoštěm nebo v Blansku. Martin je patronem jeho rodné Szombathely, Blanska, Buenos Aires, diecézí Rottenburg – Stuttgart a Mohuč, Burgenlandu a kantonu Schwyz. Je velmi oblíbený také v Latinské Americe, kde bývá často nazýván \"San Martín Caballero\" (kvůli svému častému zobrazování na koni). Rada Evropy v roce 2005 prohlásila trasu mezi maďarským Szombathely (rodištěm sv. Martina) a francouzským Tours za evropskou kulturní stezku. Cílem této trasy je ukázat nejvýznamnější památky spojené s životem tohoto oblíbeného světce. Jméno Martin patří též k oblíbeným jménům.\n"}
{"id": "478147", "url": "https://cs.wikipedia.org/wiki?curid=478147", "title": "Hradčany-Kobeřice", "text": "Hradčany-Kobeřice\n\nObec Hradčany-Kobeřice se nachází v okrese Prostějov v Olomouckém kraji. Obec má dvě části: Hradčany a Kobeřice. Žije zde obyvatel.\n\nPrvní písemná zmínka o obci pochází z roku 1160 z listiny krále Vladislava II., kde potvrzoval hradišťskému klášteru jeho statky.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "478149", "url": "https://cs.wikipedia.org/wiki?curid=478149", "title": "Ion Dezideriu Sîrbu", "text": "Ion Dezideriu Sîrbu\n\nIon Dezideriu Sîrbu, znám také pod jmény Ion Desideriu Sârbu nebo I. D. Sîrbu (28. června 1919, Petrila – 17. září 1989, Craiova) byl rumunský filosof, romanopisec, dramatik a esejista. \n\nNarodil se v rodině horníka, studoval filosofii na univerzitě v Kluži a roku 1940 debutoval v tisku jako prozaik. Byl členem tzv. \"Sibiňského literárního kroužku\", který založila roku 1941 skupina studentů humanitních oborů pod záštitou známého básníka, filozofa a dramatika Luciana Blagy v Sibini, kam se klužská univerzita přestěhovala poté, co horthyovské Maďarsko obsadilo severní Sedmihradsko. \n\nPo skončení války působil na akademické půdě, byl univerzitním profesorem, divadelním kritikem, pracovníkem Učitelských novin a dramaturgem Národního divadla v Craiově. Jako odpůrce Ceaușescuova komunistického režimu strávil část svého života jako politický vězeň a nedobrovolný havíř. Po pádu totalitního režimu byl plně rehabilitován. Jeho nejvýznamnější román \"Adio Europa!\" (Sbohem, Evropo!) vyšel posmrtně. \n\n\n"}
{"id": "478153", "url": "https://cs.wikipedia.org/wiki?curid=478153", "title": "Luděk Sekyra", "text": "Luděk Sekyra\n\nLuděk Sekyra (* 8. února 1964, Český Krumlov) je český podnikatel. Ovládá kyperské společnosti Ascia Holding a Wanici, které mají podepsané smlouvy s Českými drahami na výstavbu v lokalitách Smíchovské nádraží a nákladové nádraží Žižkov, smlouvu s Magistrátem hlavního města Prahy na zástavbu lokality Rohanský ostrov a smlouvu na výstavbu na pozemcích Vysoké školy chemicko-technologické na Vítězném náměstí v Praze-Dejvicích. Jeho firma Sekyra Group byla developerem Národní technické knihovny, administrativních budov a bytových komplexů. Podle časopisu \"Forbes\" je 53. nejbohatším Čechem s majetkem okolo 3,5 miliard korun.\n\nPo absolvování gymnázia v Kaplici byl přijat na Právnickou fakultu Univerzity Karlovy. Stal se funkcionářem SSM a vstoupil do KSČ. V letech 1987 až 1990 působil jako pedagog na Právnické fakultě UK a věnoval se státovědě a právní teorii. Po Sametové revoluci se stal partnerem v advokátní kanceláři Milana Bakeše, kde se zabýval hlavně restitucemi.\n\nV roce 1995 založil akciovou společnost, ta se později stala základem Sekyra Group, a.s., která dnes patří mezi nejvýznamnější developerské společnosti v České republice. O rok později se Sekyra stal rovněž předsedou představenstva nově založené společnosti České nemovitosti a.s., která se zaměřila na rezidenční development.\n\nV dubnu 1996 založil s Českomoravskou stavební spořitelnou a Českou spořitelnou developerskou společnost České nemovitosti, ve které působil jako předseda představenstva. a další obchodní společnosti. Kromě toho rozvíjel svou vlastní developerskou skupinu, kterou v dubnu 1999 pojmenoval SEKYRA Group.\n\nSekyra Group byla investorem a developerem firemních sídel pro Českou spořitelnu, T-Mobile, Nestlé, či Skansku. Společnost byla rovněž developerem a spoluinvestorem nové budovy Národní technické knihovny, oceněné roku 2010 Grand Prix Architektů. Dodavatelem fasády byla firma ALTECH Mladá Boleslav, generálním dodavatelem byla firma Metrostav.\n\nV roce 2000 koupil Luděk Sekyra majoritní podíl v největší české stavební firmě IPS. Po uvalení nucené správy na financující banku IPB prodal akcie IPS společnosti Skanska.\n\nSekyra se také stal předsedou dozorčí rady nově založené společnosti Smíchov Station Development, společného podniku s Českými drahami na výstavbu v lokalitě Smíchovské nádraží.\n\nV říjnu 2007 se Sekyra stal místopředsedou dozorčí rady nově založené společnosti Žižkov Station Development (ŽSD), společného podniku s Českými drahami. Sekyrovým partnerem byla britská společnost Wharton Capital Ltd., která měla od SG opci na 10% podíl v chystaném developerském projektu v lokalitě nákladové nádraží Žižkov. Po založení ŽSD však Sekyrova společnost tuto opci koupila za 150 milionů korun zpět.\n\nSekyra je také jednatelem společnosti Konsorcium Rohan, která v květnu 2008 zvítězila v tendru na prodej pozemků v lokalitě Rohanský ostrov.\n\nMezi projekty, které Sekyra Group rozvíjí v současné době (2015) patří nové městské čtvrti v centrálních pražských lokalitách: v oblasti Rohanského ostrova, Smíchovského nádraží, Žižkovského nádraží, na Vítězném náměstí v Dejvicích a dále v okolí Opatovského bulváru na pražském jižním městě.\n\nSekyra Group uspořádala na podobu smíchovské čtvrti architektonickou soutěž a k projektu přizvala také zástupce Institutu plánování a rozvoje, jejímž zřizovatelem je hlavní město Praha. Autorem vítězného návrhu se stala společnost Kuba & Pilař architekti..\n\nPosledními realizovanými aktivitami společnosti Sekyra Group jsou Rezidence Korunní, v lokalitě Královských Vinohrad a bytový komplex Belarie Park v Modřanech. Dále pak Hotel Savoy ve Špindlerově Mlýně a navazující rezidence. V roce 2016 byl dokončen bytový projekt \"Zahrady Opatov\" pro Městskou část Praha 11.\n\nV roce 2005 byl Luděk Sekyra vyhlášen v anketě Nejlepší z realit (Best of Realty) osobností roku a převzal cenu Asociace pro rozvoj trhu nemovitostí.\n\nZa budovu Národní technické knihovny v Praze získala společnost v roce 2009 několik ocenění. Mezi nimi například cenu primátora hlavního města Prahy „Stavba roku“, cenu Státního fondu životního prostředí ČR za infrastrukturu a další ocenění grafického designu a architektonického i technického řešení.\n\nLuděk Sekyra je partnerem České křesťanské akademie, dále je generálním partnerem fotbalového klubu Slavoj Český Krumlov. Zároveň je významným podporovatelem KDU-ČSL.\n\nSekyra dlouhodobě spolupracuje s Oxfordskou univerzitou, je členem správní rady na Harris Manchester College (Board of the Regents) a zároveň je členem akademické obce (Foundation Fellow). V roce 2014 zde otevřel univerzitní studentské centrum Sekyra House a stal se členem kolegia rektora univerzity (Vice Chancellor Circle).\n\nSoučástí oslavy Sametového dne bylo pojmenování posluchárny v Sekyra House po teologovi Tomáši Halíkovi, držiteli Templetonovy ceny, a odhalení Lavičky Václava Havla (Havel's Place) v hlavním univerzitním parku. Odborný zájem Luďka Sekyry se koncentruje na politickou a morální filozofii. V této oblasti publikuje od roku 2014 v České pozicia příloze Lidových novin., zabývá se zejména vztahem etiky a politiky a teorií demokracie. \n\nV roce 2008 Luděk Sekyra podpořil jedním milionem korun nadaci \"Krása pomoci\" modelky Taťány Kuchařové. Členkou správní rady nadace je i jeho žena Věra Sekyrová Terzijská.\n\nU příležitosti výročí 600 let od upálení Jana Husa v roce 2015 finančně podpořil vzpomínkové akce na Karlově univerzitě a výstavu „Jan Hus a pražská univerzita“, která se konala v pražském Karolinu.\n\nV září 2018 založil Nadaci The SEKYRA FOUNDATION (IČ 07420994); prvními členy správní rady (předseda L. Sekyra) jsou Jiří Pehe, Michael Žantovský, Jiřina Šiklová, Tomáš Halík, Daniel Kroupa a Martin Palouš. Mezi účely nadace je na prvním místě uvedena podpora rozvoje občanské společnosti.\n"}
{"id": "478154", "url": "https://cs.wikipedia.org/wiki?curid=478154", "title": "Dub červený", "text": "Dub červený\n\nDub červený (\"Quercus rubra\") je statný opadavý listnatý strom z čeledi bukovitých, původním výskytem ve východní části Severní Ameriky.\nJedná se o okrasnou parkovou dřevinu a díky dobrým růstovým vlastnostem je využívána i jako lesní dřevina. Pak je zpracovávána jako palivo, obkladový podlahový materiál a pro výrobu nábytku.\nDub červený je hojně využíván v parcích celé Evropy od 20. let 18. století. Do českých zemí byl zaveden v 90. letech 19. století. V České republice se s ním lze setkat v parcích i lesích. Odborníky je považován za nebezpečný invazní druh a nejvýznamnější invazivní hrozbu pro české lesy.\n\nNázev tohoto druhu dub červený (\"Quercus rubra\") je odvozen od charakteristické barvy jeho listů na podzim. Listy jsou matné s 3-5 laloky, které jsou odděleny zářezy sahajícími skoro až do poloviny listu. Každý lalok je zakončen trojicí úzkých špiček. Řapík listů je 2–5 cm dlouhý, do červena zbarvený a tloustnoucí směrem k bázi. Strom samotný má mohutný kmen s nízce se rozvětvujícími větvemi.\n\nSamčí květy jsou tyčinky ve svazcích v řídkých jehnědách, samičí květy v číšce (kopule) na stopkách v jednotlivých svazečcích. Jsou větrosnubné. Doba květu zpravidla květen. Plodem je žalud. U mladých stromů je žalud charakteristicky červený, u starších stromů je zbarvení do hněda.\n\nDorůstá výšky 25–40 m a dožívá se 300–500 let.\n\nVe své domovině přirozeně roste v listnatých a smíšených lesích mírného pásu. V některých regionech České republiky dochází k agresivně expanzivnímu chování dubu červeného. Vzhledem k nadměrné kyselosti spadaných listů dubu červeného dochází k zamezení růstu ostatních domácích dřevin a rostlin. Jedním z míst, které jsou silně zasaženy je Pastýřská stěna v Děčíně. Zde došlo i k chemickému odstraňování náletů dubu červeného.\n\nV oblasti Jablunkova v České republice se nacházejí památné stromy dubu červeného.\n\n\n"}
{"id": "478155", "url": "https://cs.wikipedia.org/wiki?curid=478155", "title": "Pliska", "text": "Pliska\n\nPliska (starobulharsky Пльсковъ) je název pro zároveň hlavní město první bulharské říše a malého města (bývalé vesnice známé jako \"Aboba\"), jež bylo přejmenováno poté, co se v jeho blízkosti našly pozůstatky původního středověkého města a začaly zde vykopávky.\n\nPodle apokryfního spisu \"Vidění proroka Izaiáše\" z 11. století byla Pliska založena již chánem Asparuchem, spíše se ale vyvinula z opevněného vojenského tábora. V následujících staletích Pliska rostla, tento vývoj byl na krátkou dobu přerušen vydrancováním města byzantským císařem Nikeforem I. Po Nikeforově poražení se začala budovat znova a stala se jedním z center bulharské kultury, a to až do roku 893, kdy car Symeon přesídlil do nového hlavního města Preslavi. Pliska si přesto udržela na řadu staletí výsadní postavení – její význam upadl až po okupaci Bulharska osmanskými Turky ke konci 14. století. \nMěsto ve svém rozkvětu zabíralo plochu 23 km². Bylo rozděleno na vnitřní město s kamennými hradbami, kde sídlili car a jeho bojaři, a vnější chráněné sypaným valem, obývané řemeslníky. V této části se nacházely nejrůznější druhy výroby – hrnčířství, kovářství, zlatnictví, košťařství či slévačství, které většinou dodávaly výrobky vládnoucím vrstvám. Ve vnějším městě také stálo více než 30 kostelů, z nichž nejstarší je takzvaná Velká bazilika, vůbec největší stavba tohoto typu na Balkáně. Stavby ve vnitřním městě jsou často rozsáhlých proporcí, inspirovaných antickými budovami. Vedle reprezentativního trůnního paláce z doby Omurtaga a v nižších vrstvách pod ním ještě rozlehlejšího paláce Kruma, jež byl zničen během Nikeforova útoku, zde stála i citadela, v níž bulharští vládci sídlili. Na místě původního pohanského chrámu se v pozdějších letech vystavěla bazilika, neboli Palácový kostel. Stavby byly vystaveny s tak vyspělou tehdejší technikou a uměním, že se v tehdejší době mohla Plisce vyrovnat pouze města byzantská. V Plisce také působil Metodějův žák Naum, než přesídlil do Preslavi.\n\nVůbec poprvé objevil zbytky města roku 1886 český vědec Konstantin Jireček, ale o první průzkumy se zasloužil až Karel Škorpil na přelomu 19. a 20. století.\n\nZa osmanské nadvlády Pliska zpustla a pouze poblíž ní se zachovala vesnice jménem Aboba. Ta byla roku 1925 přejmenována na Pliskov. Dnešní podoba jména, tedy Pliska, se začala používat od roku 1947. Moderní město má zhruba 1124 obyvatel a nachází se 146 m n. m. v Šumenské oblasti zhruba 400 km na severovýchod od Sofie. \n\n\n\n"}
{"id": "478158", "url": "https://cs.wikipedia.org/wiki?curid=478158", "title": "Health", "text": "Health\n\nHealth je alternativní rocková hudební skupina založená v roce 2006 v Los Angeles. Skupinu zformoval kytarista a zpěvák Jake Duzsik, basistka a zpěvačka John Hamigliette, Jupiter Keyes, Benjamin Jared Miller.\n\n\n\n\n"}
{"id": "478169", "url": "https://cs.wikipedia.org/wiki?curid=478169", "title": "Georgij Vasiljevič Čičerin", "text": "Georgij Vasiljevič Čičerin\n\nGeorgij Vasiljevič Čičerin (24. listopadu 1872 – 7. července 1936) byl ruský revolucionář a sovětský lidový komisař pro zahraniční věci v letech 1918-1930.\n\nČičerin se narodil do šlechtické rodiny ve městě Karaul v Tambovské gubernii. Jeho otec Vasilij Nikolajevič Čičerin byl diplomatem Ruského impéria. Už v mládí byl fascinován historií a klasickou hudbou, převážně Richardem Wagnerem. Naučil se většinu hlavních evropských jazyků, stejně jako pár asijských. Vystudoval Petrohradskou univerzitu v oboru historie a jazyků. Poté pracoval v letech 1897 až 1903 v archívu ruského ministerstva zahraničních věcí.\n\nV roce 1904 náhle zbohatl, když zdědil statek svého strýce Borise Čičerina. Tento kapitál pak použil na podporu revolučních aktivit v průběhu revoluce v roce 1905. Za tuto činnost byl následně nucen opustit Rusko a strávit 13 let ve vyhnanství v Západní Evropě. Zde se přidal k menševické frakci Ruské sociálně demokratické dělnické strany.\n\nPo vypuknutí 1. světové války přijal Čičerin protiválečný postoj, což ho sblížilo z bolševickou frakcí Vladimira Lenina. V roce 1917 byl zatčen britskou policií pro svou protiválečnou činnost a strávil pár měsíců v brixtonské věznici. Mezitím v Rusku převzali moc Bolševici a první lidový komisař zahraničních věcí Lev Trockij zajistil Čičerinovo propuštění a bezpečnou cestu do Ruska výměnou za britské občany, držené v té době v Rusku (mezi nimi i George Buchanan, britský velvyslanec).\n\nPo svém návratu se oficiálně přidal k Bolševikům a byl členem Trockého delegace na jednáních o míru v Brestu-Litevském. Po abdikaci Trockého zaujal jeho místo v čele lidového komisariátu zahraničních věcí. V roce 1922 se účastnil Janovské konference a následně podepsal s Německem Rapallskou smlouvu. Jeho cílem byla úzká spolupráce s Německem (jelikož ani poversailleské Německo ani bolševické Rusko neměli silné zastoupení na mezinárodní scéně). Díky tomu navázal úzkou spolupráci s německým ministrem zahraničí a pozdějším velvyslancem v Moskvě Ulrichem von Brockdorff-Rantzau. Byl znám svým workoholismem, ale v pozdější době začalo jeho onemocnění zasahovat do jeho práce a proto byl v roce 1930 nahrazen Maximem Litvinovem. Zemřel roku 1936 v Moskvě.\n"}
{"id": "478175", "url": "https://cs.wikipedia.org/wiki?curid=478175", "title": "Daumesnil (stanice metra v Paříži)", "text": "Daumesnil (stanice metra v Paříži)\n\nDaumesnil je přestupní stanice pařížského metra mezi linkami 6 a 8. Nachází se ve 12. obvodu v Paříži pod náměstím \"Place Félix-Éboué\".\n\nStanice byla otevřena 1. března 1909 jako součást prvního úseku linky 6 mezi stanicemi Place d'Italie a Nation. Dne 5. května 1931 přibylo nástupiště linky 8, když byla tato trať prodloužena ze stanice Richelieu – Drouot do Porte de Charenton.\n\nJméno stanice je odvozeno od názvu \"Avenue Daumesnil\", pod kterou vede linka 8 do stanice Michel Bizot. Pierre Daumesnil (1776-1832) byl francouzský generál, který bojoval v bitvě u Wagramu.\n\nNa informačních tabulích je oficiální název stanice doplněn ještě podnázvem psaným malým písmem: \"Félix Éboué\" podle náměstí, pod kterým se stanice nachází. Félix Éboué (1884-1944) byl guvernérem departementu Guadeloupe, pak Čadu a od roku 1940 generálním guvernérem Francouzské rovníkové Afriky.\n\nStanice má několik východů, které vedou na:\n\n\n"}
{"id": "478180", "url": "https://cs.wikipedia.org/wiki?curid=478180", "title": "Petru Cimpoeșu", "text": "Petru Cimpoeșu\n\nPetru Cimpoeșu (* 20. ledna 1952, Vaslui, rumunská Moldávie) je rumunský postmodernistický spisovatel.\n\nPetru Cimpoeșu se narodil v rumunské Moldávii v rodině krejčího. V letech 1971–1976 byl posluchačem bukurešťské Vysoké školy báňské, oboru těžby ropy a zemního plynu a získal titul inženýr. Prošel řadou zaměstnání a roku 1983 vydal prvotinu \"Vzpomínky z venkova\". V současnosti (2010) pracuje jako vedoucí odboru pro kulturu, náboženství a kulturní dědictví župy Bacău.\n\nZa své knihy získal několik ocenění od Unie rumunských spisovatelů.\n\n\n"}
{"id": "478185", "url": "https://cs.wikipedia.org/wiki?curid=478185", "title": "Oxidační stres", "text": "Oxidační stres\n\nOxidační stres je nerovnováha mezi tvorbou reaktivního kyslíku (jinak též volných radikálů), který vzniká jako vedlejší produkt okysličování a látkové výměny, a schopností organismu rychle odbourávat a detoxikovat reaktivní meziprodukty.\n\nU lidí se podílí na mnoha nemocech, jako je například ateroskleróza, Parkinsonova nemoc, srdeční selhání, infarkt myokardu, Alzheimerova choroba, vitiligo, fragilní X chromozom a chronický únavový syndrom, nicméně krátkodobý oxidační stres může být důležitý v prevenci stárnutí díky vyvolání procesu známého jako mitohormesis.\n\nExistují látky, známé jako antioxidanty, které dokáží zachytit volné kyslíkové radikály a tak snižovat riziko oxidačního stresu. Takové látky obsahuje například čerstvé ovoce a zelenina, konkrétně se jedná o bioflavonoidy a polyfenoly (resveratrol, daidzein, genistein, karotenoidy, vitamín C a E či katechiny.\n\n"}
{"id": "478186", "url": "https://cs.wikipedia.org/wiki?curid=478186", "title": "Quai de la Gare (stanice metra v Paříži)", "text": "Quai de la Gare (stanice metra v Paříži)\n\nQuai de la Gare je nepřestupní nadzemní stanice pařížského metra na lince 6 ve 13. obvodu v Paříži. Nachází se na viaduktu, který prochází po \"Boulevardu Vincent Auriol\".\n\nStanice byla otevřena 1. března 1909 jako součást prvního úseku linky 6 mezi stanicemi Place d'Italie a Nation.\n\nJméno stanice je odvozeno od názvu ulice \"Quai de la Gare\" neboli \"Nádražní nábřeží\", neboť ulice vede mezi Seinou a kolejištěm od Slavkovského nádraží.\n\nStanice má pouze jediný vchod na \"Boulevardu Vincent Auriol\" u domu č. 1.\n\n"}
{"id": "478188", "url": "https://cs.wikipedia.org/wiki?curid=478188", "title": "Spitamenés", "text": "Spitamenés\n\nSpitamenés (staropersky \"Spitamanah\"; – prosinec 328 př. n. l.) byl perský velmož a jeden z významných odpůrců Alexandra Velikého při jeho tažení proti Baktrii a Sogdianě. Patřil ke straníkům Béssa, strůjce vraždy krále Dareia III., který se pokoušel vládnout zbytku achaimenovských držav jako král Artaxerxés IV.\n\nSpitamenés velel těžké perské kavalerii, a poté, co zradil Béssa, vzdoroval postupujícím Makedoncům v Sogdianě. Byl jeden z mála, kdo dokázal proti útočníkům účinně uplatňovat taktiku partyzánské války (malé pohyblivé skupiny znalé terénu přepadající ze zálohy nepřítele), což Alexandrovi znemožňovalo využít strategický talent a rozhodnout válku v jediné bitvě. Alexandrovi vojáci sice vyplenili rozlehlá území a vypálili řadu vesnic, ale válku zastavilo až Alexandrovo manželství s Róxanou, které z něj učinilo zetě vlivného předáka Sogdijců a přivedlo na jeho stranu většinu tamních kmenů. Spitamenés byl koncem roku 328 př. n. l. poražen a usmrcen.\n\n"}
{"id": "478189", "url": "https://cs.wikipedia.org/wiki?curid=478189", "title": "Chevaleret (stanice metra v Paříži)", "text": "Chevaleret (stanice metra v Paříži)\n\nChevaleret je nepřestupní nadzemní stanice pařížského metra na lince 6 ve 13. obvodu v Paříži. Nachází se na viaduktu, který prochází po \"Boulevardu Vincent Auriol\".\n\nStanice byla otevřena 1. března 1909 jako součást prvního úseku linky 6 mezi stanicemi Place d'Italie a Nation.\n\nJméno stanice je odvozeno od názvu nedaleké ulice \"Rue du Chevaleret\", která je zmiňována již v roce 1670. Její jméno pochází od pomístního názvu, který vznikl pravděpodobně od jména dřívějšího majitele.\n\nVýchod ze stanice vede na \"Boulevard Vincent Auriol\".\n"}
{"id": "478197", "url": "https://cs.wikipedia.org/wiki?curid=478197", "title": "Opacita", "text": "Opacita\n\nOpacita je schopnost pohlcovat záření, nejčastěji světlo, neproniknutelnost; také číslo, charakterizující neprůhlednost resp. průhlednost těles.\n\nPoužívá se i v opisu, jako neprůhlednost obrázku. Opacita bývá odstupňována (někdy i očíslována), od částečné až po úplnou neprůhlednost. Mnohdy se nejedná jen o obrázky, pojem je používán i pro označení průhlednosti atmosféry (zhoršuje se např. prachovou bouří). Lékaři pojem používají i pro označení prostupnosti těla rentgenovými paprsky či jiným druhem záření. Opacita je též kvantitativní vyjádření kouřivosti motoru pomocí optické hustoty emisí motoru.\n\nOpacitou v souvislosti se stanovením neprůsvitnosti papíru na papírové podložce se zabývá ČSN 50 0309, což je čtyřstránková Česká státní norma uvedená pod katalogovým číslem 04325. \n\nMěření opacity výfukových plynů je pro některá vozidla povinnou součástí STK. Přípustné hodnoty opacity, parametry opacimetru a způsob měření stanoví příslušné normy.\n\n\n"}
{"id": "478198", "url": "https://cs.wikipedia.org/wiki?curid=478198", "title": "Sabiovité", "text": "Sabiovité\n\nSabiovité (\"Sabiaceae\") je čeleď vyšších dvouděložných rostlin, řazená v současné taxonomii do řádu proteotvaré. Jsou to nenápadné dřeviny se střídavými jednoduchými nebo složenými listy a drobnými květy. Čeleď zahrnuje asi 90 druhů ve 3 rodech a je rozšířena v Asii a tropické Americe.\n\nZástupci čeledi sabiovité jsou opadavé nebo stálezelené liány, keře i stromy se střídavými listy bez palistů. Listy jsou jednoduché nebo zpeřené (nezřídka jsou rostliny heterofylní se složenými listy na sterilních prýtech a jednoduchými na kvetoucích větévkách). Květy jsou obvykle oboupohlavné, drobné, pravidelné nebo souměrné, nejčastěji pětičetné, v úžlabních nebo vrcholových květenstvích nebo vzácněji jednotlivé úžlabní. Kalich i koruna jsou většinou pětičetné, řidčeji v jiném počtu (3 až 7). Kališní lístky jsou volné nebo na bázi srostlé. Tyčinek je 4 nebo 5, jsou volné nebo na bázi přirostlé ke koruně. U některých zástupců je část tyčinek přeměněna ve sterilní patyčinky.Semeník je svrchní synkarpní, srostlý ze 2 nebo 3 plodolistů a se stejným počtem komůrek obsahujících po 1 nebo 2 vajíčkách. Plodem je peckovice nebo poltivý plod (schizokarp) ze 2 peckoviček.<ref name=\"mam-10/1\"></ref>\n\nČeleď zahrnuje asi 90 druhů ve 3 rodech. Je rozšířena v Asii od Indie po jižní Japonsko a Šalomounovy ostrovy a v tropické Americe od Mexika po Peru a Brazílii. Zcela chybí v Africe a Austrálii. Největší rod je \"Meliosma\", rozšířený v jihovýchodní Asii a tropické Americe. Rod sabie (\"Sabia\") se vyskytuje pouze v jižní a jihovýchodní Asii, rod \"Ophiocaryon\" v Jižní Americe.\n\nV dřívějších systémech byla čeleď řazena na různá místa systému. Různí autoři ji na základě morfologie kladli do blízkosti čeledi \"Menispermaceae\" (nověji např. Cronquist). Dahlgren ji zařadil do řádu \"Sapindales\" nadřádu \"Rutanae\". V systému APG byly sloučeny příbuzné čeledi \"Sabiaceae\" (zahrnující rod \"Sabia\") a \"Meliosmaceae\" (\"Meliosma\" a \"Ophiocaryon\") a čeleď \"Sabiaceae\" byla ponechána nezařazená do řádu. Ve verzi APG IV z roku 2016 je čeleď \"Sabiaceae\" nově vřazena do řádu \"Proteales\".\n\nFosilní zástupci rodů \"Meliosma\" a \"Sabia\" jsou známi z Evropy a Asie z období oligocénu a eocénu.\n\n\n\"Meliosma\", \"Ophiocaryon\", \"Sabia\"\n\n"}
{"id": "478202", "url": "https://cs.wikipedia.org/wiki?curid=478202", "title": "Simelská dohoda", "text": "Simelská dohoda\n\nSimelská dohoda je sporná smlouva z roku 1914 týkající se především statusu Tibetu a vytyčení jeho hranic. O smlouvě jednala čínská, britská a tibetská strana, svůj název dostala podle města Šimla (též Simla) v indickém státě Himáčalpradéš.\n\nSimelská dohoda stanovovala, že „vnější Tibet“ „[...] zůstane v držení tibetské vlády ve Lhase.“ Tato oblast zhruba odpovídá dnešní Tibetské autonomní oblasti, která sice měla být pod čínskou suzerenitou, avšak čínská strana neměla zasahovat do tibetské administrativy. Dohoda rovněž vytyčovala hranice mezi Tibetem a Čínou a mezi Tibetem a britskou Indií, která později vešla ve známost jako McMahonova linie.\n\nZplnomocněnec za čínskou stranu I-fan Čchen smlouvu sice nejdříve parafoval, avšak konečný dokument podepsat odmítl. 3. července 1914 se pak z Šimly stáhl a jednání o smlouvě pokračovala jen mezi Tibeťany a Brity, kteří připojili ke smlouvě dodatek, že pokud Čína dohodu neratifikuje, nevznikají ji žádné nároky na suverenitu nad tibetským územím.\n\n"}
{"id": "478205", "url": "https://cs.wikipedia.org/wiki?curid=478205", "title": "Dryopidae", "text": "Dryopidae\n\nDryopidae je čeleď brouků z nadčeledi Byrrhoidea.\n\n\n\n"}
{"id": "478207", "url": "https://cs.wikipedia.org/wiki?curid=478207", "title": "Radu Tudoran", "text": "Radu Tudoran\n\nRadu Tudoran, vlastním jménem Nicolae Bogza (8. března 1910, Blejoi, Prahova – 18. listopadu 1992, Bukurešť) byl rumunský spisovatel a překladatel.\n\nNarodil se jako Nicolae Bogza, mladší bratr spisovatele Gea Bogzy a syn hudebníka a filosofa Alexandra Bogzy. Studoval na vojenských školách. Nejprve absolvoval střední vojenské lyceum v klášteře Dealu v župě Dâmbovița (1930), poté pokračoval na vojenské akademii v Sibiu (1932). Do roku 1938 sloužil jako důstojník u rumunského pozemního vojska. V roce 1938 se rozhodl pro vlastní literární činnost, začal také překládat z francouzštiny a ruštiny.\n\nRoku 1992 zemřel na infarkt myokardu v bukurešťské v nemocnici Fundeni.\n\n\n"}
{"id": "478209", "url": "https://cs.wikipedia.org/wiki?curid=478209", "title": "Kolostromovité", "text": "Kolostromovité\n\nKolostromovité (\"Trochodendraceae\") je jediná čeleď řádu kolostromotvaré (\"Trochodendrales\") vyšších dvouděložných rostlin. Zahrnuje pouze 2 druhy, rozšířené ve východní Asii: kolostrom aralkovitý (\"Trochodendron aralioides\") a \"Tetracentron sinense\". Jsou to stromy s jednoduchými listy a bezkorunnými květy. Plodem je souplodí měchýřků. Kolostrom aralkovitý je vzácně pěstován i v českých botanických zahradách.\n\nZástupci čeledi kolostromovité jsou stromy, dorůstající výšky 20 až 40 metrů, řidčeji i keře. \"Tetracentron sinense\" je opadavý strom se vstřícnými listy s dlanitou žilnatinou, zatímco kolostrom aralkovitý je stálezelený, listy jsou uspořádané v pseudopřeslenech na koncích větví a mají zpeřenou žilnatinu. Palisty jsou drobné nebo chybějí.\nSekundární dřevo postrádá pravé cévy. Květy jsou žlutavé, oboupohlavné, uspořádané v hroznovitých vrcholících nebo klasech. Koruna chybí, kalich je složen ze čtyř lístků nebo květy zcela bezobalné. Tyčinky volné, v počtu 4 nebo mnoho (až 70). Gyneceum je svrchní nebo polospodní, apokarpní nebo částečně srostlé, složené ze 4 nebo 7 až 11 plodolistů s více vajíčky. Plodem je souplodí srostlých měchýřků, někdy označovaný též jako tobolka.\n\nČeleď zahrnuje dva monotypické rody, oba druhy se vyskytují ve východní Asii. \"Tetracentron sinense\" je rozšířen v Číně, severovýchodní Indii, Bhútánu, východním Nepálu, severním Myanmaru a Vietnamu. Roste podél vodních toků a na lesních okrajích v širokolistých stálezelených a smíšených poloopadavých lesích v nadmořských výškách od 1100 do 3500 metrů.\nKolostrom aralkovitý se vyskytuje jako složka stálezelených širokolistých lesů v jižním Japonsku, Jižní Koreji a na Tchaj-wanu. Roste v nadmořských výškách od 300 do 2700 metrů.\n\nBezkorunné květy kolostromovitých jsou opylovány hmyzem. Byli na nich pozorování motýli, mouchy a včely. Drobounká semena jsou šířena větrem.\n\nRecentní kolostromovité jsou svým výskytem omezeny na východní Asii, v prehistorických dobách však měly podstatně větší rozšíření. Nejstarší známí předci této skupiny pocházejí z období křídy a byli popsáni ze západu Severní Ameriky pod jménem †\"Nordenskioeldia\". Fosílie tohoto rodu paleocénního stáří byly nalezeny v Číně.\n\nRod \"Tetracentron\" je znám z miocénu (†\"Tetracentron japanoxylum\" z Japonska), \"Trochodendron\" z eocénu (†\"Trochodendron hopkinsii\" z Britské Kolumbie). Ve čtvrtohorách se zástupci rodů \"Trochodendron\" a \"Tetracentron\" široce rozšířili po severní polokouli.\n\nŘád \"Trochodendrales\" představuje samostatnou a vývojově dosti starou větev vyšších dvouděložných rostlin. Nejbližší větve jsou řády \"Proteales\" a \"Buxales\".\nV některých dřívějších taxonomických systémech (např. Cronquist) byly oba rody řazeny do samostatných čeledí \"Tetracentraceae\" a \"Trochodendraceae\". Společným znakem obou zástupců je absence pravých cév v sekundárním dřevě. Tento jev je mezi vyššími dvouděložnými rostlinami ojedinělý.\n\n\nDruh Kolostrom aralkovitý je vzácně pěstován v botanických zahradách jako botanická zajímavost. Je vysazen v severním areálu Pražské botanické zahrady v Tróji.\n\n\"Tetracentron\", \"Trochodendron\"\n\n"}
{"id": "478213", "url": "https://cs.wikipedia.org/wiki?curid=478213", "title": "Euforie", "text": "Euforie\n\nEuforie je lékařsky uznaný duševně/emoční stav definován jako subjektivní pocit velké (obvykle přehnané) radosti, štěstí a tělesné či psychické pohody. Technicky je euforie afekt; termín je však často hovorově používán k definování emoce jako intenzivního stavu mimořádného štěstí kombinovaného s ohromným pocitem psychické pohody. Slovo \"euforie\" pochází z řeckého εὐφορία. Euforie je obecně považována za zveličený stav, vyplývající z abnormálního psychického stavu navozeného či nenavozeného farmaceutiky a zpravidla jí není dosahováno při běžné lidské činnosti. Výjimku tvoří některé přirozené druhy chování, jako například aktivity vedoucí k orgasmu či triumf atletů, které mohou navodit stav euforie. Euforie je rovněž zmiňována v souvislosti s některými náboženskými a duchovními rituály a meditacemi.\n\nUměle vyvolaná euforie může být kromě farmaceutik vyvolaná požitím některých drog, euforiantů. Může však být i symptomem psychiatrických či neurologických poruch.\n\n"}
{"id": "478215", "url": "https://cs.wikipedia.org/wiki?curid=478215", "title": "Cascada", "text": "Cascada\n\nCascada je německá skupina proslavená remaky známých pop-rockových hitů jako \"How Do You Do\", \"Everytime We Touch\", \"Sk8ter Boy\" a Runaway (a v současnosti i vlastní tvorbou) \"Evacuate The Dancefloor\", \"Pyromania\", \"Nightnurse\" nebo \"Back for Good\". Styl skupiny patří do kategorie elektronické taneční hudby označuje se jako \"Hands-up!\" a electropop a někdy se také používá zavádějící označení stylového vyhranění Eurotrance/Eurodance\n\nKapela je tvořena zpěvačkou Natalií Horler a dalšími dvěma členy - producenty, kteří se drží v backstage prostředí a se zpěvačkou přímo nevystupují. Jedná se o Manuela Reutera, který je známý spíše pod pseudonymem DJ Manian (založil mimo jiné label Zooland records) a Yannem Pfeifeerm, který si říká Yannou. Tato producentská dvojice také tvoří v projektech Tune Up!, Manian, Buldozzer, R.I.O., nebo Spencer and Hill .\n\nCascada se v roce 2013 rozhodla zapojit do projektu Německé televize ARD \"Unser Song für Malmö\", které je tamním národním kolem soutěže Eurovision Song Contest 2013. Dne 14. února 2013 zvítězila v národním kole Německa a následně soutěžila na Eurovision Song Contest v Malmö.\n\n\n\n\n\n\n"}
{"id": "478220", "url": "https://cs.wikipedia.org/wiki?curid=478220", "title": "Zvěřinec (Star Trek)", "text": "Zvěřinec (Star Trek)\n\n„Zvěřinec“ (v originále „The Menagerie“) je dvoudílná epizoda seriálu \"Star Trek\", šestnáctý a sedmnáctý díl první sezóny seriálu Star Trek, později známého jako \"\". Premiéra dílů proběhla 17. a 24. listopadu 1966. Zvěřinec je také jedinou dvoudílnou epizodou v celém seriálu TOS. Oba díly byly vysílány bez jakékoliv návaznosti na pilotní díl s názvem „Klec“, ačkoliv obsahují naprostou většinu střihů z tohoto dílu. Samotná epizoda „Klec“ byla poprvé odvysílána až v roce 1988.\n\nEpizoda „Zvěřinec“ se dočkala v roce 1967 ceny Hugo v kategorii nejlepší hrané představení.\n\nHvězdného data 3012.4 hvězdná loď USS Enterprise vedená kapitánem Jamesem Kirkem doráží na základnu 11 poté, co pan Spock zachytí zprávu od kapitána Christophera Pikea. Po příletu na základnu 11 jsou však komodorem Mendezem ujištěni, že Pike zprávu poslat nemohl, protože je v invalidní kóji po střetu se silným gama zářením. Zatímco se kapitán James Kirk snaží s komodorem Mendezem přijít záhadě neexistující zprávy na kloub, první důstojník Spock přesvědčí posádku \"USS Enterprise\" falešnou zprávou, že má oprávnění velet lodi a nahraje do lodního počítače souřadnice planety Talos IV. Talos IV je planeta v zakázané zóně a jediná pozemská vesmírná loď, která se k planetě kdy přiblížila byla právě \"Enterprise\" pod vedením kapitána Pikea a jeho prvního důstojníka Spocka. Tehdy bylo zjištěno, že planetu obývají Talosiané, rasa s mimořádně vyspělým mozkem a schopností sugesce fikce.\n\nDoktor Leonard McCoy posléze tuší, že malý raketoplán, který se objevil za \"Enterprise\", řídí kapitán Kirk a Spock ve skutečnosti nemá oprávnění velet. Spock se nechává doktorem zatknout pro vzpouru a čeká ve své kajutě na příchod kapitána a komodora Mendeze. Kirk žádá po svém prvním důstojníkovi vysvětlení, ale ten odmítá vypovídat bez řádného vojenského soudu. Když kapitán oponuje, že k tomu je zapotřebí 3 velících důstojníků a on s Mendezem tvoří pouze dvojici, Spock jej upozorní na přítomnost invalidního kapitána Pikea, který je oficiálně stále v aktivní službě. Vojenský soud začal a Spock jej dobře promyšleným plánem vede dle svých představ. Kapitán Kirk, ani komodor Mendez netuší, kde Spock bere tak kvalitní, ale hlavně detailní záznamy tehdejších událostí, když \"Enterprise\" navštívila Talos IV poprvé. Spock však odmítá objasnit více, než co je zobrazeno na obrazovce. Celá komise zhlédne události epizody Klec až do momentu únosu kapitána Pikea Talosiany. Posléze komodor Mendez obdrží zprávu z velitelství, že \"Enterprise\" přijímá vysílání z planety Talos IV, což je zakázané. Kapitán Kirk je odvolán a velení má převzít komodor. Mendez apeluje na Spocka, aby s sebou nestahoval svého kapitána a odblokoval ovládání lodi, ten však odmítá.\n\nSoud je následně odročen a Spock opět uvězněn ve své kajutě.\n\nZasedání soudu je již zřejmé, že záznamy, které Spock přehrává na obrazovce nepocházejí z výpravy \"Enterprise\" pod vedením kapitána Pikea, ale jsou vysílány právě z planety Talos IV. Spock dále ukazuje co se dělo po uvěznění kapitána Pikea rasou Talosianů. Postupně se porota dovídá, jak byl Christopher Pike určen pro chov a záchranu Talosianů, jak se posádka \"Enterprise\" snažila jej zachránit, ale díky umění talosianské sugesce fikce, byla jejich snaha marná.\n\nKapitán Kirk i komodor Mendez postupně poznávají čemu byl kapitán Pike na Talosu IV vystaven, co Talosiané dokáží a čeho jsou schopni. Uvědomují si, že není pro ně problém pro jedince vytvořit vlastní svět, imaginární, ale přesto reálný. Spock (resp. Talosiané) přehrávají příběh do momentu, kdy se Pikeovi podařilo uniknout z talosianského zajetí. Když se záznam přeruší, ani Spock ani porota neví proč. Kirk, Mendez i Pike se stále shodují, že vědecký důstojník je vinen. Když se \"Enterprise\" dostává na orbitu planety Talos IV, záznam pokračuje nejdůležitější částí. V ní je porotě vojenského soudu ukázáno, že pozemšťanka Vina, která před 13 lety zůstala v zajetí Talosianů je vlastně po nehodě její lodi značně znetvořená a jenom díky Talosianům a jejich dovednostem může žít normální život, sice v iluzi, ale lepší, než skutečnost. Kirkovi dochází, že Pike má s Talosiany šanci na nový život. V realitě je odkázán na invalidní kóji, nemůže mluvit a dokáže pouze signalizovat kontrolkou odpovědi ano / ne. Tyto následky vystavení záření gama mohou Talosiané odstranit a nechat jej žít s Vinou na Talosu IV. Ve stejném momentě zmizí komodor Mendez, který byl po celou dobu vsugerovanou iluzí od Talosianů, kteří chtěli fingovaným vojenským soudem zabránit Kirkovi převzetí kontroly nad lodí. Následně přichází zpráva od komodora Mendeze ze základny 11, že \"Enterprise\" má výjimku ze zákona 11, který zakazuje přiblížení jakékoliv kosmické lodi. Se Spockem může naložit dle svého uvážení.\n\nSpock vysvětluje, že toto byla jediná cesta, jak neriskovat kapitánovu kariéru a zároveň dopravit Pikea na Talos IV. Talosiané na závěr ukazují Kirkovi na obrazovce, kdy Pike může zase chodit a odchází společně s Vinou.\n\n\n"}
{"id": "478221", "url": "https://cs.wikipedia.org/wiki?curid=478221", "title": "Milan Vinkler", "text": "Milan Vinkler\n\nMilan Vinkler (* 25. září 1960) je český podnikatel, jeden ze zakladatelů finanční skupiny PPF.\n\nV osmdesátých letech pracoval na vedoucí pozici ve sklárně v Dubí, která patřila do koncernu Sklo Union. Po Sametové revoluci začal podnikat, zabýval se například prodejem výpočetní techniky.\n\nNa konci února 1991 založil společně s Petrem Kellnerem společnost WIKA, V září 1991 byla založena společnost \"Správa prvního privatizačního fondu\" se sídlem v Teplicích. Petr Kellner, Milan Vinkler a Petr Joudal se stali členy představenstva, základní kapitál společnosti činil sto tisíc Kčs. Pro účast v připravované kuponové privatizaci potřebovala PPF miliony korun na reklamní kampaň. Kapitál poskytla státní společnost Sklo Union, jejíž manažeři Jaroslav Přerost a Štěpán Popovič se stali členy představenstva PPF. Celkem se jednalo o 40 milionů Kčs ve formě kapitálového vkladu a půjčky. Vinkler se stal členem představenstva ve dvou z pěti založených fondů.\n\nReklamní kampaň, ve které herec Josef Dvořák přesvědčoval majitele kuponových knížek k investici do fondů PPF, byla úspěšná. Fondy PPF získaly v první vlně kuponové privatizace 1,4 % všech investičních bodů, což PPF zařadilo na jedenácté místo mezi správcovskými společnostmi.\nV předkole druhé vlny získaly fondy PPF 2,1 % všech investičních bodů, což znamenalo deváté místo mezi investičními společnostmi.\n\nNa počátku roku 1994 společnost WIKA prodala svůj podíl v PPF a Kellner následně Vinklerovi svůj podíl ve společnosti WIKA prodal. Poslední společnou investicí Vinklera a Kellnera bylo získání polovičního podílu ve fotbalové Slavii, po kterém se Vinkler stal na několik týdnů jednatelem SK Slavia Praha-fotbal, spol. s r.o. V polovině června 1994 byl Vinkler zatčen v souvislosti s falšováním směnky, kterou vystavil jeho obchodní partner Tarek Bechara. Podle policie na směnce před částku 60 milionů korun připsal čtyřku a následně začal po Becharovi vymáhat 460 milionů korun. Vinkler strávil dva a půl roku ve vazební věznici, poté byl propuštěn. Ještě v červnu 2004 WIKA podíl ve Slavii prodala společnosti DR.AG., o rok později byl na její majetek prohlášen konkurs.\n\nV únoru 2003 podal Vinkler na Kellnera a manažera Investiční a poštovní banky Libora Procházku trestní oznámení v souvislosti s převodem akcií České pojišťovny.\n\nV únoru 2006 byl Vinkler odsouzen na sedm a půl roku vězení za podvody při dovážení lihu, při kterých stát přišel na clu a daních o 25 milionů korun. Několik let se vyhýbal nástupu do vězení, policie ho zadržela až v září 2010, když jel s manželkou na koncert skupiny Guns N' Roses.\n\nV roce 2015 byl odsouzen na čtyři odnětí svobody za nedovolené ozbrojování a padělání dokladů. Pravomocně o tom rozhodl ústecký krajský soud, který zamítl odvolání proti rozsudku Okresního soudu v Teplicích.\n"}
{"id": "478222", "url": "https://cs.wikipedia.org/wiki?curid=478222", "title": "Michal Lutovský", "text": "Michal Lutovský\n\nMichal Lutovský (* 18. dubna 1961 Praha) je český archeolog a historik specializující se na raně středověkou archeologii. Pracuje v Ústavu archeologické památkové péče středních Čech v Praze.\n\nV letech 1980–1984 vystudoval prehistorii na Filozofické fakultě Univerzity Karlovy. V roce 1986 získal titul PhDr. Po studiu až do roku 1995 působil v Národním muzeu a od roku 1996 pracuje v Ústavu archeologické památkové péče středních Čech. Externě přednáší na Filozofické fakultě Univerzity Karlovy a na Západočeské univerzitě v Plzni. Dlouhodobě spolupracuje mimo jiné s muzeem v Jílovém u Prahy, kde pořádá přednášky a výstavy. Zabývá se také otázkou pohřebních rituálů. Je autorem velkého množství odborných i populárních knih a více než stovky studií otištěných v domácím i zahraničním odborném tisku. Je členem Koruny České (monarchistické strany Čech, Moravy a Slezska).\n\n\n"}
{"id": "478227", "url": "https://cs.wikipedia.org/wiki?curid=478227", "title": "Adolf Peichl", "text": "Adolf Peichl\n\nAdolf Peichl (8. prosinec, 1917 - 4. červen, 1969) byl veterán východní fronty a vysoce vyznamenaný důstojník Waffen-SS za druhé světové války v hodnosti SS-Untersturmführer (Poručík). Mimo jiné byl i držitel mnoha vojenských vyznamenání jako například rytířský kříž železného kříže, německý kříž ve zlatě nebo spony za boj zblízka ve zlatě. Na svém účtě má také 11 ručně zničených nepřátelských tanků.\n\nAdolf Peichl se narodil 8. prosince roku 1917 ve Vídni. V roce 1938 vstoupil do SS a později byl zařazen k 3. pluku SS \"Der Führer\" (SS-Panzer-Grenadier-Regiment 3 \"Der Führer\") s kterým se účastní invaze do Polska a později i bitvy o Francii.\n\nRoku 1941, během německého útoku na Sovětský svaz (Operace Barbarossa) si Peichl vyslouží oba dva stupně železného kříže.\n\nZa své akce na východní frontě je nejprve v září roku 1943 vyznamenán německým křížem ve zlatě a o měsíc později obdrží i sponu za boj zblízka ve zlatě za 59 potvrzených dnů boje muže proti muže.\n\nPoté co vypukne spojenecká invaze do Normandie v červnu roku 1944 je celá 2. tanková divize SS „Das Reich“ odvelena, aby čelila americkým a britským jednotkám. Peichl působící jako velitel čety ze 4. roty SS pluku \"Der Führer\" se opět vyznamená v bojích s jednotky spojenců a na základě doporučení velitele, pluku SS-Obersturmbannführera Otto Weidingera, je vyznamenán 16. října roku 1944 rytířským křížem.\n\nAčkoliv nikdy neabsolvoval důstojnickou školu SS (\"SS-Junkerschule\"), tak byl za výjimečné hrdinství v akci povýšen 9. listopadu 1944 do důstojnické hodnosti SS-Untersturmführera der Reserve (Poručíka v záloze). Do konce války byl ještě během těžkých bojů raněn a podařilo se mu zničit dalších 5 tanků.\n\nAdolf Peichl přežil válku a zemřel v relativně mladém věku 51 let dne 4. června 1969 ve své rodné Vídni. Zřejmě na následky svých četných zranění z války.\n\n\n"}
{"id": "478230", "url": "https://cs.wikipedia.org/wiki?curid=478230", "title": "Elisa Cusma", "text": "Elisa Cusma\n\nElisa Cusma Piccioneová (* 24. července 1981, Bologna) je italská atletka, běžkyně na střední tratě. Její specializace je především běh na 800 metrů a méně běh na 1500 metrů. Jejím největším úspěchem je bronzová medaile z halového mistrovství Evropy 2009 v Turíně.\n\nNa halovém mistrovství světa 2008 ve Valencii se umístila ve finále na šestém místě. V červnu roku 2008 doběhla druhá na ostravském mítinku Zlatá tretra. Reprezentovala na letních olympijských hrách v Pekingu, kde skončila v semifinále celkově šestnáctá. V roce 2009 na Středomořských hrách v italském města Pescara získala zlatou medaili v běhu na 800 a 1500 metrů. Ve finále mistrovství světa 2009 v Berlíně doběhla šestá, k zisku bronzové medaile na osmistovce ji chyběla necelá sekunda.\n\n\n"}
{"id": "478231", "url": "https://cs.wikipedia.org/wiki?curid=478231", "title": "Klášter Dealu", "text": "Klášter Dealu\n\nKlášter Dealu (rumunsky: \"Mănăstirea Dealu\") je pravoslavný klášter postavený v 15. století, nacházející se v župě Dâmbovița, šest kilometrů severně od města Târgoviște. Kostel kláštera je zasvěcen svatému Mikuláši.\n\nJsou zde uloženy ostatky několika vládců Valašska. Například je zde pohřbena hlava Michala Chrabrého, sjednotitele Valašska, Moldávie a Sedmihradska, který uzavřel koalici s Habsburky a smluvně uznal za svého vládce císaře Rudolfa II. Za to mu bylo garantováno dědičné právo vlády ve Valašsku a autonomní status knížectví. Smlouva nabyla platnosti v červenci 1598, kdy v tomto klášteře složil slib věrnosti k rukám zástupce Rudolfa II. \n\n"}
{"id": "478245", "url": "https://cs.wikipedia.org/wiki?curid=478245", "title": "Peroxynitrit", "text": "Peroxynitrit\n\nPeroxynitrit je anion se vzorcem ONOO. Je to nestabilní valenční izomer aniontu NO, který má stejný sumární vzorec, ale odlišnou strukturu. Ačkoliv je kyselina peroxynitridová vysoce reaktivní, její konjugovaná báze peroxynitrit je stabilní. Vyrábí se reakcí peroxidu vodíku s dusitanem:\n\nPeroxynitrit je oxidační a nitrační činidlo. Díky svým oxidačním vlastnostem může napadat široké spektrum biomolekul v buňkách, včetně DNA a bílkovin. Formování peroxynitritu \"in vivo\" je přičítáno reakci volných radikálů peroxidu s volnými radikály oxidu dusnatého.:\n\nProduktem reakce těchto dvou radikálů je peroxinitrit, molekula, která sama o sobě není radikálem, ale má silné oxidační vlastnosti.\n\nV laboratoři může být roztok peroxynitritu připraven reakcí okyseleného peroxidu vodíku s roztokem dusitanu sodného, a následovaným rychlým přidáním hydroxidu sodného. Koncentrace je indikována absorbancí při 302 nm (pH 12, λ = 1670 M cm).\n\nPeroxynitrit (spíše než NO·) je \"in vivo\" odpovědný za nitraci a hydroxylaci aminokyseliny tyrozinu. Přechodné kovy včetně kovů v aktivních centrech superoxiddizmutázy a myeloperoxidázy katalyzují jeho heterolytické štěpení na hydroxidový anion a nitroniový kation, jež je schopen napadat fenolické sloučeniny (in vivo například tyrozin na 3-nitrotyrozin).\n"}
{"id": "478248", "url": "https://cs.wikipedia.org/wiki?curid=478248", "title": "Chanelle Scheepersová", "text": "Chanelle Scheepersová\n\nChanelle Scheepersová (* 13. března 1984, v Pretorii, Jihoafrická republika) je současná jihoafrická profesionální tenistka. Její nejvyšší umístění na žebříčku WTA ve dvouhře bylo na 128. místě (2. listopad 2009) a ve čtyřhře na 103. místě (26. říjen 2009). Na okruhu WTA nevyhrála žádný turnaj, ale z okruhu ITF si již odnesla 11 titulů ve dvouhře a 19 ve čtyřhře.\n\nChanelle Scheepersová se zúčastnila 15 zápasů ve Fed Cupu za tým Jihoafrické republiky s bilancí 8-6 ve dvouhře a 4-0 ve čtyřhře.\n\n\n"}
{"id": "478250", "url": "https://cs.wikipedia.org/wiki?curid=478250", "title": "Budai belső körút", "text": "Budai belső körút\n\nBudai belsõ körút (česky Budínský vnitřní okruh) je třída v Budapešti.\n\nBudai belsõ körút prochází bývalou čtvrtí Tabán a Krisztinaváros a obchází Hradní vrch v Budíně. Na severu je propojen s Peští mostem Margit híd a na jihu mostem Erzsébet híd.\n\nOkruh je (od jihu) tvořen třídami Krisztina körút souběžně s ulicí Atilla utca, prochází okolo nádraží Déli pályaudvar, pokračuje na náměstí Széll Kálmán tér a dále pokračuje přes náměstí Széna tér třídou Margit körút.\n\nV celé délce okruhu je provozována tramvajová trať, po které jezdí různé tramvajové linky. Na nádraží Déli pályaudvar a náměstí Széll Kálmán tér je okruh červenou linkou M2 napojen na systém metra.\n\n"}
{"id": "478253", "url": "https://cs.wikipedia.org/wiki?curid=478253", "title": "Protikuřácké tažení v nacistickém Německu", "text": "Protikuřácké tažení v nacistickém Německu\n\nPoté, co němečtí lékaři poprvé poznali spojení mezi kouřením a rakovinou plic, nacistické Německo inicializovalo tvrdou protikuřáckou kampaň a spustilo první veřejnou protikuřáckou kampaň v moderních dějinách. Protitabákové kampaně byly začátkem 20. století vedeny v mnoha zemích, ale většinou měly pouze malý úspěch. Výjimkou bylo Německo, kde byla kampaň podporována vládou po nástupu nacistů k moci. Mezi 30. a 40. lety dvacátého století se jednalo o nejsilnější protikuřáckou kampaň na světě. Vedení Národních Socialistů odsoudilo kouření a mnoho z nich otevřeně kritizovalo spotřebu tabáku a jeho konzumaci. Výzkum na kouření a jeho dopady na lidské zdraví pod nacistickým vedením vzkvétal a byl jedním z nejdůležitějších druhů výzkumu v tom čase. Osobní odpor Adolfa Hitlera k tabáku a práva žen na kvalitní reprodukci v nacistickém Německu byly motivačními faktory, stojícími v pozadí kampaně proti kouření a tato kampaň byla dále spojována jak s antisemitismem tak s rasismem.\n\nNacistická protikuřácká kampaň zahrnovala zákaz kouření v německých tramvajích, autobusech a příměstských vlacích, za podpory zdravotní osvěty, omezením přídělu cigaret u Wehrmachtu, organizováním lékařských přednášek pro vojáky a zvýšením daně na tabák. Národní socialisté také uložili restrikce na tabákovou reklamu a kouření na veřejných místech, regulovaných restauracích a kavárnách. Protitabáková kampaň přesto neměla v nacistickém Německu příliš veliký účinek a spotřeba tabáku mezi lety 1933 a 1939 narostla, avšak kouření mezi německým vojenským personálem mezi lety 1939 až 1945 pokleslo. Dokonce ani poválečné kampaně vedené v Německu ke konci 20. století nedosáhly takového rozsahu jako Nacistická protikuřácká kampaň.\n\nProtikuřácké hnutí existovalo v Německu již na začátku 20. století. Kritici kouření se organizovali do prvních protikuřáckých skupin v zemi pod názvem \"Deutscher Tabakgegnerverein zum Schutze der Nichtraucher\" (Němečtí tabákoví odpůrci' Společnost pro ochranu nekuřáků), založena byla v roce 1904, avšak organizace fungovala pouze krátký čas. Další protikuřáckou organizací byla \"Bund Deutscher Tabakgegner\" (Federace německých odpůrců tabáku), založená v roce 1910 v Trutnově, Čechy. Další protikuřácké organizace byly založeny v roce 1912 ve městech Hannover a Drážďany. V roce 1920 vznikla v Praze, \"Bund Deutscher Tabakgegner in der Tschechoslowakei\" (Federace německých odpůrců tabáku v Československu), poté, co se Československo po 1. světové válce oddělilo od Rakouska. \"Bund Deutscher Tabakgegner in Deutschösterreich\" (Federace německých odpůrců tabáku v německém Rakousku) byla založena v roce 1920 ve Štýrském Hradci.\n\nTato sdružení vydávala časopisy hájící nekouření. Prvním byl německy psaný časopis \"Der Tabakgegner\" (Odpůrce tabáku), vydávaný českou organizací v letech 1912 až 1932. \"Deutscher Tabakgegner\" (Němečtí odpůrci tabáku) byl vydáván v Drážďanech mezi lety 1919 a 1935 a byl druhým časopisem tohoto druhu. Protitabákové organizace byly také proti konzumaci alkoholických nápojů s obsahem lihu.\n\nAdolf Hitler byl v mládí silným kuřákem; vykouřil 25 až 40 cigaret denně, ale zlozvyku se vzdal se sdělením, že to bylo plýtvání penězi. V dalších letech Hitler pohlížel na kouření jako na „dekadentní“ záležitost a „hněv rudého muže proti bílému muži, pomstu za to, že mu byl dán tvrdý alkohol“, lamentuje, že „tolik vynikajících mužů bylo ztraceno na otravu tabákem“. Byl nešťastný, protože jak Eva Braunová tak Martin Bormann byli kuřáci, a byl znepokojen z Hermanna Göringa, který nepřestával kouřit na veřejných místech. Byl také rozzloben, když na portrétu byl Göring zobrazen kouříc doutník. Hitler je často považován za prvního státníka, který prosazoval nekouření, ačkoliv měl na tento titul již o tři sta let dříve větší nárok Jakub I. Stuart.\n\nHitler nesouhlasil s tím, že vojenskému personálu byla povoleno kouřit a 2. března 1942, během 2. světové války řekl: „Byla to tenkrát na začátku války chyba, v návaznosti na vedení armády.“ Také řekl, že „nebylo správné říci, že voják nemůže žít bez kouření“. Sliboval si však ukončení kouření cigaret po skončení války. Hitler také osobně nabádal nejbližší přátele, aby přestali s kouřením a oceňoval ty, kteří kouřit přestali. Nicméně, Hitlerova osobní nechuť k tabáku byla pouze jedním z několika katalyzátorů při vedení protikuřácké kampaně.\n\nNacistická reprodukční politika byla významným faktorem za jejich protikuřáckou kampaní. Ženy, které kouřily, byly považované za zranitelné, předčasně stárnoucí a ztrácející fyzickou atraktivitu; bylo na ně pohlíženo jako na nevhodné být matkami v německé rodině. Werner Huttig z \"úřadu rasových záležitostí\", národně socialistické německé dělnické strany řekl, že mléko kojících matek obsahuje nikotin, jeho tvrzení současní vědci potvrdili. Martin Staemmler, prominentní lékař Třetí říše vyjádřil názor, že těhotné ženy vykazují vyšší míru narození mrtvého plodu a potratů. Tento názor byl také potvrzen známou ženskou rasovou hygienistkou Agnes Bluhmovou, jejíž kniha, vydaná v roce 1936 vyjádřila stejné mínění. Nacistické vedení se toho obávalo, protože chtěli, aby německé ženy reprodukovaly jak jen to je možné. Článek, publikovaný v německém gynekologickém časopise tvrdí, že u žen, které kouří tři a více cigaret denně je větší riziko neplodnosti ve srovnání s ženami, které nekouří.\n\nVýzkum a studie účinků tabáku na zdraví populace byl v Německu v době před nástupem nacistů k moci rozvinut více než v kterékoliv jiné zemi na světě. Spojení mezi rakovinou plic a tabákem byl poprvé potvrzen v nacistickém Německu, navzdory dnes populární víře, že američtí a britští vědci měli tento objev učinit až v 50. letech 20. století. Termín \"pasivní kouření\" (\"\"Passivrauchen\"\") byl poprvé znám z Německa. Výzkumné projekty financované nacisty odhalily mnoho katastrofálních účinků kouření na lidské zdraví. Nacistické Německo podporovalo epidemiologický výzkum na škodlivé účinky použití tabáku. Hitler osobně financoval \"Wissenschaftliches Institut zur Erforschung der Tabakgefahren\" (Institut pro výzkum tabákových rizik) na univerzitě v Jeně pod vedením Karla Astela. Po založení v roce 1941 se jednalo o první známý protitabákový institut v nacistickém Německu.\n\nFranz H. Müller v roce 1939 a E. Schairer v roce 1943 poprvé použili epidemiologické metody případových studií ke studiu rakoviny plic u kuřáků. Müller roku 1939 publikoval v časopise zabývajícím se rakovinou případovou studii, která potvrdila vysoké riziko výskytu karcinomu plic mezi kuřáky. Müller, popisovaný jako \"zapomenutý otec experimentální epidemiologie\", byl členem National Socialist Motor Corps (NSKK) a národně socialistická německé dělnické strany (NSDAP). Müllerova disertační práce z roku 1939 byla světově první kontrolovanou epidemiologickou studií, ukazující na spojení tabáku a rakoviny plic. Kromě toho zmíněného, zvyšující výskyt rakoviny plic se objevoval i z jiných možných příčin, jako byl prach, výfukové plyny z automobilů, tuberkulóza, rentgenové záření a znečištění z továren, Müllerovy doklady byly publikovány více a \"zřejmý účinek tabákového kouření byl postrkáván více a více do popředí\".\n\nLékaři Třetí říše se také obávali, že kouření je zodpovědné za nemoci srdce,které byly považovány za nejvážnější nemoci způsobené kouřením. Použití nikotinu bylo někdy považováno za zodpovědné za nárůst infarktů myokardu v zemi. V pozdějších letech 2. světové války vědci zjistili, že nikotin je faktorem, stojícím za selháním srdce u velké části personálu nasazeného na východní frontě. Patologové jednotky Heer examinovali třicet dva mladých vojáků, kteří zemřeli na infarkt myokardu na frontě a v roce 1944 potvrdili, že všichni byli \"náruživí kuřáci\". Citoval vyjádření patologa Franze Buchnera, že cigarety jsou \"srdečním jedem prvního stupně\".\n\nNacisté používali několik veřejně známých taktik, jak německé občany odradit od kouření. Světově známé zdravotní časopisy jako byl \"Gesundes Volk\" (Zdraví lidé), \"Volksgesundheit\" (Lidské zdraví) a \"Gesundes Leben\" (Zdravý život) publikovaly varování o důsledcích kouření na zdraví a plakáty ukazující škodlivé následky kouření cigaret. Protikuřácké vyhlášky byly zaslány lidem na pracoviště, často za podpory Hitler-Jugend (HJ) Bund Deutscher Mädel (BDM). Protitabáková kampaň sestávala u nacistů také ze zdravotní výchovy. V červnu 1939 byl vytvořen Úřad proti rizikům alkoholu a tabáku a \"Reichsstelle für Rauschgiftbekämpfung\" (Úřad pro zamezení návykových látek), které také pomohly v protitabákové kampani. V časopisech \"Die Genussgifte\" (Rekreační stimulanty), \"Auf der Wacht\" (Na stráži) a \"Reine Luft\" (Čistý vzduch) byly propagovány články hájící nekouření. Z těchto časopisů byl hlavním propagátorem protitabákového tažení \"Reine Luft\" . Karl Astel's Institute for Tobacco Hazards Research at Univerzity v Jeně purchased and distributed hundreds of reprints from \"Reine Luft\".\n\nPoté, co byly poznány škodlivé účinky kouření na lidské zdraví, bylo schváleno několik protikuřáckých zákonů. Koncem 30. let narostly protitabákové zákony, implementované nacisty. V roce 1938 zavedly zákaz kouření Luftwaffe a Reichspost. Kouření nebylo zakázáno pouze ve zdravotnických zařízeních, ale také v mnoha veřejných úřadech a zotavovnách. Porodní asistentky měly zakázáno kouřit během služby. V roce 1939 zakázala nacistická strana kouření ve všech svých úřadech a Heinrich Himmler, poté hlavní velitel Schutzstaffel (SS), zakázal policejnímu personálu a vojákům SS kouřit během služby. Kouření bylo zakázáno také ve školách.\n\nV roce 1941 bylo v šedesáti německých městech zakázáno kouřit v tramvajích. Kouření bylo také zakázáno v protiletadlových krytech; ačkoliv některé kryty měly vyhrazené místnosti pro kouření. Zvláštní péče byla věnována k odrazení žen od kouření. Prezident lékařské asociace v Německu vyhlásil: \"Německé ženy nesmějí kouřit\". Těhotné ženy a ženy pod 25 let a nad 55 let během 2. světové války nedostávaly přídělové karty na cigarety. Omezení na prodej tabákových výrobků pro ženy platil i v pohostinství a maloobchodech s potravinami. Veřejně byly promítány protitabákové filmy zaměřené na ženy. Úvodníky projednávaly otázky kouření a jeho účinky byly veřejně publikovány v . V tomto ohledu platila přísná pravidla a úřad Národně socialistické závodní organizace (NSBO) oznámil, že bude zveřejňovat , které budou kouřit na veřejnosti. Dalším krokem v protitabákové kampani byl zákaz kouřenípro osoby pod 18 let věku v červenci 1943. V dalším roce bylo zakázáno kouření v autobusech a v příměstských vlacích z osobní iniciativy Hitlera, který se bál, že by ženské cestující byly obětí pasivního kouření.\n\nOmezení na reklamu na tabákové výrobky byla zavedena dne 7 prosince 1941 a nařízení bylo podepsáno Heinrichem Hunkem, prezidentem rady pro reklamu. Reklamy snažící se ukázat kouření jako neškodné a vyjadřující sílu byly zakázány. Mimo zákon byly postaveny reklamy vysmívající se protitabákovým aktivistům, jež byly na plakátech okolo tratí, ve vesnických oblastech, stadionech a závodních drahách. Reklama v rozhlase a na poštovních známkách byla také zakázána.\n\nTaké ve Wehrmachtu bylo zavedeno omezení kouření. Denní příděl cigaret na jednoho vojáka byl v armádě omezen na šest kusů. Cigarety navíc byly často vojákům prodávány, zvláště na bojištích, když právě nebyl vojenský posun nebo se nekonal ústup, nicméně počet cigaret byl omezen na 50 kusů na osobu na měsíc. Nezletilým vojákům, sloužícím v 12. Pancéřová SS Divise Hitlerjugend, složených ze členů Hitlerovy mládeže, byly místo tabákových výrobků přidělovány bonbóny. Přístup k cigaretám nebyl povolen ženskému pomocnému personálu Wehrmachtu. Byla pořádána lékařská školení, která měla za úkol pomoci vojenskému personálu skončit s kouřením. Vyhláška přijatá dne 3. listopadu 1941 zvýšila daň z tabáku o cca 80–95 % maloobchodní ceny. Byl by nejvyšší nárůst tabákové daně v Německu za posledních 25 let, než režim kapituloval.\n\nPrvní protikuřácká kampaň byla považována za selhání a mezi lety 1933 až 1937 v Německu nastal raketový vzestup spotřeby tabáku. Úroveň kouření v národě narostla rychleji než v kterémkoliv sousedním státě, dokonce více než ve Francii, kde bylo protitabákové tažení maličké a málo vlivné. Mezi lety 1932 a 1939 byla v Německu spotřeba cigaret na hlavu od 570 do 900 za rok, zatímco korespondující čísla z Francie byla od 570 do 630.\n\nNěmecké tabákové společnosti zkusily několikrát oslabit protitabákovou kampaň. Vydaly nové časopisy a zkoušely popisovat protitabákové tažení jako \"fanatické\" a \"nevědecké\". Tabákové společnosti také zkoušely překazit nacistickou vládní kampaň, která měla předejít kouření u žen a používalo kouřící modelky v reklamách na tabákové výrobky. Navzdory vládním omezením mnoho německých žen pravidelně kouřilo, včetně žen na vysokých pozicích nacistických důstojníků. Magda Goebbels kouřila dokonce i při rozhovoru s novináři. Módní obrázky zobrazovaly ženy zobrazené s cigaretou v často tak prominentních periodikách jako \"Beyers Mode für Alle\" (Beyerova móda pro všechny). Obálka populární písně \"Lili Marleen\" zobrazovala zpěvačku Lale Andersen, držící cigaretu.\n\nKdyž nacisté zavedli tvrdší protitabákovou politiku ve 30. letech a v prvních letech druhé světové války, míra užívání tabáku poklesla. Výsledkem byla protitabáková nařízení, implementována do Wehrmachtu a celková spotřeba tabáku mezi vojáky v letech 1939 1945 poklesla. Podle výzkumu provedeného v roce 1944, počet kuřáků ve Wehrmachtu narostl, ale průměrná spotřeba tabáku u vojenského personálu poklesla o 23.4% v porovnání s lety těsně před 2. světovou válkou. Počet lidí, kteří vykouřili 30 a více cigaret denně poklesl ze 4.4% na 0.3%.\n\nNacistická protitabáková politika se neobešla bez rozporů. Například \"Volksgesundheit\" (Lidské zdraví) a \"Gesundheitspflicht\" (Povinnost být zdráv) byly paralelně nuceni k aktivní distribuci cigaret k osobám, které nacisté nazývali \"zasloužilými\" skupinami (například vojáci v prvních liniích na frontě, členové Hitlerovy mládeže). Na druhou stranu \"sloužícím\" a stigmatizovaným skupinám (Židé, váleční zajatci) byl tabák odepřen.\n\nNa rozdíl od obav veřejnosti byli nacisté pod silným tlakem ideologie; výrazné bylo tažení pod vlivem rasové hygieny a tělesné čistoty. Nacističtí vůdci věřili, že kouření a užívání tabáku je pro nadřazenou rasu rovno \"rasové degeneraci\". Nacisté viděli v tabáku \"genetický jed\". Rasoví hygienici zakazovali použití tabáku ze strachu, že by \"porušil německou zárodečnou plazmu\". Nacističtí protikuřáčtí aktivisté často zkoušeli líčit tabák jako \"neřest degenerované Afriky\".\n\nNacisté tvrdili, že židé jsou zodpovědní za zavedení tabáku a jeho škodlivé účinky. Adventisté sedmého dne v Německu tvrdili, že kouření je nezdravou a rozšířenou neřestí židů. Johann von Leers, editor časopisu \"Nordische Welt\" (Nordický svět), roku 1941, při otevíracím ceremoniálu \"Wissenschaftliches Institut zur Erforschung der Tabakgefahren\" prohlásil, že \"židovský kapitalismus\" je zodpovědný za rozšíření používání tabáku napříč Evropou. Řekl, že první tabák na německé půdě byl prodán židy, kteří kontrolují tabákový průmysl v Amsterdamu, hlavním evropským vstupním bodem pro \"tabák\".\n\nPo pádu nacistického Německa na konci 2. světové války, rychle zaplavily americké tabákové společnosti německý černý trh. Ilegální pašování tabáku převládlo, a mnoho lidí z vedení nacistické protitabákové kampaně bylo popraveno. V roce 1949 bylo do Německa každý měsíc nelegálně dopraveno okolo 400 milionů cigaret. V roce 1954 bylo téměř 2 miliardy švýcarských cigaret propašováno do Německa a Itálie. Jako část Marshallova plánu posílaly Spojené státy zdarma tabák do Německa; množství tabáku poslaného do Německa v roce 1948 bylo 24 000 tun a v roce 1949 to bylo již více než 69 000 tun. Na tomto plánu utratila federální vláda USA 70 milionů dolarů k radosti tabákových společností ve Spojených státech, které vysoce vydělávaly.Cigaretová spotřeba na osobu a rok v poválečném Německu stále rostla; ze 460 kusů v roce 1950 až na 1523 kusů v roce 1963. Na konci 20. století byly protikuřácké kampaně v Německu neschopné překonat vrchol protikuřácké kampaně v letech 1939–41 a snažení německých lékařů bylo Robert N. Proctorem popsáno jako \"útlum\" v protikuřácké kampani.\n\n\n"}
{"id": "478255", "url": "https://cs.wikipedia.org/wiki?curid=478255", "title": "Historický dokument", "text": "Historický dokument\n\nHistorický dokument je dokument obsahující informace o historické události, o určitém dějinném období, o osobě vstupující do historických dějů či o určitém místě v daném čase. Je jedním z nejdůležitějších historických pramenů.\n\nNejslavnějšími historickými dokumenty jsou buď vydané zákony, nebo zprávy o vyhraných bitvách či jiných úspěších vládců a politických mocností. Jejich výpovědní hodnota o životě lidí v určité době nebo o způsobu fungování soudobé společnosti však bývá malá. Pro historika jsou proto obecně zajímavější dokumenty popisující všední život člověka, sociální vztahy, uvažování, stravovací návyky a podobné skutečnosti, z nichž je možno sestavit co nejúplnější obraz dané doby a kultury.\n"}
{"id": "478256", "url": "https://cs.wikipedia.org/wiki?curid=478256", "title": "Hypestezie", "text": "Hypestezie\n\nHypestezie (někdy též porucha čití) je lokalizované nebo generalizované snížení citlivosti kůže (na dotyk, tlak, bolest či teplotu) nebo částečná ztráta citlivosti na smyslové podněty, která se vyskytne po poškození periferních nervů, jež snižuje vzrušivost senzorických nervových zakončení.\n"}
{"id": "478260", "url": "https://cs.wikipedia.org/wiki?curid=478260", "title": "Marburgova roztroušená skleróza", "text": "Marburgova roztroušená skleróza\n\nMarburgova roztroušená skleróza, známá též jako maligní, akutní či fulminantní roztroušená skleróza (RS) je považována za jednu z velmi vzácných hraničních forem RS, což je soubor chorob, které někteří klasifikují jako formy RS a jiní jako samostatné nemoci. Mezi další nemoci v této skupině patří Neuromyelitis optica, Balóova koncentrická skleróza a Schilderova nemoc.\n\nJe pojmenovaná po neurologovi Otto Marburgovi, který se narodil v moravském Rýmařově. Může být diagnostikována \"in vivo\" za pomoci magnetické rezonance.\n\nObvykle je smrtelná, ale bylo zjištěno, že reaguje na mitoxantron a alemtuzumab, a že rovněž reaguje na autologní transplantaci kostní dřeně. V roce 2008 bylo prokázáno, že projevuje heterogenní reakci na léky, obdobně jako RS.\n\n"}
{"id": "478261", "url": "https://cs.wikipedia.org/wiki?curid=478261", "title": "Rovnítko", "text": "Rovnítko\n\nRovnítko (=) je matematický symbol značící rovnost dvou objektů. Bylo zavedeno Velšanem Robertem Recordem v roce 1557. Používá se tam, kde je potřeba vyjádřit rovnost dvou objektů, například v rovnicích. Je obsaženo v sadách znaků Unicode i ASCII, v obou s hexadecimálním pořadovým číslem 003D.\n\nPříbuznými znaky jsou\n\nV programovacích jazycích se znak \"=\" užívá ve dvojím velmi odlišném významu:\n\nRůzné jazyky řeší tuto dvojznačnost různě:\n"}
{"id": "478264", "url": "https://cs.wikipedia.org/wiki?curid=478264", "title": "Edém", "text": "Edém\n\nEdém (: \"oedema\"), neboli otok, je stav, při kterém se v tkáni nebo orgánu vyskytuje více tekutiny, než za normálních fyziologických okolností. Jedná se o hromadění tekutiny v mezibuněčném prostoru (z něhož se může dostat i do jiných prostorů – např. do tělních dutin nebo plicních sklípků), jde o místní poruchu krevního oběhu, která však může mít příčinu i mimo kardiovaskulární systém. Příčiny mohou být místní (například zánět nebo úraz) nebo celkové (například selhání srdce či ledvin).\n\nOtoky postihují orgány s množstvím řídkého pojiva a naopak málo postihují parenchymatózní orgány. Edematózní orgán je prosáklý, zduřelý, těstovitý a po zatlačení se v něm vytvoří vkleslina. Kůže nad oteklým místem je lesklá, napjatá a bledá (s výjimkou zánětlivého otoku), po ústupu otoku se zřasí.\n\nBuňky jsou oddálené a zvětšené (otok buněk i intersticia), mezi snopečky vaziva jsou štěrbiny vyplněné edémovou tekutinou.\n\nVázne výměna vody a živin mezi krví a buňkami, v důsledku toho se mění podmínky metabolismu.\n\nPříčiny otoků jsou patologické stavy, při kterých převažuje únik tekutiny do mimocévního (extravaskulárního) prostoru nad jejím zpětným vstřebáváním do krve. Patří mezi ně:\n\nRozlišujeme následující typy edémů:\n\nPříčinou venostatického edému je zvýšení hydrostatického tlaku na venózním konci kapiláry (vzroste filtrace vody z kapiláry a klesne zpětná resorpce). Tekutina uniká do intersticia tak dlouho, dokud se hydrostatické tlaky nevyrovnají. Snížením objemu intravaskulárního řečiště je přes baroreceptory aktivována smyčka R-A-A, která způsobí zadržování vody.\n\nMezi příčiny patří:\n\nPříčinou hypalbuminotického edému je nedostatek plasmatických bílkovin (zejména albuminů), jehož důsledkem je pokles onkotického tlaku krve. Dochází k poklesu zpětného vstřebávání vody z intersticia do kapilár, tekutina pronikající do intersticia zvětšuje jeho hydrostatický protitlak a po ustavení rovnováhy se tvorba otoku zastaví. Úbytek intravaskulární tekutiny aktivuje systém R-A-A, který ovlivněním renálních funkcí (funkcí ledvin) způsobí zadržování vody. Hypalbuminotický edém vzniká zejména tam, kde je málo elastického pojiva (např. oční víčka).\n\nPříčiny rozlišujeme na nefrogenní, hepatogenní, dietní a enterální. Konkrétně do nich patří:\n\nLymfostatický edém, zkráceně lymfedeém, je lokalizovaný, tuhý, asymetrický otok (na končetině vede ke vzniku elefantiázy). Při poruše lymfatické drenáže intersticia se v něm hromadí bílkoviny a roste osmotický tlak intersticia. Příčinou jeho vzniku je blokáda lymfatických uzlin a cév:\n\nVlivem zánětových mediátorů roste permeabilita kapilár pro vysokomolekulární látky (exsudace).\n\nAngioneurotický edém je zvýšení permeability kapilár účinkem různých toxinů (bodnutí hmyzem, atp.), při sepsi, šoku, inhalaci dráždivých látek v plicích apod.\n\nEdém lze rozlišit i podle edémové tekutiny, konkrétně pak dle obsahu jejích bílkovin. Rozlišujeme edémové tekutiny, které jsou:\n\nPodle lokalizace rozlišujeme edémy do dvou skupin:\n\n\n"}
{"id": "478276", "url": "https://cs.wikipedia.org/wiki?curid=478276", "title": "Kryogenika", "text": "Kryogenika\n\nKryogenika neboli (zejména pro teoretickou část oboru) fyzika nízkých teplot je fyzikální obor zabývající se dosahováním velmi nízkých teplot a studiem působení těchto teplot na různé materiály. V přeneseném významu označuje slovo kryogenika také technické zařízení k udržování nízké teploty. Americký Národní institut standardů a technologie stanovil hranici mezi chlazením a kryogenikou na 93,15 K (–180 °C). Tato hodnota se jeví logicky, neboť bod varu takzvaných permanentních plynů (vodík, kyslík, neon, dusík) leží pod touto hranicí a bod varu běžných chladicích kapalin leží nad ní. Tato hranice však není pevně dána a může být posouvána.\n\nKryogenika nachází využití v mnoha oborech. V oblasti výzkumu supravodivosti jsou zapotřebí velmi nízké teploty a těch je dosahováno pomocí zkapalněných plynů, jako helia nebo dusíku. Například Large Hadron Collider v CERNu používá k chlazení kapalné helium.\nKapalné helium nachází uplatnění i v kosmonautice, kromě použití jako technický plyn pro udržení tlaku v nádržích raketových stupňů, se používá i k chlazení. Sondy a družice vystavené přímému slunečnímu záření bývají vybaveny heliovým chladicím systémem. Tento systém neplní pouze funkci ochrany před sluncem, ale je také využíván pro chlazení přístrojů snímajících infračervené spektrum. Příkladem je Herschelova vesmírná observatoř. Další kosmickou aplikací jsou kryogenní pohonné látky. Mezi ně se řadí kapalný vodík a kyslík. Tuto kombinaci používá raketoplán Space Shuttle nebo raketa Delta IV. Ve strojírenství se využívá kryogenní tepelné zpracování pro úpravu struktury oceli. Při této proceduře se zlepšuje struktura martenzitu a dochází k rozpadu zbytkového austenitu.\n\nK dosažení velmi nízkých teplot se používá několik metod. Při chlazení přístrojů nebo hlubokém zmrazování jsou používány zkapalněné plyny jako helium a dusík. Pro zkapalňování plynů se používá několikastupňové komprese a chlazení. Příkladem může být Siemensův cyklus. Při tomto cyklu je využit Gay-Lussacův zákon, podle kterého stlačením plynu vzroste jeho termodynamická teplota. Vzniklé teplo je odvedeno tepelným výměníkem. Po snížení tlaku klesne i teplota. K moderním metodám patří magnetické chlazení na principu magnetokalorického jevu.\n\nNa kryogeniku navazuje několik dalších oborů, někdy se významy různých oborů překrývají a mohou působit zmatek.\n\nKryobiologie je věda, zabývající se účinky velmi nízkých teplot na živé organismy.\n\nKryonika je experimentální metoda uchovávání lidí nebo zvířat. Příbuzným oborem je kryoprezervace.\n\nKryoelektronika je vědní obor, zkoumající účinky velmi nízkých teplot na elektrické vlastnosti materiálů. Hlavním oborem kryoelektroniky je výzkum supravodivosti. Aplikací supravodivosti v praxi se zabývá kryotronika.\n\n\n"}
{"id": "478294", "url": "https://cs.wikipedia.org/wiki?curid=478294", "title": "Ostrov pokladů (rozcestník)", "text": "Ostrov pokladů (rozcestník)\n\nNázev Ostrov pokladů má více významů:\n\n\n"}
{"id": "478296", "url": "https://cs.wikipedia.org/wiki?curid=478296", "title": "Klokoč", "text": "Klokoč\n\nKlokoč (\"\") je rod dvouděložných rostlin z čeledi klokočovité (\"Staphyleaceae\"). Jsou to stromy a keře se vstřícnými zpeřenými listy, vyskytující se v Asii, Severní Americe a v Evropě. Evropský klokoč zpeřený se vzácně vyskytuje i v Česku. Klokoče se v Česku občas pěstují jako okrasné dřeviny, ze semen domácího klokoče zpeřeného se v minulosti vyráběly růžence.\n\nKlokoče jsou opadavé keře a stromy se vstřícnými lichozpeřenými listy s opadavými palisty. Listy se obvykle skládají ze 3 nebo 5 lístků. Čepel lístků je protáhlá až eliptická, lysá nebo chlupatá, s pilovitým okrajem. Květy jsou oboupohlavné, pětičetné, uspořádané obvykle ve vrcholových latách nebo hroznech. Kalich je pětičetný, korunní lístky jsou volné nebo krátce na bázi srostlé, přibližně stejně dlouhé jako kališní lístky nebo o něco delší, bílé, žluté nebo narůžovělé. Tyčinky jsou přirostlé na bázi korunních lístků, v počtu 5, střídající se s korunními cípy. V květech je přítomen drobný a nenápadný nektáriový disk. Semeník je svrchní, srostlý ze 2 nebo 3 plodolistů, s volnými nebo částečně srostlými čnělkami zakončenými hlavatou bliznou. V každém plodolistu je několik vajíček uspořádaných ve 2 řadách. Plodem je tenkostěnná nafouklá tobolka připomínající měchýřek a pukající na vrcholu každého plodolistu. Semena jsou jasně žlutá až hnědá.\n\nRod klokoč zahrnuje asi 13 druhů (při širším pojetí rodu až 25) a je rozšířen v Evropě, Asii a Severní Americe. Nejvíce druhů se vyskytuje ve východní Asii. Jediným evropských zástupcem je klokoč zpeřený (\"Staphylea pinnata\"), který je zastoupen i v naší květeně.\n\nVymezení rodu \"Staphylea\" je v současné době nejednoznačné, což souvisí s pojetím rodů \"Euscaphis\" a \"Turpinia\". Ty jsou podle webu Angiosperm Phylogeny Group v dnešní taxonomii vřazovány do rodu \"Staphylea\", který v tomto pojetí zahrnuje asi 25 druhů, většina ostatních zdrojů však tuto změnu v taxonomii nereflektuje. Různosti se objevují i v pojetí a vymezení jednotlivých druhů.\n\n\nZe semen klokoče zpeřeného se v minulosti tradičně vyráběly růžence. Některé druhy klokoče jsou v Česku celkem zřídka pěstovány jako okrasné dřeviny, nápadné zejména jemnými zvonkovitými květy a na podzim nafouklými plody. Mimo našeho domácího klokoče zpeřeného je to klokoč japonský (\"Staphylea bumalda\"), klokoč celoplodý (\"Staphylea holocarpa\") a klokoč trojlistý (\"Staphylea trifolia\"), vzácně i\nklokoč kavkazský (\"Staphylea colchica\") a klokoč krásný (\"Staphylea x elegans\"), kříženec klokoče zpeřeného a\nklokoče kavkazského (\"Staphylea colchica\").\n\n"}
{"id": "478304", "url": "https://cs.wikipedia.org/wiki?curid=478304", "title": "Maxim Maximovič Litvinov", "text": "Maxim Maximovič Litvinov\n\nMaxim Maximovič Litvinov (rusky Максим Максимович Литвинов, rodným jménem Meir Henoch Mojsejevič Vallach-Finkelstein) (17. července 1876 – 31. prosince 1951, Moskva) byl ruský revolucionář a třetí sovětský lidový komisař pro zahraniční věci v letech 1930–1939.\n\nNarodil se do bohaté židovské rodiny v Bialystoku v podleské oblasti Mosesovi a Anně Vallachovým. Po vystudování místního gymnázia sloužil v letech 1893 až 1898 v ruské armádě, a to v městě Baku. V roce 1898 vstoupil do Ruské sociálně demokratické dělnické strany. Jelikož tato strana byla ilegální, měli její členové tendence užívat pseudonymy. Meir Henoch si vybral \"Maxim Litvinov\", ale byl také znám jako \"Papaša\" a \"Maximovič\", psal i pod jmény \"M. G. Harrison\" a \"David Mordechaj Finkelstein\". Jeho prvním stranickým úkolem byla propaganda v Černigovské oblasti. V roce 1900 se stal členem Kyjevského stranického výboru, ale celý výbor byl zatčen o rok později. Po 18 měsících vězení se mu podařilo, spolu s 11 dalšími vězni, uprchnout z lukjanivské věznice a následně do Švýcarska, kde poté pracoval v revolučních novinách Iskra. V roce 1903 se spojil s bolševickou frakcí ve straně a vrátil se do Ruska. Po revoluci v roce 1905 se stal editorem prvních legálních stranických novin Novaja Žizň v Petrohradě. Když ruská vláda dala pokyn k zatýkání bolševiků v roce 1906, Litvinov opustil zemi a strávil dalších 10 let v Londýně, kde aktivně působil v Mezinárodním socialistickém byru. Také spolupracoval s Leonidem Krasinem, Georgijem Čičerinem a dalšími revolucionáři, pro které získával peníze. V Anglii se také seznámil se svojí ženou Ivy Loweovou. V roce 1907 byl vyslán na Mezinárodní socialistický kongres.\n\nPo Říjnové revoluci byl Litvinov pověřen Leninem jako sovětský zástupce v Británii. Nebyl však nikdy v této funkci oficiálně akreditován, byl zatčen a následně vyměněn za britského zástupce v Rusku Roberta Lockharta. Poté působil jako sovětský diplomat. Byla to převážně jeho zásluha, že Británie ukončila ekonomickou blokádu Ruska. Také vyjednal několik obchodních dohod s evropskými státy. V únoru 1929 podepsal tzv. Litvinovův pakt v Moskvě, který zaručoval, že signatáři (SSSR, Polsko, Rumunsko, Lotyšsko a Estonsko) nepoužijí vojenskou sílu k prosazení svých stanovisek. V roce 1930 byl jmenován lidovým komisařem zahraničních věcí. Jako zastánce kolektivní bezpečnosti horlivě usiloval o sblížení s Francií a Velkou Británií. Od Československa neustále požadoval, aby vláda v Praze uznala SSSR jako jediného představitele Ruska. V roce 1933 přesvědčila jeho administrativa Spojené státy americké k uznání Sovětského svazu. Prosadil také účast SSSR ve Společnosti národů.\n\nPo Mnichovské dohodě a okupaci zbytků Československa bylo jasné, že západní mocnosti nestojí o spolupráci se Sovětským svazem. Navíc německá media se vysmívala Litvinovovu židovskému původu. Kurz sovětské zahraniční politiky potřeboval změnu a tou změnou byl Vjačeslav Molotov, který přebral Litvinovův post 3. května 1939. Tuto noc byl komisariát zahraničních věcí obklíčen jednotkami NKVD, telefon na Litvinovovu daču byl odpojen a Litvinov sám byl spraven o svém propuštění následujícího rána Georgijem Malenkovem a Lavrentijem Berijou. Následně bylo mnoho bývalých Litvinovových spolupracovníků zatčeno a vyslýcháno. Ihned po výměně nařídil Josif Stalin Molotovovi vyčistit komisariát od Židů. Propuštěním Litvinova, jakožto zastánce kolektivní bezpečnosti se Západem, bylo umožněno bližší partnerství s nacistickým Německem. Do politiky se Litvinov vrátil až po napadení SSSR Německem, kdy zastával funkci zástupce komisaře zahraničních věcí. V letech 1941–1943 pak působil jako velvyslanec v USA a výrazně se podílel na dohodě o zákonu o půjčce a pronájmu. Současně působil mezi lety 1942–1943 jako vyslanec na Kubě. Po svých sedmdesátinách odešel v roce 1946 do výslužby, zemřel 31. prosince 1951 v moskevské nemocnici na následky třetího srdečního infarktu.\n"}
{"id": "478315", "url": "https://cs.wikipedia.org/wiki?curid=478315", "title": "Universalia", "text": "Universalia\n\nUniversalia byla společností českých hermetiků. Založena nejprve jako Volné sdružení pracovníků okkultních roku 1920. Volné sdružení bylo vedeno Pierrem de Lasenicem a poté jej vedl Karel Mach. 24. června 1927 bylo ustanoveno členy kroužku volné sdružení Universalia. Jeho prvním předsedou se stal Josef Štěpán Kmínek, následně Jan Řebík, poté tuto funkci převzal Jan Kefer.\n\nUniversalia prováděla v období 1. republiky bohatou ediční činnost. Jejím prostřednictvím byla vydáno množství hermetické literatury a díla Eliphase Léviho, Paracelsa, Petra z Abana, také díla členů a několik grimoárů. Největším vydavatelským podnikem byla \"Encyklopedie okultismu, filosofie a mythologie\", která však nebyla nikdy dokončena. Kromě vydavatelské činnosti byla Universalia aktivní i v oblasti přednášek. Dne 9. června 1941, kdy byl zatčen gestapem Dr. Jan Kefer, byla společnost německou policií zrušena.\n\nRoku 1990 byla Universalia obnovena a jejím předsedou se stal Milan Nakonečný. Zahrnovala tehdy široké spektrum různých proudů hermetismu, představované významnými osobnostmi jako byli B. Janeš, L. Moučka, P. Turnovský, M. Mrskoš, V. Zadrobílek a další. Roku 1998 společnost změnila název na Univerzalia a pokračuje v činnosti. Změna byla zanesena ve veřejném rejstříku, kde lze dohledat doklad o kontinuitě činnosti od roku 1990.\n\n\n"}
{"id": "478316", "url": "https://cs.wikipedia.org/wiki?curid=478316", "title": "Třmenový uzávěr", "text": "Třmenový uzávěr\n\nTřmenový uzávěr je zátka, nejčastěji porcelánová, která přes gumový těsnící kroužek uzavírá hrdlo nápojové lahve s nápojem syceným oxidem uhličitým. Přítlak zátky zajišťuje drátěný třmen. Láhev je možné otevírat a opakovaně uzavírat bez nástroje.\n\nTento typ uzávěru byl podle některých zdrojů vynalezen roku 1875 berlínským továrníkem Nicolaiem Fritznerem. Jiné zdroje označují za vynálezce Karla Huttera, který si třmenový uzávěr nechal patentovat na konci 19. století v USA. Ten mu také pomohl k celosvětovému rozšíření. Zavedením třmenového uzávěru skončily dosavadní nepříliš úspěšné pokusy spolehlivě uzavírat kameninové a skleněné lahve s pěnivým pivem. Do té doby používané gumové a korkové zátky totiž musely být dodatečně ovazovány provázkem, aby zadržely tlak piva. Přibližně od roku 1780 se vedle již zavedených kameninových lahví rozšiřovaly skleněné lahve ze zeleného skla. Po roce 1800 se začaly šířit také lahve z hnědého skla. Skleněné lahve byly ručně vyfukované, uzavíraly se nejčastěji korkovými zátkami. Roku 1877 dostal Nicolai Fritzner patent na svůj vynález třmenového uzávěru. Zpočátku byl drátěný třmen připevněn k hrdlu lahve manžetou. Přibližně od roku 1885 byla na lahvi dvě protilehlá zahloubení, do kterých se třmen zakotvil. Dodnes se třmenové uzávěry používají u kanystrů na benzín nebo sklenic pro domácí konzervování. Podobně se také připojují hadice pro přívod kapalin a plynů.\n\nTradiční třmenový uzávěr trpěl některými nevýhodami. Těsnící guma musela zůstat na porcelánové zátce i během umývání lahve. Nečistoty mezi těsněním a zátkou se daly jen obtížně odstranit. Pokud se v lahvi nacházely cizorodé látky, přecházelo aroma na gumu a nebylo možné ho při čištění odstranit. Při čištění také mohl uzávěr zůstat na hrdle lahve a ta se vůbec nevymyla. Také těsnost je citelně horší, než u jiných typů uzávěrů. Korunkový uzávěr, patentovaný v USA jen 15 let po třmenovém uzávěru se v nápojovém průmyslu rychle prosadil. Především díky nižším nákladům, jednodušší konstrukci plnících strojů a snazšímu vymývání lahví. Pivovary rychle nahradily třmenový uzávěr právě korunkovým uzávěrem. V dnešní době využívají pivovary lahve se třmenovými uzávěry především jako marketingový nástroj. Ve skutečnosti i šroubovací uzávěr umožňuje znovuuzavření láhve bez nevýhod třmenového uzávěru. Díky rozvoji technologie byly některé slabé stránky třmenových uzávěru odstraněny. Například porcelán byl nahrazen plasty. Pružný těsnící kroužek je na plastovou zátku navařen, ne přilepen. Tím se usnadní čištění a zlepší těsnění. Trvanlivost lahví s třmenovým uzávěrem je přesto zhruba poloviční proti lahvím s korunkovými uzávěry.\n\n\n"}
{"id": "478326", "url": "https://cs.wikipedia.org/wiki?curid=478326", "title": "Nachali'el", "text": "Nachali'el\n\nNachli'el ( נַחֲלִיאֵל, podle biblického města zmiňovaného v knize Numeri 21,19 - \"„...z pouště táhli do Matany, z Matany do Nachalíelu, z Nachalíelu do Bamótu\"“, v oficiálním přepisu do angličtiny Nahali'el, přepisováno též Nahli'el) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se na v nadmořské výšce 590 metrů na jihozápadním okraji hornatiny Samařska, cca 15 kilometrů severovýchodně od města Modi'in-Makabim-Re'ut, cca 23 kilometrů severozápadně od historického jádra Jeruzalému a cca 35 kilometrů jihovýchodně od centra Tel Avivu.\n\nOsada je na dopravní síť Západního břehu Jordánu napojena pomocí lokální silnice číslo 450. Nachli'el je izolovanou izraelskou osadou situovanou hluboko ve vnitrozemí Západního břehu Jordánu víc než 11 kilometrů za Zelenou linií, která odděluje území Izraele v mezinárodně uznávaných hranicích. Nejbližší izraelskou osadou je Talmon přes 2 kilometry jižním směrem. Tato oblast se někdy nazývá Guš Talmon, tedy blok osad okolo Talmon. V bezprostřední blízkosti Nachli'el se nacházejí i četné palestinské vesnice (Beitillu nebo Kobar).\n\nObec vznikla v roce 1984, konkrétně v říjnu 1984 z popudu ultraortodoxní židovské organizace Agudat Jisra'el. Založení osady umožnila rezoluce izraelské vlády z 15. července 1984, ve které se plánovaná nová obec označuje pracovně jako Nava. Dalším původním názvem obce byl Kochav. Osada měla podle plánu mít výhledovou kapacitu 250 bytových jednotek s tím, že v první fázi se počítalo s výstavbou 25 bytů.\n\nV osadě fungují pouze předškolní vzdělávací zařízení. Následné školské stupně jsou zajišťovány dojížděním do okolních izraelských obcí, zejména v Modi'in Illit. V lednu 2002 byla jihozápadně od vlastní osady zřízena skupina domů zvaná Nachlej Tal sestávající ze dvou provizorních domů. V červenci 2002 bylo ovšem osídlení v Nachlej Tal zrušeno a domy přemístěny směrem k osadě Talmon. V srpnu 2007 byla na tomto místě pak založena rozsáhlá vinice o ploše 120 dunamů.\n\nVzhledem k odlehlé poloze ve vnitrozemí Západního břehu Jordánu nebyla počátkem 21. století osada zahrnuta do Izraelské bezpečnostní bariéry.\n\nObyvatelstvo Nachli'el je v databázi rady Ješa popisováno jako ultraortodoxní. V obci žijí ultraortodoxní Židé aškenázského, sefardského i chasidského směru. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Na rozdíl od jiných ultraortodoxních osad jako Modi'in Illit nebo Bejtar Ilit ale tato obec zůstává populačně slabá. K 31. prosinci 2014 zde žilo 583 lidí. Během roku 2014 populace stoupla o 6,4 %.\n\n\n"}
{"id": "478330", "url": "https://cs.wikipedia.org/wiki?curid=478330", "title": "Edinburský hrad", "text": "Edinburský hrad\n\nEdinburský hrad je majestátní pevnost zbudovaná na vrcholku čedičové skály nazvané \"Castle Rock\" (Hradní skála). Je dominantou a symbolem hlavního města Skotska Edinburghu.\n\nOsídlení zdejší oblasti lze datovat do 9. století př. n. l. Charakter tehdejšího obyvatelstva však zůstává nejasný. Přesně známo není ani datum, kdy byl na Castle Rock vystavěn první hrad. Ve středověkém velšském eposu nazvaném \"Y Gododdin\", v němž jsou popsány boje, které se odehrály v 7. století, je zmínka o místě zvaném Din Eidyn neboli Eidynova pevnost. Historici tedy vycházejí z předpokladu, že zde opevnění hradního typu stálo již v 7. století. Královským hradem se mohl Edinburg pyšnit přinejmenším od doby vlády skotského krále Davida I. (asi 1085–1153). Nejstarší zachovalou stavbou na hradě je kaple sv. Markéty z 12. století, z období vlády Davida I. \n\nEdinburský hrad zůstal královskou rezidencí až do roku 1603, kdy došlo k personální unii mezi Anglií a Skotskem. Jako jedna z nejdůležitějších pevností skotského království byl dějištěm různých historických událostí, ať už v období válek o skotskou nezávislost ve 14. století, či během jakobitského povstání v roce 1745. Byl také několikrát s úspěchem i neúspěšně obléhán. V druhé polovině 17. století se hrad stal vojenskou základnou. Jeho historická důležitost byla přehodnocena v 19. století, kdy se započalo s řadou restaurátorských prací.\n\nOd roku 1707 jsou v hradu uloženy a vystaveny skotské korunovační klenoty.\n\nHradní skála a Královská míle (\"The Royal Mile\") jsou zřejmě nejlepšími příklady geologického útvaru známého jako \"crag and tail\" (skála a ocas) na světě. Tento útvar byl vytvořen před 340 miliony let, kdy horké magma, které vzniklo tavením z hornin spodní zemské kůry, vytvořilo obrovskou kónicky tvarovanou sopku, která během doby vyhasla. O několik milionů let později vymlel pevninský ledovec postupně měkké usazené (sedimentární) horniny, jež v té době sopku pokrývaly. V průběhu poslední doby ledové, před 10 000 až 20 000 lety, byla sopka odhalena až na svou čedičovou základnu. Ledové kry, které se pohybovaly ze západu na východ, vyhloubily poté oblasti, jež jsou dnes známé jako Princess street Gardens a Grassmarket. Tvrdý čedič však ochránil měkké sedimenty na východě, a když se ledové prameny nedaleko oblasti Holyroodského paláce opět spojily, byl vytvořen “crag and tail”.\n\n"}
{"id": "478334", "url": "https://cs.wikipedia.org/wiki?curid=478334", "title": "Nõmme (čtvrť)", "text": "Nõmme (čtvrť)\n\nNõmme (též Nõmme keskus či Kesk-Nõmme, úředně Nõmme asum, tedy „čtvrť Nõmme“) je jedna ze čtvrtí estonského hlavního města Tallinnu, náležející do městské části Nõmme. Čtvrť tvoří jádro bývalého samostatného města Nõmme, které vyrostlo v prostoru mezi nõmmským nádražím a nõmmskou tržnicí.\n\nPísčitá vyvýšenina mezi Ülemistským jezerem a Pääskülou, na níž se nachází dnešní čtvrť Nõmme, byla až do poloviny 19. století téměř neobydlená. Územím však procházely cesty vedoucí z Tallinnu do Pernavy, do Vilína a do Saku. Nejpozději v 17. století vznikl u pernavské silnice zájezdní hostinec. Podle pramenů nesl v roce 1689 název \"Mägedevahe kõrts\" (\"Hostinec mezi vrchy\"), v roce 1798 \"Nõmme kõrts\" (\"Krčma na vřesovišti\").\n\nVe 2. polovině 19. století začala v okolí hostince vyrůstat osada. Její vznik je spojen se jménem extravagantního osvícence Nikolaie von Glehna. Rodina Glehnů odkoupila v roce 1825 panský statek v Jälgimäe, k němuž patřila většina území od Pääsküly až k Ülemistskému jezeru. Když mladý Nikolai po návratu ze studií koncem 60. let 19. století převzal rodinný statek, začal si snít o vybudování nového města, ve kterém by lidé žili v souladu s přírodou a které by bylo opravdu estonské.\n\nGlehnovým plánům nahrálo otevření \"Baltské dráhy\" roku 1870, která právě poblíž nõmmského zájezdního hostince protínala pernavskou silnici. Protože během 2. poloviny 19. století se mezi tallinnskými měšťany rozšířila móda výletů do přírody a častým cílem bylo i okolí hostince, nebylo těžké prosadit během dvou let vybudování nové železniční zastávky v jeho blízkosti. Zastávka zprvu nesla název \"Zastávka na 7. verstě\" (úředně rusky \"Oстановочный пункт на 7. версте\" a německy \"Haltestelle auf der 7. Werst\"), ale již roku 1874 byla úředně přejmenována na \"Nõmme\" (rusky \"Неммe\", německy \"Nömme\") podle zmíněného zájezdního hostince, a takto se začalo nazývat i vznikající sídlo.\n\nDíky pravidelnému železničnímu spojení si nyní mohli i lidé pracující v Talinnu pořizovat v Nõmme bydlení a naopak tallinnští měšťané letní chaty. Glehn půdu ke stavbě zprvu pronajímal, protože zákon neumožňoval rozprodej panské půdy do běžných rukou. V roce 1880 se mu však podařilo získat od cara příslušné povolení. Stálí i občasní obyvatelé Nõmme se nyní mohli stát rovněž majiteli pozemků, což spolu s příznivými podmínkami nabízenými Glehnem vedlo k rychlému růstu poptávky po bydlení v osadě rostoucí kolem nõmmského nádraží. V 80. letech 19. století sídlo přerostlo hranice dnešní stejnojmenné čtvrti. Ta se pod označením \"Kesk-Nõmme\" (\"Střední Nõmme\") či \"Nõmme keskus\" (\"Nõmmské centrum\") stala jádrem osady, kolem něhož vznikaly další čtvrti.\n\nRychle se rozvíjející sídlo Nõmme získalo v roce 1914 práva letoviska, v roce 1917 se stalo samosprávným městysem a roku 1926 městem. Kesk-Nõmme bylo po celou dobu čtvrtí, v níž byla soustředěna většina veřejných budov i obchodů, a i po otevření dalších železničních zastávek zůstalo hlavním dopravním uzlem. Ve 30. letech se sice začalo uvažovat o přesunu centra města Nõmme do geograficky ústředněji položené čtvrti Hiiu, k tomuto přesunu však nedošlo, protože krátce po zahájení sovětské okupace Estonska roku 1940 bylo Nõmme jako město zrušeno a jeho území připojeno k Tallinnu.\n\nV následujících letech Kesk-Nõmme administrativně neexistovalo, rovněž synonymního označení „Nõmme keskus“ se užívalo jen ve významu blízkého okolí křižovatky ulic \"Pärnu maantee\" a \"Ehitajate tee\" s nádražím a tržnicí. Teprve po obnovení estonské samostatnosti v roce 1991 a reformě tallinnské administrativy v roce 1993 bylo znovuzavedeno dělení města na čtvrti. Kesk-Nõmme bylo obnoveno pod kratším jménem \"Nõmme\" jako centrální čtvrť stejnojmenné městské části.\n\nRostoucí osada Nõmme získala roku 1908 právo konání trhů. Ty se konaly od počátku na místě dnešní tržnice, nejprve však pod širým nebem. V roce 1930 byla podle projektu Roberta Natuse postavena dřevěná tržnice s betonovým podsklepením, která byla v následujících letech doplněna dalšími samostatně stojícími budovami a zastřešenými sloupořadími. V roce 2009 prošla tržnice generální rekonstrukcí, 29. dubna 2010 však do základů vyhořela z dodnes neobjasněných důvodů. Obyvatelé Nõmme na tragédii zareagovali rozsáhlou finanční sbírkou a organizační pomocí, takže již v listopadu téhož roku byla budova znovuotevřena ve stejné zevní podobě, v interiérech s lehkými změnami umožňujícími lepší protipožární ochranu.\n\nBudova dnešního \"Nõmmského kulturního centra\" (\"Nõmme Kultuurikeskus\") byla postavena roku 1924 podnikatelem O. Nuutem podle projektu architekta Gustava Adoffa jako kino „Soleil“. Během následujících dvou desetiletí kino několikrát vyměnilo majitele i jméno. V prvních letech sovětské okupace byla budova znárodněna a využívána NKVD, roku 1946 pak byla předána nově vytvořenému státnímu subjektu \"Tallinnský kulturní dům na Nõmme\" (\"Tallinna Kultuurimaja Nõmmel\"). Kulturní dům byl v letech okupace důležitým centrem národní kultury, kterou zde bylo možno pěstovat pod nálepkou socialistického volnočasového vyžití pracujících. Působily zde taneční a pěvecké soubory, dětský cirkus a filmový klub.\n\nPo obnovení estonské suverenity roku 1991 byl kulturní dům přejmenován nejprve na \"Nõmmský lidový dům\" (\"Nõmme Rahvamaja\") a 1994 získal nový statut a dodnes platné jméno \"Nõmme Kultuurikeskus\". Dům následně prošel generální rekonstrukcí a roku 2002 byl rozšířen o přístavbu. V budově se nyní nacházejí prostory pro konání přednášek a seminářů, hudební zkušebny, vybavené prostory pro děti a kavárna. V současnosti zde pod hlavičkou kulturního centra působí více než třicet pravidelných zájmových kroužků, řada dalších sdružení využívá prostory centra nájemně. Koná se zde několik každoročních kulturních festivalů či soutěží, z nichž nejznámější je jazzový festival \"Nõmme Jazz\".\n\nV ulici \"Võsu\" stojí \"Nõmmský Mírový kostel\" (\"Nõmme Rahu kirik\"), vybudovaný v letech 1901–1931. Původně se jednalo o roku 1901 Nikolaiem von Glehnem založenou slévárenskou dílnu, která však záhy zkrachovala. Její budovu Glehn roku 1904 propůjčil jako modlitebnu místnímu bratrskému sboru, od roku 1905 se pak v jejích prostorách začaly konat též luterské bohoslužby. Roku 1913 daroval Manfred von Glehn budovu i s pozemkem luterské církvi. Počátkem 20. let byla ke kostelu přistavěna věž. Roku 1922 byl při kostele ustaven samostatný luterský sbor, který se roku 1924 na památku Tarbatského míru rozhodl dát kostelu jeho dnešní jméno. V letech 1930 a 1931 byl kostel podle projektu F. Wendacha přebudován do dnešní podoby.\n\nV ulici \"Puuvilja\" se nachází baptistická modlitebna, mající podobu typického meziválečného severského dřevěného domu. Sbor baptistů vznikl v Nõmme roku 1903 přestěhováním sboru z Jälgimäe, založeného o deset let dříve Manfredem von Glehnem. Baptisté dostali v Nõmme pro svou činnost pozemek s budovou zrušené strojařské dílny, kterou adaptovali v modlitebnu. Roku 1931 pak byla na stejném pozemku podle projektu Johannese Märtse postavena modlitebna současná. Stará modlitebna, přestavěná na obytný dům, je stále k vidění ve dvoře.\n\n\n"}
{"id": "478349", "url": "https://cs.wikipedia.org/wiki?curid=478349", "title": "Nili (osada)", "text": "Nili (osada)\n\nNili ( ניל\"י, podle stejnojmenné židovské špinonážní sítě Nili z doby první světové války, jejíž jméno tvoří zároveň akronym biblického citátu z první knihy Samuelovy 15,29 - „\"Věčný (Bůh) Izraele neklame\"“ - „Necach Jisra'el Lo Jišaker“, v oficiálním přepisu do angličtiny Nili) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se na v nadmořské výšce 360 metrů na jihozápadním okraji hornatiny Samařska, cca 7 kilometrů severovýchodně od města Modi'in-Makabim-Re'ut, cca 27 kilometrů severozápadně od historického jádra Jeruzalému a cca 30 kilometrů jihovýchodně od centra Tel Avivu.\n\nOsada je na dopravní síť Západního břehu Jordánu napojena pomocí lokální silnice číslo 446, která nabízí spojení jak na jih k aglomeraci okolo města Modi'in-Makabim-Re'ut, tak na sever k izraelským osadám v západním Samařsku (Bejt Arje-Ofarim). Nili je izolovanou izraelskou osadou situovanou ve vnitrozemí Západního břehu Jordánu. Nachází se ale jen necelých 5 kilometrů za Zelenou linií, která odděluje území Izraele v mezinárodně uznávaných hranicích a necelé 3 kilometry od souvislého bloku izraelských osad okolo města Modi'in Illit. Od tohoto bloku je ovšem oddělena na jihu pásem palestinských vesnic Ni'lin a Dejr Kaddis. Na severu pak leží palestinská vesnice Šabtin. V blízkosti Nili se nachází ještě další izraelská obec Na'ale.\n\nObec Nili vznikla v roce 1981, konkrétně v červenci 1981. Zřízení osady umožnila rezoluce izraelské vlády z 13. ledna 1981. Jako původní pracovní jména plánované vesnice se zmiňovala i Nahalin a Na'ale. Na přípravě vzniku této nové sekulární židovské osady v západním Samařsku se podílela organizace B'nai B'rith. Zpočátku se zde usadilo osm rodin, později čtyřiadvacet, které obývaly provizorní karavanové domy. V obci chyběla elektřina, voda, kanalizace a telefonní spojení. Nebyla zde základní škola a děti musely za vzděláním dojíždět do vzdálených oblastí. V současné době zde již základní škola funguje, dále mateřská škola a veřejná knihovna. V provozu je provizorní synagoga, přičemž obec plánuje výstavbu nové. V Nili je malý obchod se smíšeným zbožím.\n\nZápadně od obytné části obce se rozkládá průmyslová zóna, ve které má logistické centrum a sídlo firma Kravitz zabývající se prodejem kancelářských potřeb. \n\nVzhledem k poloze ve vnitrozemí Západního břehu Jordánu nebyla počátkem 21. století vesnice zahrnuta do Izraelské bezpečnostní bariéry. Bariéra vyrostla dál směrem k jihu a zahrnut do ní byl pouze blok izraelských sídel okolo města Modi'in Illit.\n\nObyvatelstvo Nili je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé - cca 1200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1300 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1276 lidí. Během roku 2014 registrovaná populace stoupla o 18,9 %.\n\n\n"}
{"id": "478353", "url": "https://cs.wikipedia.org/wiki?curid=478353", "title": "Seznam představitelů Mladé Boleslavi", "text": "Seznam představitelů Mladé Boleslavi\n\nSeznam představitelů Mladé Boleslavi poskytuje přehled starostů, vládního komisaře, předsedů MěNV a primátorů Mladé Boleslavi od císařského patentu ze dne 17. března 1849, jímž byla zavedena prozatímní forma obecní samosprávy.\n"}
{"id": "478357", "url": "https://cs.wikipedia.org/wiki?curid=478357", "title": "Stelera", "text": "Stelera\n\nStelera (\"Stellera\") je rod rostlin patřící do čeledi vrabečnicovité (\"Thymelaeaceae\"). Jsou to vytrvalé byliny a keře s jednoduchými listy a převážně čtyřčetnými květy v hlávkovitých nebo klasovitých květenstvích. Rod zahrnuje asi 10 druhů a je rozšířen ve Střední a východní Asii.\n\nStelery jsou vytrvalé byliny a keře se střídavými nebo výjimečně vstřícnými, jednoduchými, celistvými listy. Květy jsou oboupohlavné, většinou čtyřčetné, uspořádané v hlávkách nebo klasech. Plod je suchý, obalený vytrvalým kalichem.\n\nNěkteré druhy tohoto rodu lze použít v ČR jako okrasné rostliny. Mají jen sbírkový význam. Rod není udáván ze sbírek žádné české botanické zahrady.\n\n\n \n"}
{"id": "478358", "url": "https://cs.wikipedia.org/wiki?curid=478358", "title": "Na'ale", "text": "Na'ale\n\nNa'ale ( נַעֲלֶה podle biblického citátu z knihy Numeri 13,30 – „Káleb však uklidňoval lid bouřící se proti Mojžíšovi. Říkal: Vzhůru! Pojďme! Obsadíme tu zemi“, v oficiálním přepisu do angličtiny Na'ale) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se na v nadmořské výšce 420 metrů na jihozápadním okraji hornatiny Samařska, cca 8 kilometrů severovýchodně od města Modi'in-Makabim-Re'ut, cca 25 kilometrů severozápadně od historického jádra Jeruzalému a cca 30 kilometrů jihovýchodně od centra Tel Avivu.\n\nOsada je na dopravní síť Západního břehu Jordánu napojena pomocí lokální silnice číslo 463, která nabízí spojení na západ k sousední izraelské osadě Nili a dál k aglomeraci okolo města Modi'in-Makabim-Re'ut a na východ k bloku izraelských osad okolo obce Talmon. Na'ale je izolovanou izraelskou osadou situovanou ve vnitrozemí Západního břehu Jordánu. Nachází se ale jen cca 5 kilometrů za Zelenou linií, která odděluje území Izraele v mezinárodně uznávaných hranicích a cca 3 kilometry od souvislého bloku izraelských osad okolo města Modi'in Illit. Od tohoto bloku je ovšem oddělena na jihu pásem palestinských vesnic Charbata al-Misba a Dejr Kaddis. Na severozápadě pak leží palestinská vesnice Šabtin. V blízkosti Na'ale se nachází ještě další izraelská obec Nili.\n\nObec Na'ale vznikla v 80. letech 20. století. Byla založena roku 1988. Už v roce 1982 si skupina zaměstnanců izraelské letecké firmy Israel Aerospace Industries vyhlédla toto místo pro zřízení nové osady. O založení nového sídla mluvila i rezoluce izraelské vlády z 16. května 1982, ve kterém se zamýšlená osada nazývala Nili Bet. Její výhledová kapacita byla uváděna na 1 100 bytových jednotek. Příprava nové obce byla svěřena firmě Israel Aerospace Industries. Šlo o ryze soukromou iniciativu a plánování nové osady se v následujících letech potýkalo s četnými problémy. K faktickému vzniku nové obce došlo až v září 1988, kdy se sem nastěhovali první stálí obyvatelé. Oficiálně pak byla obec Na'ale uznána roku 1989. Budování severní části obce měla ve výlučné kompetenci firma Israel Aerospace Industries.\n\nV obci v současnosti fungují předškolní zařízení, základní školství je zajišťováno v okolí, zejména v Nili a v Modi'in-Makabim-Re'ut. Podle zprávy organizace Peace Now probíhaly v polovině roku 2009 v Na'ale přípravné pozemní práce na výstavbě nové obytné čtvrti (podle plánů z roku 1999) a budování devíti domů již začalo.\n\nVzhledem k poloze ve vnitrozemí Západního břehu Jordánu nebyla počátkem 21. století osada zahrnuta do Izraelské bezpečnostní bariéry. Bariéra vyrostla dál směrem k jihu a zahrnut do ní byl pouze blok izraelských sídel okolo města Modi'in Illit.\n\nObyvatelstvo Na'ale je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. Zaznamenává silný růst po roce 2000. K 31. prosinci 2014 zde žilo 1441 lidí. Během roku 2014 registrovaná populace stoupla o 8,8 %.\n\n\n"}
{"id": "478365", "url": "https://cs.wikipedia.org/wiki?curid=478365", "title": "Sasko-jenské vévodství", "text": "Sasko-jenské vévodství\n\nSasko-jenské vévodství (německy \"Herzogtum Sachsen-Jena\") je jedno z tzv. ernestinských vévodství nacházejících se v dnešním Durynsku.\n\nVévodství vytvořil v roce 1672 vévoda Vilém Sasko-Výmarský pro svého syna Bernarda. Po smrti Jana Viléma (v 15 letech, bez dědiců), jediného Bernardova syna, připadlo vévodství zpátky k Sasko-Výmarsku.\n\n"}
{"id": "478371", "url": "https://cs.wikipedia.org/wiki?curid=478371", "title": "Karyogamie", "text": "Karyogamie\n\nKaryogamie je fúze (splynutí) buněčných jader. Provází pohlavní rozmnožovací cykly u mnoha eukaryotických organismů (u prokaryot pravé jádro není vyvinuto takže nemá co splývat). V typickém případě splývají jádra dvou pohlavních buněk, čímž je dokončen proces oplodnění (fertilizace) – např. jádro oocytu (vajíčka) splývá s jádrem spermie, jež do něj pronikla.\n\nVýrazně se objevuje karyogamie například u hub, kde má silnou pozici uprostřed životního cyklu. Poměrně extrémní jsou v tomto ohledu stopkovýtrusné houby (Basidiomycota), u nichž dochází v určité fázi životního cyklu ke splynutí vláken, ale nikoliv jader. Po poměrně dlouhou dobu následně existuje tzv. sekundární mycelium, jež v každé buňce obsahuje dvě jádra. K samotné karyogamii dochází až uvnitř. tzv. bazidie, jednobuněčného sporangia typicky na spodní straně klobouku hub. K oddálení karyogamie však dochází nejen u stopkovýtrusných hub, ale například i u nádorovek, kde vzniká splýváním buněk mnohojaderné paraplazmodium.\n\nU většiny organizmů (např. u zelených řas a podobně) následuje karyogamie víceméně ihned po splynutí cytoplazem (plazmogamii).\n"}
{"id": "478377", "url": "https://cs.wikipedia.org/wiki?curid=478377", "title": "Stevarcie", "text": "Stevarcie\n\nStevarcie (\"Stewartia\") je rod vyšších dvouděložných rostlin z čeledi čajovníkovité (\"Theaceae\"). Jsou to opadavé nebo stálezelené dřeviny se střídavými jednoduchými listy a poměrně velkými bílými květy. Jsou rozšířeny v počtu asi 20 druhů ve východní Asii a Severní Americe. Některé druhy se v České republice zřídka pěstují jako okrasné a sbírkové dřeviny.\n\nStevarcie jsou stálezelené nebo opadavé keře a stromy. Zimní pupeny jsou zploštělé, kryté 1 nebo několika střechovitými šupinami. Listy jsou střídavé, tenké až kožovité, vejčité, kopinaté nebo eliptické, na bázi klínovité až zaokrouhlené, na vrcholu špičaté, zašpičatělé nebo hrotité, na okraji pilovité. Řapík je krátký, úzce až široce křídlatý, křídla řapíku někdy obklopují a ukrývají úžlabní či koncový pupen. Květy jsou oboupohlavné, poměrně velké, stopkaté, jednotlivé nebo v krátkých, chudokvětých, úžlabních hroznech. Květy jsou podepřené 2 vytrvalými nebo řidčeji opadavými listeny. Kalich je tvořen 5 na bázi srostlými kališními lístky. Koruna je bílá nebo nažloutlá, tvořená 5 na bázi krátce srostlými korunními lístky. Tyčinek je mnoho, na bázi jsou srostlé v krátkou trubku srostlou s bází korunních lístků. Semeník je svrchní, srostlý z 5 plodolistů a se stejným počtem komůrek. V každém plodolistu je obvykle 2 až 4 vajíček s axilární, téměř bazální placentací. Čnělky jsou volné nebo srostlé. Plodem je kuželovitá nebo vejcovitá, pouzdrosečná tobolka obklopená vytrvalým kalichem. Na povrchu tobolky je 5 podélných žeber, uvnitř je rozdělená do 5 komůrek obsahujících po 2 až 4 semenech. Semena jsou drobná, vejcovitá, hranatá a bezkřídlá nebo zploštělá a s úzkým křídlem. Semena obsahují dužnatý endosperm.\n\nRod stevarcie zahrnuje asi 20 druhů. Je rozšířen ve východní Asii (v Číně, Japonsku, Koreji, Laosu a Vietnamu) a ve východních a jihovýchodních oblastech USA. Nejvíce druhů roste v Číně, odkud je udáváno celkem 15 druhů, z toho 14 endemických. V Severní Americe rostou pouze 2 druhy: \"Stewartia ovata\" a \"S. malacodendron\".\n\n\nNěkteré opadavé druhy stevarcií jsou v České republice zřídka pěstovány jako okrasné a sbírkové dřeviny. Dorůstají vesměs podoby vzrůstných keřů, v létě mají bílé květy a v zimě se vyznačují nápadnou kůrou, odlupující se v plátech podobně jako u platanu. Ve sbírkách botanických zahrad a arboret lze nejčastěji narazit na stevarcii kaméliovitou (\"Stewartia pseudocamellia\"), řidčeji se pěstuje stevarcie čínská (\"Stewartia sinensis\") nebo severoamerická stevarcie vejčitá (\"Stewartia ovata\").\n\nStevarcie mají podobné nároky jako pěnišníky. Daří se jim ve výživné, humózní, stejnoměrně vlhké půdě bez vápníku. Vyžadují stanoviště chráněné před větry a tuhými mrazy. Množí se výsevem semen, polovyzrálými letními řízky nebo hřížením.\n\n"}
{"id": "478385", "url": "https://cs.wikipedia.org/wiki?curid=478385", "title": "Protektor (film)", "text": "Protektor (film)\n\nProtektor (2009) je český film režiséra Marka Najbrta, který získal šest Českých lvů za \"nejlepší film, režii, scénář, střih, hudbu a hlavní ženskou roli\".\n\nDěj filmu se odehrává v Praze. Začíná na konci 30. let 20. století, hlavní těžiště příběhu ale leží v době druhé světové války. Vypráví o manželské dvojici Emilovi a Haně Vrbatových. Před válkou je Hana (Jana Plodková) herečkou, pak ale pro svůj židovský původ nemůže pokračovat v kariéře. Pracovník rozhlasu Emil (Marek Daniel), který se stane reportérem poté, co je uvězněn jeho kolega Franta (Martin Myšička), se ji snaží zachránit tím, že pomáhá německé propagandě. Hana téměř nevychází z domu, což ji začne brzy nudit, a tak se tajně schází s promítačem Petrem (Tomáš Měcháček) v blízkém kině, kde se spolu dívají na filmy, zkouší na sobě účinky drog a také provokativně vycházejí do ulic města, kde promítač Hanu fotografuje v místech, kam je Židům vstup zakázán. Emil zatím pracuje v rozhlase, kde je pod kontrolou Tomka (Richard Stanke), který začal po Frantově uvěznění chodit s Frantovou přítelkyní Věrou (Klára Melíšková). Emil se stává slavným a zamiluje se do něj naivní novinářka Krista (Sandra Nováková). Hana se ukáže na svatbě Věry a Tomka, čímž rozčílí Tomka, který požaduje, aby se Emil s Hanou rozvedl. Po svatbě pak Emil stráví noc u Kristy a ráno zaspí, jedná se zrovna o den, kdy byl spáchán atentát na Heydricha. On to ale neví a aby nepřišel do práce o tolik později, vezme si před Kristiným domem kolo, které se ale podobá kolu, po kterém je vyhlášeno pátrání. Kolo pak ukrývá ve svém bytě, gestapo jej během prohlídky neobjeví. Gestapo zabije Frantu i Petra (v době státního smutku pod vlivem drog promítal v kině) a Hana se dobrovolně přidá k Židům čekajícím na transport. Emil odmítne v rozhlasu přečíst slib zaměstnanců rozhlasu Říši u příležitosti pohřbu Reinharda Heydricha.\nFilm \"Protektor\" byl vybrán, aby se za Česko ucházel o Oscara za nejlepší zahraniční film roku 2009. Americká filmová akademie ho však nezařadila ani do užšího výběru 9 filmů, z nichž jsou filmy nominovány. \n\nV cenách Český lev 2009 získal \"Protektor\" 11 nominací, ze kterých proměnil 6 (nejlepší film, režie, scénář, střih, hudba a hlavní ženská role pro Janu Plodkovou).\n\nSoundtrack k filmu obsahuje 6 skladeb (celková délka 10:79) a je celý ke stažení na webu České televize.\n\n\n\n"}
{"id": "478394", "url": "https://cs.wikipedia.org/wiki?curid=478394", "title": "Velké Toronto", "text": "Velké Toronto\n\nVelká oblast okolo Toronta (Greater Toronto Area, zkráceně GTA) je nejlidnatější velkoměstská oblast v Kanadě. GTA se nachází na jihu provincie Ontario a v roce 2006 čítala 5,555,912 obyvatel.\n\nTorontská sčítací velkoměstská aglomerace (Toronto Census Metropolitan Area, zkráceně CMA) která byla definovaná Statistickým úřadem pro Kanadu jako území, které je o 17 % menší než území, které zaujímá GTA, a v roce 2006 sčítala 5 113 149 obyvatel.\n\nTento rozdíl je v první řadě kvůli zahrnutí CMA Oshawy a města Burlington do GTA, které však nejsou zahrnuty do Torontské CMA. GTA je sedmá největší velkoměstská aglomerace v Severní Americe. Navíc k samému městu Toronto patří i čtyři krajské magistráty York, Halton, Peel a Durham. Termín GTA se používá od poloviny 90. let a poprvé se název ustálil poté co byl použit v široce diskutované zprávě o městské vládě přeorganizovávání v regionu.\n\nJakožto hospodářská oblast, GTA sestává z města Toronto a ze čtyř oblastních magistrátů o celkové rozloze 7,125 km. Toto území pokrývá oblast zhruba stejně velkou jako je plocha povrchu jezera Simcoe, které leží na severu od GTA. Obrovské části GTA zůstávají zemědělskou půdou a lesy, včetně chráněných oblastí jako například Oak Ridges Moraine, Rouge Park a Niagara Escarpment. Tyto oblasti zahrnují Torontský úval a Greenbelt (Zelený pas).\n\nNicméně takřka neobydlené předměstské vývojové trendy jsou stále populární, některé z nich leží na nebo blízko ekologicky citlivých a chráněných oblastech. Vláda Ontaria se nedávno pokusila oslovit tuto záležitost programem \"\"Places to Grow\"\"; byl to návrh, který zdůrazňoval nutnost hustějšího obydlení existujících středů měst v příštích 25 letech.\n\nPracovní síly jsou tvořené z přibližně 2.9 milionů lidí, více než 100,000 společnostmi a hrubým domácím produktem 109 miliard amerických dolarů. GTA je Kanadským nejdůležitějším obchodním a výrobním krajem. GTA je domovem pro několik vysoko-školských institucí, včetně 4 univerzit a 7 vysokých škol, většina z nich je s víceužitkovými školními prostorami. Následující oblastní magistráty jsou zahrnutý v popisu GTA; jsou to magistráty Durham Peel, Halton a York.\n\nTato oblast čítala v roce 2006 celkem 5 555 912 obyvatel. Město Toronto je jednořadým magistrátem, ale před rokem 1998 měla oblast podobnou \"krajskou\" strukturu pod názvem metropolitní Toronto, které bylo složeno z: (bývalého) Toronta, Yorku, Severního Yorku, Východního Yorku, Etobicokeu a Scarboroughu. Původně Toronto neslo název City of Toronto a zbytek představoval pouze správní obce. Nakonec Etobicoke, Scarborough, York a Severní York byly nazývaný \"městy\", ačkoli ještě jejich části patřily pod správu města Toronto. Nakonec byla představa správních obvodů a měst zamítnuta a od roku 1998 existuje jediný celek zvaný City of Toronto, jehož severní hranicí je Steeles Avenue a jeho jižní jezero Ontario.\n\nMěsto Hamilton, oblastní magistrát Niagara a město Guelph mají všechny významné vazby k Torontu a GTA. Geograficky od sebe nejsou dost vzdáleny na to, aby mohli být formálně nebo jinak považovány za jinou než část GTA. V některých případech provinciální vláda již zahrnuje město Hamilton a magistrát Niagara jak část GTA kvůli snadnějším záznamům a dopravním plánům.\n\nV roce 2001, Statistický úřad pro Kanadu zaznamenal čtyři významnější městské regiony a vystavil skupinový vzor koncentrovaného přírůstku obyvatelstva. Do tzv. Rozšířeného sčítacího regionu Zlaté podkovy (\"Extended Golden Horseshoe Census Region\") patří všechny větší Torontské oblasti (zahrnující Oshawu), stejně jako další města v Jižním Ontariu jako jsou město Niagara, Hamilton, Guelph, Kitchener - Waterloo a Barrie. Tento Rozšířený sčítací region Zlaté podkovy sčítal 8,116,000 obyvatel v roce 2006, tím pádem tu žilo přes 25% celkového kanadského obyvatelstva. Pro GTA se plánuje, že dosáhne 7.7 milionů obyvatel do roku 2025.\n"}
{"id": "478404", "url": "https://cs.wikipedia.org/wiki?curid=478404", "title": "Okno naproti", "text": "Okno naproti\n\nOkno naproti (italsky: \"La finestra di fronte\") je italský film režiséra Ferzana Özpetekza z roku 2003 v italsko-britsko-turecko-portugalské koprodukci. Na 38. ročníku Mezinárodního filmového festivalu Karlovy Vary získal cenu pro nejlepší režii, ženský herecký výkon a hlavní cenu Křišťálový glóbus pro nejlepší film.\n\nHlavní postavou je dvacetidevítiletá žena \"Giovanna\" (Giovanna Mezzogiorno), která žije poměrně nudný stereotypní život v manželství. Práce účetní v drůbežárně jí nebaví, přivydělává si pečením dortů do jednoho z místních podniků, ráda by si sama založila cukrárnu. Je vdaná za \"Filippa\" (Filippo Nigro), se kterým má dvě malé děti. Baví jí sledovat okno naproti v domě přes ulici. Bydlí v něm totiž přitažlivý muž – \"Lorenzo\" (Raoul Bova), bankovní úředník, jehož identitu ale nezná.\n\nJednoho dne přivede manžel domů starého muže \"Davida Veroliho\" (Massimo Girotti), který se ztratil a nepamatuje si kdo je, ani kde bydlí. Poté co se s ním vrátí z policejní služebny, protože se mu nechtělo čekat, neznámý zůstane přes noc i další dny. Giovanna pátrá po jeho minulosti a v podniku kam dodává dorty náhodou potká muže z okna naproti. Po prvním kontaktu vzplanou mezi nimi hluboké city, navštíví jeho byt a dochází ke krátké milostné scéně.\n\nPo čase se podaří najít domov a minulost ztraceného muže, jedná se o bývalého slavného cukráře, který za druhé světové války zachránil včasným varováním mnoho mladých životů. Giovannu začíná učit svému řemeslu. Ona ale stále váhá, zdali opustit manžela pro Lorenza, který byl v bance povýšen a odjíždí žít na jiné místo. Nakonec dává výpověď z práce rozhodnutá začít šťastnější život v cukrárně. Manžela neopouští a zdá se, že po období vzrušení opět nastává klidný, nudný život.\n\n\n\n\n"}
{"id": "478409", "url": "https://cs.wikipedia.org/wiki?curid=478409", "title": "Seznam českých filmů odehrávajících se během druhé světové války", "text": "Seznam českých filmů odehrávajících se během druhé světové války\n\nSeznam českých filmů od roku 1946, jejichž děj je zasazen do doby druhé světové války.\n\n\n\n\n"}
{"id": "478413", "url": "https://cs.wikipedia.org/wiki?curid=478413", "title": "Totalita", "text": "Totalita\n\nTotalita může označovat:\n"}
{"id": "478414", "url": "https://cs.wikipedia.org/wiki?curid=478414", "title": "Hroši Brno", "text": "Hroši Brno\n\nCardion Hroši Brno jsou baseballový sportovní klub. Od roku 2010 hrají nejvyšší soutěž - Českou baseballovou extraligu. Klub hraje svá domácí utkání v Areálu Hroch v Brně-Jundrově. Klub je registrován jako občanské sdružení.\n\nZakladatelem klubu je bývalý reprezentant a extraligový hráč Draků Brno a MZLU Express Brno Tomáš Ovesný, který byl i u založení předchůdce klubu - mládežnické Malé baseballové ligy. Ta se postupně transformovala do mládežnického klubu Hroši Brno. Sloučením s kluby \"Hadi Brno\" a \"Chimney Boys\" byla aktivována i kategorie dospělých, která byla v roce 2012 doplněna některými hráči zaniklého MZLU Express Brno.\n\n\n\n\n"}
{"id": "478424", "url": "https://cs.wikipedia.org/wiki?curid=478424", "title": "Tokko", "text": "Tokko\n\nTokko ( , ) je řeka v Jakutské republice v Rusku. Je dlouhá 446 km. Plocha povodí měří 23 100 km².\n\nPramení na horském hřbetě Udokan. Protéká Oljokmo-čarskou pahorkatinou. Ústí zprava do Čary (povodí Leny).\n\nZdrojem vody jsou sněhové srážky. Průměrný roční průtok vody činí 220 m³/s. Zamrzá v říjnu a rozmrzá v květnu.\n"}
{"id": "478430", "url": "https://cs.wikipedia.org/wiki?curid=478430", "title": "Optická koherentní tomografie", "text": "Optická koherentní tomografie\n\nOptická koherentní tomografie (OKT) (: \"Optical coherence tomography, OCT\") je nekontaktní a neinvazivní tomografická zobrazovací a diagnostická metoda, která v extrémně vysoké kvalitě mikrometrového rozlišení zobrazuje snímky nejen biologické tkáně (tenké vrstvy kůže a sliznice, oka a zubu) v jejich transverzálním (příčném) průřezu. Na rozdíl od ostatních optických metod používá OKT infračervené záření, které je schopno pronikat výrazně hlouběji (1–3 mm). Díky využití nízko-koherentního zdroje je možné dosáhnout vyšší rozlišovací schopnosti (na základech nízko-koherentní interferometrie). Na základě sejmutých dat (interferenčního signálu) může počítač rekonstruovat tělesné konstrukce ve dvou nebo třech rozměrech. Vše díky rozptylu infračerveného záření.\n\nTato metoda je široce využívaná v oftalmologii a má mnoho dalších biologických aplikací. Umožňuje například studie části sítnice a diagnostiku očních onemocnění. Fyzikální princip OCT je analogický s ultrazvukem, s tím rozdílem, že OCT pro snímání biologických tkání nepoužívá akustické vlny, ale záření blízké infračervenému spektru (~ 1 mikron).\n\n"}
{"id": "478435", "url": "https://cs.wikipedia.org/wiki?curid=478435", "title": "Pamperos", "text": "Pamperos\n\nPamperos jsou studené bouře. Vyskytují se v subtropické oblasti Jižní Ameriky na laplatských pampách - v severovýchodní Argentině, v Uruguayi a v jižním cípu Brazílie. Přináší je jižní vítr z Patagonie. Způsobují prudké ochlazení, někdy se sněhem.\n\n"}
{"id": "478439", "url": "https://cs.wikipedia.org/wiki?curid=478439", "title": "Alfred von Schlieffen", "text": "Alfred von Schlieffen\n\nAlfred von Schlieffen (28. února 1833, Berlín – 4. ledna 1913, tamtéž) byl německý polní maršál a náčelník německého císařského generálního štábu. Je po něm pojmenovaný Schlieffenův plán.\n\nVon Schlieffen pocházel ze šlechtické rodiny von Schlieffenů a byl synem pruského majora Magnuse hraběte von Schlieffen.\nMaturitou ukončil studium na Joachimsthalském gymnáziu a následně studoval práva. Pak vstoupil jako jednoroční dobrovolník do pruské armády k pěšímu pluku. Krátce na to přešel ke kavalérii a v roce 1863 byl převelen ke generálnímu štábu. V roce 1866 se účastnil bitvy u Hradce Králové v hodnosti kapitána a v letech 1870-71 se v hodnosti majora účastnil Prusko-francouzské války v generálním štábu Friedricha Franze II. z Mecklenburgu.\n\nV období 7. února 1891 až 1. ledna 1906 byl ve funkci náčelníka Velkého generálního štábu.\n\n"}
{"id": "478440", "url": "https://cs.wikipedia.org/wiki?curid=478440", "title": "Malakoff – Plateau de Vanves (stanice metra v Paříži)", "text": "Malakoff – Plateau de Vanves (stanice metra v Paříži)\n\nMalakoff – Plateau de Vanves je nepřestupní stanice pařížského metra na lince 13. Leží mimo území Paříže ve městě Malakoff podél železniční tratě z nádraží Montparnasse.\n\nStanice byla otevřena 9. listopadu 1976 při rozšíření linky na jih od stanice Porte de Vanves do Châtillon - Montrouge.\n\nJméno stanice se skládá ze dvou částí. \"Malakoff\" podle města, ve kterém se nachází; \"Plateau de Vanves\" je pomístní název.\n"}
{"id": "478446", "url": "https://cs.wikipedia.org/wiki?curid=478446", "title": "Malakoff – Rue Étienne Dolet (stanice metra v Paříži)", "text": "Malakoff – Rue Étienne Dolet (stanice metra v Paříži)\n\nMalakoff – Rue Étienne Dolet je nepřestupní povrchová stanice pařížského metra na lince 13. Leží mimo území Paříže ve městě Malakoff podél železniční tratě z nádraží Montparnasse.\n\nStanice byla otevřena 9. listopadu 1976 při rozšíření linky na jih od stanice Porte de Vanves do Châtillon - Montrouge.\n\nJméno stanice se skládá ze dvou částí. \"Malakoff\" podle města, ve kterém se nachází a \"Rue Étienne Dolet\" podle nedaleké ulice \"Rue Étienne Dolet\". Étienne Dolet (1509–1546) byl tiskař a humanista, který byl odsouzen za kacířství a popraven v Paříži.\n"}
{"id": "478450", "url": "https://cs.wikipedia.org/wiki?curid=478450", "title": "Étienne Marcel (stanice metra v Paříži)", "text": "Étienne Marcel (stanice metra v Paříži)\n\nÉtienne Marcel je nepřestupní stanice pařížského metra na lince 4 na hranicích 1. a 2. obvodu v Paříži. Nachází se na křižovatce ulic \"Rue de Turbigo\" a \"Rue Étienne Marcel\".\n\nStanice byla otevřena 21. dubna 1908 jako součást prvního úseku linky mezi stanicemi Porte de Clignancourt a Châtelet.\n\nJméno stanice je odvozeno od názvu ulice \"Rue Étienne Marcel\". Étienne Marcel (asi 1315–1358) byl představený pařížského cechu obchodníků, který vedl v Paříži povstání proti zástupcům vězněného krále Jana II.\n\nStanice má jen jeden vchod do ulice \"Rue de Turbigo\" u domu č. 14.\n\n\n"}
{"id": "478454", "url": "https://cs.wikipedia.org/wiki?curid=478454", "title": "Dolev", "text": "Dolev\n\nDolev ( דולב, doslova \"\"platan\"\", podle druhu stromu rostoucího v tomto regionu, v oficiálním přepisu do angličtiny Dolev) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se na v nadmořské výšce 610 metrů na jižním okraji hornatého regionu Samařska, cca 12 kilometrů severovýchodně od města Modi'in-Makabim-Re'ut, cca 20 kilometrů severozápadně od historického jádra Jeruzalému a cca 37 kilometrů jihovýchodně od centra Tel Avivu.\n\nNa dopravní síť Západního břehu Jordánu je napojena pomocí lokálních silnic číslo 463 (západovýchodní směr) a číslo 450 (severojižní směr). Jde o izolovanou izraelskou osadu situovanou ve vnitrozemí Západního břehu Jordánu. Nachází se cca 10 kilometrů za Zelenou linií, která odděluje území Izraele v mezinárodně uznávaných hranicích. Tvoří ale spolu se sousedními izraelskými obcemi na severní straně územně kompaktní blok zvaný též někdy Guš Talmon (jeho součástí jsou osady Dolev, Talmon a Nachliel, popřípadě ještě osada Chalamiš). Tento blok je ovšem ze všech stran obklopen palestinskými vesnicemi. Jižně od Dolevu je to vesnice Dejr Ibzi, východně Ajn Kinija a na severozápadě al-Džanija.\n\nVesnice byla zřízena roku 1983. Konkrétně v říjnu 1983. Už 20. března 1983 rozhodla izraelská vláda změnit několik stávajících polovojenských osad typu nachal na civilní sídla. V dubnu 1983 pak vláda prohlásila, že hodlá na Západním břehu Jordánu zřídit 16 nových osad. Jednou z takových lokalit byl i budoucí Dolev, zmiňovaný pracovně také pod jménem sousední palestinské vesnice jako Ajn Kinija (Ayn Qiniya). K vlastní změně osady typu nachal na civilní sídlo došlo v srpnu 1983.\n\nPočátkem 21. století byla v rámci osady zřízena nová čtvrť Karmej Dolev (כרמי דולב), která sestává z individuálních domků a je určena pro mladé rodiny. V obci je hlavní synagoga se sekcí pro aškenázské i sefardské Židy. Další synagoga stojí ve čtvrti Karmej Dolev. Dále zde fungují mateřské školy a oblastní náboženská základní škola. V okolí obce se nacházejí vinice. Víno zde produkuje firma Jicchaka Herskovitze.\nVzhledem k poloze ve vnitrozemí Západního břehu Jordánu nebyla počátkem 21. století obec zahrnuta do Izraelské bezpečnostní bariéry.\n\nObyvatelstvo v Dolev je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1281 lidí. Během roku 2014 registrovaná populace klesla o 2,2 %.\n\n\n"}
{"id": "478457", "url": "https://cs.wikipedia.org/wiki?curid=478457", "title": "Pobití Sasíků pod Hrubou Skálou", "text": "Pobití Sasíků pod Hrubou Skálou\n\nPobití Sasíků pod Hrubou Skálou je plátno Mikoláše Alše a spolupracovníků, akademických malířů Vojtěcha Bartoňka, Karla Vítězslava Maška a Václava Jansy z roku 1895. Na obrazu je zachycen historický výjev popsaný v epické básni Královédvorského rukopisu o bitvě mezi markrabětem Siegfriedem von Meissen a českým feudálem Benešem, synem Heřmana, která se měla odehrát za vlády Přemysla Otakara I. na počátku 13. století a v které měli Češi slavně zvítězit.\n\nPlátno je výjimečné svojí velikostí 10 × 8,5 m, která je řadí mezi největší světová plátna vůbec. Tato velikost ale přinesla obtíže s trvalým vystavením. Poté co bylo dílo vystaveno jako diorama na Národopisné výstavě československé v Praze, bylo opětovně vystaveno v roce 1908 u příležitosti souborné výstavy českých malířů, dále v letech 1925–1931 jako součást Krajinské výstavy v Turnově ve speciálně pro ně postaveném pavilonu. Až v roce 1974 byl obraz po důkladném restaurování vystaven natrvalo v galerii Muzea Českého ráje v Turnově.\n\n\n"}
{"id": "478459", "url": "https://cs.wikipedia.org/wiki?curid=478459", "title": "Skalka u Žehušic", "text": "Skalka u Žehušic\n\nPřírodní památka Skalka u Žehušic je chráněné území v okrese Kutná Hora ležící v ohybu řeky Brslenky vlevo od silnice Rohozec - Žehušice. Předmětem ochrany je několik malých jámových lomů, které odhalují křídový útes, na němž jsou patrné prvky abraze a je nalezištěm druhohorních zkamenělin. Zatopený lom je významným útočištěm fauny stojatých vod. Území se nachází na vedlejším vrcholku vyššího jihovýchodního vrcholu Žehušická skalka (225 m n. m.).\n\n"}
{"id": "478472", "url": "https://cs.wikipedia.org/wiki?curid=478472", "title": "Scott Kelly", "text": "Scott Kelly\n\nScott Joseph Kelly (* 21. února 1964 v Orange, New Jersey, USA) původně letec vojenského námořnictva Spojených států, je od května 1996 astronautem NASA. Má za sebou dva krátkodobé kosmické lety – STS-103, STS-118 – půlroční pobyt na Mezinárodní vesmírné stanici (ISS) jako člen Expedic 25 a 26 a roční let na ISS v letech 2015/2016 jako člen Expedice 43/44/45/46.\n\nScott Kelly se narodil v Orange ve státě New Jersey, dětství a mládí prožil v nedalekém West Orange, zde také do roku 1982 navštěvoval střední školu. Potom studoval na Státní univerzitě New York , roku 1987 zde získal titul bakaláře v oboru elektrotechniky.\n\nOd roku 1987 sloužil v námořnictvu, absolvoval letecký výcvik a byl zařazen jako pilot na letadlové lodi Dwight D. Eisenhower. Po kurzu ve škole zkušebních letců () v lednu 1993 – červnu 1994 byl přeložen do Námořního střediska bojového letectva () v Patuxent River v Marylandu. Má nalétáno přes 4000 hodin, provedl přes 250 přistání na letadlové lodi.\n\nZúčastnil se 16. náboru astronautů NASA, uspěl a 1. května 1996 byl začleněn do oddílu astronautů NASA. V ročním kurzu všeobecné kosmické přípravy získal kvalifikaci pilota raketoplánu Space Shuttle.\n\nPo dokončení přípravy zastával různé funkce v NASA. Poprvé do kosmu odstartoval 19. prosince 1999 na palubě raketoplánu Discovery při letu STS-103. Hlavním úkolem mise byla údržba Hubbleova teleskopu. Astronauté přistáli 28. prosince 1999 po 7 dnech, 23 hodinách a 11 minutách pobytu ve vesmíru.\n\nV březnu 2001 byl jmenován palubním inženýrem záložní posádky Expedice 5 na Mezinárodní vesmírnou stanici (ISS), expedice odstartovala v červnu 2002.\nVe dnech 8.–21. srpna 2007 pobýval ve vesmíru podruhé. Let STS-118 raketoplánu Endeavour trval 12 dní, 17 hodin a 55 minut. Astronauté pokračovali ve výstavbě ISS. Po splnění úkolů přistáli na mysu Canaveral.\n\nOd ledna 2008 se uvažovalo o jeho zařazení do záložní posádky Expedice 21. V červenci 2008 byl však jmenován do záložní posádky Expedice 23 (start v březnu 2010) a hlavní posádky Expedice 25 se startem v září 2010. V září 2008 jeho jmenování bylo oficiálně potvrzeno.\n\nPotřetí vzlétl na oběžnou dráhu v lodi Sojuz TMA-01M z kosmodromu Bajkonur 7. října 2010 ve 23:11 UTC ve funkci palubního inženýra společně s velitelem Alexandrem Kalerim a palubním inženýrem Olegem Skripočkou. Po obvyklém dvoudenním letu se 10. října v 00:01 UTC nový Sojuz spojil s Mezinárodní vesmírnou stanicí a nováčci se připojili k trojici Douglas Wheelock, Fjodor Jurčichin, Shannon Walkerová. Starší trojice se vrátila na Zem koncem listopadu, Kelly se s jejich odletem stal velitelem stanice. V polovině prosince doplnili posádku ISS na šest lidí Dmitrij Kondraťjev, Paolo Nespoli a Catherine Colemanová. Kelly se svými dvěma kolegy přistál v kazašské stepi 86 km severoseverovýchodně od Arkalyku 16. března 2011 po 159 dnech, 8 hodinách a 43 minutách letu.\nV listopadu 2012 byl (s Michailem Kornijenkem) vybrán k ročnímu letu na ISS v Expedici 43/44/45/46 se startem v březnu 2015 v Sojuzu TMA-16M. Misi zahájil startem Sojuzu TMA-16M dne 27. března 2015. Na ISS žil a pracoval do 2. března 2016, kdy společně s Kornijenkem a Sergejem Volkovem přistál v Sojuzu TMA-18M v kazašské stepi. Mise Kornijenka a Kellyho trvala 340 dní, 8 hodin a 43 minut. Kelly tím získal prvenství mezi americkými astronauty v délce trvání kosmického letu, rekordní pro astronauty USA bylo i jeho celkových 540 dnů ve vesmíru. Rekordy nebyly samoúčelné, získání poznatků o chování lidského organismu při dlouhodobých letech může pomoci při budoucích letech za oběžnou dráhu Země.\nScott Kelly je ženatý, má dvě děti. Jeho bratr, dvojče, Mark Kelly je astronaut NASA, přijatý v 16. náboru.\n\n"}
{"id": "478473", "url": "https://cs.wikipedia.org/wiki?curid=478473", "title": "Joshua Eagle", "text": "Joshua Eagle\n\nJoshua Eagle (* 10. května 1973 Toowoomba, Queensland) je bývalý australský profesionální tenista, deblový specialista. Na okruhu ATP vyhrál pět turnajů ve čtyřhře. Nejvýše postavený na žebříčku ATP pro čtyřhru byl v dubnu 2001 na 11. místě.\n\nV roce 1991 vyhrál společně s Grantem Doylem juniorku Australian Open ve čtyřhře.\n\nJeho manželkou je bývalá rakouská tenistka Barbara Schettová, se níž má syna Noaha (nar. 2009). Společně se probojovali do finále smíšené čtyřhry na Australian Open 2001.\n\n"}
{"id": "478474", "url": "https://cs.wikipedia.org/wiki?curid=478474", "title": "Catherine Colemanová", "text": "Catherine Colemanová\n\nCatherine Grace Colemanová (* 14. prosince 1960, Charleston, Jižní Karolína, USA), původně odbornice na chemii v letectvu Spojených států, je od března 1992 astronautkou NASA. Má za sebou dva krátkodobé kosmické lety v Space Shuttlu při misích STS-73 a STS-93. Od roku 2008 se připravovala na dlouhodobý pobyt na Mezinárodní vesmírné stanici (ISS) jako členka Expedic 26 a 27, do kosmu odstartovala 15. prosince 2010 a přistála 24. května 2011. Celkem při třech letech strávila ve vesmíru 180 dní a 4 hodiny.\n\nNarodila se v Charlestonu v Jižní Karolíně. Roku 1978 dokončila střední školu ve Fairfaxu v Západní Virginii. Poté studovala chemii na Massachusettském institutu technologie (), roku 1983 zde získala titul bakaláře. Roku 1983 byla přijata k vojenskému letectvu, ale zatím pokračovala ve studiích na Massachusettské univerzitě () na které roku 1991 dosáhla doktorské hodnosti.\n\nAž od roku 1988 sloužila v letectvu na základně Wright-Patterson AFB. V tamějších laboratořích se podílela na vývoji polymerů určených pro optické počítačové paměti. Účastnila se též analýz stavu povrchu platformy () ponechané 6 let ve vesmíru.\n\nZúčastnila se 14. náboru astronautů NASA, uspěla a 31. března 1992 byla začleněna do oddílu astronautů NASA. V ročním kurzu všeobecné kosmické přípravy získala kvalifikaci letové specialistky raketoplánu Space Shuttle.\nPo dokončení přípravy zastávala různé funkce v NASA. Poprvé do kosmu odstartovala 20. října 1995 na palubě raketoplánu Columbia při letu STS-73. Astronauté prováděli experimenty v laboratoři Spacelab, přistáli 5. listopadu 1995 po 15 dnech, 21 hodinách a 53 minutách pobytu ve vesmíru. \n\nVe dnech 23.–28. července 1999 pobývala ve vesmíru podruhé. Let STS-93 raketoplánu Columbia trval 4 dní, 22 hodin a 17 minut. Hlavním úkolem mise bylo vypuštění rentgenového teleskopu Chandra. Po splnění letového programu astronauté přistáli na mysu Canaveral.\n\nV lednu 2008 byla jmenována náhradnicí Nicole Stottové v posádce Mezinárodní vesmírné stanice (ISS), Stottová vzlétla k ISS v srpnu 2009. V červenci 2008 byla současně zařazena do záložní posádky Expedice 24 (start v květnu 2010) a hlavní posádky Expedice 26 se startem v listopadu 2010. V září 2008 bylo její jmenování bylo oficiálně potvrzeno. \n\nKe třetímu letu odstartovala v lodi Sojuz TMA-20 z kosmodromu Bajkonur 15. prosince 2010 v 19:09 UTC ve funkci palubní inženýrky lodi společně s ruským velitelem Dmitrijem Kondraťjevem a Italem Paolo Nespolim. Po obvyklém dvoudenním letu se 17. prosince Sojuz spojil s Mezinárodní vesmírnou stanicí. Na ISS zůstala přes pět měsíců ve funkci palubní inženýrky Expedic 26 a 27. Vrátila se v Sojuzu TMA-20 s Kondraťjevem a Nespolim. Přistáli 24. května 2011 v 2:27 UTC v Kazachstánu, 147 km východně od Džezkazganu.\n\nCatherine Colemanová je vdaná za uměleckého skláře Joshe Simpsona.\n"}
{"id": "478475", "url": "https://cs.wikipedia.org/wiki?curid=478475", "title": "Koncentrická skleróza", "text": "Koncentrická skleróza\n\n(Balóova) koncentrická skleróza je jednou z hraničních forem roztroušené sklerózy (RS). Jedná se o demyelinizační onemocnění podobné klasické RS, které se však liší v tom, že demyelinizované tkáně tvoří soustředné (koncentrické) vrstvy. Dříve se lékaři domnívali, že u Balóovy koncentrické sklerózy je prognóza podobná Margburské roztroušené skleróze, ale dnes jsou známy případy, kdy pacienti s touto nemocí přežili, či takové případy, kdy u nich dokonce nastala spontánní remise, případně asymptomatické případy.\n\nBěžným klinickém projevem je primárně progresivní forma RS, však vyskytly se již i případy relaps-remitentní formy. Jednou z teorií léčby je nasazení prednisonu, nicméně pro toto existují pouze neoficiální důkazy a mimo to je tyto závěry těžké přijmout, neboť existují případy, kdy se pacienti spontánně uzdravili, ať již u nich byla nasazena léčba steroidy, či nikoliv.\n\n"}
{"id": "478479", "url": "https://cs.wikipedia.org/wiki?curid=478479", "title": "Raspail (stanice metra v Paříži)", "text": "Raspail (stanice metra v Paříži)\n\nRaspail je přestupní stanice pařížského metra mezi linkami 4 a 6 ve 14. obvodu v Paříži. Nachází se pod \"Boulevardem Raspail\", pod kterým vede linka 4, u křižovatky s \"Boulevardem Edgar Quinet\", pod kterým vede linka 6.\n\nStanice byla otevřena 24. dubna 1906 při zprovoznění úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojena k lince 5. Dne 12. října 1942 byla stanice \"Raspail\", respektive celá část \"Étoile\" ↔ \"Place d'Italie\" opět odpojena od linky 5 a spojena s linkou 6, která tak získala dnešní podobu.\n\nOd 30. října 1909 zde začínal druhý, jižní úsek linky 4, který odtud vedl do stanice Porte d'Orléans. 9. ledna 1910 byla odtud linka prodloužena dále do stanice Châtelet, kde byla spojena se severní částí.\n\nStanice byla v roce 2008 renovována v rámci programu obnovy metra, kdy ztratila svou výzdobu z oranžových dlaždic. Nové keramické obklady mají modrou barvu na lince 6 a zelenou na nástupišti linky 4.\n\nJméno stanice je odvozeno od názvu \"Boulevard Raspail\". François-Vincent Raspail (1794–1878) byl francouzský chemik a politik.\n\nStanice má dva východy na \"Boulevardu Raspail\" před domy č. 234 a 241. Jeden ze vchodů je zdoben původním secesním zábradlím, které pro pařížské metro vytvořil architekt Hector Guimard.\n\n\n"}
{"id": "478483", "url": "https://cs.wikipedia.org/wiki?curid=478483", "title": "Stephanie Grafová", "text": "Stephanie Grafová\n\nStephanie Grafová (* 26. dubna 1973, Klagenfurt) je bývalá rakouská atletka, běžkyně na střední tratě. Její specializací byl běh na 800 metrů.\n\nJejím prvním větším úspěchem bylo páté místo na halovém ME 1996 ve Stockholmu. V roce 1998 doběhla ve finále mistrovství Evropy v Budapešti třetí. O rok později skončila šestá na halovém MS v Maebaši. Na mistrovství světa 1999 v Seville se umístila ve finále na sedmém místě v čase 1:57,92. Titul mistryně světa tehdy získala česká běžkyně Ludmila Formanová. V roce 2000 se stala v belgickém Gentu halovou mistryní Evropy. Na letních olympijských hrách 2000 v australském Sydney získala stříbrnou medaili, když v cíli prohrála jen s mosambickou běžkyní Marii Mutolaovou.\n\nÚspěšný pro rakouskou atletku byl i rok 2001, kdy získala stříbrnou medaili na halovém mistrovství světa v Lisabonu i na mistrovství světa v kanadském Edmontonu. V obou případech byla lepší jen Maria Mutolaová. Stříbro v novém osobním rekordu 1:55,85 získala o rok později na halovém ME, které se konalo ve Vídni. Tento čas je zároveň dosud druhým nejlepším v celé historii. Lepší čas na osmistovce v hale předvedla jen Slovinka Jolanda Čeplaková (1:55,82), která tento čas zaběhla rovněž na HME ve Vídni.\n\nV červenci roku 2002 se podrobila operaci, při které ji byl odstraněn třícentimetrový nezhoubný nádor mezi sedacím nervem a pravým kyčelním kloubem. Jednu ze svých posledních medailí vybojovala v roce 2003 na halovém MS v Birminghamu, kde si doběhla pro stříbro. Atletickou kariéru ukončila v roce 2004.\n\n\n"}
{"id": "478486", "url": "https://cs.wikipedia.org/wiki?curid=478486", "title": "Pakalnė", "text": "Pakalnė\n\nPakalnė (německy \"Pokallna\") začíná po oddělení (doprava) od ramene delty Skirvytė u města Rusnė. Odnáší s sebou asi 3 % z průtoku Skirvytė. Teče na území Regionálního parku Němenské delty směrem na západoseverozápad. Od Pakalnė se dále oddělují: 7 km před ústím levé rameno Vorusnė a ještě 1 km před ústím pravé rameno Rusnaitė. Šířka Pakalnė je 20 m, hloubka na počátku kolem 3 - 4 m, u ústí kolem se zmenšuje na 80 cm. Spád je 2,3 cm/km. Výška břehů je 1,5 m, proti povodním je chrání 1,5 m násep. Na jaře rameno zaplavují korušky. Amatérské lovení ryb je možné (s rybářským lístkem) po celé délce toku Pakalnė. Rybáři mohou ulovené ryby odkládat/překládat pouze v přístavišti (pro malé lodě) nebo na místech, k tomu vyhrazených.\n\nPakalnė je splavná. Doba navigace je 230 dní v roce. Loďmi s vlastním pohonem tudy smí plavat pouze sníženou rychlostí a přistávat se smí jen v přístavišti nebo na místech, k tomu vyhrazených. Na tomto rameni jsou dvě přístaviště, z nich jedno je určeno pro malá plavidla.\n\nToto rameno nemá žádné přítoky.\n\n"}
{"id": "478492", "url": "https://cs.wikipedia.org/wiki?curid=478492", "title": "Myoglobin", "text": "Myoglobin\n\nMyoglobin je monomerický protein obsahující jeden globin a navázanou hemovou skupinu. Vyskytuje se v některých svalech, kde plní v podstatě funkci hemoglobinu, totiž přenáší kyslík. Skládá se z 153 aminokyselin. Myoglobin v lidském těle vzniká v srdeční svalovině a v některých velmi výkonných kosterních svalech. Na druhou stranu bylo zjištěno, že myši s vyřazenými geny pro myoglobin nemají problémy s přežitím a mají stejnou fyzickou kondici, jako jejich protějšky s funkčním myoglobinem.\n\nVznik myoglobinu se vysvětluje duplikací genu před 600–800 miliony lety, přičemž z jednoho genu vznikl myoglobin a z druhého vznikl alfa-globinový řetězec hemoglobinu. Zajímavostí je, že gen pro myoglobin obsahuje velké množství intronů, tedy nekódujících sekvencí genu, jež jsou následně po transkripci vystřihnuty.\n"}
{"id": "478493", "url": "https://cs.wikipedia.org/wiki?curid=478493", "title": "Corsiaceae", "text": "Corsiaceae\n\nCorsiaceae Becc. je čeleď jednoděložných rostlin z řádu liliotvaré (\"Liliales\"). Starší taxonomické systémy řadily zástupce většinou zcela jinam, např. do čeledí \"Burmanniaceae\" nebo \"Orchidaceae\", nebo čeleď uznávaly, ale dávaly ji např. do řádů \"Orchidales\" jako Cronquistův systém nebo \"Burmanniales\" jako Tachtadžjanův systém.\n\nJedná se o vytrvalé nezelené byliny, které se vyživují heterotroficky, s oddenky či hlízami. Listy jsou jednoduché, redukované, membránovité, střídavé, čepele jsou celokrajné, žilnatina je souběžná. Květy jsou oboupohlavné nebo jednopohlavné (pak rostliny jednodomé), vrcholové, jednotlivé, výrazně zygomorfické. Okvětí se skládá ze 6 okvětních lístků, jsou srostlé, prostřední (zadní) člen vnějšího kruhu je výrazně zvětšený, zbylých 5 je čárkovitých. Tyčinek je 6, jsou volné. Gyneceum je srostlé ze 3 plodolistů, je synkarpní, semeník je spodní. Plodem je tobolka.\n\nJsou známy 2-3 rody a asi 30 druhů, jsou přirozeně rozšířeny v jihovýchodní Asii, v severní Austrálii a v Jižní Americe.\n"}
{"id": "478496", "url": "https://cs.wikipedia.org/wiki?curid=478496", "title": "Duroc (stanice metra v Paříži)", "text": "Duroc (stanice metra v Paříži)\n\nDuroc je přestupní stanice pařížského metra mezi linkami 10 a 13. Nachází se na hranicích 6., 7. a 15. obvodu v Paříži pod náměstím \"Place Léon-Paul Fargue\", kde se kříží \"Boulevard des Invalides\", \"Boulevard du Montparnasse\" a \"Rue de Sèvres\".\n\nStanice byla otevřena 30. prosince 1923 jako součást prvního úseku linky 10 mezi stanicemi Invalides a Croix-Rouge (od roku 1939 uzavřená). 27. července 1937 sem byla prodloužena tehdejší linka 14 ze stanice Bienvenüe a byl k ní připojen úsek do \"Invalides\". 9. listopadu 1976 byla tato linka zrušena a připojena k lince 13.\n\nJméno stanice je odvozeno od názvu nedaleké ulice \"Rue Duroc\". Gérard Christophe Michel Duroc, vévoda de Frioul (1772–1813) byl generál, který bojoval s Napoleonem v Egyptě a Itálii.\n\nBěhem hudebního festivalu \"Rock en Seine\" je stanice dočasně (tj. na týden) přejmenována na \"Durock\" (slovní hříčka: du rock = rocková).\n\nStanice má čtyři východy:\n"}
{"id": "478497", "url": "https://cs.wikipedia.org/wiki?curid=478497", "title": "Mevo Choron", "text": "Mevo Choron\n\nMevo Choron ( מְבוֹא חוֹרוֹן, doslova „Brána nebo Vstup do Choronu“, podle biblické lokality \"Bét-chorón\", v oficiálním přepisu do angličtiny Mevo Horon)je izraelská osada a vesnice typu mošav na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce 250 metrů na jižním okraji Samařska, cca 4 kilometry jihovýchodně od města Modi'in-Makabim-Re'ut, cca 20 kilometrů severozápadně od historického jádra Jeruzalému a cca 35 kilometrů jihovýchodně od centra Tel Avivu. Osada Mevo Choron je de facto izolována od dopravní sítě Západního břehu Jordánu. Silniční napojení je orientováno zejména do vlastního Izraele, a to prostřednictvím lokálních silnic vedoucích do aglomerace města Modi'in-Makabim-Re'ut a nebo směrem k jihu, kde vede dálnice číslo 1, která spojuje Tel Aviv a Jeruzalém.\n\nNachází se v takzvaném latrunském výběžku, který vybíhá z jihozápadního rohu Samařska a o jehož dobytí včetně samotného Latrunu se izraelská armáda opakovaně neúspěšně pokoušela během války za nezávislost v roce 1948. Po dobytí Západního břehu Jordánu v roce 1967 pak Izrael území fakticky anektoval, protože přes tento do té doby Jordánskem kontrolovaný výběžek trasoval dálnici Tel Aviv-Jeruzalém a vysídlil tři zdejší palestinské vesnice.\n\nMevo Choron je situován na okraji úrodného Ajalonského údolí, které se už obrací směrem do pobřežní planiny a kterým protéká vodní tok Nachal Ajalon. Do něj směřuje po severním okraji vesnice vádí Nachal Bejt Chanan, po jižním okraji Nachal Kfira a jeho přítok Nachal Jitla.\n\nNa místě současné obce Mevo Choron stála do roku 1967 palestinská vesnice Bajt Nuba. Ta měla v roce 1961 1350 obyvatel. V roce 1967 byli obyvatelé obce vysídleni izraelskou armádou.\n\nNynější obec Mevo Choron byla založena roku 1970. Zřídila ji již 30. prosince 1969 skupina mládeže z hnutí Ezra a z organizace Po'alej Agudat Jisra'el. Šlo o jednu z prvních izraelských osad vzniklých na Západním břehu Jordánu a o první osadu v budoucí Oblastní radě Mate Binjamin. O možnosti zahájit civilní osidlování dobytých území a o rozsahu takové osidlovací politiky se v té době v Izraeli vedly spory. Ministr obrany Moše Dajan ale nakonec souhlasil. K faktickému osídlení nové obce došlo v roce 1970.\n\nJde o zemědělskou osadu typu mošav. Zejména severozápadně od obce se rozkládají rozsáhlé zemědělsky obdělávané plochy. Na jihozápadní straně se rozkládá rekreační areál Canada Park. Jihovýchodně od vlastní obytné části obce se nachází průmyslová zóna. Sídlí zde potravinářská firma C.I.P. Mevo-Horon založená roku 1988. Dle údajů z roku 2008 firma patřila do kategorie se 100-250 zaměstnanci.\n\nV Mevo Choron je synagoga pro aškenázské i sefardské Židy, fungují zde mateřské školy, obchod se smíšeným zbožím, veřejná knihovna, zubní ordinace a plavecký bazén. Počátkem 21. století byla obec zahrnuta do izraelské bezpečnostní bariéry a fyzicky oddělena (spolu s celým latrunským výběžkem) od palestinských oblastí Západního břehu Jordánu.\n\nV květnu 2001 byla severně od Mevo Choron založena nová skupina domů nazývaná Merom Ajalon, Mevo Choron-sever nebo Mevo Choron Farm. Podle údajů organizace Peace Now z roku 2007 žili v Merom Ajalon tři lidé. Podle vládní zprávy ale žije na místě šest rodin a lokalita Merom Ajalon je tvořena pěti obytnými karavany, obytným objektem sestaveným ze dvou kontejnerů, kovovým objektem pro budoucí zřízení synagogy a věžovitým zásobníkem na vodu, který zároveň slouží jako pozorovatelna.\n\nObyvatelstvo obce Mevo Choron je v databázi Rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu (ale ve své kategorii patří spíše k větším obcím) s populací, která od počátku 21. století zaznamenává výrazný populační růst. K 31. prosinci 2014 zde žilo 2425 lidí. Během roku 2014 registrovaná populace stoupla o 6,6 %.\n\n\n"}
{"id": "478502", "url": "https://cs.wikipedia.org/wiki?curid=478502", "title": "Jaroslav Šilhavý", "text": "Jaroslav Šilhavý\n\nJaroslav Šilhavý (* 3. listopadu 1961, Plzeň, Československo) je český fotbalový trenér a bývalý obránce. Od září 2018 vede českou fotbalovou reprezentaci.\n\nSynem Jaroslava Šilhavého je Tomáš Šilhavý, bývalý obránce Slavie Praha. \n\nJaroslav Šilhavý je rekordmanem v počtu odehraných prvoligových zápasů (1925 – 2015/16). Za 20 let odehrál 465 zápasů, v nichž vstřelil 26 gólů. V československé a české fotbalové lize oblékal dresy pěti klubů: TJ Škoda Plzeň (1980), RH Cheb (1980–1989), SK Slavia Praha (1990–1993), FC Petra Drnovice (1994–1996) a FK Viktoria Žižkov (1997–1999). V roce 1998 získal ocenění Osobnost ligy.\n\nBěhem angažmá ve Slavii odehrál v letech 1990–1991 čtyři přátelská utkání za československé reprezentační A-mužstvo.\n\nTrenérskou kariéru odstartoval po skončení hráčské aktivity ve Viktorii Žižkov, kde se stal asistentem Zdeňka Ščasného a od léta 2002 Vítězslava Lavičky. V prosinci 2002 nabídl Šilhavému místo asistenta ve Spartě Jiří Kotrba, který se tehdy stal hlavním trenérem. Po třech letech (kdy se vedle něj vystřídali hlavní trenéři František Straka, Jaroslav Hřebík a Stanislav Griga) Šilhavý u prvního mužstva skončil a jako hlavní trenér převzal druholigový B-tým Sparty. V létě 2007 se stal hlavním trenérem prvoligového Kladna, s nímž dokázal nejvyšší soutěž udržet. V následující sezóně se stal trenérem Viktorie Plzeň, ale po devíti kolech, v nichž Plzeň získala jediné vítězství a patřilo jí dvanácté místo v tabulce, byl Šilhavý odvolán. V rozehrané sezóně 2009/10 nahradil po deseti kolech hlavního trenéra Dynama České Budějovice Pavla Tobiáše. Hned po prvním utkání pod vedením Šilhavého se tým odpoutal z posledního místa tabulky, když překvapivě remizoval na hřišti pražské Sparty. V létě 2011 nahradil na lavičce Slovanu Liberec Petra Radua tým dovedl k zisku mistrovského titulu. V tradiční novinářské anketě byl zvolen nejlepším trenérem za sezonu 2011/12. Liberec dovedl do skupinové fáze Evropské ligy 2013/14 (kde se tým střetl se španělskou Sevillou, německým Freiburgem a portugalským Estorilem) a následně do šestnáctifinále soutěže (ze základní skupiny postoupil Liberec ze druhého místa), kde vypadl s nizozemským AZ Alkmaar. Za tažení Evropskou ligou vydělal klub cca 80 milionů Kč. V půli dubna 2014 jej vedení Liberce odvolalo poté, co vyšlo najevo, že se od nové sezony 2014/15 domluvil na trenérském angažmá s Miroslavem Peltou, majitelem rivalského FK Baumit Jablonec. V sezoně 2014/15 skončil s Jabloncem na třetím místě tabulky s osmibodovou ztrátou na první místo. V Jablonci byl odvolán 8. prosince 2015, tři dny po porážce 1:2 v posledním podzimním kole ročníku 2015/16 na půdě pražských Bohemians 1905.\n\n17. května 2016 se stal novým trenérem FK Dukla Praha, nahradil Luboše Kozla. 5. září 2016 opustil FK Dukla Praha a stal se trenérem SK Slavia Praha, kde ve funkci nahradil odvolaného Dušana Uhrina. Tým byl po 5. kole až na 10. místě, ovšem měl jedno neodehrané utkání k dobru. První zápas pod vedením trenéra Šilhavého v Teplicích Slavia remizovala 2:2. Pod jeho vedením Slavia neprohrála 24 soutěžních utkání v řadě (liga a pohár), tato série byla přerušena porážkou 0:1 v semifinále domácího poháru se Zlínem. Co se týče domácí ligy, se Slavií neprohrál jediný zápas a celkem v sezoně získal 77 % možných bodů. Pod jeho vedením měla Slavia průměr 2,17 gólů na zápas.<br>\nV sezóně 2016/17 získal se Slavií titul mistra nejvyšší české soutěže. V prosinci 2017 byl vedením odvolán, jeho pozici zaujal Jindřich Trpišovský.\n\nV letech 2003 až 2009 působil Jaroslav Šilhavý u národního týmu v roli asistenta reprezentačních trenérů Karla Brücknera a Petra Rady.\n\nV září 2018 se stal hlavním trenérem české reprezentace, když v této funkci nahradil Karla Jarolíma.\n\n\n\n\n"}
{"id": "478503", "url": "https://cs.wikipedia.org/wiki?curid=478503", "title": "Doca do Cavacas", "text": "Doca do Cavacas\n\nDoca do Cavacas je místo ve Funchalu, kde je vyhlášená restaurace a lázně z lávových bazénků (do roku 2007 byl vstup zdarma). Lázně jsou známy i pod názvem Poça do Gomes. Místo se nachází mezi \"Ponta da Cruz\" a \"Praia Formosa\". Z lázní můžeme při pohledu na skálu směrem k Funchalu vidět podivnou cihlovou stavbu. Ta ukrývá potrubí, jímž se kdysi vypouštěl do moře odpad z rybí konzervárny, která byla na pláni nad Doca do Cavacas. Konzervárna od počátku 20. století zpracovávala tuňáky.\n\nDnes přes Doca do Cavacas vede pobřežní chodník, který začíná na funchalském Lidu a je plánován až do Câmara de Lobos. Za Doca do Cavacas chodník prochází asi 100 m dlouhým tunelem.\n\nVe třicátých létech dvacátého století byl na Doca do Cavacas těžen kámen pro stavbu funchalského přístavu. Po pláži Praia Formosa byla vedena úzkokolejná trať pro přepravu štěrku. Štěrk byl nakládán do vlečných člunů a dál dopravován po vodě. Historii dokládají dvě fotografie vystavené u vstupu do tunelu.\n"}
{"id": "478504", "url": "https://cs.wikipedia.org/wiki?curid=478504", "title": "Seznam dílů seriálu Teorie velkého třesku", "text": "Seznam dílů seriálu Teorie velkého třesku\n\nToto je seznam dílů seriálu \"Teorie velkého třesku\". Americký sitcom \"Teorie velkého třesku\" (v anglickém originále \"The Big Bang Theory\") byl vysílán v letech 2007–2019 na stanici CBS. Celkem vzniklo 279 dílů ve dvanácti řadách. V Česku jej od roku 2009 vysílá stanice Prima Cool.\n\n<onlyinclude></onlyinclude>\n\n"}
{"id": "478505", "url": "https://cs.wikipedia.org/wiki?curid=478505", "title": "Hepatotoxicita", "text": "Hepatotoxicita\n\nHepatotoxicita (z \"toxicity jater\") znamená chemicky způsobené poškození jater. Játra hrají klíčovou roli v přeměně a čištění chemických látek (detoxikace) a jsou náchylná k toxicitě způsobené těmito látkami. Játra mohou být poškozena předávkováním některých léčivých látek a v některých případech mohou léky způsobit poškození i při správném dávkování. Poškození jater mohou způsobit i jiné chemické látky, například ty používané v laboratořích a průmyslu, přírodní chemické látky (například mikrocystiny) či bylinné preparáty. Chemické látky, které způsobují poškození jater se nazývají hepatotoxiny.\n\nPodíl na poškození jater byl prokázán u více než 900 léků a jedná se o nejčastější důvod proč je lék stažen z trhu. Chemikálie často působí subklinické poškození jater, které se projevuje pouze abnormálními testy jaterních enzymů. Léky indukované poškození jater je zodpovědné za 5 % všech hospitalizací a 50 % všech akutních jaterních selhání.\n\nHepatotoxické mohou být ale i rostlinné přípravky.\n"}
{"id": "478506", "url": "https://cs.wikipedia.org/wiki?curid=478506", "title": "Dovolená (Star Trek)", "text": "Dovolená (Star Trek)\n\n„Dovolená“ (v originále „Shore Leave“) je osmnáctý díl první sezóny seriálu Star Trek, později známého jako \"\". Premiéra epizody proběhla 29. prosince 1966.\n\nHvězdného data 3025.3 kosmická loď USS Enterprise NCC-1701 vedená kapitánem Jamesem Tiberius Kirkem doráží na orbitu planety systému Omicron Delta. Senzory ukazují, že planeta je neobydlená, bez fauny s pozemskou atmosférou. Protože je posádka lodě unavená po posledních 3 měsících služby, kapitán Kirk chce nařídit dovolenou, ale nejprve vysílá na povrch planety výsadek složený z Dr. McCoye, poručíka Sulu, aby ověřili data z lodních senzorů. Prostředí se zdá pro dovolenou jako stvořené, ale McCoye zaskočí setkání s velkým, mluvícím králíkem a následně s malou dívkou podobnou té z příběhu Alenka v říši divů. První důstojník Spock dovolenou odmítá, protože Vulkáncům stačí klasický odpočinek a nikoliv plýtvání energie v přírodě. Donutí však k odpočinku kapitána Kirka.\n\nNa povrchu planety se transportuje Kirk s dalšími členy posádky. Při pátrání po McCoyově králíkovi však potkává starého přítele z akademie Federace. Pan Sulu nachází starou pistoli, pro něj krásný sběratelský kousek. Vše vrcholí, když Kirk potkává ženu, kterou kdysi miloval. Je zřejmé, že planeta není tak obyčejná, jako se zdála. Pan Spock hlásí kapitánovi, že objevil jakýsi druh silového pole, které patrně vychází z útrob planety a hlavně odčerpává energii \"Enterprise\". Kvůli úbytku energie se stále zhoršuje spojení mezi výsadkem a lodí. Kirk a Sulu zjišťují, že kromě komunikátorů nefungují ani phasery. Když se na povrch transportuje i pan Spock, zbývá energie sotva na 1 další transport. Jako potíž se jeví také to, že zjevení nejsou jenom přátelská. Pan Sulu je napaden samurajem a Dr. McCoy proboden rytířem. Při ohledání humanoida v brnění Spock zjišťuje, že byl vyroben ze stejné buněčné struktury, jako vše okolo. Záhy výsadku dochází, že se na planetě zhmotňují jejich myšlenky a přání. Kirk následně svede dlouhou a tvrdou rvačku s Finnigenem - jeho spolužákem z akademie. Celý výsadek se poté setkává s mužem, který se představí jako strážce. Ten vysvětluje, že planeta je vlastně zábavní park, který dopřeje jeho návštěvníkům vše co chtějí. Úlevu, radost, hrdinství, akci nebo i strach. Záhy se objevuje i Dr. McCoy, který vysvětluje, že v podzemí planety se nachází obří továrna pro tvorbu snů. Spolu s kapitánem pak dovolují začít transportovat zbytek posádky \"Enterprise\".\n\nPo skončení dovolené se vrací na \"Enterprise\" a opouští orbitu planety.\n\n\n"}
{"id": "478509", "url": "https://cs.wikipedia.org/wiki?curid=478509", "title": "Hůlkovice", "text": "Hůlkovice\n\nHůlkovice je vrchol v České republice ležící v Českomoravské vrchovině.\n\nHůlkovice se nachází mezi obcemi Čtyři Dvory a Brťoví. Z okolní krajiny vystupuje výrazně, ale vzhledem k výšce okolních vrchů není příliš dominantní. Svahy nejsou extrémně prudké. Hůlkovice se nachází na území Přírodního parku Svratecká hornatina.\n\nSvahy Hůlkovice jsou odvodňovány dvěma levými přítoky Svratky. Oba se do ní vlévají ve Švařci. Okolo jižního svahu teče Záskalský potok a okolo severního svahu Brťovský potok.\n\nVrcholová část Hůlkovice je porostlá smíšeným lesem, který je rozdělen odlesněným pásem nacházejícím se pod elektrickým vedením 22 kV. Pás vede přímo přes kótu od východu na západ a umožňuje směrově omezené daleké výhledy na rozsáhlou a malebnou část Českomoravské vrchoviny, mimo jiné i na hrady Zubštejn a Louka a na rozhlednu Karasín. Níže položené části svahů jsou porostlé loukami a poli.\n\nSeverně a jižně od Hůlkovice vedou silnice spojující Prosetín a Švařec. Severní přes Brťoví a jižní přes Čtyři Dvory. Brťoví a Čtyři Dvory navíc spojuje špatně sjízdná polní cesta vedoucí po západním svahu kopce. Přímo na vrchol žádná cesta ani pěšina nevede.\n\nPřímo přes vrchol vede elektrické vedení 22 kV. Vedení spojuje rozvodnu u Bystřice nad Pernštejnem z obcemi východně a jihovýchodně od Hůlkovice. Vedení směřuje od západu na východ. Na jižním svahu jsou pod hranicí lesa situovány nejvýše položené budovy obce Čtyři Dvory.\n\n"}
{"id": "478512", "url": "https://cs.wikipedia.org/wiki?curid=478512", "title": "Marija Savinovová", "text": "Marija Savinovová\n\nMarija Sergejevna Savinovová ( , * 13. srpna 1985, Čeljabinsk) je ruská atletka, běžkyně, která se věnuje středním tratím. Je halovou mistryní světa a halovou mistryní Evropy v běhu na 800 metrů.\n\nPoprvé na sebe upozornila v halové sezóně roku 2008. 10. února 2008 v Moskvě byla členkou štafety, která zaběhla nový halový světový rekord na méně často vypisované trati běhu na 4×800 metrů. Rekord měl hodnotu 8:14,52 a dále se na něm podílela Jevgenija Zinurovová, Olga Kotljarovová a Natalja Ignatovová.\n\nNa halovém MS 2008 ve Valencii poté skončila v rozběhu. Na olympijské hry do Pekingu se nekvalifikovala. V roce 2009 zaznamenala první mezinárodní medailový úspěch, když na halovém ME v Turíně vybojovala v osobním rekordu 1:58,10 zlatou medaili. Na Mistrovství světa v atletice 2009 v Berlíně doběhla ve finále na 5. místě v čase 1:58,68.\n\nV roce 2010 se stala v katarském Dauhá halovou mistryní světa. Trať ve finále zaběhla v čase 1:58,26. Stříbrná Britka Jennifer Meadowsová byla o 17 setin sekundy pomalejší. Přemožitelku nenašla také ve finále evropského šampionátu v Barceloně, kde zvítězila časem 1:58,22. Yvonne Haková z Nizozemska, která získala stříbro ztratila na Savinovovou 63 setin. Na kontinentálním poháru ve Splitu skončila na 3. místě a pomohla evropskému týmu k celkovému vítězství.\nV roce 2011 se ji podařilo vybojovat na MS v atletice v jihokorejském Tegu zlatou medaili. Ve finále si vytvořila výkonem 1:55,87 nový osobní rekord a zároveň jako první půlkařka v letní sezóně roku 2011 pokořila hranici jedné minuty a 56 sekund. Obhájkyně titulu z Berlína 2009 Jihoafričanka Caster Semenyaová byla o 48 setin pomalejší. Bronz brala Keňanka Janeth Jepkosgeiová (1:57,42).\n\nDo cíle závodu na 800 metrů doběhla první také na olympiádě v Londýně v roce 2012 a na světovém šampionátu v Moskvě o rok později.\n\nV listopadu 2014 německá veřejnoprávní televize ARD odvysílala dokument o systematickém dopingu, korupci a vydírání v ruské atletice, včetně zakrývání pozitivních dopingových testů. Podle ARD Savinovová na skrytou kameru přiznala užití steroidu oxandrolonu.\n\n9. listopadu 2015 doporučila nezávislá vyšetřovací komise Světové antidopingové agentury udělení doživotního zákazu sportovního působení. V únoru roku 2017 bylo sděleno, že jí byl udělen 4letý zákaz činnosti, a to zpětně běžící od roku 2015, a musí navrátit všechny získané medaile z MS 2011 i 2013, ME 2010 a LOH v Londýně 2012.\n\n\n"}
{"id": "478513", "url": "https://cs.wikipedia.org/wiki?curid=478513", "title": "Cvilín (rozhledna)", "text": "Cvilín (rozhledna)\n\nRozhledna Cvilín (ťéž Lichtenštejnova rozhledna) se nachází na severním svahu Předního Cvilínského kopce (441 m n. m.; též Hradisko, lidově \"kopec Cvilín\", \"vrch Cvilín\", \"Cvilínský kopec\", též \"Slezský svatý kopeček\", německy Burgberg, latinsky \"Monte Cviliensi\"), pata rozhledny je ve výšce cca 436 m n. m., jihovýchodně od Krnova, nedaleko osady Mariánské Pole. Přední a Zadní Cvilínský kopec náležejí ke geomorfologickému podcelku Brantické vrchovině (součást Nízkého Jeseníku).\n\nVýstavba rozhledny proběhla v letech 1902-1903 podle plánů Ernsta Latzela pro Moravskoslezský sudetský horský spolek (MSSGV) za vydatné finanční podpory knížete Lichtenštejna. K otevření došlo 11. června 1903. Původní stavba byla vysoká 35 metrů, neboť měla na vrcholu ještě věžičku, která byla odstraněna při poválečných opravách. Na rozhledně byly svého času umístěny i televizní a rozhlasové antény. Jde o kamennou válcovou věž o výšce 29 metrů s jediným nezastřešeným vyhlídkovým ochozem na vrcholu, na který vede 144 schodů. V srpnu 2011 obsadil Cvilín 2. místo v anketě iDNES.cz o nejhezčí rozhlednu České republiky.\n\nAutem k poutnímu baroknímu kostelu Panny Marie Sedmibolestné a Povýšení svatého Kříže na Cvilíně, kde lze zaparkovat. Odtud pěšky po zelené turistické značce. Též z Krnova po červené TZ ke kostelu (po 219 kamenných schodech) a dále po zelené. Rozhledna je přístupná od května do října od 10.00 do 17.00 hodin.\n\nZ rozhledny lze spatřit centrum Krnova, Petrův rybník, rozhlednu Hanse Kudlicha u Úvalna, zříceninu hradu Šelenburk, Beskydy či Jeseníky s horou Praděd. Nakouknout můžete i do Polska na ves Bliszczyce.\n\nDle publikace \"Vyšší geomorfologické jednotky České republiky\" je nejvyšším bodem geomorfologického celku Opavská pahorkatina/Płaskowyż Głubczycki (a zároveň oblasti/podsoustavy Slezská nížina, subprovincie/soustavy Středopolské nížiny a provincie Středoevropská nížina) vrstevnice 340 m n. m. jihovýchodně od vrchu Hradisko/Přední Cvilínský kopec. Vrch Hradisko/Přední Cvilínský kopec má 441 m n. m. a nachází se 2,5 km jihovýchodně od města Krnov v okrese Bruntál. Nejvyšší horou Opavské pahorkatiny je nedaleká Plechowa Góra s nadmořskou výškou 328 m ležící mezi vesnicemi Boboluszki a Branice.\n\nPod kopcem se na ulici V Osadě v Krnově mezi čísly orientačními 10A a 11 nachází trojstyk 3 geomorfologických celků: Opavské pahorkatiny, Nízkého Jeseníku a Zlatohorské vrchoviny.\n\n"}
{"id": "478515", "url": "https://cs.wikipedia.org/wiki?curid=478515", "title": "Michèle Mercier", "text": "Michèle Mercier\n\nMichèle Mercierová, vlastním jménem Jocelyne Yvonne Renée Mercier (* 1. ledna 1939, Nice, Francie) je francouzská herečka. Ve své kariéře spolupracovala s předními režiséry jako François Truffaut, Jean-Pierre Melville, Jacques Deray, Dino Risi, Mario Monicelli, Mario Bava, Peter Collinson a Ken Annakin. Jejími nejznámějšími hereckými partnery byli Marcello Mastroianni, Giuliano Gemma, Vittorio Gassman, Jean-Paul Belmondo, Jean Gabin, Charles Aznavour, Robert Hossein, Charles Bronson, Tony Curtis a Charlton Heston. Ačkoli se objevila ve více než padesáti filmech, nejproslulejší se stala svou rolí Angeliky, která ji nejen ve Francii katapultovala k vrcholům popularity.\n\nDcera francouzského lékárníka a italské matky chtěla původně být tanečnicí. Ale vzhledem k okolnostem války to nebylo jednoduché a rodiče to považovali za rozmar. Nicméně její rozhodnutí nakonec zvítězilo a nastoupila do souboru \"ballet-rats\" jako sboristka. Brzy se zdokonalila a vystupovala jako sólistka v opeře v Nice. V patnácti letech potkala Maurice Chevaliera, který prý předpověděl její úspěch.\n\nV sedmnácti letech se přestěhovala do Paříže a nejdříve nastoupila do divadelní herecké společnosti Rolanda Petita, poté do společnosti \"Ballet de la Tour Eiffel \". Současně s kariérou tanečnice studovala herectví pod vedením Solange Sicarda. Pro filmový debut se zdálo její jméno příliš dlouhé a staromódní. Bylo jí doporučeno přijmout jméno Michèle – což bylo jméno její mladší sestry, která zemřela v pěti letech na břišní tyfus. Nicméně přijala toto jméno i jako hold herečce Michèle Morgan.\n\nPo několika romantických komediích a malé roli ve filmu Francoise Truffauta \"Tirez sur le pianiste\" (\"Zastřelte pianistu\", 1960) pracovala v Anglii a natočila několik nízkorozpočtových filmů v Itálii. Obvykle hrála ženy s uvolněnou morálkou.\n\nPsal se rok 1963, kdy bylo rozhodnuto natočit film podle románu Anne a Serge Golonových o krásné Angelice, kde dostala svou šanci. O roli Angeliky se ucházelo mnoho hereček. Producent Francis Cosne chtěl Brigitte Bardotovou, ta ale odmítla. Další adeptkou se stala Anenette Strybergová, ale nebyla dostatečně známá. Catherine Deneuve byla zase příliš nevýrazná, Jane Fondová mluvila francouzsky s americkým přízvukem a Virna Lisi měla práci v Hollywoodu. Nejvážnější adeptkou se stala Marina Vladyová. Téměř už podepsala smlouvu, ale nakonec dostala tuto roli Michèle. Nebyla příliš nadšená, že se s ní jedná jako se začátečnicí v době, kdy už byla dobře známá v Itálii – v době, kdy byla kontaktována, aby hrála Angeliku, měla za sebou již dvacet filmů. V průběhu čtyř let (1964–1967) natočila pět dílů, které byly velmi úspěšné. Avšak role Angeliky v těchto romanticko-dobrodružných, poněkud kýčovitých snímcích znamenala pro ni nejen obrovský úspěch a štěstí, ale zároveň i prokletí. Rázem se stala široce známou a populární, srovnatelně s Brigitte Bardotovou, co se týká osobnosti a popularity. Role Angeliky však zastínila veškeré další aspekty její herecké kariéry; znamenala její vrchol, ale v podstatě také její konec.\n\nV roce 1961 se vdala za pomocného režiséra André Smagghe. Bohužel se z něj stal alkoholik, který potřeboval čas od času hospitalizaci. Rozvedli se v roce 1965. Po dlouhém vztahu se v roce 1970 provdala za známého závodníka Clauda Bourillota, ale ten jednoho dne zmizel se všemi jejími šperky a penězi a zanechal ji naprosto bez prostředků; rozvedli se v roce 1976. Její další vztah byl opět naprostou katastrofou. Přiznala, že její herecký kolega Vittorio Gassman se jí jednou pokusil znásilnit. A italský princ N. zrušil sňatek po řadě let zasnoubení.\n\n\n"}
{"id": "478519", "url": "https://cs.wikipedia.org/wiki?curid=478519", "title": "Hikaru Sulu", "text": "Hikaru Sulu\n\nHikaru Sulu je fiktivní postava ze sci-fi světa \"Star Trek\"u. Působí především ve funkci kormidelníka hvězdné lodi USS \"Enterprise\".\n\nPrvním představitelem Hikaru Sulua byl George Takei, který jej hrál v původním seriálu \"Star Trek\" (1966–1969). Roli si zopakoval i ve stejnojmenné animovaném seriálu z let 1973–1974 a v následujících šesti hraných celovečerních snímcích (do roku 1991). V roce 1996 hostoval také v díle „Vzpomínka“ seriálu \"\". V rebootové filmové sérii hraje Sulua od roku 2009 John Cho.\n\nHikaru Sulu se narodil v San Franciscu, je japonského původu. Po přiřazení na loď \"Enterprise\" setrvával ve funkci kormidelníka a ovládal lodní phasery a fotonová torpéda.\n\nPo dobu první řady seriálu \"Star Trek\" s ním pracovali na těchto pozicích různé postavy, až od druhé řady se na místě jeho kolegy usadil na delší dobu Pavel Čechov. V animovaném seriálu \"Star Trek\" je Sulu opět bez Čechova.\n\nPostupně, během celého seriálu se vypracovával z nepříliš významné postavy až po dočasného velitele lodi, když byl kapitán James Kirk, první důstojník Spock i druhý důstojník Montgomery Scott mimo \"Enterprise\". Později byl Sulu povýšen na komandéra a následně se stal kapitánem a byla mu přidělena loď \"Excelsior\".\n\nSulu má mnoho koníčků. Počínaje šermem, přes botaniku, gymnastiku až po sběratelství historických zbraní. Ve filmu \"\" pak vystupuje jeho dcera Demora Sulu v roli kormidelníka \"Enterprise\"-B.\n\nGene Roddenberry, tvůrce \"Star Treku\", chtěl mít v posádce zástupce asijských národů jako symbol míru, který v budoucnosti na Zemi panuje, ale nechtěl žádný konkrétní národ. Když vymýšlel jméno, které by nebylo typické pro jednu asijskou zemi, objevil na mapě Suluské moře. Pomyslel si: \"„To je přece moře, které se dotýká všech tamních břehů,“\" a tak vzniklo jméno Sulu.\n\n"}
{"id": "478525", "url": "https://cs.wikipedia.org/wiki?curid=478525", "title": "Muži v říji", "text": "Muži v říji\n\nMuži v říji (2009) je česká filmová komedie Roberta Sedláčka z prostředí současné moravské vesnice.\n\nPříběh se odehrává v Mouřínově, kde má proběhnout mistrovství Evropy ve vábení jelenů. Na tuto soutěž má dorazit i premiér s ministrem zemědělství, čehož chce využít starosta obce (Pavel Zedníček), který chce lobbovat za výstavbu lepší silnice do obce. Zároveň je soutěž i zásahem do vztahů obyvatel vesnice.\n\n"}
{"id": "478527", "url": "https://cs.wikipedia.org/wiki?curid=478527", "title": "Florence and the Machine", "text": "Florence and the Machine\n\nFlorence and the Machine (nebo též Florence + the Machine) je britská indierocková kapela zformovaná roku 2007 v Londýně, skládající se z hlavní zpěvačky Florence Welch, Isabelly Summers ve spojení s dalšími hudebníky a umělci. Kapela obdržela řadu uznání napříč médii, především od BBC, která hrala významnou roli v jejím vzniku a vzestupu do popředí, když umožnila Florence and the Machine vystoupit v programu na podporu začínajících talentů. Po dvou neúspěšných pokusech vytvořit hudební skupinu začala Florence Welch kolem roku 2006 spolupracovat s kvartetem umělců a dali si svůj doposud používaný název. Na Brit Awards 2009 obdrželi Brit Award v kategorii ceny kritiků (\"Critics Choice\"). Skupina je proslulá svou dramatickou a ekcentrickou produkcí, ale také pro Welchininy pěvecké výkony.\n\nKapela debutovala studiovým albem \"Lungs\", které vyšlo 6. července 2009, a drželo se celých pět týdnů na druhém místě UK Albums Chart. V lednu 2010 se album dostalo na nejvyšší pozici, poté, co se drželo více než 28 týdnů v grafech prodejnosti. Od října 2010 se pak dostalo do top 40 úspěšných hudebních alb, protože se drželo v žebříčcích hitparád celý šedesát pět po sobě jdoucích týdnů, čímž se stalo jedním z nejprodávanějších alb ve Spojeném království za rok 2009-2010. Druhé studiové album \"Ceremonials\" bylo uvedeno v říjnu 2011 a dostalo se na první příčku ve Velké Británii a na šestou v USA. Třetí album \"How Big, How Blue, How Beautiful\" uvedené 2. června 2015 se stali číslem jedna v britských hudebních příčkách a jako taktéž jako číslo jedna v US \"Billboard 200,\" kde byli vůbec první, kdo to takto udělal. Album se tak dostalo na první příčky v celkem osmi zemích a v dalších dvaceti do první desítky. V roce 2015 se kapela také stala hlavní hvězdou festivalu v Glastobury a Florence Welch první Britkou v headlinu festivalu v tomto století.\n\nFlorence and the Machine bývá často po zvukové stránce popisována jako kombinace několika různých žánrů, mezi něž patří rock a soul. Lungs se umístilo v kategorii Nejlepší britské album roku 2010 v Brit Awards. Florence and the Machine byli celkem osmkrát nominování na Cenny Grammy mj. v kategoriích Nejlepší nový umělec a nejlepší Pop Vokálové Album. Dále kapela vystupovala v roce 2010 na MTV Video Music Awards a Koncertu Nobelovy ceny míru.\n\nV roce 2016 nazpívala titulní píseň k filmu \"Sirotčinec slečny Peregrinové pro podivné děti\".\n\n\n"}
{"id": "478528", "url": "https://cs.wikipedia.org/wiki?curid=478528", "title": "Leszek Engelking", "text": "Leszek Engelking\n\nLeszek Engelking (* 2. února 1955, Bytom) je polský básník, prozaik, překladatel, literární vědec a kritik.\n\nDětství prožil v Horním Slezsku. Obecnou školu navštěvoval ve svém rodišti. Vystudoval polonistiku na Varšavské univerzitě. Studia ukončil diplomovou prací v oboru filmové vědy (1979). V roce 2002 na Lodžské univerzitě obhájil doktorát (disertace \"Každodennost a mýtus. Poetika, dějiny a programy Skupiny 42 na pozadí avantgardy a postavantgardy 20. století\") a získal titul doktora humanitních věd. Habilitoval v roce 2013. Jedenáct let (1984–1995) pracoval v redakci měsíčníku \"Literatura na Świecie\", protějšku české \"Světové literatury\". V letech 1997–1998 přednášel dějiny české literatury a českého a slovenského filmu na Varšavské univerzitě a dějiny polské poezie na Univerzitě Palackého v Olomouci. Měl přednášky také na Univerzitě Ivana Franka (Lvov, Ukrajina), Prešovské univerzitě (Prešov, Slovensko), Štětínské univerzitě (Štětín, Polsko) a Justus-Liebig-Universität (Giessen, Německo). Od roku 1998 přednáší teorii literatury, vědu o kultuře, srovnávací literaturu, literární teorii a dějiny českého a slovenského filmu na Lodžské univerzitě. Učil také literárnímu překladu na Varšavské univerzitě a Jagellonské univerzitě v Krakově.\n\nJe členem Obce polských spisovatelů (Stowarzyszenie Pisarzy Polskich, od 1989), Polského Pen klubu (od 2000), Societé Européenne de Culture (od 1994) a Literárního spolku Scriptus (od 1997). Člen mezinárodní rady básnického festivalu Podzim básníků (Litva).\n\nJe spolupracovníkem amerického časopisu \"Paideuma\", lodžského měsíčníku \"Tygiel Kultury\" a členem mezinárodního redakčního kruhu časopisu \"Slavia\".\nCena měsíčníku \"Literatura na Świecie\" za první knižní překlad (1989), Cena Svazu polských překladatelů a tlumočníků za nejlepší překlad esejistické knihy za rok 1999 (2000), česká Cena Premia Bohemica za popularizaci české literatury v zahraničí (2003), cena měsíčníku \"Literatura na Świecie\" za nejlepší překlad prózy (2003), cena měsíčníku \"Literatura na Świecie\" za nejlepší překlad poezie (2009), překladatelská cena Polského Pen klubu (2010), cena měsíčníku \"Literatura na Świecie\" za překladatelské dílo (2018). Básnická sbírka \"Muzeum dzieciństwa\" získala nominaci na Literární cenu Varšavy a na Cenu Orfeus (2012).\n\nVyznamenán medailí Za zásluhy o polskou kulturu (2006).\n\nVydal básnické sbírky \"Autobus do hotelu Cytera\" (\"Autobus do hotelu Kythera\", Varšava 1979), \"Haiku własne i cudze\" (\"Haiku vlastní a cizí\", Krakov 1991), \"Mistrzyni kaligrafii i inne wiersze\" (\"Mistryně kaligrafie a jiné básně\", Krakov 1994), \"Dom piąty\" (\"Pátý dům\", Krakov 1997), \"Muzeum dzieciństwa\" (\"Muzeum dětství\", Poznaň 2011), \"Komu kibicują umarli?\" (\"Komu fandí zesnulí\", Poznaň 2013), \"Suplement\" (\"Dodatek\", Lodz 2016) a výbor obsahující také nové básně \"I inne wiersze (A jiné básně\", Krakov 2000). Výbor jeho básní vyšel také v dvojjazyčné verzi na Ukrajině (\"Vid cioho ne vmirayut’ – Od tego się nie umiera\" [\"Na to se neumírá\"], Lviv 1997, vybral a přeložil Viktor Dmytruk, úvod Andrij Otko) a v slovenštině (\"Zanechala si odtlačky prstov na mojej koži\", Bratislava 2005, vybral a přeložil Karol Chmel). Knižka básni mu vyšla španělsky (\"Museo de la infancia\" [\"Muzeum dětství\"], Zaragoza 2010, přel. Gerardo Beltrán, Xavier Farré, Abel Murcia). Ve Spojených státech vyšli dvě malé edice jeho básní v anglickém překladu (\"Your Train the Local\", přel. Craig Czury, Reading, Pa 2001; \"Paulina’s House\", přel. Craig Czury, Reading. Pa 2002). V roce 2007 vyšla mu sbírka povídek a literárních miniatur \"Szczęście i inne prozy\" (\"Štěstí a jiné prózy\", Varšava). Engelking vydal také monografii \"Vladimir Nabokov\" (Varšava 1989), svazek esejů o české literatuře \"Surrealizm, underground, postmodernizm. Szkice o literaturze czeskiej\" (\"Surrealismus, underground, postmodernismus: Eseje o české literatuře\", Lodž 2001), monografii \"Codzienność i mit. Poetyka, programy i historia Grupy 42 w kontekstach dwudziestowiecznej awangardy i postawangardy\" (\"Każdodennost a mýtus. Poetika, dějiny a programy Skupiny 42 na pozadí avantgardy a postavantgardy 20. století\", Lodž 2005), monografii \"Chwyt metafizyczny. Vladimir Nabokov - estetyka z sankcją wyższej rzeczywistości\" (\"Metafyzický postup. Vladimir Nabokov - estetika se sankcí vyšší skutečnosti\", Lodž 2011), monografii \"Bytom w literaturze\" (\"Bytom v literatuře\", Bytom 2018) a antologie britské a americké poezie \"Wyspy na jeziorze\" (\"Jezerní ostrovy\", Krakov 1988) a české poezie \"Maść przeciw poezji\" (\"Mast proti poezii\", Vratislav 2008).\n\nJeho básně byly přeloženy do angličtiny, běloruštiny, češtiny, čínštiny, francouzštiny, hornolužické srbštiny, japonštiny, litevštiny, němčiny, ruštiny, slovenštiny, slovinštiny, srbštiny, španělštiny a ukrajinštiny, povídky do angličtiny, slovenštiny a češtiny.\nHojně překládá z angličtiny (mj. Charles Bukowski, Basil Bunting, Richard Caddel, Kerry Shawn Keys, Vladimir Nabokov, Ezra Pound, Christopher Reid, William Carlos Williams, William Butler Yeats), ruštiny (mj. M. Agejev, Marina Cvetajevová, Nikolaj Stěpanovič Gumiljov, Vjačeslav Ivanov, Maksimilian Vološin, Sergej Zavjalov), španělštiny (mj. Sor Juana Inés de la Cruz, Federico García Lorca, Jorge Luis Borges, Gerardo Beltrán, Abel Murcia), ukrajinštiny (mj. Lina Kostenková, Iryna Žylenková), běloruštiny (Andrej Chadanovič), slovenštiny (mj. Pavol Országh Hviezdoslav, Oleg Pastier, Karol Chmel, Ivan Kolenič) a češtiny.\n\nZ češtiny přeložil mj. romány Jáchyma Topola \"Sestra\", \"Noční práce\", \"Kloktat dehet\" a \"Chladnou zemí\", jeho hru \"Cesta do Bugulmy\" a prózu \"Supermarket sovětských hrdinů\", román Daniely Hodrové \"Podobojí\", román Zdeňka Jirotky \"Saturnin\", soubor esejů Miroslava Holuba \"Problémy na kosmické lodi\", výbor povídek Ladislava Klímy, básně, povídky a román Michala Ajvaze, výbor publicistiky Mileny Jesenské, sbírku básní Jiřího Staňka a výbory básní Petra Mikeše, Ivana Wernische, Ivana Blatného, Oldřicha Wenzla, Miroslava Holuba, Václava Buriana, Egona Bondyho, Jiřího Koláře a Jaroslava Seiferta).\n\n\n\n\n"}
{"id": "478529", "url": "https://cs.wikipedia.org/wiki?curid=478529", "title": "Sulu", "text": "Sulu\n\nSulu může odkazovat na:\n"}
{"id": "478531", "url": "https://cs.wikipedia.org/wiki?curid=478531", "title": "Sumgaitský pogrom", "text": "Sumgaitský pogrom\n\nSumgaitský pogrom, též Sumgaitský masakr byl Ázery vedený pogrom zacílený na arménskou populaci v přímořském městě Sumqayıt (rusky \"Sumgait\"), zhruba 30 km severně od Baku, hlavního města tehdejší Ázerbájdžánské SSR, koncem února 1988. Během tří dnů nepokojů bylo zabito dle oficiálních zdrojů 32 lidí a zhruba 2000 bylo zraněno. Neoficiální zdroje hovoří však přinejmenším o 200 mrtvých.\n\n27. února 1988 se velký dav, z většiny tvořený Ázery, zformoval do skupin, které začaly následně útočit a zabíjet Armény v blízkých ulicích a domech. Situace se ještě zhoršila následným rabováním a nezájmem policie tuto situaci řešit. Násilnosti v Sumgaitu představovaly na poměry tehdejšího SSSR situaci nebývalého rozsahu a přilákaly velký zájem západních médií. Z masakru bylo obviňováno náhornokarabašské hnutí, které v té době začínalo být v povědomí v sousední Arménské SSR. Oficiální bilance masakru, na základě seznamu jmen obětí, byla 32 lidí (26 Arménů a 6 Ázerů), nicméně očití svědci hovoří o mnohem větším počtu mrtvých. Mnozí z nich zastvávají tvrzení, že mrtvých bylo přinejmenším 200.\n\n28. února vstoupil do města malý kontingent lehce vyzbrojených sovětských vojáků a neúspěšně se pokusil potlačit nepokoje. Situace se zmírnila až poté, co se o den později dostavily více profesionální vojenské jednotky s tanky a dalšími obrněnými vozidly. Tyto vládní jednotky zavedly v Sumgaitu stanné právo, představující zákaz vycházení, a fakticky tak ukončily krizi.\n\nTehdejší generální tajemník ÚV KSSS Michail Gorbačov byl později kritizován za svou pomalou reakci na tuto situaci, což se později stalo důležitou součástí mnoha konspiračních teorií. Dle člena politbyra Ústředního výboru KSSS Alexandra Nikolajeviče Jakovjeva byl sumgaitský pogrom zkonstruován agenty KGB. Samotný sumgaitský pogrom se sovětské moci podařilo před světovou veřejností úspěšně ututlat. V následném procesu byli obviněni a odsouzeni tři mladíci, z toho dva nezletilí. Následkem této situace byla celá arménská populace Sumgaitu nucena odejít. Město se později stalo domovem mnoha uprchlíků z válkou postižených oblastí.\n\nIncident zanechal mnoho otázek jak v celé Arménii, tak ve zbytku Sovětského svazu, jelikož se mělo za to, že etnické spory v zemi byly silně potlačovány a oficiálně neexistovaly. Tento masakr, společně s rostoucím konfliktem v Náhorním Karabachu, představovaly jistou výzvu k řešení celého problému v rámci, v té době prováděných, reforem perestrojky Michaila Gorbačova. Nepokoje v Sumgaitu vytyčily počátek dlouhotrvajícího napětí mezi Armény a Ázery. Dosud nenásilné protesty v Arménii proti porušování práv Arménů v Náhorním Karabachu se ukázaly jako neúčinné, a jejich organizátoři byli postupně vystřídáni partyzány a vojskem. O rok později propukla naplno válka v Náhorním Karabachu, která trvala až do roku 1994.\n\n\n\n"}
{"id": "478535", "url": "https://cs.wikipedia.org/wiki?curid=478535", "title": "Neurorehabilitace", "text": "Neurorehabilitace\n\nNeurorehabilitace (složenina slov \"neuro\" (zkrácenina neurologie) + \"rehabilitace\") je specializace neurověd, která se zabývá studiem a aplikací komplexních lékařských procesů, jejichž cílem je zotavení pacienta po poranění nervové soustavy a minimalizování a/nebo kompenzace funkčních změn z toho plynoucích. \n\n"}
{"id": "478538", "url": "https://cs.wikipedia.org/wiki?curid=478538", "title": "Puzur-Aššur III.", "text": "Puzur-Aššur III.\n\nPuzur-Aššur III. (akkadsky \"Tajemství\" [boha] \"Aššúra\") byl asyrský král, který vládl mezi roky 1521 př. n. l. a 1497 př. n. l. Podle asyrského seznamu králů to byl syn a nástupce Aššur-nirári I. a vládl 24 let. Je také uváděn jako současník babylonského krále Burna-buriaše I., se kterým uzavřel dohodu o hranicích mezi oběma říšemi. V Aššuru bylo nalezeno několik jeho nápisů na budovách. Podle nich přestavěl část chrámu bohyně Ištar v hlavním městě a nechal vystavět jižní části městských hradeb.\n\n"}
{"id": "478539", "url": "https://cs.wikipedia.org/wiki?curid=478539", "title": "František Soukup (skladatel)", "text": "František Soukup (skladatel)\n\nFrantišek Soukup (* 13. prosince 1983) je český hudební skladatel a textař. Je hlavním zakladatelem hudební skupiny Nightwork.\n\nJeho domovem je pražská čtvrť Malá Strana, jedna z nejstarších částí Prahy, do níž se v roce 1996 z Vinohrad přistěhoval se svými rodiči, hudebním skladatelem Ondřejem Soukupem a textařkou Gabrielou Osvaldovou.\n\nUčení ho nebavilo, chodil za školu a raději se věnoval muzice, v níž našel záminku, jak umluvit otce, aby jej nechával doma. Z prvního gymnázia jej kvůli problémům s kázní vyloučili a na druhém musel opakovat maturitní zkoušku. Záškoláctví mu jeho otec promíjel, neboť tajně doufal, že se syn bude hudbou zabývat profesně jako on. Přestože se zprvu zdálo, že nedostuduje ani gymnázium, rozhodl se po maturitě pro studium vysoké školy, kterou úspěšně dokončil a získal titul Mgr. Vystudoval Soukromé gymnázium Josefa Škvoreckého v Praze a Metropolitní univerzitu Praha, pětiletý obor International Relations and European Studies. Posléze dokonce zvažoval navázat doktorským studiem, od čehož nakonec upustil a naplno se věnoval hudbě. Počínaje rokem 2005 spolupracuje se svým kolegou ze skupiny Nightwork Jakubem Prachařem, se kterým komponuje pro svou kapelu a tvoří filmovou, divadelní a reklamní hudbu. Prakticky nejvíc ho však zaměstnává vlastní produkce kapely Nightwork, v níž hraje na klávesy a zpívá.\n\nJeho umělecká kariéra byla silně ovlivněna prostředím hudebně založené rodiny, v níž vyrůstal. Muzice se zprvu vyhýbal, později v ní však našel zalíbení a stala se jeho živobytím. Tomu však předcházela touha prosadit se a získat respekt v hudební branži, což nebylo, pro mladého muzikanta ve stínu rodičů slavných jmen, jednoduchým úkolem. Svůj sen o vlastní kapele uskutečnil v roce 2005, založením hudební formace Nightwork, díky níž později získal uznání.\nS kapelou Nightwork do roku 2010 vydal tři hudební alba, z nichž poslední s názvem Tepláky aneb kroky Františka Soukupa, získalo hned několik hudebních ocenění.\n\n\n\n\n\n\n\n\n\n"}
{"id": "478544", "url": "https://cs.wikipedia.org/wiki?curid=478544", "title": "Válečná pamětní medaile za polní tažení 1870-71", "text": "Válečná pamětní medaile za polní tažení 1870-71\n\nVálečná pamětní medaile za polní tažení 1870-71 bylo německé vojenské vyznamenání. Založil ho 20. května 1871 německý císař Vilém I. Mohl být udělen všem příslušníkům německé armády, kteří se účastnili bojů Prusko-francouzské války (1870-1871). Mimo to byl také udělován členům posádky korvety SMS Augusta, kteří na ní sloužili od 11. prosince 1870 od 2. března 1871. Vyznamenání se dělilo na dva stupně, a to pro vojáky a nevojáky.\n\nOdznakem verze pro vojáky je bronzová medaile. Na přední straně je vyobrazena korunovaná iniciála zakladatele W, pod ní nápis Dem siegreichen Heere (\"Vítězné armádě\"), okolo se vine heslo Gott war mit uns Ihm sei die Ehre (\"Bůh byl s námi. Jeho je sláva\"). Na zadní straně medaile je zpodobněn tlapatý kříž. Mezi jeho rameny se nachází paprsky, ve středovém medailonu jsou pod sebou napsána léta 1870 1871 ovinutá vavřínovým věncem.\n\nMedaile pro nevojáky je z oceli, od verze pro vojáky se liší pouze ve dvou bodech. Místo nápisu \"Dem siegreichen Heere\" stojí Für Pflichttreue im Kriege (\"Za svědomitost ve válce\") a na zadní straně je dubový věnec místo vavřínového.\n\nK příležitosti 25. výročí vítězství v prusko-francouzské válce byly 18. srpna 1895 přidány k medaili spony, a to za bitvy u Weißenburgu, Spichernu, Wörthu, Colombey, Vionville - Mars la Tour, Gravelotte - St. Privat, Beaumontu, Noiseville, Sedanu, Amiensu, Beaune la Rolande, Villiers, Loigny-Poupry, Orleansu, Beaugency-Cravantu, Hallue, Bapaume, Le Mans, Lisaine, St. Quentinu a Mont Valerienu a za obléhání Štrasburku, Paříže, Belfortu a Mét.\n\nMedaile byla nošena na levé straně prsou, zavěšená na černé stuze s bílými postranními pruhy a červeným středovým pruhem. Stuha pro nevojáky byla totožná, vyjma vyznamenaných vojenských úředníků a osob, které nebyly přímo součástí vojska. Pro ty byla stuha bílá s černým lemem a červeným pruhem.\n"}
{"id": "478545", "url": "https://cs.wikipedia.org/wiki?curid=478545", "title": "Jaromír Jemnický", "text": "Jaromír Jemnický\n\nJaromír Jemnický († 1138) byl syn českého knížete Bořivoje II. a Helbirgy Babenberské.\n\nJaromír se věrohodně objevuje ve zprávě z roku 1132, kdy velel českému sboru, který doprovázel římskou jízdu Lothara III. z Würsburgu. Lotharův sbor vyslaný do Itálie nebyl příliš silný, protože král zanechal část vojska v říši. Mezi členy římské jízdy bylo také 300 jezdců z Čech pod velením syna Bořivoje II. \n\nPodle pověsti byly Jaroměřice nad Rokytnou založeny knížetem Jaromírem. V roce 1131 prý ve zdejších lesích ulovil jelena a na počest úspěšného lovu nechal vystavět město. Jelen se pak stal symbolem města. Písemné prameny dokládají vznik tvrze s větším sídlištěm až na počátku 14. století. \n\nJsou známy dvě teorie, proč se město jmenuje Jaroměřice. Jedna se přiklání k tomu, že kníže Jaromír nechal město vystavět až po měření, které proběhlo na jaře, druhá, také související s legendou, chápe název města jako odvozeninu od jména knížete Jaromíra.\n\nLadislav Hosák uvádí: „U Jaroměřic není vyloučena souvislost s knížetem Jaromírem, synem Bořivoje II. (1112); pak by ovšem jméno Jaroměřic bylo dokladem údělného knížectví jemnického, totiž jeho existencí.“\n"}
{"id": "478546", "url": "https://cs.wikipedia.org/wiki?curid=478546", "title": "Pámelník", "text": "Pámelník\n\nPámelník (\"Symphoricarpos\") je rod rostlin patřící do čeledě zimolezovité (\"Caprifoliaceae\").\n\nNěkteré druhy tohoto rodu lze použít v ČR jako okrasné rostliny. Používá se pro skupinovou výsadbu a to maskovací, výplňovou, nebo jako podrost.\n\nRod se skládá z 53 druhů.\n\n"}
{"id": "478552", "url": "https://cs.wikipedia.org/wiki?curid=478552", "title": "Dno", "text": "Dno\n\nDno je spodní, obvykle vodorovná stěna nádoby, sudu, krabice a podobně. V tomto specifickém významu nemá jednoznačný ekvivalent v germánských aj. jazycích, kde se užívají slova s širším významem (angl. \"bottom\", něm. \"Boden\"). \n\nVlastní význam se rozšířil na mořské dno, dno řeky, rybníka, studny, bazénu a podobně. V běžné řeči se užívají i další metafory:\n\nOdtud také slovo bezedný (stč. bezdna, propast), tj. schopný pohltit libovolné množství tekutiny, peněz a pod.\n\nZdrobnělina dýnko se užívá také pro plochou, vyztuženou část policejní, důstojnické čepice atd.\n\nSe slovem dno souvisejí i odvozeniny jako oddenek.\n\n"}
{"id": "478554", "url": "https://cs.wikipedia.org/wiki?curid=478554", "title": "Textilní intarzie", "text": "Textilní intarzie\n\nTextilní intarzie (angl.: \"inlaid patchwork\") je technika zhotovení plošné textilie z kousků valchované vlněné tkaniny sešíváním téměř neviditelnými stehy.\n\nS pomocí \"krokvičkových stehů\" se sešívají výstřižky různobarevných tkanin místy jen 4 milimetry širokých. Vznikají tak obrazy s bohatými detaily v různých tvarech a velikostech. Valchované tkaniny jsou pro intarzii vhodné zejména proto, že se v nich dají skrýt spojovací stehy pod zplstěným povrchem.\n\nTextilní intarzie přišla do Evropy pravděpodobně v 16. století. V roce 2009 se v Berlíně, ve Vídni a v dalších evropských městech vystavovalo asi 40 intarzií zhotovených v období od roku 1500 až po současnost. Při té příležitosti se konaly také kurzy techniky soudobé intarzie.\n\nS textilní intarzií jsou příbuzné: tapiserie, \"art protis\" (netkaná tapiserie, vzniklá a patentovaná v Československu v 60. letech minulého století) , pletená intarzie, patchwork aj. \n\n"}
{"id": "478556", "url": "https://cs.wikipedia.org/wiki?curid=478556", "title": "Erik Janiš", "text": "Erik Janiš\n\nErik Janiš (* 23. září 1987) je český automobilový závodník. K největším úspěchům jeho kariéry patří vítězství v klasifikaci nováčků série Formula 3 Euro Series v roce 2008. Jeho bratr Jarek je také motoristický závodník.\n\nOd šesti let (1994) začal závodit v rámci domácího motokárového šampionátu třídy Comer 80, které zůstal věrný až do jedenácti let. V roce 1998 ji opouštěl již jako čtyřnásobný mistr republiky. V sezoně 1998 zamířil také do kategorie Kadet a ani zde nenašel přemožitele. Roku 1999 se opět radoval z triumfu v kategorii Kadet, zlato vybojoval i v prestižní třídě ICA-J 100, jíž vládl i v letech 2000 až 2002, získal Pohár autoklubu České republiky a v novinářské anketě Zlatý volant obsadil třetí příčku v hodnocení motokárových jezdců.\n\nV roce 2001 opět ovládl šampionát třídy ICA-J 100, v evropském šampionátu třídy ICA 100 Kadet získal ocenění Green helmet a ve čtrnácti letech se stal nejmladším vítězem v historii ankety Zlatý volant. V roce 2002 naposledy ovládl Mezinárodní mistrovství České republiky motokár třídy ICA-J 100, ale zároveň začal sbírat s Fordem Fiestou první zkušenosti v závodech automobilů na okruzích.\n\nRok 2003 znamenal přestup do monopostu a účast v německém seriálu ADAC BMW Junior Cup. Po tomto intermezzu se olomoucký jezdec ale na dvě sezony vrátil opět do sedadla motokáry, tentokrát však ve třídě ICC 125. V roce 2004 vybojoval 5. místo v klasifikaci německého šampionátu a 7. v hodnocení evropské série, svou úspěšnou motokárovou kariéru ovšem korunoval o rok později, kdy se radoval ze zisku titulu mistra Evropy třídy ICC 125.\n\nV roce 2007 dokončil studium na Střední průmyslové škole strojnické v Olomouci.\n\nV sezoně 2006 Erik Janiš startoval v seriálu Česká pojišťovna – Škoda Octavia Cup, vyhrál dva závody a v konečném účtování sezony obsadil 6. místo.\n\nČeská pojišťovna – Škoda Octavia Cup a boj o mistrovský titul byly jednou z hlavních priorit Erika Janiše i v sezoně 2007. A devatenáctiletý jezdec opět obstál: mistrovský titul si zajistil již dva závody před koncem seriálu na konci srpna v Mostě. V zahraničí závodil hlavně za volantem Lamborghini Gallardo v rámci seriálu FIA GT3, nebo při závodech International Formula Masters.\n\nNa podzim Erik debutoval v barvách českého týmu A1GP a hned při prvním podniku v Zandvoortu dokázal bodovat. Stihl odjet tři podniky, mezitím už se dohodlo jeho angažmá v juniorském továrním týmu Mercedesu v evropské sérii F3 a mladý jezdec se začal plně soustředit na nadcházející sezónu.\n\nVe své první sezoně v F3 Euro Series se Erik stal celkovým vítězem hodnocení nováčků, v němž se bojovalo do samého konce sezóny. Vítězstvím v klasifikaci „rookies“ uhájil pozici, kterou přes velkou konkurenci okupoval téměř po celý rok. Junior Mercedesu Benz vyhrál šampionát s náskokem dvou bodů.\n\nNa začátku roku 2009 zúčastnil kompletního testovacího programu International Formula Master. V úvodních dvou podnicích na startu společně s českým týmem ISR chyběl, aby se při domácím podniku v Brně do formulové série vrátil. Na maďarském okruhu Hungaroring, kde se závod IFM jel jako doprovodný podnik formule 1, vybojoval v nedělní druhé jízdě třetí místo. Třetí pozici získal ještě ve Spa a na Oscherslebenu. Jarní čekání si Erik zkrátil premiérovým startem v Le Mans Series s Lamborghini Murcielago R-GT v belgickém Spa, kde společně s kolegy Peterem Koxem a Filipem Salaquardou obsadili druhé místo ve třídě LMGT1 a v premiérovém závodě Lamborghini Super Trofeo v Adrii.\n\n"}
{"id": "478557", "url": "https://cs.wikipedia.org/wiki?curid=478557", "title": "Husajn ibn Alí al-Hášimí", "text": "Husajn ibn Alí al-Hášimí\n\nHusajn bin Alí al-Hášimí (arabsky: حسین بن علی; \"Ḥusayn bin Ali\") byl v letech 1916 až 1924 králem Hidžázu, předtím v letech 1908 až 1916 šarifem a emírem Mekky, centra Hidžázu. Pocházel z dynastie Hášimovců, jejíž byl až do své smrti hlavou a zároveň zakladatelem moderní éry dynastie. Za první světové války se spojil s Brity a v roce 1916 zahájil Brity připravené arabské povstání proti osmanské říši. V roce 1916 byl za podpory Britů uznán za krále Hidžázu, jemuž do té doby vládl pod suverenitou Osmanské říše jako šarif a emír Mekky. Sám se také prohlásil \"králem všech Arabů\" (malik bilad-al-Arab), ale nezískal širší uznání. V roce 1924 po zrušení chalífátu v Turecku se prohlásil chalífou, nebyl však uznán ostatními sunnitsko-muslimskými vládci. V roce 1924 abdikoval ve prospěch nejstaršího syna Alího. V roce 1925, když Hidžáz dobyl s podporou wahhábovců sultán Nadždu Abd al-Azíz Saúd, což byl hlavní rival Husajna a Hášimovců, odešel Husajn se synem Alím do exilu do Zajordánska, kde vládl jeho syn emír Abdalláh I. Tam také v roce 1931 zemřel.\n\nHusajn bin Alí al-Hášimí měl celkem 3 ženy a s nimi 5 synů a 2 dcery. Jeho syny se rod rozdělil do 3 větví, které vládly v Hidžázu, Iráku, dočasně Sýrii a Jordánsku, v kterém vládnou dodnes.\n\nS první ženou Abdliya bin Abdullah měl 3 syny a dceru:\n\n\nS druhou ženou Madiha měl dceru Sara bint Husajn.\n\nS třetí ženou Adila Khanmun měl:\n\n\nDále měl Husajn ibn Alí syna Hassana, ale ten zemřel v dětském věku.\n\n"}
{"id": "478567", "url": "https://cs.wikipedia.org/wiki?curid=478567", "title": "Svaz knihovníků a informačních pracovníků České republiky", "text": "Svaz knihovníků a informačních pracovníků České republiky\n\nSvaz knihovníků a informačních pracovníků České republiky (zkráceně SKIP) je dobrovolná profesní a stavovská organizace knihovníků a informačních pracovníků, která má charakter občanského sdružení. Posláním SKIP je usilovat o soustavné zvyšování úrovně knihovnické a informační práce a s tím spojené prestiže oboru a o to, aby ze strany státu, zřizovatelů knihoven a informačních institucí byly vytvářeny příznivé podmínky pro jejich rozvoj a činnost.\n\nSKIP se podílí na tvorbě a realizaci koncepcí oboru a jeho legislativy, účastní se odborné přípravy specialistů a přispívá k celoživotnímu vzdělávání knihovníků a informačních pracovníků, zejména pořádáním odborných akcí, spolupracuje se vzdělávacími\ninstitucemi a dalšími organizacemi, které se doma i v zahraničí zabývají knihovnictvím a informační činností. Vydává 4× ročně svazové periodikum Bulletin SKIP a další odborné publikace.\n\nSKIP rozvíjí kontakty s profesními spolky a organizacemi stejného nebo podobného zaměření doma i v zahraničí, je členem Mezinárodní federace knihovnických asociací ( - IFLA), účastní se evropských projektů, např. CERTIDoc. Zastupuje knihovny v jednání s ochrannými autorskými organizacemi. Organizuje společenské akce pro knihovníky a informační pracovníky. Věnuje se propagaci a podpoře četby / čtenářství, knižní kultury a knihoven.\n\nSKIP sdružuje na 1500 členů a je organizován na regionálním principu. Má 11 regionálních výborů. Po odborné linii zajišťují činnost sekce, kluby a komise.\n\n\n"}
{"id": "478578", "url": "https://cs.wikipedia.org/wiki?curid=478578", "title": "Michala Hergetová", "text": "Michala Hergetová\n\nMichala Hergetová, dívčím příjmením Tučková, (* 8. srpna 1979, Plzeň) je televizní ekonomická redaktorka a novinářka.\n\nV roce 2004 absolvovala ekonomii mezinárodního obchodu a evropskou integraci na Fakultě mezinárodních vztahů Vysoké škole ekonomické v Praze, studovala také evropská studia na Staffordshire University ve Spojeném království.\n\nKariéru televizní reportérky začínala ve zpravodajství TV3, poté přešla do agentury CzechTrade, kde působila na pozici ředitelky komunikace s veřejností. V roce 2005 se stala ekonomickou redaktorkou v České televizi. Moderuje pořad \"Ekonomika\" na zpravodajském kanálu ČT24.\n\n"}
{"id": "478579", "url": "https://cs.wikipedia.org/wiki?curid=478579", "title": "Indické umění", "text": "Indické umění\n\nIndické umění je velmi rozmanité, což je zapříčiněno širokou škálou často velmi různorodých kulturních, sociálních a náboženských tradic, které se v průběhu staletí na Indickém poloostrově nacházely. Z historického hlediska by se dalo umění Indie orientačně rozdělit do 4 období:\n\n\nStarověké umění Indie bylo ovlivněno zejména tradičními náboženstvími jako je hinduismus, buddhismus a džinismus. K nejvýznamnějším dokladům umělecké činnosti na území starověké Indie patří např. Bhimbetka nebo jeskyně Adžanta. Klasické islámské umění vyvrcholilo za vlády Mughalů zejména v podobě mughalské architektury.\n"}
{"id": "478580", "url": "https://cs.wikipedia.org/wiki?curid=478580", "title": "Akademia Gymnázium, Základní škola a Mateřská škola", "text": "Akademia Gymnázium, Základní škola a Mateřská škola\n\nAKADEMIA Gymnázium, ZŠ a MŠ je střední škola, základní škola a mateřská škola v Brně, která byla založena v roce 1992 jako jedna z nejstarších nestátních vzdělávacích institucí v tehdejším Československu. Sídlí v areálu na ulici Rašelinová 9 a 11 v městské části Líšeň. Jedná se o MŠ, ZŠ a všeobecné osmileté i čtyřleté gymnázium, jehož studenti jsou připravováni k maturitě a studiu na vysokých školách různého zaměření. Jde o školu rodinného typu s přibližně 130 žáky, 20 vyučujícími, ve třídách je dlouhodobě průměrně 15 žáků. Podmínkou přijetí na školu je test studijních předpokladů a testy z ČJ a M. Heslo školy zní: \"„Vstřícná náročnost“\".\n\nPrvní studenti nastoupili na Gymnázium AKADEMIA 1. září 1992. Zakladateli školy byli Mgr. Hana Německá a PhDr. Václav Trojan, Ph.D., bývalý vedoucí Centra školského managementu Univerzity Karlovy v Praze. Od roku 2010 vedou školu Mgr. Darja Chládková a Mgr. Ondřej Hýsek, Ph.D. Více než 90 % absolventů školy studuje či absolvovalo univerzity v ČR nebo ve světě. Od roku 2011 dosud uspělo 100 % maturantů Gymnázia AKADEMIA u státní maturity.\n\nAKADEMIA je v rámci sítě ASPnet přidruženou školou UNESCO, fakultní školou Pedagogické fakulty Masarykovy univerzity, spolupracuje s Univerzitou Karlovou v Praze či Palackého univerzitou v Olomouci. Škola se mimo jiné zaměřuje na výuku cizích jazyků a mezinárodní spolupráci, výuku informačních technologií a finanční gramotnost. AKADEMIA se soustředí na vedení žáků k samostatnému kritickému myšlení. Institut má i vlastní speciálně-pedagogické centrum a Středisko volného času Koníček.\n\nV roce 1991 proběhly první úvahy o založení nestátní školy (projekt \"Integra\"), v únoru 1992 byla škola zařazena do sítě škol MŠMT ČR a v září téhož roku bylo zahájeno vyučování. V květnu 1994 se škola přestěhovala do nových prostor v Brně-Líšni, na ulici Rašelinová 11. V červnu 1995 proběhla první zahradní slavnost školy a téhož roku při škole vzniklo Speciálně-pedagogické centrum. V roce 1996 proběhly první maturity studentů školy, roku 1998 proběhla první projektová výuka. V září téhož roku byla zahájena výuka v druhé budově na ulici Rašelinová 9 a v říjnu téhož roku bylo otevřeno Centrum volného času Koníček. V listopadu 1998 byla rozšířena činnost Speciálně-pedagogického centra pro veřejnost. V dubnu téhož roku získala škola mezinárodní certifikát IES stupně B+ a v červnu tohoto roku se škola stala fakultní školou Pedagogické fakulty Masarykovy univerzity v Brně.\n\nV květnu 2000 proběhly první maturitní zkoušky studentů víceletého gymnázia, téhož měsíce došlo také ke zvýšení certifikátu IES na stupeň BB a v červnu tohoto roku bylo vybudováno školní hřiště. V září téhož roku došlo k zahájení školní intranetové sítě a v květnu příštího roku bylo rozšířeno připojení školy na internet. V únoru 2002 proběhl první samostatný ples školy a v květnu tohoto roku proběhly oslavy deseti let existence školy. V únoru 2003 proběhl první šerpovací ples maturantů. V červnu 2004 bylo poprvé předáno maturitní vysvědčení studentům na líšeňském zámku Belcredi a v říjnu téhož roku došlo k otevření první multifunkční učebny, v červnu tohoto roku došlo také k první studentské konferenci. Před letními prázdninami v roce 2005 došlo k opravám fasády budov školy a v roce 2006 začaly práce na budování venkovní výukové plochy a také botanické zahrady. Téhož roku také došlo ke spuštění vlastního vzdělávacího programu \"\"Kompas pro život aneb i cesta je cíl\"\" a také k vytvoření pracoviště Pedagogické fakulty UK pro vzdělávání řídících pracovníků. V roce 2007 byla započata realizace prvního projektu Evropského strukturálního fondu \"\"Zelená učebna\"\" a také došlo k otevření amfiteátru v areálu školy a o rok později byla také dokončena stavba botanické zahrady. V roce 2009 byl spuštěn další vzdělávací program \"\"Kooperace, komunikace, konkurenceschopnost\"\", také byla započata realizace programů ESF \"\"Vzdělávání řídících pracovníků ve školství\"\", \"\"Příroda v obrazech\"\" a v roce 2010 ještě \"\"Učíme o Moravě\"\" a \"\"CLIL\"\".\n\nV roce 2010 škola navázala spolupráci s gruzínským lyceem v Tbilisi. V roce 2011 na škole přednášel David Lau z University of Hongkong a také žákyně školy Kateřina Židů zvítězila v krajském kole SOČ, proběhly také tzv. státní maturity a studenti gymnázia získali 100% úspěšnost. Téhož roku škola získala certifikát, který školu opravňuje k užívání titulu \"\"Škola přátelská k dětem s alergiemi a astmatem\"\". O rok později se škola účastnila přípravy \"Mezinárodní konference pedagogů a specialistů k problematice vzdělávání žáků se speciálními vzdělávacími potřebami\" spolu s Masarykovou univerzitou, také proběhly evropské projekty \"InGenious\" a \"eTwinning\" na Gymnáziu AKADEMIA. Téhož roku se studenti gymnázia účastnili za Českou republiku v Bruselu v rámci iniciativy \"\"Vaše Evropa, váš názor\"\" na summitu \"Rio+20\" na simulovaném plenárním zasedání Evropského hospodářského a sociálního výboru. Téhož roku došlo k novému vybavení počítačové učebny a také k vytvoření interaktivní učebny a také k oslavám dvacátého výročí založení školy.\n\nV roce 2013 došlo v rámci školy AKADEMIA k otevření mateřské školy a také došlo k začlenění školy do \"ASPnet\" jako přidružené školy UNESCO. V roce 2016 byla v rámci školy AKADEMIA otevřena také základní škola. V roce 2017 byla kompletně změněna vizuální identita školy.\n\n"}
{"id": "478583", "url": "https://cs.wikipedia.org/wiki?curid=478583", "title": "Reintrodukce", "text": "Reintrodukce\n\nReintrodukce (z latinského \"introductio\" „úvod“ a \"re-\" „znovu“), resp. repatriace je vysazení jakéhokoli biologického taxonu (zoologického i botanického) do místa původního výskytu, odkud vymizel nebo byl vyhuben. Cílem je obnovit populaci druhu v lokalitě, kde se druh původně vyskytoval (autochtonní druh), či populaci posílit.\n\nMezi světově úspěšné repatriace patří např. obnova populace supů v Alpách (např. reintrodukce orlosupa bradatého) či in-situ projekty na ochranu supa mrchožravého, zubrů v Bělověžském národním parku nebo rysů ostrovidů ve Švýcarsku. Mezi probíhající repatriace patří např. obnova populací kondora kalifornského v Severní Americe, koně Převalského na území Mongolska (od roku 2011 projekt Návrat divokých koní), orangutanů v Borneu či puštíka bělavého na Šumavě.\n\nPojem reintrodukce může být zavádějící, protože v českém biologickém odborném názvosloví je introdukce zavádění druhů nebo odrůd rostlin a živočichů, jež nejsou domácího původu, do nové oblasti, a to přímým přemístěním (na rozdíl od aklimatizace), a předpona \"re-\" znamená „opět“, „znovu“, „nově“, „opakovaně“. Také aktuální Úmluva o biologické rozmanitosti uvádí, že \"„Introdukce je přesun nepůvodního druhu mimo jeho dřívější nebo současný areál přímou nebo nepřímou lidskou činností. K tomuto přesunu může dojít v rámci jedné země nebo mezi zeměmi nebo do území mimo státní jurisdikci.“\"<br>\nV \"Koncepci záchranných programů ... v České republice\" se hovoří o:\n\nK zavádění výrazu reintrodukce (ve smyslu návratu organizmu do původního místa výskytu) patrně přispívá laický překlad anglosaských výrazů reintroduction a Auswilderung, resp. interpretce výrazu \"reintroduction\" jako \"reintrodukce\".\n\n"}
{"id": "478588", "url": "https://cs.wikipedia.org/wiki?curid=478588", "title": "Gazetteer", "text": "Gazetteer\n\nGazetteer je seznam zeměpisných názvů. Obvykle má formu nebo databáze umožňující katalogizovat , která jsou klasifikována na základě pojmů z definovaného řízeného slovníku (tezaurus).\n\nSlovník typu Gazetteer obsahuje pojmy o zeměpisné poloze na zemi, v kraji, městě či obci a nebo taky např. informace o pohořích, kopcích či řekách. Nejznámější slovníky zeměpisných názvů jsou uvedeny níže.\n\nPoložkou tohoto slovníku tedy je konkrétní lokalita (tzv. placemark), tedy místo na zemském povrchu nebo na mapě.\n\nObecně, geografické systémy mohou využívat více takovýchto slovníků podle jazyka, potřeb a obsahu dat. Tento přístup odstraňuje zmatky ve vzájemném přiřazování exonym a toponym, jako jsou např. české a německé názvy obcí v Sudetech.\n\n"}
{"id": "478590", "url": "https://cs.wikipedia.org/wiki?curid=478590", "title": "Papuchalk severní", "text": "Papuchalk severní\n\nPapuchalk severní (\"Fratercula arctica\"), známý též pod názvy papuchalk ploskozobý nebo bělobradý, je malý mořský pták z čeledi alkovitých. Díky svému výrazně zbarvenému velkému zobáku je nazýván též \"mořským papouškem\".\n\nPapuchalk severní dorůstá délky 26–29 cm a v rozpětí křídel měří 47–63 cm. Samci jsou zpravidla větší než samice, ale zbarvením se nijak viditelně neliší. Svrchu je převážně černý a ze spodní strany bílý s šedými až bílými tvářemi a oranžovočervenými končetinami. Zobák je velký 3–4 cm, trojúhelníkového tvaru, během hnízdního období jasně oranžový, modrý a žlutý. Papuchalk bělobradý se velmi podobá papuchalku černobradému (\"Fratercula corniculata\"), ale v porovnání s ním má odlišně zbarvený zobák.\n\nHnízdí na pobřeží severní Evropy, Faerských ostrovů, Islandu a na východě Severní Ameriky, severně přitom zasahuje až po oblasti uvnitř Severního polárního kruhu, jižně pak po Francii a Maine. Zimní měsíce tráví na otevřeném moři daleko od pevniny - v Evropě během tohoto období jižně zasahuje až po Středozemní moře a v Severní Americe zase po Severní Karolínu.\n\nZa potravou se potápí, a to až do hloubky 70 m; pod vodou dokáže vydržet až 5 minut, i když častěji se potápí do menších hloubek a pouze krátce. K plavání využívá svých silných křídel. Končetiny s plovacími blánami mu pak slouží jako kormidlo. Během hnízdního období se přitom při hledání kořisti může od hnízdiště vzdálit až 100 km. Živí se především malými druhy ryb, jakými jsou např. sledi, šproti nebo smáčky, požírá též zooplankton, různé korýše a měkkýše. Má přitom zvláštně přizpůsobenou horní čelist zobáku a jazyk, které má poseté spoustou drobných trnů umožňujících držení i více než 30 rybek najednou.\n\nPapuchalci bělobradí pohlavně dospívají ve věku 4–5 let, jsou monogamní a hnízdí v koloniích. Využívají přitom převážně nor vyhloubených na travnatých svazích, ale hnízdí též mezi skalami nebo balvany. Na úpravě budoucího hnízda, které později vystýlají trávou, peřím nebo mořskými řasami, se podílí především samec.\n\nV každé snůšce je jen jedno vejce, na jehož 39–45 dnů dlouhé inkubaci se podílí oba rodiče. Mláďata jsou pak opeřena asi ve věku 49 dnů. V tomto věku opouští hnízdo a hned se vydávají do moře.\n\nU papuchalků bylo pozorováno i používání nástrojů, a to větviček, kterými se škrábali na místech, kde je zřejmě trápili paraziti. K pozorování došlo na dvou místech, které dělilo 1700 km - na ostrově Skomer (Wales) a Grimsey (Island) .\n\nMezi predátory papuchalka bělobradého patří především racek mořský (\"Larus marinus\") a chaluha velká (\"Stercorarius skua\"), ale také krysy, kočky, psi nebo lišky. Menší rackové, jakým je např. racek stříbřitý (\"L. argentatus\"), pak často plení hnízda a dospělým ptákům kradou i již ulovenou kořist.\n\nPodle Mezinárodního svazu ochrany přírody (IUCN) je papuchalků 12-14 milionů. Populace těchto ptáků byla lovem a vybíráním hnízd během 19. století výrazně redukována. Ačkoli jsou papuchalkové v některých oblastech (na Islandu a Faerských ostrovech) lovným druhem dodnes, mnohem vážněji je v současné době ohrožují především noví, zavlečení predátoři (kočky, psi, krysy), znečišťování moří jedovatými látkami, rybolov a klimatické změny, které vedou k výraznému nedostatku potravy.\n\n"}
{"id": "478592", "url": "https://cs.wikipedia.org/wiki?curid=478592", "title": "Jan Stern", "text": "Jan Stern\n\nJan Stern (* 10. září 1977 Praha) je český humorista. Vystudoval žurnalistiku a mediální studia na Fakultě sociálních věd UK. V letech 2006–2012 vydal několik knih zabývajících se postmoderní filosofií a psychoanalýzou. V roce 2012 je však v rozhovoru na Britských listech označil za parodii, výsměch intelektuálským žvástům a šťouchnutí do pop-filozofické ikony Slavoje Žižeka. Od roku 2008 píše humoristické fejetony do časopisu Nový prostor. Ty vyšly ve dvou knižních souborech: \"Démonologie všedního života\" (2016) a \"Česko je hezko\" (2017).\n\n\n"}
{"id": "478593", "url": "https://cs.wikipedia.org/wiki?curid=478593", "title": "Šventoji (přítok Baltského moře)", "text": "Šventoji (přítok Baltského moře)\n\nŠventoji (lotyšsky \"Sventāja\") je řeka na západě Litvy, v Žemaitsku, v Klajpedském kraji, pramení v okrese Skuodas na jižním okraji vsi Šatraminiai. Délka toku je 68,4 km, z nichž přes 30 km (od 48,5 do 16,7 km) tvoří státní hranici Litvy s Lotyšskem. Řeka ústí opět na území Litvy v lázeňském městě a přístavu Šventoji (okres (lit.: savivaldybė) Statutární město Palanga) do Baltského moře. Řeka teče zpočátku na sever, na sever od obce Lenkimai se stáčí na jihozápad.\n\n\n"}
{"id": "478596", "url": "https://cs.wikipedia.org/wiki?curid=478596", "title": "Kojetice (okres Mělník)", "text": "Kojetice (okres Mělník)\n\nObec Kojetice se nachází v okrese Mělník, kraj Středočeský. Rozkládá se asi čtrnáct kilometrů jižně od Mělníka a tři kilometry jižně od města Neratovice. Žije zde obyvatel.\n\nPrvní písemná zpráva pochází z roku 1271.\n\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kojetice v Čechách \"(809 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: bednář, obchodník s dobytkem, 2 holiči, 4 hostince, hotel U nádraží, kolář, kovář, 2 krejčí, 2 obuvníci, 2 obchody s palivem, pekař, 3 povozníci, 6 rolníků, 3 řezníci, sedlář, 3 obchody se smíšeným zbožím, Spořitelní a záložní spolek pro Kojetice, tesařský mistr, trafika, 4 truhláři, velkostatek Vávra, zahradnictví, zámečník, továrna na zástěry Gustav Neumann.\n\n\nDopravní síť\nVeřejná doprava 2012\n\nOd železniční zastávky začíná turistická trasa Kojetice - Lobkovice - Jiřice - Kostelec nad Labem.\n\n"}
{"id": "478602", "url": "https://cs.wikipedia.org/wiki?curid=478602", "title": "Radio Humor", "text": "Radio Humor\n\nRadio Humor je internetové rádio provozované hudebním portálem ABradio.cz. Jedná se o nejoblíbenější rádio tohoto portálu . Hlavní prostor zde dostává mluvené slovo v podobě historek a scének předních známých český i slovenských bavičů jako jsou například Vlasta Burian, Vladimír Menšík, Miroslav Donutil, Ivan Mládek nebo Zdeněk Izer a Marek Dobrodinský . \n\n"}
{"id": "478606", "url": "https://cs.wikipedia.org/wiki?curid=478606", "title": "Kondor kalifornský", "text": "Kondor kalifornský\n\nKondor kalifornský (\"Gymnogyps californianus\") je kriticky ohrožený pták z čeledi kondorovitých. V současné době tento kondor obývá pouze oblast Grand Canyonu, Národního parku Zion, pohoří Kalifornie na západním pobřeží a sever mexického státu Baja California. V současné době je také jediným žijícím zástupcem rodu \"Gymnogyps\".\nKondor kalifornský je největším suchozemským ptákem Severní Ameriky. Je celý černý s bílým pruhem na spodní straně křídel a holou hlavou, jejíž zbarvení se pohybuje od nažloutlé po jasně červenou. Ze všech americkým ptáků má také největší rozpětí křídel (2,5 až 3 metry) a patří i mezi nejtěžší z nich (7 až 11 kg). Jeho potravu tvoří převážně mršiny. Je zároveň i jedním z nejdéle žijících ptáků světa, může se totiž dožít až 50 let.\n\nBěhem 19. století byl u jeho populace zaznamenán drastický pokles, který byl způsoben zejména lovem, častou otravou olovem a ničením jeho přirozeného biotopu. V roce 1987 proto vláda Spojených států schválila ochranný program, jehož cílem bylo pochytat zbývajících 22 do té doby volně žijících jedinců a umístit je do San Diego Wild Animal Park a do Zoo v Los Angeles. Zde se po mnoho let dařilo kondory kalifornské úspěšně rozmnožovat, a tak v roce 1991 došlo k zpětné reintrodukci do volné přírody. Projekt na záchranu kondora kalifornského je dodnes nejdražším ochranářským opatřením v historii Spojených států. V dubnu 2009 na světě žilo celkem 322 zástupců tohoto druhu, z toho 172 v té době přežívalo ve volné přírodě. V červenci roku 2019 pak bylo americkými úřady oznámeno, že počet narozených jedinců dosáhl jednoho tisíce.\n\nKondor kalifornský je také významným ptákem pro mnoho domorodých kalifornských kmenů a často proto hraje důležitou roli v několika jejich tradičních mýtech.\n\n"}
{"id": "478612", "url": "https://cs.wikipedia.org/wiki?curid=478612", "title": "Lichtenštejnský palác", "text": "Lichtenštejnský palác\n\nLichtenštejnský palác je název několika staveb, které byly nebo stále jsou ve vlastnictví rodin Liechtenstein nebo Lichtenstein-Kastelkorn. Jako \"Lichtenštejnský palác\" mohou být také označovány četné zámecké stavby vlastněné těmito rodinami především v českých a rakouských zemích.\n\nv Brně:\n\nv Praze:\n\nve Vídni:\n"}
{"id": "478619", "url": "https://cs.wikipedia.org/wiki?curid=478619", "title": "Kizir", "text": "Kizir\n\nKizir ( ) je řeka v Krasnojarském kraji v Rusku. Je 300 km dlouhá. Povodí má rozlohu 9170 km².\n\nPramení na horském hřbetě Kryžina v pohoří Východní Sajan. Na horním tok teče v úzké dolině a překonává četné peřeje. Na dolním toku se větví na ramena. Ústí zprava do Kazyru, jež je zdrojnicí Tuby v povodí Jeniseje.\n\nPrůměrný roční průtok vody u vesnice Imisskoje činí přibližně 251 m³/s. Zamrzá v listopadu, kdy po řece plují kry, a rozmrzá na konci dubna.\n\nŘeka je splavná na středním a dolním toku.\n"}
{"id": "478621", "url": "https://cs.wikipedia.org/wiki?curid=478621", "title": "Czech Coal", "text": "Czech Coal\n\nSkupina Czech Coal se zabývá těžbou a prodejem hnědého uhlí, obchodem s povolenkami na emise skleníkových plynů, výrobou tepla v teplárnách a poskytováním souvisejících služeb. Společnost zprostředkovaně vlastní kontroverzní podnikatel Pavel Tykač.\n\nSkupinu tvoří především obchodní společnost Czech Coal a.s., a těžařská společnosti Vršanská uhelná a.s. a servisní společnost Coal Services a.s.. Do skupiny rovněž patří řada obslužných společností a majetkové účasti v regionálních teplárnách. Do skupiny do začátku roku 2011 patřila i společnost REN Power CZ podnikající v oblasti obnovitelných zdrojů energie. V roce 2013 se ze skupiny Czech Coal oddělila společnost Litvínovská uhelná a.s. – dnešní Severní energetická a.s.\n\nV roce 1993 za vlády Václava Klause stát dal do kupónové privatizace necelou polovinu akcií Mostecké uhelné společnosti (MUS, IČ 49101463), dále 5 % akcií převedl na obce v okolí dolů obce a 46 % si nechal v očekávání, že spolu s obcemi si udrží kontrolu nad firmou. \n\nV roce 1995 se stal členem představenstva MUS podnikatel Antonín Koláček, později pak i jejím finančním ředitelem a předsedou představenstva. Ten zároveň vlastnil obchodníka s cennými papíry Newton Financial Management Group a.s. (v roce 1997 se spoluvlastníkem stal podnikatel Marek Čmejla). V lednu 1997 poskytla MUS Newtonu úvěr ve výši dvou a půl miliardy korun. Newton následně začal skupovat akcie MUS od drobných akcionářů i investičních fondů, později i od obcí. \n\nKdyž se o těchto aktivitách dozvěděl Fond národního majetku spravující 46 % podíl, pokusil se část volných akcií vykoupit a v březnu 1998 požádal představenstvo kvůli hrozbě nepřátelského převzetí o svolání mimořádné valné hromady. Dne 24. dubna 1998 se konala mimořádná valná hromada, které se účastnilo 96,4% akcionářů. Tato valná hromada neschválila návrh FNM na odvolání celého představenstva (kromě předsedy Oldřicha Klimeckého), včetně Antonína Kolácka a Luboše Měkoty, když pro tento návrh hlasovalo 48,1 % přítomných akcionářů. Stát tak ztratil kontrolu nad MUS. \n\nAkcie vlastnila zejména ve Švýcarsku sídlící společnost Investenergy. Tuto v roce 1997 založil a vlastnil Čechošvýcar Jiří Diviš, v roce 1998 v ní majoritní podíl získala neznámá Appian Group se sídlem v USA.\n\nV květnu 1999 oznámila společnost Investenergy, že vlastní 50,02 % akcií a stát se tak stal minoritním vlastníkem. Vláda Miloše Zemana pak prodala firmě v červenci 1999 zbývající podíl 46,29% akcií za 650 milionů korun. Podle některých odhadů měla firma v roce 1999 hodnotu 18 miliard korun. Ačkoliv oficiálně patřila firma Appian americkým investorům, ve skutečnosti za ní stáli, jako ukázalo vyšetřování švýcarské policie, čeští podnikatelé - původně manažeři tohoto podniku s majoritním vlastnictvím státu - Antonín Koláček, Jiří Diviš, Oldřich Klimecký, Marek Čmejla, Petr Kraus a Luboš Měkota, dále s nim spolupracoval Belgičan Jacques de Groote. Podle vyšetřování policie bylo na nákup majoritního balíku akcií použity vlastní prostředky Mostecké uhelné ve výši přibližně 3 miliardy korun. Tento podvod začala vyšetřovat v roce 2005 švýcarská policie a na tamních účtech zablokovala 13 miliard korun. \n\nŠvýcarský soud odsoudil v říjnu 2013 bývalé manažery MUS Diviše, Koláčka, Čmejlu, Krause a Klimeckého k nepodmíněným trestům vězení za podvody a praní špinavých peněz. Měkota v roce 2013 zemřel. 20. června 2012 Česká policie oznámila, že začala stíhat Antonína Koláčka, Marka Čmejlu, Jiřího Diviše, Luboše Měkotu, Oldřicha Klimeckého a Petra Krause pro podezření, že vyvedli ze společnosti 150 milionů dolarů a použili je na nákup akcií této firmy. K obvinění z trestných činů zneužití informace a postavení v obchodním styku přibylo v říjnu ještě obvinění z podvodu při privatizaci, den před tím jim obstavila bankovní účty, cenné papíry a nemovitosti. Obvinění tvrdí, že jsou zcela nevinní a naopak tvrdí „\"Společnost jsme zachránili a státu pomohli zbavit se opravdu horké brambory.\"“ \n\nV roce 2003 byla MUS zrušena bez likvida, právním nástupcem se stala společnost Ležáky, a. s. (IČ 25428799), následně přejmenovaná na Mostecká uhelná společnost, a.s., právní nástupce. \nV květnu 2005 se majitelem společnosti stala Severočeská uhelná a.s. (IČ 27261824, nyní Czech Coal Services a.s.), kterou ovládala čtveřice manažerů a členů statutárních orgánů Appian Group a MUS ve složení Antonín Koláček (40 %), Luboš Měkota (40 %), Vasil Bobela (10 %) a Petr Pudil (10 %). V červenci 2005 společnost zanikla s převodem jmění na jediného akcionáře, Severočeskou uhelnou, která se následně přejmenovala na Mostecká uhelná a.s. \n\n100 % vlastníkem společnosti se stala Czech Coal N.V., vlastněna dosavadními akcionáři. Ta v dubnu 2006 prodala 40 % podíl ve společnosti na Kypru sídlící společnost Indoverse Czech Coal Investments Limited, za kterou stál Pavel Tykač, v roce 2007 získala dalších 9 % a v roce 2009 další 1 %, čímž držela 50 % podíl. \n\nV říjnu 2008 byla Mostecká uhelná a.s. (IČ 27261824) rozdělena odštěpením se založením nových nástupnických společností Litvínovská uhelná a.s. (IČ 28677986, nyní Severní energetická) a Vršanská uhelná a.s. (IČ 28678010), v prosinci se pak přejmenovala na Czech Coal Services a.s. \n\nKoláček a Měkota prodávají své podíly Bobelovi a Pudilovi. V prosinci 2010 se stává stoprocentním vlastníkem dolů firma Indoverse Czech Coal Investments Limited Pavla Tykače. \n\nV červenci 2010 byla Czech Coal Services rozdělena odštěpením kombinací rozdělení odštěpením se vznikem nové Coal Services a.s. (IČ: 28727932) a rozdělení odštěpením sloučením se společností Czech Coal a.s. (IČ: 25764284, dříve Synergo Group, a.s. a Appian Group a.s.).\n\nTěžba hnědého uhlí probíhá ve dvou lokalitách (Lom ČSA (do roku 2013) a Vršany) na Mostecku. Prodej uhlí je pak směrován do elektroenergetiky, do tepláren a závodových elektráren a do domácností a malých kotelen.\n\nSpolečnost Czech Coal a.s. se zabývala i nákupem a prodejem elektrické energie prostřednictvím Energetické burzy Praha (PXE). Zákazníkům nabízela dodávku silové elektřiny a zajištění distribučních služeb.\n\nSkupina Czech Coal investuje do tepláren a podnikových energetik spalujících mostecké hnědé uhlí.\n\nCzech Coal je účastníkem národního rejstříku obchodování s povolenkami na emise skleníkových plynů.\n\n"}
{"id": "478622", "url": "https://cs.wikipedia.org/wiki?curid=478622", "title": "Anna Florisová", "text": "Anna Florisová\n\nAnna Florisová (* 15. května 1982) je současná italská profesionální tenistka. Jejím nejvyšším umístěním na žebříčku WTA ve dvouhře bylo 151. místo (1. únor 2010) a ve čtyřhře 213. místo (9. březen 2009). Na okruhu WTA nevyhrála žádný turnaj, ale na okruhu ITF již zvítězila na 12 turnajích ve dvouhře a 11 ve čtyřhře.\n\nŽádného finále na WTA se neúčastnila.\n\n\n"}
{"id": "478624", "url": "https://cs.wikipedia.org/wiki?curid=478624", "title": "Fred Durst", "text": "Fred Durst\n\nFred Durst (* 20. srpna 1970, Jacksonville, Florida) je americký rapper, zpěvák, režisér a herec. Je známý hlavně jako frontman americké nu-metalové skupiny Limp Bizkit a také jako velmi kontroverzní postava metalové hudby. Dosáhl 71. místa v hitparádě Top 100 Metal Vocalist of All Time. Po vystudování střední školy se živil v rodném Jacksonville jako tatér a měl také svůj vlastní tetovací salón.\n\nV roce 1994 založil společně se Samem Riversem a Johnem Ottem skupinu Limp Bizkit, do které vstoupil také kytarista Wes Borland a posléze v roce 1996 DJ Lethal z hip-hopové skupiny House of Pain. Fred režíroval většinu hudebních videoklipů své skupiny a také některé videoklipy jiných skupin jako třeba KoRn – Falling away from me nebo Deadsy – The key to Gramercy Park. Umístil se na 71. místě v hitparádě všech metalových zpěváků. Zahrál si několik vedlejších rolí v několika filmech a má vlastní nahrávací studio Flawless Records.\n\nUž jeho texty budí velkou pozornost, v textech vulgarismy zrovna nešetří a i na koncertech rád rozděluje po svých spoluhráčích provokativní poznámky. Jeho hudbu často kritizují různí jiní metaloví umělci jako např. kytarista Zakk Wylde nebo celá skupina Slipknot, kde se frontman Corey Taylor nechal slyšet, že „Fred Durst je skvělý business-man, ale není to žádný umělec“.\n\n"}
{"id": "478629", "url": "https://cs.wikipedia.org/wiki?curid=478629", "title": "Samoduť", "text": "Samoduť\n\nSamoduť (\"Symplocos\") je rod rostlin patřící do čeledi samoduťovité (\"Symplocaceae\").\n\nDruhy samoduť latnatá (\"Symplocos paniculata\") a \"Symplocos crataegoides\" lze použít v ČR jako okrasné rostliny. Má sbírkový význam. Pěstuje se pro efektní plodenství - doporučuje se vysazovat více rostlin společně.\n\n\n \n"}
{"id": "478632", "url": "https://cs.wikipedia.org/wiki?curid=478632", "title": "Šventoji (rozcestník)", "text": "Šventoji (rozcestník)\n\nSlovo Šventoji může mít několik významů:\n\n\n"}
{"id": "478636", "url": "https://cs.wikipedia.org/wiki?curid=478636", "title": "Sasko-eisenašské vévodství", "text": "Sasko-eisenašské vévodství\n\nSasko–eisenašské vévodství (něm. Herzogtum Sachsen-Eisenach) byla jména tří různých vévodství,\nkterá existovala v různých obdobích v německé spolkové zemi Durynsko. Všechna vévodství patřila mezi tzv. ernestinská vévodství. Hlavní město všech tří vévodství byl Eisenach.\n\nPrvní vévodství Sasko-eisenašské bylo vytvořeno v roce 1596, po smrti Jana Fridricha II. Sasko-Kobursko-Eisenašského, jeho mladším synem Janem Arnoštem. V roce 1633 vymřela wettinovská linie sasko-koburská a Jan Arnošt zdědil jejich vévodství (Sasko-koburské vévodství). Když zemřel bez dědiců v roce 1638 Jan Arnošt, byla jeho vévodství Sasko-Gotha a Sasko-Eisenach rozdělena mezi vévodství Sasko-Výmar a Sasko-Altenburg (které samo bylo odděleno od Sasko-výmarska v roce 1603).\n\nV roce 1640 bylo Sasko-eisenašsko odděleno od Saso-výmarska Albertem, synem Jana II. Sasko-výmarského.\nAlbert zemřel bez dědice v roce 1644 a Sasko-eisenašsko bylo pak rozděleno mezi Sasko-gothajsko a Sasko-výmarsko, kde vládli jeho bratři Arnošt a Vilém.\n\nTéměř 20 let bylo Sasko-eisenašsko součástí Sasko-výmarska. Ale když v roce 1662 Vilém, vévoda Sasko-výmarský zemřel zanechal čtyři děti: Jan Arnošt, Adolf Vilém, Jan Jiří a Bernhard. Druhý nejstarší Adolf Vilém obdržel Eisenach.\nMusel se však podělit s jeho mladším bratrem Janem Jiřím, který nakonec přijal podíl z příjmů vévodství Sasko-Eisenach a\nsvé sídlo vytvořil v městečku Marksuhl (tím vzniklo Sasko-marksuhelské vévodství). Adolf Vilém měl pět synů, ale první čtyři zemřeli brzy po narození. V roce 1668 zemřel, těsně před narozením svého pátého syna Viléma. Ten se stal novým vévodou Sasko-eisenašským od svého narození. Poručníkem se stal jeho strýc Jan Jiří. Chlapec zemřel v roce 1671 v dvou letech a Jan Jiří se stal vévodou Sasko-eisenašským.\n\nKdyž zemřel r. 1741 bez dědice vévoda Vilém Jindřich, zdědil vévodství jeho bratranec Arnošt August Sasko-výmarský.\nOn a jeho nástupci vládli Sasko-výmarskému a Sasko–eisenašské vévodství v personální unii do roku 1809, kdy byly formálně sloučeny do vévodství Sasko-Weimar-Eisenach.\n\nVytvořen v roce 1572 jako Saxe-Coburg-Eisenach 1596 rozdělen do Sasko-Coburg a Saxe-Eisenach\nRozděleno mezi Sasko-Altenburg a Sasko-Výmar\n\nRozděleno mezi Sasko-Gotha a Sasko-Výmar\n\n\nSloučeno se Sasko-výmarskem do Sasko-Výmar-Eisenach\n"}
{"id": "478640", "url": "https://cs.wikipedia.org/wiki?curid=478640", "title": "Chaunté Loweová", "text": "Chaunté Loweová\n\nChaunte Howardová, provdaná Loweová (* 12. ledna 1984 Templeton, Kalifornie, Spojené státy americké) je americká atletka, jejíž hlavní disciplínou je skok do výšky. Jejím největším úspěchem je titul halové mistryně světa (2012) a stříbrná medaile z MS v atletice 2005. Je držitelkou amerických rekordů v hale i pod širým nebem.\n\nV roce 2003 získala bronzovou medaili na panamerickém mistrovství juniorů v hlavním městě Barbadosu, Bridgetownu. Reprezentovala na letních olympijských hrách v Athénách, kde skončila v kvalifikaci. Na olympiádě v Pekingu se umístila ve finále na šestém místě, když překonala 199 cm. V roce 2009 skončila společně se Švédkou Emmou Greenovou sedmá na mistrovství světa v Berlíně. Na halovém MS v katarském Dauhá překonala 198 cm a získala bronzovou medaili.\n\n30. července 2007 se ji narodila dcera Jasmine.\n\n\n"}
{"id": "478647", "url": "https://cs.wikipedia.org/wiki?curid=478647", "title": "Église de Pantin (stanice metra v Paříži)", "text": "Église de Pantin (stanice metra v Paříži)\n\nÉglise de Pantin je nepřestupní stanice pařížského metra na lince 5. Leží za hranicemi Paříže na území města Pantin pod \"Avenue Jean Lolive\".\n\nStanice byla otevřena 12. října 1942 při prodloužení linky ze stanice Gare du Nord. Až do 25. dubna 1985 sloužila jako konečná stanice, než byla trať rozšířena dále do Bobigny – Pablo Picasso.\n\nStanice byla pojmenována podle nedalekého kostela ve městě Pantin (\"église\" = kostel).\n"}
{"id": "478657", "url": "https://cs.wikipedia.org/wiki?curid=478657", "title": "Smradi", "text": "Smradi\n\nSmradi (2002) je český film režiséra Zdeňka Tyce o manželech Šírových (Ivan Trojan a Petra Špalková), kteří vychovávají vlastní dítě spolu se dvěma adoptovanými romskými chlapci. Nepřátelské prostředí velkoměsta vymění za venkov, zde ale narážejí na nepochopení místních obyvatel.\n\nAutorka scénáře Tereza Boučková se inspirovala vlastními zážitky s výchovou adoptovaných romských dětí, které ztvárnila také v románu \"Rok kohouta\" (Odeon, 2008).\n\n\n"}
{"id": "478658", "url": "https://cs.wikipedia.org/wiki?curid=478658", "title": "Leicestershire", "text": "Leicestershire\n\nLeicestershire ([ˈlestəšə(r)] či [ˈlestəšɪə(r)], zkráceně Leics) je anglické nemetropolitní, ceremoniální a tradiční hrabství. Jeho administrativním centrem je město Leicester. Toto hrabství se nachází v centrální Anglii v regionu East Midlands a sousedí s hrabstvími Nottinghamshire, Lincolnshire, Rutland, Northamptonshire, Warwickshire, Derbyshire a Staffordshire.\n\nV tomto hrabství žije populace o necelém miliónu lidí.\n"}
{"id": "478660", "url": "https://cs.wikipedia.org/wiki?curid=478660", "title": "Pasteur (stanice metra v Paříži)", "text": "Pasteur (stanice metra v Paříži)\n\nPasteur je přestupní stanice pařížského metra mezi linkami 6 a 12 v 15. obvodu v Paříži. Nachází se na křižovatce \"Boulevardu Pasteur\", pod kterým vede linka 6, a ulice \"Rue de Vaugirard\", pod kterou se nachází linka 12. Linka 6 je zde jen velmi mělko pod povrchem, neboť jen několik metrů směrem do stanice Sèvres – Lecourbe trať vychází na povrch.\n\nStanice byla otevřena 24. dubna 1906 při zprovoznění úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojena k lince 5. Dne 12. října 1942 byla stanice \"Raspail\", respektive celá část \"Étoile\" ↔ \"Place d'Italie\" opět odpojena od linky 5 a spojena s linkou 6, která tak získala dnešní podobu.\n\n5. listopadu 1910 zde bylo otevřeno nástupiště na prvním úseku linky A, kterou provozovala konkurenční společnost \"Compagnie Nord-Sud\", a která vedla od Porte de Versailles do Notre-Dame-de-Lorette. Po sloučení obou společností obdržela linka v roce 1930 číslo 12.\n\nNástupiště linky 6 byla renovována v 70. letech, zatímco renovace nástupišť linky 12 proběhla v roce 1976 ponechávající původní výzdobu keramických dlaždic. Při 100. výročí pařížského metra byla stanice renovována v programu „\"9 stations pour le millénaire\"“ (9 stanic pro tisíciletí).\n\nJméno stanice je odvozeno od názvu \"Boulevardu Pasteur\". Louis Pasteur (1822–1895) byl francouzský chemik a biolog, zakladatel mikrobiologie, který vynalezl proces pasterizace a vyvinul vakcíny proti sněti slezinné a vzteklině.\n\nJméno stanice se odráží i v její vnitřní výzdobě, jejíž hlavním tématem je zdraví. Na stěnách nástupiště linky 6 jsou uvedeny úryvky z etického kodexu lékařů, na nástupišti linky 12 jsou ukázky z výzkumné práce Louise Pasteura.\n\nStanice má dva vchody a každý je v jiném stylu. Vchod na lince 6 má klasický secesní vzhled, jehož autorem je architekt Hector Guimard. Tento styl je charakteristický pro stanice společnosti \"Compagnie du Métropolitain de Paris\". Naopak druhý vchod, který sloužil lince A konkurenční \"Compagnie Nord-Sud\", je zdobený tepaným železem, což je typické právě pro stanice této společnosti.\n\n"}
{"id": "478662", "url": "https://cs.wikipedia.org/wiki?curid=478662", "title": "Ivan Manolov", "text": "Ivan Manolov\n\nIvan Manolov (* 22. května 1970) je český kytarista. V první polovině 90. let (od roku 1992) hrál se znovuobnovenou brněnskou rockovou skupinou Progres 2. Zároveň působil v kapele Drunk president. Od roku 1995 byl členem poprockové skupiny Burma Jones, s níž vydal dvě alba a z níž v roce 2000 kvůli tvůrčím neshodám odešel. Manolov se začal věnovat jazzu, hraje v nejrůznějších kapelách jako jsou Děti kapitána Morgana, DG 307, Samamba, Das Kuckucksei, Groove or Die, či se zpěvačkou Minach. Vystupuje rovněž s formací Ivan Manolov Trio a s Pavlem Zajíčkem.\n\nV roce 2013 hostoval na koncertě k 45. výročí skupiny Progres 2.\n\n\n"}
{"id": "478673", "url": "https://cs.wikipedia.org/wiki?curid=478673", "title": "Státní znak Jordánska", "text": "Státní znak Jordánska\n\nStátní znak Jordánska () byl přijat 25. srpna 1934 podle návrhu tehdejšího emíra Abdalláha I., který znak navrhl v roce 1921. Poupraven byl znak v roce 1982.\n\nZnak tvoří:\n\n\n\n\n\n\n\n\n"}
{"id": "478679", "url": "https://cs.wikipedia.org/wiki?curid=478679", "title": "Císařský rakouský řád Leopoldův", "text": "Císařský rakouský řád Leopoldův\n\nCísařský rakouský Leopoldův řád (: \"Österreichisch-Kaiserlicher Leopold-Orden\") byl záslužným řádem Rakouského císařství (později Rakousko-Uherska), který byl založen roku 1808 císařem Františkem I. na památku jeho otce císaře Leopolda II.. Zanikl s koncem monarchie roku 1918.\n\nPodle nepodložených zpráv řád založil císař František I. kvůli Haliči. Byl údajně nespokojen s tím, že zdejší šlechtici stále nosí svá stará polská a ruská vyznamenání a rozhodl se proto zřídit řád pojatý natolik široce, aby jím mohli být vyznamenávány osoby všech stavů. Tuto legendu ale není možné potvrdit ani vyvrátit.\n\nVznik nového řádu byl proklamován 8. ledna 1808 při příležitosti oslav sňatku Františka I. s modenskou princeznou Marií Ludovikou (1787-1816). Rakousko tak konečně získalo vyznamenání, kterým bylo možné oceňovat všechny oblasti společenského, kulturního i politického života. Vyrovnalo se tím okolním státům, které podobné řády založily již dříve. První exempláře Leopoldova řádu ale byly předány až o rok později, při slavnostní promoci 7. ledna 1809, a mezi držiteli rytířského kříže můžeme najít i nešlechtice.\n\nŘád měl původně tři stupně, ale roku 1901 byl jeho nejvyšší stupeň rozdělen do dvou tříd s označením “velkokříž” a “I. třída”. Důvody tohoto kroku byly diplomatické. Roku 1868 totiž Italské království založilo řád Italské koruny, jehož symbol – lombardská železná koruna – byla narážkou na sjednocení poloostrova pod vládou savojské dynastie. Stejný řád – Železnou korunu – ale již od roku 1816 udílela i podunajská monarchie a obě dekorace tedy od konce 60. let 19. století existovaly paralelně. Ze zdvořilostních důvodů nebylo myslitelné dekorovat zasloužilé italské občany rakouským řádem Železné koruny a proto byli odměňováni řádem Leopoldovým. Protože ale velkokříž Leopoldova řádu stál na hodnostní stupnici výrazně výše než Železná koruna, byla nově zřízena právě I. třídy Leopoldova řádu, která stála na na stejné úrovni jak Řád železné koruny I. třídy.\n\nLeopoldův řád byl vždy mimořádně prestižním oceněním a býval udílen většinou vysoce postaveným úředníkům a důstojníkům. Civilní osoby jej získávaly jen velmi vzácně a to zejména po roce 1848, kdy byl zřízen Řád Františka Josefa, a kdy se Řád železné koruny z původně lombardsko-benátského řádu stal oceněním udíleným v rámci celého Rakouského císařství.\n\nRoku 1860 byla zavedena možnost udělit řád s válečnou dekorací (\"Kriegsdekoration\") za vojenské zásluhy a od roku 1916 bylo možno řád udělit „se zkříženými meči“ za odvahu v boji. Řád mohl být udělen „s brilianty“ jako zvláštní výraz panovníkovy přízně.\n\nŘád měl své úředníky, a to preláta, který sloužil slavnostní mši v řádový svátek první neděli po svátku Tří králů, kancléře který vystavoval dekrety a zastupoval řád, grefiera, který vedl řádový archiv a kroniku, pokladníka, herolda a kancelistu, který pomáhal ostatním.\nPrivilegia spojená s držbou řádu\n\nS udělením velkokříže řádu bylo automaticky spojeno udělení hodnosti tajného rady s právem na oslovení Excelence (pokud vyznamenaní nepatřili mezi barony, měli právo o titul požádat), komandérský kříž umožňoval požádat o povýšení do stavu svobodných pánů a s rytířským křížem spojena možnost požádat o udělení rytířského stavu. Časté udílení řádu ale vedlo k neobyčejnému nárůstu povýšení do šlechtického stavu. Nejvyšším rozhodnutím císaře Františka Josefa I. z 18. července 1884 (5. srpna 1884 publikovaného v oficiálním vládním listě Wiener Zeitung) proto bylo privilegium nobilitace zrušeno a nositelé řádu ztratili nárok na jakékoli další výsady. Pouze osoby, kterým byl řád udělen před publikováním výnosu, mohly o titul žádat i nadále.\n\nŘádový kříž byl zlatý, červeně emailovaný tlapatý kříž s bílým lemováním a zlatým okrajem. Uprostřed byl kruhový medailon, který měl na líci zlaté iniciály \"FIA\" (\"Franciscus Imperator Austriae\") obtočené opisem řádového hesla INTEGRITATI ET MERITO (Za bezúhonnost a zásluhu), na rubu medailonu nápis OPES REGUM CORDA SUBDITORUM (heslo císaře Leopolda II. „Panovníkova moc spočívá na lásce poddaných“) obtočený zlatým vavřínovým věncem. Kříž byl zavěšen na rakouské císařské koruně. Stuha řádu je červená s bílými okraji, u 1. třídy červená s bílými postranními pruhy. \n\nŘádová hvězda byla stříbrná, s osmi paprsky a uprostřed byl řádový kříž. Válečná dekorace sestávala ze dvou zelených vavřínových ratolestí kolem koruny. Dekorace „s meči“ byla buď umístěna jako štítek na závěsné stuze, nebo dva zkřížené meče mezi rameny kříže.\nŘád byl původně udělován ve třech třídách. V roce 1901 byl přidána čtvrtá třída − I. třída s odznakem a menší hvězdou řádu.\nŘádem byli například vyznamenáni básníci Franz Grillparzer (rytíř) a Johann Wolfgang Goethe (komandér), fyziolog Jan Evangelista Purkyně, jazykovědec Josef Jungmann nebo cestovatelé Carl Weyprecht a Julius von Payer, objevitelé Země Františka Josefa (rytíř). Mezi cizinci byl prestižním velkokřížem s brilianty vyznamenán například ruský ministr financí Sergej Witte.\n\n\n"}
{"id": "478683", "url": "https://cs.wikipedia.org/wiki?curid=478683", "title": "Borek Nedorost", "text": "Borek Nedorost\n\nBorek Nedorost (* 1. ledna 1962) je český klávesista. V první polovině 80. let hrál v brněnské hard rockové skupině Dogma Art, ze které odešel v roce 1987. Již od jara 1986 totiž působil i v nové kapele Taxi založené kytaristou Milošem Makovským. S Taxi hrál až do roku 1991, kdy se skupina rozpadla. Stihla však nahrát jedno album, které ale bylo vydáno až v roce 2008. V letech 1992 až 1994 hrál Nedorost ve folk rockové Bokomaře (dvě alba).\n\nOd roku 1992 působil Borek Nedorost také v obnovené skupině Progres 2 se kterou vystupoval až do roku 2007, kdy jej nahradil Roman Dragoun. Současným Nedorostovým působištěm je kapela doprovázející zpěváka Petra Bendeho, kde hraje od roku 2003. Kromě toho také působil např. v Deep Purple Revival a Robbie Williams Revival, v letech 1994–2005 spolupracoval s Městským divadlem Brno, hrál také s Tomem Jegrem a v letech 2001–2005 ve Folk Teamu.\n\nV roce 2008 hostoval Borek Nedorost na dvou koncertech ke 40. výročí založení skupiny The Progress Organization (z níž se vyvinuli Progres 2) a na koncertě Dogmy Art s původní sestavou (poprvé po 23 letech). V témže roce hrál rovněž na koncertech krátce obnoveného Taxi.\n\nOd roku 2011 je členem Naší nové kapely Vlasty Redla.\n\n"}
{"id": "478684", "url": "https://cs.wikipedia.org/wiki?curid=478684", "title": "Denfert-Rochereau (stanice metra v Paříži)", "text": "Denfert-Rochereau (stanice metra v Paříži)\n\nDenfert-Rochereau je přestupní stanice pařížského metra mezi linkami 4 a 6 a linkou RER B. Nachází se ve 14. obvodu v Paříži pod náměstím \"Place Denfert-Rochereau\".\n\nStanice byla otevřena 24. dubna 1906 při zprovoznění úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojena k lince 5. Dne 12. října 1942 byla stanice \"Raspail\", respektive celá část \"Étoile\" ↔ \"Place d'Italie\" opět odpojena od linky 5 a spojena s linkou 6, která tak získala dnešní podobu.\n\nLinka 4 zde byla napojena 30. října 1909, když byl zprovozněn jižní úsek linky, který ze stanice Raspail do Porte d'Orléans.\n\n9. prosince 1977 byl umožněn přestup na linku RER B na stejnojmenné stanici.\n\nAčkoliv je linka 6 starší, byla vybudována ve větší hloubce než linka 4. Nástupiště linky 6 jsou vyzdobeny původními oranžovými dlaždicemi. Naopak u linky 4 jsou obklady modré a bílé.\n\nJméno stanice je odvozeno od názvu náměstí \"Place Denfert-Rochereau\". Pierre Philippe Denfert-Rochereau (1823–1878) byl francouzský plukovník, který úspěšně obhájil město Belfort proti Prusům během Prusko-francouzské války.\n\nV roce 2004 byl u příležitosti 60. výročí osvobození Paříže oficiální název stanice doplněn ještě podnázvem psaným malým písmem: \"Colonel Rol-Tanguy\" neboli plukovník Rol-Tanguy podle \"Avenue du Colonel Henri Rol-Tanguy\". Plukovník Henri Rol-Tanguy (1908–2002) byl velitel francouzského odboje během druhé světové války. Tento podnázev se ovšem používá pouze na informačních tabulích linky 4.\n\nStanice má několik východů:\n\n\n"}
{"id": "478685", "url": "https://cs.wikipedia.org/wiki?curid=478685", "title": "Anne Conwayová", "text": "Anne Conwayová\n\nAnne Conwayová, narozená jako Anne Finchová (14. prosince 1631 – 18. února 1679), byla anglická raně novověká filosofka. Ve své filosofii vycházela z Platona a Plotína, kriticky se vyrovnávala s Descartem a Spinozou, ale také zkombinovala své filosofické postoje i s luriánskou kabalou a kvakerstvím.\n\nNarodila se roku 1631, týden po smrti svého otce, sira Heneaga Fincha, předsedy Dolní sněmovny. Vzdělávala se domácím studiem, přičemž vynikala svými schopnostmi. Jinou možnost koneckonců ani neměla, protože v té době ještě ženy na univerzitu nemohly. Díky jednomu ze svých bratrů si začala dopisovat s Henry Morem o Descartově filosofii. Ten se postupně stal jejím učitelem a partnerem ve filosofickém dialogu. V roce 1651 se provdala za Edwarda Conwaye.\n\nCelý život trpěla obrovskými migrénami, což byl další ze zdrojů jejího uvažování. Bolesti ji sužovaly do té míry, že byla ochotna pro jejich zastavení podstoupit téměř vše, včetně trepanace lebky. Bohužel jí žádná léčba nepomohla a tak otázka teodiceii, tedy pokus smířit existenci dobrotivého Boha s utrpením a zlem světa měla pro ni ústřední a velmi osobní význam.\n\nJak již bylo řečeno, ve svém pojetí filosofie byla Anne Conwayová ovlivněna nejen samotnými filosofy, ale i školou kabalistického myšlení, již založil Jicchak Luria. Kromě toho konvertovala ke kvakerství, které bylo v její době obecně neoblíbené a obávané. Filosoficky Conwayová hlásala spirituální monizmus: svět vznikl jako spirituální emanace, avšak prošel rozkladem (prvotním hříchem) a převzal materiální vlastnosti. Duchovní a hmotné jsou jen dvě formy téže substance, která se jednou navrátí do čistě duchovního stavu. Její teodicea tak spočívalo v prohlášení, že vše na světě, od nejhrubší hmoty po člověka, je schopno zlepšení a na závěr také bude povzneseno na úroveň andělů. Ve své filosofii začala díky kabale používat pojmu monáda, čímž jakoby částečně předjímala Leibnize.\n\nVzhledem k jejímu velmi konkrétnímu fyzickému celoživotnímu utrpení je její filosofie nejen intelektuálním výkonem, ale také příkladem snahy o duchovní útěchu, srovnatelnou v tomto smyslu například s Boëthiovým předsmrtným filosofickým dílem \"Útěcha z filosofie\".\n\nJediné dílo Anne Conwayové vyšlo poprvé až posmrtně v latinském překladu v roce 1690 a nese název:\n\nKnižně vyšel také soubor její korespondence s Henry Morem: \n\n"}
{"id": "478693", "url": "https://cs.wikipedia.org/wiki?curid=478693", "title": "Réaumur – Sébastopol (stanice metra v Paříži)", "text": "Réaumur – Sébastopol (stanice metra v Paříži)\n\nRéaumur – Sébastopol je přestupní stanice pařížského metra mezi linkami 3 a 4 na hranicích 2. a 3. obvodu v Paříži. Nachází se na křižovatce \"bulváru Sébastopol\", pod kterým vede linka 4 a \"Rue Réaumur\", pod kterou vede linka 3.\n\nStanice byla otevřena 19. listopadu 1904 jako součást prvního úseku linky 3 mezi stanicemi Villiers a Père Lachaise. Samotná trať byla zprovozněna již 10. října a do té doby vlaky stanicí pouze projížděly. 21. dubna 1908 byla otevřena stanice linky 4 jako součást prvního úseku mezi stanicemi Porte de Clignancourt a Châtelet.\n\nPůvodní název stanice zněl \"Rue Saint-Denis\" podle nedaleké ulice. 15. října 1907 byl název změněn do dnešní podoby. Také tento název je odvozen z pojmenování ulic. Odkazuje na \"Rue Réaumur\" a \"Boulevard de Sébastopol\", které se u stanice kříží. René-Antoine Ferchault de Réaumur (1683–1757) byl francouzský chemik a fyzik, vynálezce lihového teploměru. Sébastopol neboli česky Sevastopol je město na Ukrajině, kde se odehrála jedna z bitev Krymské válce v roce 1855, kdy bylo město po ročním obléhání dobyto francouzskými a britskými vojsky.\n\nStanice má několik východů:\n\n\n"}
{"id": "478695", "url": "https://cs.wikipedia.org/wiki?curid=478695", "title": "Podnebí Česka", "text": "Podnebí Česka\n\nPodnebí v Česku je mírné a vyznačuje se kontinentálními vlivy. Podle Koppenovy klasifikace podnebí většina území Česka patří do klimatických oblastí Dfb, vysoko v horách, přibližně od 1000 m n. m. Dfc, a na vrcholcích nejvyšších českých hor, minimálně 1500 m n. m., kde je podnebí nejchladnější i ET. Zdejší podnebí je charakteristické převahou západních větrů, intenzivní cyklonální činností a poměrně vysokými srážkami. Velký vliv na podnebí Česka má nadmořská výška a reliéf. Z celkové plochy státního území leží 52 817 km (66,97 %) v nadmořské výšce do 500 m, 25 222 km (31,98 %) ve výšce 500 až 1 000 m, a pouze 827 km (1,05 %) ve výšce nad 1 000 m. Střední nadmořská výška České republiky je 430 m. S každými 100 m navíc se průměrná teplota snižuje o 0,61°C.\n\nPokud bychom odečetli rozdíly způsobené různou nadmořskou výškou, tak nejchladnější by byly oblasti Krkonošsko-jesenické subprovincie (většina této oblasti), velká část Beskyd, severní Vysočina a jihozápad Pardubického kraje, naopak nejteplejší by byl úzký pás vedoucí od severovýchodní Prahy přes Plzeň až po Domažlice. Pro představu, kdybychom si vybrali jedno místo severně od Liberce a jedno místo se stejnou nadmořskou výškou západně od Plzně, tak rozdíl průměrné roční teploty mezi těmito místy bude minimálně 1,5 stupně. Nejteplejší místa v Česku jsou jih Jihomoravského kraje a oblasti u břehu Labe od Kolína po Roudnici nad Labem, protože tady je řeka Labe nejníž položená a zároveň okolo nejsou žádné hory, které by mohly klima ochlazovat. S narůstající nadmořskou výškou průměrná roční teplota klesá, teplotní výkyvy se zmenšují a přibývá srážek. Průměrný počet dnů s mrazem je mimo horské oblasti 40 až 160, v horách až 180, těch s celodenním mrazem 30 až 50, v horách až 70. Průměrný roční počet dnů s teplotami nad 25°C je 20–70, v horách méně než 30 a v nadmořských výškách nad 1500 m méně než jeden a takto teplé dny jsou tu extrémně vzácné a nevyskytují se každý rok.\n\n\"Průměrné teploty za období 1960–1990\"\n\nPrůměrná roční teplota je od 5 °C do 10 °C, až na pár výjimek. Na naprosté většině Česka je průměrná červencová teplota 14 °C až 19 °C, hodnoty nejteplejších měsíců v daném roce jsou o 0,5 °C vyšší. Průměrná teplota v lednu se pohybuje od −5 °C do −1 °C , průměrné teploty nejchladnějšího měsíce roku jsou o stupeň nižší. Nejchladnější místo v Česku je vrchol Sněžky s průměrnou červencovou teplotou 8,3 °C a lednovou −7,8 °C, roční průměrná teplota je jen 0,4 °C. Nejteplejší místo Česka je v centru Prahy, může za to hlavně od přírody na české poměry dosti teplé klima + silný efekt tepelného ostrova, průměrná lednová teplota je −0,2 °C a červencová 19,7 °C.\n\nNejvyšší letní teploty jsou od 20 °C na vrcholu Sněžky až po 35 °C nebo i víc v centru Prahy.. Na většině Česka okolo 30 °C. Nejsilnější zimní mrazy jsou v závislosti na místě a síle vlny mrazů od −10 °C až −15 °C v centru Prahy po −20 °C až −30 °C v údolích na severovýchodě Česka nebo Šumavě. Na většině území v rozmezí −15 °C až −25 °C a to včetně vrcholků těch nejvyšších hor, i Sněžky. Na rovinách a kopcích jsou noční mrazy mírnější, v údolích bývají silnější. Na vrcholu Sněžky je v průměru nejchladněji, ale nejnižší zimní teploty tam obvykle neklesají pod −20 °C, noční mrazy tam nemají tendenci být nějak extra silné, je to však vynahrazeno tím, že je tam mnohem chladněji přes den.\n\nNa většině Česka (hlavně jeho vnitrozemí), naprší za rok 500 až 700 mm srážek za rok. Směrem k státním hranicím začíná zpravidla srážek přibývat (neplatí u jižní Moravy a Opavska, kde směrem k hranicím naopak srážek ubývá) a na těchto vlhčích místech naprší od 700 do 1000 mm ročně, v nejvyšších horách i víc. Nejsušší místo v Česku je Mostecká pánev, která je ve srážkovém stínu Krušných hor. Vůbec nejsušší místo v Mostecké pánvi jsou Libědice, kde naprší jen 410 mm srážek ročně. Nejdeštivější místo je Bílý Potok, kde spadne 1705 mm ročně. Nejdeštivější část roku je léto a nejsušší zima.\n\nBouřky se v zimě nevyskytují, můžou se však vyskytovat od března do října. Bouřky většinou přicházejí od jihozápadu a nejvíc bouřek si užije Plzeňský, Karlovarský, Jihočeský, Středočeský kraj a Vysočina. Západní polovina česka (po 16° v. d.) je celkově k náhlým letním bouřkám mnohem náchylnější než ta východní a zatímco na západě mohou být bouřky každý den i během vln veder, tak na východě je spíše obvyklé, že bouřky přicházejí až při konci veder, při příchodu studené fronty. V létě výrázná část nebo i většina srážek spadne právě při bouřkách\n\nPrůměrný počet dnů se sněhovou pokrývkou je na většině Česka (v běžných nadmořských výškách) od 40 v nejteplejších oblastech po 100 v těch chladnějších, na horách to může být až 160. Výška sněhu je obvykle menší než 50 cm a vyšší sněhová pokrývka bývá jen na horách.\n\nNejvíc hodin slunečního svitu je na jižní Moravě (1800–1900 v průměru za rok), směrem na sever hodin slunečního svitu úměrně ubývá a na místech, kde je ho nejmíň, svítí slunce průměrně 1300–1400 hodin ročně.\n\nNa většině Česka je, pokud nejde o vrcholky kopců a hory průměrná rychlost větru 10–18 km/h. Nejméně větrné místo je na východ směrem od Břeclavi, kde průměrná rychlost větru dosahuje jen asi 5 km/h. Na vrcholcích nejvyšších hor je průměrná rychlost větru vyšší než 30 km/h.\n\nJaro může být, hlavně ve svém začátku, velmi chladné. V některých letech se totiž zima protáhne až do konce března. V následujícím dubnu může být počasí velmi proměnlivé a poslední sníh může padat v dubnu nebo i začátkem května, kdy mohou být poslední mrazy v chladnějších částech Česka. Stromy začínají kvést v dubnu až v květnu.\n\nV létě jsou velmi časté bouřky a přechody studených front, které se střídají s vlnami veder. Po přechodu studené fronty nastává velmi prudké ochlazení o 10–15 °C a právě přechody studených front způsobují, že je v jednu chvíli velmi odlišné počasí mezi západem a východem Česka, zatímco v Ostravě může být jasno a 30 °C, tak v Chebu může ve stejnou dobu silně a vytrvale pršet a teplota může být o 10 °C až 15 °C nižší. Některý měsíc v létě však může být i klidný, s mírnými teplotami a bez bouřek. Není žádná vzácnost, když se po silných bouřkách zvednou hladiny řek a způsobí na některých náchylných místech záplavy. Vlny veder na západě Česka často přerušují i lokální bouřky, které obvykle přijdou od jihozápadu, tyhle bouřky neznamenají výraznou změnu dalšího počasí, na rozdíl od studené fronty a po jejich přechodu se zase teplota vrátí brzo na předchozí výši. Na východě je spíše běžnější, že v době veder je jasno nebo skoro jasno až do příchodu studené fronty.\n\nPodzim může být ze začátku stále teplý a tomuhle období se říká babí léto, teploty jsou pořád vysoké, nad 20 °C – 30 °C, ale už nejsou taková horka jako v létě a noci mohou být mnohem chladnější. První mrazy mohou přijít v říjnu a první sníh v listopadu, méně často už v říjnu. Ke konci podzimu mohou být i časté inverze a na některých místech může být na podzim více větrno než jindy.\n\nV zimě se prakticky vždy udrží dlouhodobá sněhová pokrývka, která se drží víc než jeden den. V nížinách, hlavně v teplejších zimních dnech jsou časté inverze a v zimě jsou také nejhorší rozptylové podmínky a proto i nejhorší kvalita ovzduší, tomu hodně napomáhá i to, že se nejvíc v téhle části roku topí. Zimní počasí je dost nepředvídatelné a zatímco jedna zima může být mírná, další může být krutá. Během zimy jsou období, kdy jsou teploty mírné, v blízkosti nuly, je spíše zataženo nebo inverze a občas sněží a potom období, kdy je vyšší tlak vzduchu nebo jde vítr z východu nebo severovýchodu, je jasno a silné noční mrazy, nebo může být zataženo, ale je celý den velmi mrazivo. Po silných mrazech může přijít velmi silné sněžení. V zimě běžně opakovaně nastávají oblevy a potom opět nasněží a delší dobu leží na zemi sníh než znovu roztaje.\n"}
{"id": "478701", "url": "https://cs.wikipedia.org/wiki?curid=478701", "title": "Père Lachaise (stanice metra v Paříži)", "text": "Père Lachaise (stanice metra v Paříži)\n\nPère Lachaise je přestupní stanice pařížského metra mezi linkami 2 a 3 na hranicích 11. a 20. obvodu v Paříži. Nachází se u severozápadního rohu hřbitova Père Lachaise na křižovatce ulic \"Boulevard de Ménilmontant\", pod kterým vede linka 2, \"Avenue Gambetta\" a \"Avenue de la République\", pod kterými se nachází linka 3 a \"Rue du Chemin Vert\".\n\nStanice byla otevřena 25. února 1903, když byla linka rozšířena ze stanice Anvers do Bagnolet. Samotná trať byla zprovozněna již 31. ledna a do té doby vlaky stanicí pouze projížděly. 19. října 1904 bylo otevřeno nástupiště linky 3, jejíž první úsek zde začínal a končil ve stanici Villiers. Do 25. ledna 1905 stanice sloužila jako konečná, než byla linka prodloužena do sousední stanice Gambetta. V roce 1909 zde byl instalován první eskalátor.\n\nJméno stanice je odvozeno od názvu hřbitova Père Lachaise.\n\nStanice má dva výstupy na lince 3 jeden vchod na lince 2.\n\n\n"}
{"id": "478711", "url": "https://cs.wikipedia.org/wiki?curid=478711", "title": "Château Rouge (stanice metra v Paříži)", "text": "Château Rouge (stanice metra v Paříži)\n\nChâteau Rouge je nepřestupní stanice pařížského metra na lince 4 v 18. obvodu. Nachází se na náměstí \"Place du Château Rouge\", kde se kříží ulice \"Boulevard Barbès\", \"Rue Poulet\" a \"Rue Custine\".\n\nStanice byla otevřena 21. dubna 1908 jako součást nejstaršího úseku linky 4 mezi stanicemi Porte de Clignancourt a Châtelet.\n\nJméno stanice \"Château Rouge\" znamená česky \"Červený zámek\" a je pojmenováno podle historické čtvrti, ve které se stanice nachází. Samotný zámek byl zbořen v roce 1875 a zbylo po něm jen pomístní jméno.\n"}
{"id": "478714", "url": "https://cs.wikipedia.org/wiki?curid=478714", "title": "Page Up a Page Down", "text": "Page Up a Page Down\n\nPage Up a Page Down (zkráceně PgUp a PgDn) jsou dvě speciální klávesy na počítačové klávesnici.\n\nObě slouží k rychlému listování dokumentem, Page Up (z angl. Up, nahoru) posune dokument o jednu obrazovku nahoru (o tu část dokumentu, která je právě zobrazena) a klávesa Page Down posune o jednu obrazovku dolů. V některých aplikacích se může vzdálenost lišit, zpravidla však platí že vzdálenost posunutí po zmáčknutí Page Up nebo Page Down je větší než po zmáčnkutí šipek nebo po posunutí kolečkem na myši.\n\nKlávesy jsou umístěny v pravé části prostředního „bloku“ klávesnice vedle kláves Home a End. Klávesa Page Up je umístěna výše než Page Down.\n"}
{"id": "478715", "url": "https://cs.wikipedia.org/wiki?curid=478715", "title": "Tenis na Letních olympijských hrách 1908", "text": "Tenis na Letních olympijských hrách 1908\n\nTenis na Letních olympijských hrách 1908 v Londýně měl na programu soutěže mužské dvouhry, mužské čtyřhry a ženské dvouhry. Do programu se vrátil singl tenistek, což znamenalo druhou olympijskou účast žen v tomto sportu.\n\nVenkovní soutěže olympijského turnaje proběhly v dějišti Wimbledonu na travnatých dvorcích All England Lawn Tennis and Croquet Clubu, tehdy stále ležícího na původní adrese v ulici Worple Road. Tato část se konala mezi 6.–11. červencem 1908. O dva měsíce dříve, od 6. do 11. května 1908, měl olympijskou premiéru halový turnaj. Ten se odehrál v Queen's Clubu na kurtech s dřevěným povrchem. Oficiální název halových dvorců zněl „covered courts“ (kryté kurty).\n\nOlympijských her se zúčastnilo celkem 50 tenistů, z toho 40 mužů a 10 žen, kteří reprezentovali deset států. Pět zemí zaznamenalo na tenisovém turnaji premiérovou účast. Dva hráči Les Poidevin a wimbledonský vítěz Tony Wilding byli nominováni za Australasii, ale pro administrativní chybu do turnaje vůbec nenastoupili.\n\nPoražení semifinalisté poprvé automaticky nezískali bronzové medaile. Podle herního plánu tak měl být mezi nimi sehrán zápas o třetí místo. Ten se však uskutečnil pouze ve dvou ze šesti soutěží – ženské halové dvouhře a mužské halové čtyřhře.\n\nVšechny zlaté kovy vybojovali reprezentanti hostující země – Velké Británie. Dvě zlata si z halového turnaje odvezl wimbledonský šampion Arthur Gore. Prvním olympijským vítězem v tenisu, jenž vyhrál na více než jediných hrách, se stal Brit Reginald Doherty. Triumfem z venkovní čtyřhry s Georgem Hillyardem navázal na dvě zlaté medaile z pařížské Letní olympiády 1900.\n\nCelkově nastoupilo padesát tenistů z deseti zemí (pět jich zažívalo premiéru):\n\n"}
{"id": "478722", "url": "https://cs.wikipedia.org/wiki?curid=478722", "title": "Bejt Choron", "text": "Bejt Choron\n\nBejt Choron ( בֵּית חוֹרוֹן, podle biblického města \"Bét-chorón\" zmiňované například v Knize Jozue 21,22 – „\"Jako útočištné město (...) jim dali (...) Bét-chorón i s pastvinami\"“, v oficiálním přepisu do angličtiny Bet Horon, přepisováno též Beit Horon) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nLeží cca 10 kilometrů východně od města Modi'in-Makabim-Re'ut, cca 15 kilometrů severozápadně od historického jádra Jeruzalému a cca 40 kilometrů jihovýchodně od centra Tel Avivu, v nadmořské výšce 625 metrů na pomezí Samařska a Judských hor. Severně od obce terén prudce spadá do údolí vádí Nachal Modi'im.\n\nNa dopravní síť Západního břehu Jordánu je napojena pomocí lokální silnice číslo 443, která spojuje aglomeraci Modi'in-Makabim-Re'ut se severním okrajem aglomerace Jeruzalému. Vesnice je součástí souvislého bloku izraelských osad situovaného na Západním břehu Jordánu, v severozápadní části aglomerace Jeruzalému. Do tohoto bloku se řadí dále obce Giv'at Ze'ev a Giv'on ha-Chadaša. Tento blok je ale podél své západní strany lemován pásem palestinských vesnic, v těsné blízkosti Bejt Choron jsou to vesnice Beit Ur al-Fauqa a At Tira.\n\nVesnice byla zřízena roku 1977. K založení došlo v prosinci 1977. Rezoluce izraelské vlády z 16. října 1977 rozhodla, že v rámci šesti základen izraelské armády budou zřízeny civilní osady, mezi nimi i budoucí Bejt Choron.\n\nV obci fungují mateřské školy i náboženská základní škola, dvě synagogy, mikve, veřejná knihovna, zdravotní středisko a obchod se smíšeným zbožím. Zastavěné území Bejt Choron má výrazně protáhlý tvar o délce 1,5 kilometru. Obec sestává ze čtyř čtvrtí. Na východní straně přiléhá k osadě areál základny využívaný izraelskou policií.\n\nPočátkem 21. století byl Bejt Choron zahrnut do Izraelské bezpečnostní bariéry. Ta byla podle stavu z roku 2008 již zbudována na severní straně obce, úsek podél západního okraje osady byl ve výstavbě. Začlenění do bariéry naznačuje, že Izrael si hodlá osadu ponechat i po případné mírové dohodě s Palestinci. Probíhající výstavba nové velké čtvrti Agan ha-Ajalot v sousední obci Giv'at Ze'ev může v blízké době vést k územnímu propojení Bejt Choron a Giv'at Ze'ev.\n\nObyvatelstvo Bejt Choron je v databázi rady Ješa popisováno jako smíšené, tedy složené ze sekulární i nábožensky zaměřené populace. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1218 lidí. Během roku 2014 populace stoupla o 3,7 %.\n\n\n"}
{"id": "478725", "url": "https://cs.wikipedia.org/wiki?curid=478725", "title": "Maisons-Alfort – Stade (stanice metra v Paříži)", "text": "Maisons-Alfort – Stade (stanice metra v Paříži)\n\nMaisons-Alfort – Stade je nepřestupní stanice pařížského metra na lince 8. Nachází se za hranicemi Paříže ve městě Maisons-Alfort pod \"Avenue du Général Leclerc\" u křižovatky s ulicemi \"Rue Gabriel Péri\", \"Rue Raspail\" a \"Rue du 11 Novembre 1918\".\n\nStanice byla otevřena 19. září 1970, když sem byla linka rozšířena od stanice Charenton – Écoles. Do 27. dubna 1972 sloužila jako konečná stanice, než byla linka dále prodloužena do sousední stanice Maisons-Alfort – Les Juillottes.\n\nJméno stanice se skládá ze dvou částí: \"Maisons-Alfort\" podle města, ve kterém se stanice nalézá; \"Stade\" neboli stadión je odvozeno od nedalekého městského stadiónu \"Delaune\".\n"}
{"id": "478730", "url": "https://cs.wikipedia.org/wiki?curid=478730", "title": "2Bobule", "text": "2Bobule\n\n2Bobule (2009) je česká filmová komedie, volné pokračování filmu \"Bobule\". Místo Tomáše Bařiny film režíroval Vlad Lanné. V roce 2009 se v českých kinech stal druhým nejnavštěvovanějším českým filmem, zhlédlo ho přes 357 tis. diváků.\n\nFilm na první díl navazuje volně, objevují se nové postavy Marie (Jana Pidrmanová), Jirkova slečna (Lukáš Langmajer), a její bohatí rodiče (Jiří Krampol a Jana Švandová), kteří na Jirku pošlou vraha Tichého (Jiří Korn). Děj se opět z největší části odehrává na jižní Moravě.\n\n"}
{"id": "478739", "url": "https://cs.wikipedia.org/wiki?curid=478739", "title": "Mami Wata", "text": "Mami Wata\n\nMami Wata je panteon vodních božstev nebo duchů rozšířený v Západní, Střední a Jižní Africe a v africké diaspoře v Karibiku a částech Severní a Jižní Ameriky.\n\nMami Wata je obvykle popisována v zhýralosti. Pyšní se nadlidskou krásou, nepřirozeně dlouhými vlasy a neobvykle světlou pokožkou.\nPodoba jejích vlasů se značně různí,jsou vlnité nebo kudrnaté, černé nebo blonďaté a jsou česané dozadu. Její zářící oči svůdně hledí, což jen zvětšuje její neskutečnou krásu.V mnoha částech Západní a Střední Afriky slouží \"Mami Wata\" jako slangový výraz pro nádhernou ženu.\nV mnoha prastarých textech je Mami Wata popisována jako postava podobná mořské panně, jejíž horní část těla je ženská (vždy odhalená) a dolní je rybí nebo hadí.\nV ostatních příbězích je Mami Wata zcela humanoidní (ovšem nikdy zcela lidská).\nMami Wata se objevuje v mnoha odlišných náboženských systémech Afriky, jako je Vodou\nv jižních částech Toga a Beninu a Jižní Ghaně, kde existuje současná skupina dědičných kněží a kněžek etnických skupin Ewe, Anlo-Ewe, Mina, Kabye a dalších afrických etnických skupin, které uctívají toto prastaré božstvo na svých současných\nmístech.\nV Yorubské tradici je matka bohyně Yemaja spojena s Mami Wata v populární kultuře. Afričtí otroci z toho co je notoricky známo jako Pobřeží Otroků\nsi svou víru ve vodní duchy přinesli s sebou do Nového Světa a obchodníci ve 20.století podobnou víru donesli ze Senegalu tak daleko jako do Zambie.\nJak tradice Mami Wata pokračuje v znovuobjevování se, původní vodní božstva jsou do\ntohoto božstva zahrnována.\nAfričané někdy mohou nazývat postavy neshodné s Mami Wata tímto jménem, když mluví k cizincům, jak vědí je Mami Wata lépe známa než místní duchové a božstva.\n\nTradice Mami Wata je silně spojena se všemi formami zahrnujícími duchy a psychické fenomény, včetně věštění a duchovního léčitelství.\nPraktiky uctívání tohoto božstva se různí, ale v některých odvětvích tradice závisejících na božstvu mohou zahrnovat pro některé iniciace nošení rudé a bílé barvy (svaté pro některá božstva Mami Wata) a tance pod mocí jejích specifického\nbožstva Mami Wata, což se obecně nazývá duchovní posedlost.\nKněžství určitých Mami-božstev se dědí od matky. Mnoho těchto kněží může vystopovat\nsvou rodinou linii zpět po čtyři nebo více generací.\nV Togu a Spojených státech jsou kněžky Mami Wata nazývané Mamisii (Mamissi, Mamaissii, Mammisi), určité kněžky které jsou volány k otevírání okraje (domu duchů) jsou známé jako \"Mamaissii-Hounons\" což lze přeložit jako “Královna lodi“, nebo knižně “matka vědomí“.\nAčkoliv je Mami Wata tradice hluboce zakořeněné v Africe, tradici a kultuře její diaspory je uctívání Mami Wata otevřené všem rasám, náboženstvím a sexuálním orientacím.\nMami Wata je známa pro své děti z každé rasy a krédo v univerzálnosti jejího uctívání.\nHistoricky, praktici a účastníci tradičních Afrických věrouk, Santeria a Voodoo zahrnují ctitele Mami Wata.\n"}
{"id": "478743", "url": "https://cs.wikipedia.org/wiki?curid=478743", "title": "Kořist (Crichton)", "text": "Kořist (Crichton)\n\nKořist ( ) je román amerického spisovatele Michaela Crichtona. Román je psán zejména jako varování před podceněním rizik, která přináší překotný vývoj nanotechnologie v kombinaci s genetikou a informatikou. Knihu v češtině vydalo nakladatelství Knižní klub v roce 2003, v originále vyšla o rok dříve.\n\nDěj se odehrává v průběhu pouhých sedmi dní. Hlavním hrdinou je Jack Forman - momentálně nezaměstnaný (i když velmi schopný) počítačový programátor, který se doma stará o své tři malé děti. Jeho manželka Julia je členkou vedení společnosti \"Xymos\" a doma se skoro neukáže, protože poslední dobou neustále pobývá v továrně firmy v nevadské poušti. \"Xymos\" se zabývá vývojem revoluční nanotechnologie.\nJackovi neušlo, že se Julia chová v poslední době podivně, podrážděně a afektovaně a připisuje to stresu z práce. Všímá si, že zhubla, zkrásněla a je chladná, začne jí proto podezřívat, že má milence. Jack také zhlédne tajné korporátní video Xymosu, představující převratný nový projekt. Jedná se o zobrazovací technologii, kdy jsou do krevního oběhu pacientovi vpraveny nanočástice, které se spojí v kameru a přenášejí obraz na LCD obrazovku. Jack je touto technologií ohromen. Doma se zatím dějí divné věci. Nejmladší dítě – devítiměsíční Amanda - onemocní bleskovou infekcí a paměťový čip v MP3 přehrávači se rozpadá na prach. Jack si je vědom, že je jeho rodina v krizi a přijíždí jeho sestra - psycholožka Ellen, aby mu pomohla. Po rodinné večeři Julia opět odjíždí do firmy a Jack má pocit, jakoby vedle ní v autě někdo seděl. Julia má autonehodu a odvážejí ji do nemocnice.\n\nZ Xymosu přijde nabídka práce pro Jacka a on letí vrtulníkem přímo do jejich výrobního centra v poušti. Tam se setkává s Rickym, Juliiným kolegou. Ten ho seznamuje s problémem. Nanočástice, které vyrábějí, jsou naprogramovány kódem Predátor – Kořist, který napsal sám Jack. Ale část se jich dostala z továrny ven do pouště a oni nevědí, co se mohlo stát. Jack si je jistý, že byla velmi špatně odvedena práce a zanedbána rizika. Setkává se s Mae, která byla dříve jeho kolegyní. Uniklé částice se shlukují do rojů a provází je překotný vývoj. Jsou naprogramované tak, aby dostihly kořist a umírají lidé z Xymosu, kteří neuniknou do vzduchotěsné budovy továrny. Částice se mezitím naučily vyvíjet, zlepšovat a rozmnožovat. Jack se dozvídá, že celý projekt si ve skutečnosti objednala armáda. Za pomoci Mae a některých ostatních ničí jeskyni (ve které se roje ukrývají) i se zárodky pro tvorbu nových částic. Helikoptérou přilétá Julia a Jack se dozvídá, že je i s Rickeym již infikovaná částicemi a pod jejich nánosem je téměř mrtvá opravdová Julia. Už mu dochází, že mu nemusí být nikoho líto a spolu s Mae lstí dosáhnou zničení továrny a s ní i výrobní linky na nanočástice. Děti jsou ale infikované a Jack je musí zachránit podáním\ntekutiny s bakteriofágem, který nanočástice ničí. Na závěr je autorem vyslovena myšlenka, že člověk by si neměl s novými technologiemi zahrávat...\n"}
{"id": "478745", "url": "https://cs.wikipedia.org/wiki?curid=478745", "title": "Faidherbe – Chaligny (stanice metra v Paříži)", "text": "Faidherbe – Chaligny (stanice metra v Paříži)\n\nFaidherbe – Chaligny je nepřestupní stanice pařížského metra na lince 8 na hranicích 11. a 12. obvodu v Paříži. Nachází se pod náměstím \"Place du Docteur-Antoine-Béclère\", kde se kříží ulice \"Rue du Faubourg Saint-Antoine\", \"Rue Faidherbe\", \"Rue de Reuilly\", \"Rue de Montreuil\" a \"Rue Chaligny\".\n\nStanice byla otevřena 5. května 1931 při prodloužení linky v úseku Richelieu – Drouot ↔ Porte de Charenton.\n\nNázev stanice se skládá ze dvou částí podle ulic \"Rue Faidherbe\" a \"Rue Chaligny\". Generál Louis Léon César Faidherbe (1818–1889) byl guvernérem Senegalu a v letech 1870–1871 bojoval v Prusko-francouzské válce. Chaligny je jméno rodiny významných kovolijců původem z Lotrinska. Mezi nimi Antoine Chaligny († 1666) je autorem jezdecké sochy lotrinského vévody Karla III. v Nancy.\n\nStanice má východy do těchto ulic:\n\n"}
{"id": "478746", "url": "https://cs.wikipedia.org/wiki?curid=478746", "title": "Otakar Červinka", "text": "Otakar Červinka\n\nOtakar Červinka (25. září 1846 v Praze – 28. dubna 1915 v Berouně) byl český básník ruchovské generace, autor zejména epických skladeb z vlasteneckou tematikou.\n\nDětství prožil v Ostředku, kde měl své panství jeho otec, dr. Václav Červinka. Jeho bratr Václav byl manželem Marie Červinkové-Riegrové, další z bratrů Jaroslav se stal generálem a Miloš básníkem. Sestra Marie byla provdána za právního historika Bohuslava Riegra. Vystudoval gymnázium, pak absolvoval studium filozofie v Praze a vyšší hospodářskou školu v Táboře. Zprvu byl hospodářským úředníkem na různých velkostatcích, pak úředníkem na pražském magistrátu. Hodně cestoval po Evropě. Jeho přítelem byl spisovatel Svatopluk Čech.\n\nPsal zpočátku hlavně poezii, vlastenecky laděné básně i povídky, některé z nich měl v Almanachu českého studentstva, jiné v Ruchu (1868). Dostal se i k napsání trojdílné kroniky.\n\nPosmrtně vyšly sbírky\n\n\n\n"}
{"id": "478756", "url": "https://cs.wikipedia.org/wiki?curid=478756", "title": "Zařízení ukončující datový okruh", "text": "Zařízení ukončující datový okruh\n\nZařízení ukončující datový okruh (UZD) nebo ukončující datové zařízení (UZ) ( ) je zařízení umístěné mezi koncovým zařízením přenosu dat (KZD) a telekomunikačním okruhem, jehož účelem je přeměnit telekomunikační okruh (určený pouze k přenosu signálu, například pro uskutečňování telefonických hovorů) na datový okruh, kterým je možné přenášet data.\n\nUZD je obvykle modem a KZD počítač nebo terminál.\n\nV některých případech může být UZD vestavěno do KZD (interní modem), nebo naopak může být součástí většího komunikačního zařízení.\n\nUZD provádí v datové stanici funkce jako konverze signálu, kanálové kódování a taktování provozu na lince.\n\nJako rozhraní mezi UZD a KZD se tradičně používalo sériové rozhraní podle standardu RS-232 nebo V.24 a V.21, které bylo u starších osobních počítačů realizováno konektorem D-Sub s 25 nebo 9 kolíky. Pokud bylo nutné navzájem propojit dvě KZD (dva počítače bez modemu a telefonní linky) nebo dvě UZD, bylo nutné použít null modem nebo nullmodemový kabel.\n\nV současnosti se stále častěji používají modernější počítačová rozhraní jako USB nebo Ethernet.\n\nMezi nejdůležitější tradiční standardy popisující rozhraní UDZ a KZD patří:\n\n\n"}
{"id": "478761", "url": "https://cs.wikipedia.org/wiki?curid=478761", "title": "Papa Legba", "text": "Papa Legba\n\nPapa Legba je loa ve vúdú, mistr lingvista, šprýmař, válečník a osobní posel osudu.\nV haitském Voodoo je Legba zprostředkovatel mezi loa a lidstvem. Stojí na duchovních křižovatkách a dává (nebo zamítá) povolení mluvit s duchy.\nJe vždy prvním a poslední duchem vyvolávaným při obřadu, protože jeho povolení je třeba pro jakoukoliv komunikaci mezi smrtelníky a loa - on otevírá a zavírá bránu.\nNa Haiti je velkým přednescem hlasu Boha. Legba pomáhá komunikaci, hovoru a porozumění je Ellegua velmi spojen s Legbou, protože oba mají roli boha křižovatek.\nV kontrastu s Legbou je Eleggua nezbedné dítě. Legba také vykazuje podobnosti s Orunmilou, orišem věštění který učí lidstvo jak používat mocná orákula Ifá. Legba se obvykle objevuje jako starý muž o berlích nebo s hůlkou, na hlavě má široký slamák a kouří dýmku, nebo kropí vodu. Je mu zasvěcen pes. Pro svou pozici 'hlídače brány' mezi světy živých a tajemstvími je často identifikován se Svatým Petrem, který má srovnatelnou pozici v Katolické tradici. Avšak na Haiti bývá často zobrazován jako Svatý Lazar nebo Svatý Antonín.\n\nV Beninu a Nigérii je Legba znám jako mladý a virilní, má rohatou a falickou podobu, jeho svatyně je obvykle umístěna u brány vesnice na venkově.\n\nAlternativy: Legba, Legba Atibon, Atibon Legba, Ati-Gbon Legba.\n"}
{"id": "478763", "url": "https://cs.wikipedia.org/wiki?curid=478763", "title": "Tenis na Letních olympijských hrách 1988", "text": "Tenis na Letních olympijských hrách 1988\n\nTenis na Letních olympijských hrách 1988 v Soulu měl na programu celkem čtyři soutěže, v jehož rámci se představily mužská dvouhra a čtyřhra, stejně jako ženská dvouhra a čtyřhra.\n\nPoražení semifinalisté nehráli zápas o třetí místo a automaticky obdrželi bronzové medaile, což se naposledy předtím stalo na LOH 1904 v St. Louis.\n\nTenis se vrátil do rodiny olympijských sportů po 64 letech, poprvé od roku 1924, kdy byl hrán naposledy. Od soulských her se opět stal nedílnou součástí programu. V mezidobí se představil pouze dvakrát v roli ukázkového sportu na LOH 1968 a LOH 1984.\n\nNa programu byly dvouhry a čtyřhry mužů i žen. Smíšená čtyřhra se vrátila až na londýnských Hrách XXX.  olympiády v roce 2012.\n\nO znovuzařazení tenisu do olympijských her intenzivně usilovala Mezinárodní tenisová federace (ITF), vedená Philippem Chatrierem, a národní tenisové svazy. Definitivní rozhodnutí padlo na 84. zasedání Mezinárodním olympijském výboru (MOV) v Baden-Badenu, na kterém bylo 1. října 1981 schváleno zařazení tenisu do programu LOH 1988.\nPro zvýšení úrovně kvality olympijského turnaje následovala dohoda MOV a ITF o jeho začlenění do profesionálních okruhů – mužského Nabisco Grand Prix a ženské WTA Tour, aby se událost překrývala co nejméně s jinými akcemi profesionálů. Přesto se nepodařilo vyřešit otázku odměn a bodového hodnocení. Tenisté si tak do žebříčku nepřipsali žádné body ani nezískali prize money.\n\nZatímco WTA Tour respektovala olympiádu a v době her pořádala pouze nízce dotovaný pařížský turnaj Clarins Open, tak mužský okruh Grand Prix organizoval pět profesionálních událostí. To se projevilo např. v mužské dvouhře absencí sedmi tenistů z první desítky žebříčku ATP, včetně světové jedničky a dvojky.\n\nOlympijský turnaj se konal mezi 20. zářím až 1. říjnem 1988 na třinácti otevřených dvorcích s tvrdým povrchem Neodex. Dějištěm se stalo Tenisové centrum Olympijského parku v Soulu, otevřené v srpnu 1986. Ve dvouhrách i čtyřhrách proběhly kvalifikace do hlavních soutěží a také zaznamenal premiéru systém nasazování.\n\nNejmladším hráčkou se stala Španělka Arantxa Sánchezová Vicariová, která do turnaje vstoupila v 16 letech a 28 dnech. Naopak nejstarším tenistou byl Ind Anand Amritraj ve věku 36 let a 188 dní.\n\nPremiérovou zlatou medaili z tenisu si odvezlo Československo, když Miloslav Mečíř vyhrál mužskou dvouhru. v semifinále si poradil s favorizovaným nejvýše nasazeným Stefanem Edbergem po pětisetové bitvě 3–6, 6–0, 1–6, 6–4 a 6–2. Ve finále pak přehrál americkou turnajovou dvojku Tima Mayotta po čtyřsetovém průběhu.\n\nŽenskou dvouhru ovládla německá světová jednička Steffi Grafová, která dominovala celé sezóně. necelý měsíc před závěrečným duelem olympiády zdolala ve finále US Open Argentinku Gabrielu Sabatiniovou. Obě soupeřky se opět potkaly v přímém boji o olympijské zlato, z něhož vyšla znovu vítězně Grafová po výhře 6–3 a 6–3. Stala se tak prvním tenistou historie, který vybojoval médii zvaný „Zlatý Slam“, tj. vyhrála všechny čtyři Grand Slamy i olympijské hry, navíc během jednoho kalendářního roku.\n\nMužskou deblovou soutěž ovládla favorizovaná americká dvojice Ken Flach a Robert Seguso, jejíž členové z pozice prvních nasazených ve finálovém duelu zdolali španělské tuzrnajové dvojky Sergia Casala s Emiliem Sánchezem.\n\nTěsný třísetový boj se odehrál ve finále ženské čtyřhry. Nejvýše nasazená dvojice Zina Garrisonová a Pam Shriverová v něm porazila československé turnajové trojky Janu Novotnou s Helenou Sukovou až poměrem 10–8 v rozhodující sadě.\n\n"}
{"id": "478768", "url": "https://cs.wikipedia.org/wiki?curid=478768", "title": "Fruitadens", "text": "Fruitadens\n\nFruitadens (\"zub od města Fruita\") byl rod velmi malého ptakopánvého dinosaura, patřícího do čeledi Heterodontosauridae. Žil v období svrchní jury na území dnešního amerického Colorada.\n\n\"Fruitadens\" byl jedním z nejmenších dosud známých ptakopánvých dinosaurů, neboť v dospělosti dosahoval délky jen 65 až 75 centimetrů a hmotnosti asi 0,5 až 0,8 kilogramu. Byl jedním z posledních zástupců své čeledi a žil na území dnešní Severní Ameriky (stát Colorado, USA). Byl zřejmě rychlým všežravcem, živícím se rozmanitou potravou. Zkameněliny čtyř jedinců fruitadenta byly objeveny již v 70. a 80. letech minulého století, popsány byly v roce 2009 Richardem Butlerem a jeho kolegy.\n\n\n"}
{"id": "478771", "url": "https://cs.wikipedia.org/wiki?curid=478771", "title": "Beatrix Burgundská", "text": "Beatrix Burgundská\n\nBeatrix Burgundská (1143/47 – 15. listopadu 1184, Jouhe) byla hraběnka burgundská, vévodkyně švábská a císařovna Svaté říše římské , druhá manželka Fridricha Barbarossy.\n\nBeatrix se narodila jako jediná dcera a dědička burgundského hraběte Renauda a Agáty, dcery Šimona Lotrinského. V červnu 1156 se mladičká dědička ve Würzburgu stala manželkou římskoněmeckého císaře Fridricha Barbarossy.\n\nCísaři bylo v době sňatku okolo třiceti let a byl již tři roky rozvedený s Adélou z Vohburgu. Podle dobových pramenů došlo k odluce kvůli údajnému cizoložství a neplodnosti a jako oficiální důvod posloužilo příbuzenství v šestém stupni. Paradoxní je, že ve stejném stupni příbuzenství byla s Barbarossou i Beatrix.\n\nCísařovna byla velmi vzdělaná a duchovně založená. Gautier z Arrasu jí věnoval svůj román \"Ille et Galeron\". Během svého života doprovázela muže na cestách a za třicet let manželství mu dala osm synů a tři nebo čtyři dcery. Zemřela zřejmě jako čtyřicetiletá a byla pohřbena ve špýrské katedrále společně s dcerou Anežkou.\n\n\n"}
{"id": "478783", "url": "https://cs.wikipedia.org/wiki?curid=478783", "title": "Myrothamnus", "text": "Myrothamnus\n\nMyrothamnus je jediný rod čeledi Myrothamnaceae, náležející do řádu barototvaré (\"Gunnerales\") vyšších dvouděložných rostlin. Jsou to nevelké keře se vstřícnými drobnými listy a bezobalnými nenápadnými květy. Rod zahrnuje pouze 2 druhy a je rozšířen v subsaharské Africe a na Madagaskaru. Rostliny jsou zajímavé tím, že mohou zcela vyschnout a po navlhčení opět regenerují.\n\nZástupci rodu \"Myrothamnus\" jsou nevelké, aromatické, dvoudomé keře se vstřícnými, na bázi srostlými, jednoduchými listy s palisty. Čepel je jednoduchá, při vrcholu zubatá, s dlanitou žilnatinou. Květy jsou bezobalné, v klasech nebo jehnědách. Samičí květy se 2 až 8 (nejčastěji 4) tyčinkami. Semeník samičích květů je svrchní, srostlý ze 3 až 4 plodolistů s 10 až mnoha vajíčky. Plodem je poltivý plod (schizokarp) složený z měchýřků.\n\nRod má pouze dva zástupce. Druh \"Myrothamnus flabellifolia\" roste v subsaharské Africe ve 3 nesouvislých arelách v oblasti od Konžské demokratické republiky a Keni po Jihoafrickou republiku. Druh \"Myrothamnus moschata\" je endemit západního Madagaskaru.\n\nRostliny jsou výborně přizpůsobeny suchému klimatu. Listy mohou zcela vyschnout, po přísunu vláhy rychle regenerují podobně jako u růže z Jericha.\n\nČeleď \"Myrothamnaceae\" byla popsána již roku 1891. V APG byla zprvu vedena jako samostatná, ve verzi APG II byla vřazena do čeledi \"Gunneraceae\", ve verzi APG III z roku 2003 je opět samostatná. Obě zmíněné čeledi jsou si blízce příbuzné a obě zahrnují po jediném rodu, tyto rody však nevykazují žádné zásadní společné znaky.\n\nDruh \"Myrothamnus flabellifolia\" je využíván v tradiční africké medicíně.\n"}
{"id": "478795", "url": "https://cs.wikipedia.org/wiki?curid=478795", "title": "Frank Culbertson", "text": "Frank Culbertson\n\nFrank Lee Culbertson ml. (* 15. května 1949 v Charlestonu, Jižní Karolíně, USA), původně pilot námořnictva Spojených států, byl od května 1984 do srpna 2002 astronautem NASA. Má za sebou tři kosmické lety, dva krátkodobé v raketoplánu a čtyřměsíční pobyt na Mezinárodní vesmírné stanici (ISS). Celkem strávil ve vesmíru 143 dní, 14 hodin a 53 minut.\n\nFrank Culbertson se narodil se v Charlestonu v Jižní Karolíně, vyrostl ve městě Holly Hill ve stejném státě. Po ukončení střední školy (1967) přešel na Námořní akademii v Annapolisu, zde roku 1971 získal titul bakaláře. Téhož roku vstoupil k námořnictvu, sloužil na lodi Fox (CG-33) v Tonkinském zálivu. Po absolvování pilotního výcviku sloužil v různých leteckých jednotkách námořnictva, také na letadlových lodích Midway a John F. Kennedy.\n\nPřihlásil se do 10. náboru astronautů NASA, uspěl a 23. května 1984 byl začleněn do oddílu astronautů NASA. Absolvoval kurz všeobecné kosmické přípravy a v červnu 1985 získal kvalifikaci pilota raketoplánu Space Shuttle.\n\nPo dokončení přípravy pracoval ve skupině zabezpečení startů, zúčastnil se vyšetřování havárie Challengeru, pracoval ve středisku řízení letů v Houstonu. \n\nVe dnech 15. – 20. listopadu 1990 poprvé pobýval ve vesmíru jako pilot raketoplánu Atlantis. Tajný vojenský let STS-38 trval 4 dny 21 hodin a 55 minut. Hlavním cílem mise bylo vypuštění vojenské družice.\n\nPodruhé se do vesmíru dostal ve dnech 12. až 22. září 1993 už jako velitel shuttlu Discovery při letu STS-51. Posádka vypustila telekomunikační družici ACTS, vypustila a zase odchytila platformu Astro-SPAS a při výstupu do otevřeného kosmu ověřovala funkčnost postupů a nástrojů pro opravy Hubbleova teleskopu. Délka letu byla 9 dní, 20 hodin a 12 minut.\n\nV září 1999 byl jmenován velitelem Expedice 3 na Mezinárodní vesmírnou stanici (ISS), kolegy v posádce se stali Vladimir Děžurov a Michail Ťurin. Do vesmíru nová posádka ISS vzlétla 10. srpna 2001 v raketoplánu Discovery (let STS-105). Po běžném čtyřměsíčním pobytu na ISS se trojice kosmonautů vrátila na Zem v Endeavouru při letu STS-108. Přistání proběhlo 17. prosince 2001 po 128 dnech, 20 hodinách a 46 minutách letu.\n\nV srpnu 2002 odešel z NASA na místo viceprezidenta společnosti .\nFrank Culbertson je ženatý, má pět dětí.\n"}
{"id": "478796", "url": "https://cs.wikipedia.org/wiki?curid=478796", "title": "Peklo s princeznou", "text": "Peklo s princeznou\n\nPeklo s princeznou je český pohádkový film režiséra Miloslava Šmídmajera z roku 2009. Film byl v kinech premiérově uveden 29. ledna 2009. Televizní premiéra se odehrála na stanici ČT1 24. prosince 2010, kdy byl odvysílán jako štědrovečerní pohádka České televize.\n\nVypráví o princezně Anetě (Tereza Voříšková), která se nechce vdávat, a tak její otec král Leopold, který si nemůže dovolit nesplnit dávný královský slib kvůli možné válce s vojensky zdatným králem Bedřichem (Václav Postránecký), vymyslí lest. Bude předstírat, že vládce pekel Lucifer unesl Anetu do strašidelného mlýna, pro tyto účely najme partu herců, kterou doplní o skupinu místních lidí, kteří se převlečou za čerty, Anetu pak dá za ženu pouze tomu nápadníkovi, který bude ochoten s těmito čerty ve mlýně o Anetu bojovat. Touto lstí ale velice rozzlobí skutečného vládce pekel Lucifera a jeho nevěstu čertovskou učitelku Muribanu. Král Leopold dá princeznu Anetu internovat do věže, tak aby na tuto lest nikdo z lidí nepřišel.\n\nPrincezna se ale vdávat vůbec nechce, obzvláště ne za prince Jeronýma (Jiří Mádl), kterého již zná od dětství jako velké nemehlo, které neumí plavat. Poté, co ji její otec král Leopold (Petr Nárožný) uvězní v zámecké věži, s vodníkovou i Luciferovou pomocí ze zámku uteče a vydá se nazdařbůh lesem někam směrem ke království prince Jeronýma. S Jeronýmem se čirou náhodou zcela inkognito setká u jezírka v lese, neboť princ Jeroným také, na protest proti chování svého otce bojovného krále Bedřicha, utekl z domova a vydal se na cesty. Oba mladí lidé pak procházejí lesem spolu a zamilují se do sebe, skrývají se před vojáky a královskými sluhy, kteří je hledají. Nicméně opravdový Lucifer, rozzuřený královskou lstí unese princeznu Anetu do pekla, kde ji Luciferova snoubenka čertice Muribana slíbí, že pokud se princ Jeroným Luciferovi postaví tváří v tvář, princeznu Anetu vrátí zpět na zem.\n\nLucifer se i se svou družinou vydá potrestat nekalou konkurenci do mlýna. Zde se nakonec všichni sejdou. Jeroným, který zde opravdu za Anetu bojuje proti Luciferovi, Anetin přítel vodník (Jiří Pecha), který všechny čerty zmáchá natolik, že nemohou čarovat, dostaví se i oba královští otcové se svou družinou. Vše se nakonec podaří vysvětlit a navrátit do normálu, příběh šťastně končí svatbou princezny Anety a prince Jeronýma. Všichni opravdoví čerti se vrátí zpět do pekla na Luciferovu svatbu. V poslední scéně princezna Aneta naučí svého manžela prince Jeronýma plavat.\n\nFilm se natáčel v Dolském mlýně, kde se natáčela pohádka \"Pyšná princezna\", v Hřensku, na zámcích v Kroměříži a Frýdlantu a ve skanzenu v Kouřimi.\nJezírko je v Adršpachu, v Adršpašsko-teplických skalách, kde se natáčela pohádka \"Třetí princ\".\n\nPohádka následně vyšla v roce 2009 v literární podobě jako kniha.\n\n\n\n"}
{"id": "478797", "url": "https://cs.wikipedia.org/wiki?curid=478797", "title": "Generali Česká pojišťovna", "text": "Generali Česká pojišťovna\n\nGenerali Česká pojišťovna (dříve Česká pojišťovna) je pojišťovací společnost působící v České republice.\n\nČeská pojišťovna koupila pojistný kmen pojišťovny Generali. Společně spojily své aktivity a od 21. prosince 2019 působí pod novým názvem Generali Česká pojišťovna. Vznikla tak největší pojišťovna na českém trhu.\n\nGenerali Česká pojišťovna měla v roce 2019 tři miliony klientů, spravovala více než sedm milionů pojistných smluv a její tržní podíl na domácím trhu dosahoval 21,5 %.\n\nČeská pojišťovna a.s. byla univerzální pojišťovnou s dlouholetou a bohatou tradicí v životním i neživotním pojištění. V roce 2010 spravovala téměř 9 milionů pojistných smluv a poskytuje jak individuální životní a neživotní pojištění, tak i pojištění pro malé, střední a velké klienty v oblasti průmyslových a podnikatelských rizik.\n\nČeská pojišťovna byla součástí Generali CEE Holdingu\nB.V., který v České republice kromě České pojišťovny vlastil i Generali Pojišťovnu. Generali CEE Holding má sídlo v Nizozemsku a jeho organizační složka sídlí v České republice v Praze, dříve byl společným podnikem Assicurazioni Generali (podíl 51 %) a PPF Group (49 %). V lednu 2013 PPF Group oznámila, že svůj podíl v holdingu postupně v letech 2013 a 2014 odprodá Assicurazioni Generali a z holdingu si ponechá jeho aktiva v Rusku, Bělorusku, Kazachstánu a na Ukrajině.\n\nStanovy nejstarší vzájemné požární pojišťovny v Praze s názvem Císařsko královský privilegovaný český společný náhradu škody ohněm svedené pojišťovací ústav byly schváleny 27. října 1827. Hlavními zakladateli byli František Josef hrabě z Vrtby a Josef Matyáš hrabě z Thunu a Hohensteinu, kteří později stanuli ve funkci generálních ředitelů. Hlavním cílem bylo na základě vzájemnosti zabezpečovat nemovitý majetek svůj i poddaných proti nebezpečí požáru. První škodu zaplatila pojišťovna v roce 1828 panu J. Lipšanskému z Loučic na panství Žehušickém. Upsané pojištěné hodnoty zpočátku činily 11 milionů zlatých, o třináct měsíců později vzrostly na 36 855 500 zlatých.\n\nBouřlivý rok 1848, který přinesl zrušení poddanství, nové teritoriální rozdělení země a přenesení veřejné správy do rukou vládních orgánů, znamenal pro První českou řadu těžkých starostí a nutnost změny vnější organizace. Trvalo řadu let, než byla uspokojivě rozřešena otázka součinnosti s veřejnými úřady. Tyto okolnosti byly také hlavní příčinou těžkých obchodních ztrát, které však společnost nepoložily.\n\nPo stránce hospodářského vývoje se dějiny ústavu v poslední čtvrtině 19. století vyznačovaly stálým vzestupem, který byl jen zčásti zpomalován přechodnými výkyvy méně příznivých let. Trvalá prosperita ústavu v tomto období se projevila zejména v téměř nepřetržitém růstu rezervních fondů. Největší ztrátu v 19. století utrpěla Česká pojišťovna pojistným plněním za škody vzniklé požárem Národního divadla dne 12. 8. 1881 ve výši 297 869 zlatých, ale získala si velkou prestiž u českého národa, a tím propagovala nejen sama sebe, ale i české pojišťovnictví vůbec.\n\nNa valné hromadě v roce 1909 bylo rozhodnuto o rozšíření činnosti na nová pojišťovací odvětví – pojišťování škod proti krádežím vloupáním a pojištění zákonné odpovědnosti. Bylo rovněž ustanoveno zvláštní oddělení ústavu – požárního zajišťování. Podle tehdejších předpisů nebylo možné připojit životní pojištění k ústavu jako zvláštní oddělení, a tak byl pro tento účel zřízen samostatný ústav, Česká vzájemná životní pojišťovna. Svým ředitelstvím i osobou předsedy správní rady byla však tato společnost úzce spjata s ústavem mateřským.\n\nPrvní česká vzájemná pojišťovna byla členem prakticky všech tarifních i jiných dohod, které byly sjednány v domácím pojišťovacím obchodu. Svůj vliv se snažila posilovat i na Slovensku a Podkarpatské Rusi. Hospodářská krize na počátku třicátých let rozlet ústavu přibrzdila, stejně jako nepřehledná situace za druhé světové války, kdy v zemi převzaly vliv německé pojišťovny.\n\nVyhláškou Ministerstva financí z 25. 5. 1948 bylo pět stávajících pojišťoven sloučeno v Československou pojišťovnu n.p., která se tak stala monopolní pojišťovnou na území ČSR pro pojišťování vnitrostátních i zahraničních rizik a zajišťování. V roce 1950 byly vydány dvě zákonné normy, díky nimž byla poprvé v dějinách československého zákonodárství pojišťovna začleněna do ekonomicko-finančního systému ČSR. Nejrozsáhlejší a společensky nejvýznamnější oblastí činnosti ČP bylo pojištění obyvatelstva, zvláštní kapitolou vnitrostátní pojišťovací činnosti bylo pojišťování socialistických organizací (právnických osob). Kromě poskytování pojistné ochrany měla zákonem uloženo aktivní provádění zábrany škod.\n\nStátní pojišťovna se stala součástí československého finančního systému a její organizační struktura se přizpůsobila státnímu administrativnímu členění s hlavní správou v Ministerstvu financí. Na sklonku šedesátých let došlo k závažné změně: vznikly Česká státní pojišťovna a Slovenská státní pojišťovna. Nové pojistné potřeby se objevily především v souvislosti s přítomností sovětských okupačních vojsk na československém území.\n\nZměny se dotýkaly třeba nové koncepce rozvoje pojištění obyvatelstva, která se v sedmdesátých a osmdesátých letech v obou pojišťovnách zakládala na přednostním rozvoji pojištění osob. V roce 1975 vydala obě národní Ministerstva financí Zásady o bezziskovosti v životním a důchodovém pojištění. V 70. letech došlo i k vypracování nové koncepce provozování zábranné činnosti v České státní pojišťovně.\n\nPo sametové revoluci byla ČP postupně privatizována. Vláda schválila transformaci na akciovou společnost, 1. května 1992 proběhl zápis do obchodního rejstříku. Patnáct procent akcií bylo nabídnuto v kupónové privatizaci, většina z nich skončila v privatizačních fondech spravovaných společnostmi Harvard Capital & Consulting, První investiční a Spořitelní investiční společnost. Následně došlo k prodeji majoritního podílu polostátním bankám. ČSOB získala 14 %, Komerční banka, Investiční a poštovní banka, Česká spořitelna a Interbanka shodně 10 %, Fond národního majetku si ponechal pouze 30 % podíl.\n\nV polovině devadesátých let měly české banky problémy s klasifikovanými úvěry. Problémy měly nejen banky které držely v ČP majoritní podíl, ale také Kreditní banka Plzeň a Pragobanka, které vlastnila ČP. Tuto situaci využila investiční společnost PPF vedená Petrem Kellnerem. Investiční privatizační fondy spravované PPF odkoupily od České spořitelny a Interbanky jejich podíly. Stav Kreditní banky Plzeň a Pragobanky se rychle zhoršoval a ČP hrozily miliardové ztráty. 19. června 1996 se konala na Ministerstvu financí schůzka akcionářů ČP.\n\nV roce 2000 získala 31% akcií od IPB, podle pozdějších informací za 5,6 miliardy Kč, k červnu 2000 tak ovládala PPF 53,7%. Transakce byla později napadena u soudu, protože PPF uplatnila vysokou pokutu za pozdní převod části akcií ve výši 1,6 miliardy Kč. Spory se státem i ČSOB, jež získala aktiva zkrachovalé IPB, trvaly až do roku 2006 a nakonec skončily podle informací médií smírem. V roce 2000 vláda Miloše Zemana odmítla nabídku PPF na odkup podílu FNM (asi 30% akcií), v roce 2001 však prodej podílu schválila. Stát získal za jednu akcii 3 750 Kč, celkem 3,9 miliardy korun. Ve stejném roce PPF získala i 10% podíl od Komerční banky za 1,279 miliardy Kč. V roce 2005 PPF rozhodla jako vlastník více než 90% vlastník o provedení squeeze-outu (vytěsnění minoritních akcionářů) za 21 288 Kč za akcii a stala se tak jediným vlastníkem České pojišťovny.\n\nV roce 2006 byl stoprocentní podíl PPF převeden do nově vzniklé společnosti CZI Holdings N.V., kam byla převedena i další aktiva PPF z oboru pojišťovnictví z Ruska a Ukrajiny. V roce 2007 PPF a Assicurazioni Generali oznámily, že vytvoří společný podnik - Generali PPF Holding, do kterého Generali vloží 1,1 miliardy eur a svá středoevropská aktiva, čímž v holdingu získá podíl 51%; PPF (resp. její dceřiná společnost PPF Co1 B.V.) pak vloží CZI Holding a v holdingu získá podíl 49 %. Společný podnik zahájil činnost v lednu 2008.\n\nV lednu 2013 PPF Group oznámila, že svůj podíl v holdingu postupně v letech 2013 a 2014 odprodá Assicurazioni Generali za 1,286 (2013) a 1,235 (2014) miliardy eur a dále získá dividendy ve výši 352 milionů eur, celkem tedy 2,873 miliard eur (asi 73 miliard Kč). Dále PPF Group z holdingu odkoupí za 80 milionů eur jeho aktiva v Rusku, Bělorusku, Kazachstánu a na Ukrajině.\n\nV prosinci roku 2019 převzala většinu pojišťovacích aktivit společnost Česká pojišťovna, novým názvem Generali Česká pojišťovna. Nové logo obsahuje znak Generali a název Generali Česká pojišťovna.\n\nZměna proběhla 21. prosince 2019.\n\nPobočky bývalé České pojišťovny provozuje akciová společnost ČP Distribuce, zatímco pobočky bývalé společnosti Generali provozuje Generali Distribuce, a. s. Zahraniční pojistné smlouvy zůstaly ve správě Pojišťovny Patricie (bývalá Generali Pojišťovna).\n\n\nMezi dceřiné společnosti patří:\n\n\n\na další společnosti a nadace v České republice, Irsku, Bělorusku, Rumunsku a v Rusku.\n\n"}
{"id": "478799", "url": "https://cs.wikipedia.org/wiki?curid=478799", "title": "Ogoun", "text": "Ogoun\n\nOgoun (nebo Ogun, Ogou) je v haitském Voodoo a Yorubské mytologii loa a oriš, jenž vládne ohni, železu, lovu, politice a válce. Je patronem kovářů a obvykle je zobrazován s jejich atributy: mačetou nebo šavlí, rumem a tabákem. Je jedním z manželů Erzulie a také manžel Osun a Oyai a přítel oriše Eshu v Yorubské mytologii.\n\nOgun je tradiční válečník, jenž je viděn jako mocný bůh kovářství, podobně jako Arés a Héfaistos v Řecké mytologii a Visvakarma v Hindské mytologii, v Brazílii je spojován se Svatým Jiřím.\n\nJako takový je Ogun silný, mocný, vítězný, a také představuje oblast hněvu, vzteku a ničivosti válečníka, jehož síla a násilí se mohou obrátit proti komunitě, které slouží.\n\nDává moc skrze proroctví a magii. Říká se, že právě Ogun vedl a dal sílu otrokům k uskutečnění Haitské revoluce roku 1804.\n\n"}
{"id": "478804", "url": "https://cs.wikipedia.org/wiki?curid=478804", "title": "Fort d'Aubervilliers (stanice metra v Paříži)", "text": "Fort d'Aubervilliers (stanice metra v Paříži)\n\nFort d'Aubervilliers je nepřestupní stanice pařížského metra na lince 7. Nachází se mimo hranice Paříže na území města Aubervilliers pod \"Avenue Jean Jaurès\" u křižovatky s \"Avenue de la Division Leclerc\" a \"Rue Danielle Casanova\".\n\nStanice byla otevřena 4. října 1979 při prodloužení linky ze stanice Porte de la Villette. Až do 6. května 1987 zde linka končila, než byla trať dále rozšířena do současné konečné La Courneuve – 8 Mai 1945.\n\nStanice byla pojmenována po pevnosti ve městě Aubervilliers (\"fort\" = pevnost), která zde byla vybudována v roce 1843 na obranu Paříže a byla součástí obranného pásu kolem celého hlavního města ve vzdálenosti 5-10 km od Paříže.\n\nStanice má několik východů po obou stranách \"Avenue Jean Jaurès\" a \"Avenue de la Division Leclerc\".\n"}
{"id": "478807", "url": "https://cs.wikipedia.org/wiki?curid=478807", "title": "Lolo Jonesová", "text": "Lolo Jonesová\n\nLori „Lolo“ Jonesová (* 5. srpna 1982 Des Moines, Iowa) je americká atletka, která se věnuje překážkovým běhům na 60 a 100 metrů. V roce 2008 se stala ve Valencii halovou mistryní světa, když cílovou pásku proťala v čase 7,80 s. O dva roky později v Dauhá titul obhájila časem nového rekordu mistrovství 7,72 s.\n\nV roce 2004 neprošla americkou kvalifikací na letní olympijské hry v Athénách. Na Mistrovství světa v atletice 2007 v japonské Ósace doběhla ve finále na šestém místě v čase 12,62 s.\n\nNa letní olympijské hry 2008 do Pekingu odjížděla coby držitelka nejlepšího výkonu roku (12,45 s). Svoji výkonnost potvrdila v semifinálovém běhu, který vyhrála v čase 12,43 s. Finále však pro ni skončilo smůlou, byť v boji o medaili jasně vedla. Z prvního místa však spadla poté, co zavadila špičkou nohy o předposlední devátou překážku na dráze. Cílem nakonec proběhla jako sedmá v čase 12,72 s.\n\nSezónu zakončila druhým místem na světovém atletickém finále ve Stuttgartu, kde zaběhla čas 12,56 s. Později se však stala vítězkou. Lepší byla jen Španělka s nigerijskými kořeny Josephine Onyiaová. Ta však byla brzy obviněna z požití dopingu a její výsledky anulovány. Nejprve měla pozitivní test na stimulant metylhexanamin a po vítězství ve Stuttgartu se v její moči našel také anabolický steroid clenbuterol.\n\nV roce 2009 se nekvalifikovala na světový šampionát do Berlína, když na domácím mistrovství v Eugene klopýtla v semifinálovém běhu. Během šampionátu spolupracovala s televizní stanicí Eurosport jako reportérka. Její nejrychlejší čas v sezóně 12,47 s byl v roce 2009 druhým nejlepším. V roce 2010 skončila v seriálu mítinků Diamantové ligy se čtrnácti body na 2. místě.\n\nV roce 2014 startovala na Zimních olympijských hrách v Soči jako členka posádky dvojbobu, který se umístil na 11. místě.\n\n\nLolo Jonesová v roce 2011 veřejně přiznala, že i ve svých devětadvaceti letech je stále panna a na svůj první sex si počká až do svatby.\n\n"}
{"id": "478809", "url": "https://cs.wikipedia.org/wiki?curid=478809", "title": "1. československá fotbalová liga 1958/59", "text": "1. československá fotbalová liga 1958/59\n\n1. československá fotbalová liga 1958/59 byl 33. ročník československé fotbalové ligy. Soutěže se účastnilo celkem 14 týmů (poprvé od sezony 1953), což je o dva více než v sezoně předcházející. Před startem ročníku tedy došlo k rozšíření, které obstaraly 4 nováčci — Jednota Košice, Dynamo Žilina, Spartak Ústí nad Labem a Spartak Praha Stalingrad. Vítězem se poprvé v historii stal slovenský ČH Bratislava a získal tak svůj 1. mistrovský titul (jediný ve federální éře). Díky vítězství v soutěži si ČH Bratislava (dnešní Inter) vybojoval účast v Poháru mistrů evropských zemí.\n\nPo skončení této sezony sestoupily do druhé ligy dva kluby, shodou okolností oba nováčci soutěže — Dynamo Žilina a Spartak Ústí nad Labem.\n\nTento ročník začal v neděli 10. srpna 1958 úvodními pěti utkáními 1. kola a skončil v sobotu 20. června 1959 zbývajícími dvěma zápasy 26. kola.\n\nFrantišek Hlavatý (26/0/10) –\nTitus Buberník (26/5),\nDezider Cimra (17/4),\nMilan Dolinský (19/10),\nKazimír Gajdoš (26/4),\nArnošt Hložek (26/0),\nViliam Hrnčár (6/0),\nLadislav Kačáni (24/8),\nŠtefan Matlák (24/1),\nPavol Molnár (13/7),\nGustáv Mráz (14/0),\nAdolf Scherer (23/15),\nValerián Švec (13/0),\nJiří Tichý (20/0),\nBohdan Ujváry (11/2),\nViktor Vargovčík (1/0),\nVladimír Weiss (13/0) –\ntrenér Karol Borhy\n\nPavel Kouba (6/0/2),\nVáclav Pavlis (23/0/6) –\nJaroslav Borovička (21/2),\nJan Brumovský (21/4),\nJiří Čadek (26/0),\nMilan Dvořák (16/4),\nJiří Ječný (7/0),\nKarel Chrudimský (3/0),\nFrantišek Kordula (11/7),\nJosef Masopust (21/7),\nMilan Mrázek (3/0),\nLadislav Novák (25/0),\nSvatopluk Pluskal (18/5),\nFrantišek Růžička (9/0),\nJiří Sůra (14/1),\nFrantišek Šafránek (26/4),\nJan Šilar (1/0),\nIvo Urban (22/0),\nJosef Vacenovský (26/5) –\ntrenér Karel Kolský\n\nBřetislav Dolejší (23/0/6),\nAlois Jonák (8/0/0) –\nFrantišek Goldšmíd (2/0),\nOta Hemele (8/0),\nAlois Hercík (19/9),\nJiří Hildebrandt (25/0),\nRobert Hochman (11/3),\nVáclav Hovorka (10/2),\nJosef Kettner (21/0),\n... Kolman (1/0),\nJaroslav Kubeš (1/0),\nMiroslav Linhart (13/0),\nJosef Moravec (2/0),\nFrantišek Morávek (19/4),\nLadislav Müller (4/0),\nVáclav Nedvěd (5/3),\nJiří Nedvídek (20/0),\nJiří Pešek (13/2),\nLadislav Svoboda (11/0),\nMiloš Štádler (13/4),\nJiří Trnka (18/2),\nMiloš Urban (25/6),\nJiří Vlasák (25/3),\nVáclav Zamazal (13/0) –\ntrenéři Antonín Rýgr (1.–15. kolo) a Vlastimil Kopecký (16.–26. kolo)\n\nJozef Bobok (1/0/0),\nJustín Javorek (21/0/6),\nAlois Večerka (6/0/1) –\nJozef Bomba (4/0),\nAndrej Čepček (26/0),\nAlexander Felszeghy (13/0),\nJozef Ferenc (26/2),\nJán Feriančík (21/5),\nJozef Gavroň (21/5),\nLadislav Gavroň (7/1),\nJuraj Janoščin (4/0),\nŠtefan Kulan (13/1),\nAlojz Martinček (1/0),\n... Michalík (1/0),\nŠtefan Páll (10/1),\nLadislav Pavlovič (26/17),\nRudolf Pavlovič (26/2),\nKarol Petroš (26/1),\nFrantišek Semeši (22/0),\nVincent Tumidalský (6/0),\nAnton Varga (22/0) –\ntrenéři Jozef Steiner (1.–15. kolo) a Gejza Šimanský (16.–26. kolo)\n\n... Fronc (3/0/0),\nFrantišek Kraclík (7/0/2),\nZdeněk Placheta (17/0/6) –\nVlastimil Bubník (14/7),\nBronislav Danda (6/1),\nZdeněk Hajský (24/9),\nKarel Kohlík (24/0),\nZdeněk Koláček (22/10),\nArnošt Machovský (22/0),\nFrantišek Majer (7/0),\nMiroslav Mikeska (25/2),\nStanislav Navrátil (24/0),\nJozef Obert (17/9),\nJosef Píša (8/1),\nZdeněk Přibyl (3/0),\nJaromír Salaj (7/0),\nBohuslav Sláma (26/0),\nJiří Šón (25/0),\nBořivoj Voborný (25/4) –\ntrenér Josef Eremiáš\n\nFrantišek Dvořák (22/0/6),\nKarel Hobšil (1/0/0),\nVladimír Mokrohajský (4/0/0) –\nProkop Daněk (13/0),\nKarel Dvořák (24/1),\nBedřich Köhler (25/0),\nZdeněk Kosňovský (12/1),\nJiří Křižák (20/5),\nSlavomír Kudrnoha (1/0),\nJiří Nevrlý (1/0),\nJosef Ondračka (24/1),\nTomáš Pospíchal (26/6),\nKarel Sedláček (21/5),\nZdeněk Stanczo (25/1),\nFrantišek Šindelář (13/1),\nLuboš Štěrba (18/0),\nJosef Vludyka (7/0),\nMiroslav Wiecek (24/20),\nVilém Závalský (19/2) –\ntrenér Jaroslav Vejvoda\n\nImrich Stacho (26/2/8) –\nJozef Adamec (11/2),\nVladimír Bachratý (6/0),\nRudolf Bartek (14/1),\nVojtech Bednárik (4/0),\nMilan Galbička (22/8),\nJozef Gögh (23/0),\nJozef Heimberger (3/0),\nJán Horváth (24/4),\nStanislav Jarábek (9/2),\nJuraj Kadlec (23/0),\nĽudovít Koiš (26/10),\nŠtefan Pšenko (26/0),\nŠtefan Slanina (24/0),\nŠtefan Slezák (17/0),\nJozef Štibrányi (4/0),\nJán Šturdík (16/2),\nKarol Tibenský (26/0) –\ntrenér Anton Malatinský\n\nKarol Tibenský (2/0/0),\nViliam Schrojf (24/0/4) –\nJán Andrejkovič (22/1),\nMilan Balážik (16/6),\nAnton Bíly (24/7),\nMikuláš Čírka (13/0),\nJán Fáber (2/0),\nIgor Fillo (5/1),\nMilan Halás (4/0),\nVojtech Jankovič (22/0),\nJúlius Kánássy (24/0),\nMiroslav Kivoň (1/0),\nJúlius Kováč (8/0),\nŠtefan Král (8/0),\nAlexander Matúšek (2/0),\nPavol Molnár (11/2),\nAnton Moravčík (23/9),\nJozef Obert (8/5),\nEmil Pažický (19/2),\nJán Popluhár (25/5),\nJozef Pukalovič (1/0),\nAnton Urban (25/0),\nJozef Vengloš (15/0) –\ntrenéři Jozef Baláži (1.–8. kolo), bez trenéra (9.–13. kolo), József Ember (14.–23. kolo) a Štefan Jačiansky (24.–26. kolo)\n\nEmil Doležal (1/0/0),\nAndré Houška (23/0/6),\nKarel Mizera (5/0/0) –\nOldřich Bílek (1/0),\nFrantišek Fiktus (23/2),\nLadislav Fišer (26/0),\nStanislav Hlaváček (13/0),\nLadislav Hubálek (20/8),\nFrantišek Ipser (23/0),\nVáclav Janovský (18/0),\nKarel Kaura (26/3),\nJiří Klaboch (6/0),\nZdeněk Kopsa (25/9),\nVladimír Kos (26/7),\nJosef Král (22/2),\nOldřich Menclík (2/0),\nFrantišek Mottl (25/5),\nMiroslav Pohuněk (23/1) –\ntrenér Jiří Rubáš\n\nMiroslav Čtvrtníček (22/0/3),\nVilém Marzin (4/0/0) –\nJiří Gůra (10/0),\nJiří Hejský (26/3),\nJan Hertl (24/0),\nFrantišek Jahoda (7/0),\nJaroslav Jareš (11/6),\nJiří Ječný (1/0),\nJaroslav Klauz (4/2),\nFrantišek Kokta (8/1),\nJosef Kořínek (3/0),\nTadeáš Kraus (24/10),\nStanislav Leifer (7/0),\nVáclav Mašek (10/3),\nJiří Mika (13/2),\nArnošt Pazdera (26/3),\nMiroslav Pergl (14/1),\nZdeněk Procházka (26/0),\n... Sirotek (16/0),\nVáclav Starý (25/0),\nEmil Svoboda (21/6),\n... Šimůnek (2/0),\nStanislav Vanžura (2/0) –\ntrenéři Vlastimil Preis (1.–7. kolo), Karel Senecký (8.–13. kolo, 18.–26. kolo) a Jaroslav Šimonek (14.–17. kolo)\n\nFerdinand Hasoň (21/0/7),\nGejza Vrabeľ (7/0/1) –\nGejza Csakvári (22/0),\nKarol Dobay (6/1),\nJán Gajdoš (24/0),\nFrantišek Hájek (10/3),\nVáclav Jutka (2/0),\nJán Karel (20/0),\nJozef Kostini (8/2),\n... Koša (1/0),\nAnton Kozman (18/2),\nAndrej Kvašňák (23/11),\nLadislav Labodič (8/0),\nŠtefan Lazar (9/0),\nĽudovít Mangera (20/0),\nAlojz Martinček (13/2),\nMichal Pavlík (19/0),\nPavol Pintér (26/2),\nFrantišek Samuelčík (15/0),\nJozef Schwarz (25/8),\nJán Šemoda (5/0),\nViktor Vargovčík (1/0),\nJúlius Vaško (1/0),\nAnton Zlatoš (5/0) –\ntrenéři Jozef Karel\n\nJozef Bobok (1/0/0),\nJúlius Holeš (7/0/1),\nĽubomír Kaclík (23/0/3) –\nL. Antala (5/0),\nIvan Benko (3/0),\nEduard Borovský (7/0),\nFrantišek Danyi (1/0),\nProkop Daněk (7/0),\nJiří Grund (2/0),\nTelesfor Halmo (26/2),\nStanislav Jarábek (17/0),\nVladimír Kopanický (25/8),\nJan Lála (19/1),\nKarel Lichtnégl (24/6),\nVojtech Masný (17/3),\nFrantišek Morávek (7/2),\nMilan Mravec (10/1),\nKarel Nepomucký (22/6),\nKvětoslav Novák (21/0),\nMiroslav Ošťádal (26/0),\nEmil Stibor (2/0),\nBedřich Šonka (14/5),\nJosef Vokáček (1/0),\nKarel Vovorský (20/0) –\ntrenér Jiří Zástěra\n\nJúlius Holeš (3/0/1),\nJozef Rúfus (23/0/5) –\nJúlius Dávid (18/5),\nEduard Hančin (17/5),\nAlexander Horváth (9/1),\nViliam Jakubčík (25/8),\nAndrej Kavka (5/0),\nAnton Kopčan (25/0),\nPavol Majerčík (8/5),\nJozef Marušin (22/3),\n... Medveď (18/0),\nMilan Mravec (8/1),\nKarel Palivec (17/6),\nVladimír Pažický (15/1),\nJán Saga (22/0),\nEmil Stalmašek (18/1),\nLadislav Šmárik (14/0),\nBoris Timkanič (10/0),\nJán Urbanič (26/0) –\ntrenér Béla Marosvári (1.–23. kolo) a Ján Klučiar (24.–26. kolo)\n\nAntonín Gemer (6/0/0),\nLadislav Žejdlík (23/0/4) –\nL. Antala (17/1),\nKarel Bílek (23/2),\nJiří Čmejla (2/1),\nStanislav Ehnert (4/0),\nMiroslav Fialka (13/0),\nVáclav Hovorka (11/4),\n... Kondač (5/0),\nJiří Lamač (3/1),\n... Ludvík (4/0),\nFrantišek Majer (13/4),\nJosef Majer (26/1),\n... Matějka (18/1),\nJosef Píša (13/3),\nJiří Richter (12/1),\nBedřich Rössel (13/1),\nLeopold Slezáček (26/2),\nJosef Svoboda (9/2),\n... Šerpán (1/0),\nJosef Vojta (26/4),\nEdmund Weigert (26/1),\nMiroslav Zuzánek (12/1) –\ntrenér Karel Kosař\n\n\n"}
{"id": "478813", "url": "https://cs.wikipedia.org/wiki?curid=478813", "title": "1. československá fotbalová liga 1957/58", "text": "1. československá fotbalová liga 1957/58\n\n1. československá fotbalová liga 1957/58 byl 32. ročník československé fotbalové ligy. Po předchozí sezoně se měnil hrací formát soutěže ze systému „jaro-podzim“ na systém „podzim-jaro“. O něm můžeme říci, že je pro naši ligu tradičním, protože právě od této sezony již nebyl nikdy změněn na jiný hrací systém. Mistrem 1. ligy se podruhé v řadě stala Dukla Praha (dříve ÚDA Praha), pro kterou to byl 3. mistrovský titul v historii klubu. Díky vítězství v soutěži si Dukla vybojovala i účast v Poháru mistrů evropských zemí. Středoevropský pohár se v této sezoně nehrál a jako náhrada byl pořádán tzv. \"Donau Cup (Dunajský pohár)\" se čtyřnásobnou československou účastí. Reprezentanty Československa se staly Dynamo Praha, Dukla Pardubice, Tatran Prešov a TJ Rudá hvězda Brno. Brněnský klub došel až do finále, kde podlehl CZ Bělehrad.\n\nDva sestupující z posledních míst tabulky – Spartak Hradec Králové a Baník Kladno nahradily pro příští ročník 4 nové kluby, a to v rámci rozšíření soutěže na 14 týmů.\n\nTento ročník začal v sobotu 16. března 1957 v Bratislavě úvodním zápasem 1. kola mezi Slovanem Bratislava a Spartakem Praha Sokolovo (0:2) a skončil v neděli 18. května 1958 zbývajícími pěti zápasy 33. kola.\n\nFrantišek Dvořák (2/0/0),\nVáclav Pavlis (31/0/12) –\nJaroslav Borovička (29/12),\nJan Brumovský (12/1),\nJiří Čadek (30/0),\nKarol Dobay (18/1),\nMilan Dvořák (28/14),\nJindřich Hanuš (1/0),\nBedřich Hofman (5/1),\nJiří Ječný (21/0),\nFrantišek Kordula (5/3),\nAlfréd Malina (1/0),\nVilém Mandlík (1/0),\nJosef Masopust (28/6),\nEmil Mošnička (1/0),\nLadislav Novák (31/0),\nSvatopluk Pluskal (30/5),\nLadislav Pones (3/1),\nFrantišek Růžička (1/0),\nJiří Sůra (1/0),\nFrantišek Šafránek (30/6),\nIvo Urban (25/1),\nMiloš Urban (10/0),\nJosef Vacenovský (19/8) –\ntrenér Karel Kolský\n\nMiroslav Čtvrtníček (21/0/7),\nAndré Houška (11/0/3) –\nJosef Crha (22/9),\nJiří Hejský (32/2),\nJan Hertl (32/6),\nJiří Hledík (20/0),\nJaroslav Jareš (6/0),\nJosef Kadraba (18/6),\nMilan Kanás (1/0),\nJaroslav Klauz (3/2),\nFrantišek Kokta (15/0),\nTadeáš Kraus (29/15),\nStanislav Leifer (4/0),\nRadovan Macek (18/1),\nArnošt Pazdera (27/3),\nMiroslav Pergl (6/2),\nZdeněk Procházka (25/1),\n... Přibyl (2/0),\nVáclav Starý (27/0),\nEmil Svoboda (31/12),\nStanislav Vanžura (2/0) –\ntrenéři Erich Srbek (1.–24. kolo) a Vlastimil Preis (25.–33. kolo)\n\nFrantišek Hlavatý (22/0/7),\nŠtefan Šimončič (11/0/3) –\nTitus Buberník (33/10),\nDezider Cimra (26/7),\nMilan Dolinský (24/10),\nKazimír Gajdoš (31/1),\nJozef Gögh (19/0),\nArnošt Hložek (11/0),\nViliam Hrnčár (2/0),\nLadislav Kačáni (29/4),\nJaroslav Košnar (9/1),\nŠtefan Matlák (23/1),\nPavol Molnár (30/7),\nGustáv Mráz (28/1),\nAdolf Scherer (19/11),\nVojtech Skyva (10/1),\nValerián Švec (4/0),\nJiří Tichý (25/1),\nBohdan Ujváry (7/1) –\ntrenér Karol Borhy\n\nFerdinand Hasoň (13/0/4),\nViliam Schrojf (19/0/5) –\nMilan Balážik (18/6),\nIvan Benko (1/0),\nPavol Beňa (1/0),\nAnton Bíly (19/6),\nMikuláš Čírka (24/0),\nŠtefan Demovič (2/1),\nIgor Fillo (2/0),\nViliam Fischer (1/0),\nMilan Halás (2/0),\nVlastimil Hlavatý (1/0),\nJozef Jajcaj (2/0),\nVojtech Jankovič (29/0),\nJúlius Kánássy (28/6),\nJúlius Kováč (19/3),\nJozef Král (2/0),\nŠtefan Král (13/0),\nJaroslav Michel (4/1),\nAnton Moravčík (26/12),\nJozef Obert (30/10),\nEmil Pažický (11/3),\nJán Popluhár (9/0),\nAnton Urban (30/1),\nMartin Varga (8/3),\nJozef Vengloš (28/2),\nMichal Vičan (10/1) –\ntrenéři Leopold Šťastný (1.–24. kolo) a Jozef Baláži (25.–33. kolo)\n\nBřetislav Dolejší (29/0/9),\nAlois Jonák (4/0/0) –\nJán Andrejkovič (23/1),\nOta Hemele (12/5),\nAlois Hercík (6/2),\nJiří Hildebrandt (28/0),\nVáclav Hovorka (25/7),\nJaroslav Jareš (10/2),\n... Kolman (3/0),\nJan Lála (17/0),\nKarel Lichtnégl (6/2),\nMiroslav Linhart (14/0),\nLadislav Melichar (6/0),\nJosef Moravec (3/0),\nLadislav Müller (8/4),\nJiří Nedvídek (15/0),\nKarel Nepomucký (14/6),\nJiří Pešek (33/19),\nLadislav Svoboda (26/2),\nMiloš Štádler (12/2),\nJiří Trnka (24/2),\nMiloš Urban (12/1),\nJiří Vlasák (33/0) –\ntrenér Antonín Rýgr\n\nJustín Javorek (5/0/1),\nAlois Večerka (28/0/11) –\nJozef Bomba (7/0),\nAndrej Čepček (31/0),\nJozef Eliášek (12/0),\nAlexander Felszeghy (30/1),\nJozef Ferenc (17/3),\nJán Feriančík (22/2),\nJozef Gavroň (27/8),\nBelo Malaga (3/0),\nLadislav Pavlovič (32/12),\nRudolf Pavlovič (31/3),\nKarol Petroš (20/5),\nJán Polgár (9/2),\nJán Sabol (10/0),\nFrantišek Semeši (33/2),\nGejza Šimanský (22/4),\nVincent Tumidalský (3/1),\nAnton Varga (21/0) –\ntrenéři Jozef Kuchár (1.–11. kolo) a Jozef Steiner (12.–33. kolo)\n\nZdeněk Placheta (17/0/3),\nJozef Rúfus (16/0/3) –\nVlastimil Bubník (20/7),\nBronislav Danda (11/2),\nZdeněk Hajský (32/11),\nKarel Kohlík (28/0),\nZdeněk Koláček (5/2),\nArnošt Machovský (7/0),\nFrantišek Majer (19/0),\n... Medveď (15/0),\nMiroslav Mikeska (13/1),\nStanislav Navrátil (30/0),\nJosef Píša (9/1),\nJán Popluhár (22/1),\nBohumil Prošek (1/1),\nLadislav Přáda (19/8),\nJaromír Salaj (10/5),\nBohuslav Sláma (33/1),\nJiří Šón (25/2),\nJosef Vojta (22/1),\nJiří Zamastil (9/3) –\ntrenér Josef Eremiáš\n\nJozef Bobok (12/0/1),\nLadislav Žejdlík (21/0/4) –\nL. Antala (12/0),\nProkop Daněk (25/0),\nJiří Grund (19/3),\nTelesfor Halmo (7/0),\nMilan Kanás (1/0),\nVladimír Kos (20/3),\nAndrej Kvašňák (19/3),\nJan Lála (10/0),\nKarel Lichtnégl (11/1),\nMilan Marek (17/2),\nFrantišek Morávek (33/5),\nKarel Nepomucký (13/3),\nMiroslav Ošťádal (14/0),\nKvětoslav Novák (13/0),\nTomáš Pospíchal (15/2),\nLadislav Pták (12/1),\nJosef Siuda (7/1),\nBedřich Šonka (33/17),\nMiloš Urban (4/0),\nKarel Vovorský (3/0),\nJozef Vrečič (10/1),\nZdeněk Zikán (32/16) –\ntrenéři Štefan Čambal (1.–13. kolo) a Jiří Zástěra (14.–33. kolo)\n\n... Jurák (1/0/0),\nImrich Stacho (32/4/8) –\nRudolf Bartek (9/1),\nMichal Benedikovič (8/0),\nMilan Galbička (30/4),\nJozef Gögh (8/0),\nJozef Hrebíček (12/0),\nAlexander Ištvánovič (2/0),\nViliam Jakubčík (20/2),\nStanislav Jarábek (30/5),\nJuraj Kadlec (29/1),\nJozef Kalivoda (1/0),\nĽudovít Koiš (27/12),\nMilan Krajčovič (6/0),\nŠtefan Pšenko (32/0),\nŠtefan Slanina (23/0),\nJozef Štibrányi (15/3),\nJán Šturdík (28/7),\nValerián Švec (17/5),\nKarol Tibenský (33/1) –\ntrenér Anton Malatinský\n\nJan Benedikt (11/0/6),\nKarel Hobšil (14/1/1),\nVladimír Mokrohajský (8/0/1) –\nMiroslav Berek (1/0),\nZdeněk Crlík (5/0),\nKarel Dvořák (9/0),\nJindřich Jahoda (11/0),\nBedřich Köhler (27/0),\nJan Kopáček (7/1),\nJiří Křižák (14/3),\nSvatopluk Míček (5/0),\nMilan Michna (6/0),\nMiroslav Mikeska (16/5),\nJaroslav Němčík (19/0),\nJiří Nevrlý (18/1),\nJosef Ondračka (23/1),\nTomáš Pospíchal (13/5),\nLadislav Reček (10/0),\nKarel Sedláček (24/5),\nJosef Siuda (2/0),\nZdeněk Stanczo (25/0),\nFrantišek Šindelář (20/8),\nLuboš Štěrba (7/0),\nJosef Vludyka (10/0),\nMiroslav Wiecek (33/25),\nVilém Závalský (25/3) –\ntrenéři Ferenc Szedlacsek (1.–8. kolo) a František Bičiště (9.–33. kolo)\n\nJindřich Jindra (6/0/0),\nFrantišek Matys (16/0/1),\nVladimír Mokrohajský (11/0/0) –\nMiroslav Andrejsek (30/2),\nKarel Dvořák (15/2),\nFrantišek Haž (19/0),\nVlastimil Chobot (15/0),\nFrantišek Jahoda (29/6),\nZdeněk Krejčí (28/0),\nMilouš Kvaček (30/13),\nZdeněk Macek (31/8),\nKarel Mach (20/1),\nFrantišek Malík (15/2),\nMiroslav Michálek (3/0),\nZdeněk Pičman (31/8),\nLadislav Pokorný (8/2),\nMiroslav Reif (1/0),\nVladimír Schmied (12/3),\nFrantišek Silbernágl (1/0),\n... Šimůnek (4/0),\nFrantišek Šindelář (10/2),\nLuboš Štěrba (17/0),\nOldřich Šubrt (11/3) –\ntrenéři Karel Sklenička (1.–24. kolo) a Ferenc Szedlacsek (25.–33. kolo)\n\nMiroslav Čtvrtníček (10/0/1),\nVladimír Plátek (4/0/1),\nSáva Prošek (12/0/2),\n... Svatý (1/0/0),\nJaromír Vydra (6/0/0) –\nStanislav Bacílek (4/0),\nVáclav Bíba (19/5),\nZdeněk Böhm (31/3),\nFrantišek Bragagnolo (1/0),\nJan Fábera (28/1),\nStanislav Hlusička (1/0),\nZdeněk Holoubek (1/0),\nJosef Kadraba (9/3),\nPetr Kalina (5/0),\nZdeněk Kofent (31/0),\nBohumil Košař (12/0),\nJosef Kozlík (20/1),\nJiří Kuchler (18/7),\n... Ledvinka (1/0),\nAntonín Lukavský (5/0),\nJosef Majer (25/12),\nKarel Němeček (25/5),\nMiroslav Rys (33/6),\nVáclav Sršeň (12/2),\nAntonín Šolc (27/6),\nMiroslav Šícha (13/0),\nJaroslav Tesárek (9/0) –\ntrenéři Jaroslav Šimonek (1.–11. kolo), Josef Košťálek (12.–24. kolo) a Josef Ludl (25.–33. kolo)\n\n\n"}
{"id": "478814", "url": "https://cs.wikipedia.org/wiki?curid=478814", "title": "Gerhard Konopka", "text": "Gerhard Konopka\n\nGerhard Konopka (27. březen, 1911 - 29. leden, 1997) byl vysoce vyznamenaný důstojník německé armády za druhé světové války v hodnosti Major der Reserve (Major v záloze). Mimo jiné byl i držitelem mnoha vojenských vyznamenání včetně rytířského kříže nebo spony za boj zblízka ve zlatě.\n\n\n"}
{"id": "478818", "url": "https://cs.wikipedia.org/wiki?curid=478818", "title": "Petr Toman", "text": "Petr Toman\n\nPetr Toman (* 3. března 1962 Ústí nad Orlicí) je český advokát a bývalý československý politik, po sametové revoluci poslanec Sněmovny lidu a Sněmovny národů Federálního shromáždění za Občanské fórum, později za Občanskou demokratickou stranu.\n\nV roce 1984 absolvoval Právnickou fakultu Masarykovy univerzity v Brně, od té doby pracuje v advokacii. Advokátem se stal v roce 1987. Profesně je k roku 1990 uváděn jako advokát, bytem Chomutov. Od roku 1992 působí jako společník v pražské advokátní kanceláři Toman, Devátý & partneři.\n\n30. ledna 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 57 – Chomutov, Severočeský kraj) jako bezpartijní poslanec, respektive poslanec za Občanské fórum. Ve volbách roku 1990 přešel do české části Sněmovny národů, jako poslanec za OF. Po rozpadu Občanského fóra přešel do parlamentního klubu Občanské demokratické strany. Ve Federálním shromáždění setrval do voleb roku 1992. Byl členem předsednictva Federálního shromáždění, členem ústavně právního výboru a mluvčím \"Komise FS pro objasnění událostí 17. listopadu 1989\". Podílel se na přijetí velkého lustračního zákona.\n\nV 1. ročníku soutěže Právník roku, pořádané právním portálem epravo.cz, byl zvolen \"Právníkem roku 2005\" voleným laickou veřejností.\n\nJako člen ODS zajišťuje pro tuto stranu některé služby. Ve sporu o vlastnictví obchodního domu Kotva zastupoval kyperskou společnost proti investičnímu fondu Trend Michaela Kocába. Zabýval se také obhajobou společnosti CME, vlastníka ČNTS, proti Aleši Rozehnalovi. Zastupoval také český stát ve sporu s majiteli domů u Evropského soudu pro lidská práva ve Štrasburku. V roce 2008 byl zástupcem justičních funkcionářů v kauze tzv. justiční mafie.\n\nV roce 2013 stál za vznikem projektu Poplatkyzpět.cz, který prostřednictvím hromadných žalob neúspěšně usiloval o náhradu údajně nelegálních úvěrových poplatků. O rok později se podílel na založení Unie obhájců České republiky.\n\nJe ženatý, jeho manželka Renata je právnička a podnikatelka, jednatelka společnosti Dance and Jump zabývající se obchodem s jezdeckým zbožím. Spolu provozují i stejnojmenný jezdecký areál v Úžicích. Mají dceru Barboru, českou reprezentantku v jezdectví.\n\n"}
{"id": "478825", "url": "https://cs.wikipedia.org/wiki?curid=478825", "title": "Bod zlomu", "text": "Bod zlomu\n\nBod zlomu: o malých příčinách s velkými následky je kniha amerického novináře a spisovatele Malcolma Gladwella. Poprvé byla vydána ve Spojených státech roku 2000 pod původním názvem \"The Tipping Point\".\n\nObsahem knihy je zevrubná novinářská analýza tzv. bodu zlomu, který Gladwell chápe jako kritický okamžik, ve kterém se z určitého sociálního, kulturního či případně jiného jevu stane jev s charakterem epidemie. Bod zlomu je pro Gladwella moment, „kdy se může změnit vše najednou“. Gladwell vysvětluje, že ke vzniku bodu zlomu musí být vhodná příčina a také podmínky. Za příklad si bere virus chřipky a jeho šíření v předvánočním městě. K bodu zlomu dochází, když ve městě s předvánočními nákupy narůstá koncentrace lidí a zároveň s blížící se zimou klesá teplota vzduchu. Nastává bod zlomu a s ní epidemie. Gladwell uvádí, že stejné epidemie probíhají v oblasti marketingu nebo v lidské společnosti obecně. Naznačuje, že bod zlomu lze i programově (s různou úspěšností) vytvářet. Bod zlomu pak Gladwell ilustruje například na obuvi značky Hush Puppies, které v polovině 90. let zaznamenaly náhlý a velmi prudký nárůst v prodeji i oblíbenosti, či na výrazném poklesu kriminality v New York City zhruba ve stejném období.\n\nJedna z hlavních myšlenek knihy je ta, že příčiny bodu zlomu jsou trojí:\n\n\n\n\n"}
{"id": "478826", "url": "https://cs.wikipedia.org/wiki?curid=478826", "title": "Vidin", "text": "Vidin\n\nVidin (bulharsky: ) je přístavní město na jižním břehu řeky Dunaj, které leží na severozápadě Bulharska nedaleko hranic se Srbskem a Rumunskem. Ve městě je také první přístav na bulharské části Dunaje. Jde o obchodní i zemědělské centrum; jeho okolí je díky ideálním podmínkám známě pěstováním a produkcí vína.\n\n\n"}
{"id": "478841", "url": "https://cs.wikipedia.org/wiki?curid=478841", "title": "Podvozek (železnice)", "text": "Podvozek (železnice)\n\nPodvozek u běžného kolejového vozidla je část pojezdu opatřená dvojkolím(-i), která je pohyblivě spojená s rámem nebo samonosnou skříní vozidla. V naprosté většině případů je vůči rámu nebo skříni vozidla otočný kolem svislé osy. Použití podvozků umožňuje pro zadaný poloměr oblouku stavbu delších vozidel, než při použití rámových pojezdů. Dvoustupňové vypružení, pokud je použito, zvyšuje komfort jízdy.\n\nIdeální podvozek by měl zajistit klidný chod vozidla až do maximální rychlosti a mezního opotřebení částí podvozku i koleje, měl by zajistit bezproblémový průjezd obloukem při minimálním opotřebení kol i kolejnic, měl by být co nejlehčí, aby poměr nosnosti (obsaditelnosti) vozidla a vlastní hmotnosti byl co nejvyšší, především u vozidel pro osobní dopravu by měl mít vypružení co nejměkčí a zároveň udržovat podlahu vozidla v konstantní výšce bez ohledu na obsazenost, výška podvozku by měla být minimální a zároveň by měly být i minimální kontaktní tlaky ve styku kolej - kolo a k tomu by měl být ještě jednoduchý a levný. Splnění všech těchto požadavků zároveň je obtížné, ne-li nemožné a tak vznikají podvozky, jejichž konstrukce je kompromisem mezi ideálním splněním těch požadavků, které jsou dány typem vozidla a ostatními požadavky, které je nutné dodržet alespoň v určitých mezích daných předpisy, normami a ekonomickými parametry.\n\nK základním částem podvozku patří rám, dvojkolí včetně vedení a ložiskových skříní, vypružení, kolébka a brzdová výstroj.\n\nRám je základní díl podvozku. Podle technologie výroby rozlišujeme rámy nýtované, svařované, odlévané nebo vyrobené kombinací těchto technologií. Podle tvaru rámy uzavřené (obdélníkové) nebo otevřené (H nebo dvojité H). Podle umístění podélníků vůči kolům dělíme rámy na vnější a vnitřní. Podle tuhosti konstrukce dělíme rámy na tuhé a kloubové.\nDvojkolí mohou být s obručovými koly s plnými kotouči nebo paprskovými, obvyklejší jsou, zejména u vozů, kola monobloková. Nejobvyklejší jsou podvozky dvounápravové, méně často se vyskytují jedno- a třínápravové. Jiný počet náprav je spíše výjimečný.\n\nNápravová ložiska se dělí na dva základní druhy - kluzná a valivá. Valivá ložiska se obvykle používají válečková, kuželíková nebo soudečková, jednořadá nebo dvouřadá. Nejnovějším trendem je používání uzavřených ložiskových jednotek, často s integrovanými teplotními nebo otáčkovými čidly.\n\nZ hlediska tuhosti se zpravidla rozlišuje vedení dvojkolí na\n\n\n\"Poznámka: jedná se o principiální schemata. Konkrétní provedení na vozidle se může lišit, a to i značně - viz např. provedení křížové vazby podvozku VT 612 na obrázku níže.\"\n\nPříklady v praxi:\n\nZ hlediska konstrukce se vedení dvojkolí dělí historicky na dvě základní skupiny: starší rozsochové a novější bezrozsochové. Druhá skupina obsahuje řadu principiálně zcela odlišných typů.\n\nNejstarší vedení dvojkolí je rozsochové - ložisková skříň se ve svislém směru pohybuje mezi dvěma deskami, rozsochami. Zatímco rozsochy v původním pojetí u rámového pojezdu (dvounápravového vozidla) jsou často v příčném směru pružně poddajné (plochého tvaru), u rozsoch podvozků tomu tak obvykle není.\n\nRozsochové vedení je vhodné spíše pro nižší rychlosti, podléhá opotřebení a při požadavku na vyšší rychlosti vyžaduje sledování vůlí a včasnou výměnu kluzných částí, jinak dochází k nestabilnímu chodu vozidla. Toto vedení je v Česku použito na podvozcích řady 26.2 a na pensylvánských podvozcích osobních vozů a elektrických jednotek ř. 451, 452.\n\nModifikované rozsochové vedení je použito i u současných nákladních podvozků řady Y25. Podélná vůle ve vedení ložiskové skříně je však vyčerpána mechanismem třecího tlumiče kmitů (systém Lenoir) a natáčení dvojkolí je tím zamezeno.\n\nBezrozsochové vedení je velmi široký pojem. Rozlišujeme následující druhy (s uvedením některého typu vozidla nebo podvozku, na kterém je v ČR použito):\n\nVypružení se dělí na primární (mezi dvojkolím a rámem podvozku) a sekundární (mezi rámem podvozku a skříní/rámem vozidla). Některé podvozky mají pouze jednostupňové vypružení, ať už primární - 26.2, Y 25, nebo sekundární - Diamond, Bettendorf. Primitivní konstrukce na úzkokolejných drážkách se někdy obejdou bez vypružení zcela. Ve vypružení mohou být použity následující typy pružin a pružnic:\n\nBrzda v podvozku bývá obvykle špalíková (s oboustranným nebo jednostranným obrzděním kol) nebo kotoučová. Brzdové kotouče bývají samostatně nalisované na nápravě nebo na discích kol.\n\nVývoj podvozků u nákladních i osobních vozů v Americe (konkrétněji ve Spojených státech a Kanadě) předběhl Evropu. Bylo to dáno zejména požadavky na velké objemy přeprav na velké vzdálenosti. Oproti tomu v Evropě se většina přeprav uskutečňovala v rámci poměrně malých národních států, čemuž vyhovovala únosnost dvounápravových vozů. V 2. polovině 19. století byl podvozkový vůz v Evropě spíše výjimečným jevem. Americké konstrukce byly od počátku založeny na principu provahadlovaných neodpružených dvojkolí a odpruženého rámu vozu.\n\nPodvozek Diamond se objevuje ve Spojených státech přibližně v polovině 19. století. Pro svoji jednoduchost a spolehlivost se velmi rychle rozšířil, takže již v roce 1870 představoval prakticky jediný typ podvozku u nových nákladních vozů. Nejstarší podvozky měly ještě některé díly dřevěné. V roce 1941 byly ve Spojených státech vyloučeny z celosíťové dopravy, avšak v Evropě se ještě v 60. letech stavěly vozy s těmito podvozky.\n\nPodvozek se skládá ze dvou bočnic z pásové oceli pevně spojených s ložiskovými skříněmi dvojkolí. Bočnice jsou vzájemně spojeny příčníkem. Vyráběly se v provedení s kolébkou i bez (tzv. pevné - rigid). Pásy v bočnicích jsou uspořádány do kosočtverců - anglicky diamond.\n\nPodvozek Bettendorf byl patentován v roce 1903. Navazuje na konstrukci Diamond. Jedná se o tzv. Three pieces bogie, čili podvozek ze tří částí: dvě bočnice a odpružený příčník. Bočnice jsou odlévané a na rozdíl od podvozku diamond nejsou pevně spojené. S podvozky Bettendorf je možné se setkat i v Česku na výsypných vozech firem zabývajících se údržbou tratí.\n\nPrvní podvozkové vozy se na evropských železnicích objevují kolem roku 1860. Podvozky, na rozdíl od amerických konstrukcí, připomínají malé dvounápravové vozy.\n\nPrvní evropské podvozky měly jednoduchý rám, často ještě dřevěný, ke kterému byly připevněny rozsochy. Konstrukce rozsoch byla provedena z ocelových pásů, které tvořily příhradovou konstrukci. Teprve po roce 1890 byly rozsochy provedeny mnohem jednodušším způsobem z plechu.\n\nPodvozky s plechovými bočnicemi se začínají objevovat v 70. letech 19. století. Roku 1885 přichází s tímto typem podvozku i firma Ringhoffer sídlící v Praze na Smíchově. Tento typ podvozku se stal výchozím typem evropské konstrukční školy - typické prvky jako rozsochové vedení dvojkolí, jednostupňové vypružení dvojkolí listovými (ev. parabolickými) pružnicemi, plechové bočnice spojené ocelovými profily se používají dosud.\n\nRám nejstarších podvozků byl tvořen dvěma plechovými bočnicemi, které byly spojeny dvěma čelníky a dvěma příčníky tvaru U. Dvojkolí byla vypružena provahadlovanými listovými pružnicemi.\n\nV Československu byly a jak v ČR tak v SR dosud jsou rozšířeny podvozky 26-2.8, zavedené v roce 1968 (8. modifikace podvozku 26-2) a vyráběné jako již značně zastaralé ještě v roce 1987. (Pro ilustraci: Jakožto podvozky s krátkými závěsy pružnic mají v ČR předepsanou lhůtu technických prohlídek 4 roky, zatímco obecná lhůta pro vozy s rychlostí v loženém stavu do 100 km/h je 6 let.) Pro jejich značný počet a finanční náročnost případné náhrady jinými typy majitelé přistoupili k dílčím modernizacím, které mají za cíl zlepšení chodových vlastností a prodloužení způsobilosti k mezinárodnímu provozu (zvětšení příčných vůlí v rozsochách, dosazení odpružených kluznic, snížení hmotnosti na nápravu z 20 na 18t).\n\nPodvozek typu Rybák prvně použila firma Ringhoffer pro sérii vozů s rozvorem 9,4 m v letech 1910 - 1917. K této konstrukci se firma vrátila u osobních vozů z let 1939 - 1955. Podvozek se vyznačuje zejména tím, že je neotočný - rám je veden vůči skříni čtyřmi čepy uvnitř vinutých pružin. Primární vypružení zajišťují listové pružnice a vedení dvojkolí rozsochy ukotvené v rámu vozu. Vůle v rozsochách umožňují částečné natočení dvojkolí v oblouku.\n\nTento typ podvozku, úředně označený 8-807.8 použila Vagónka Studénka v letech 1973 - 1984 u motorových vozů ř. 810, přípojných ř. Blm a jejich maďarských mutací. Podvozek má pouze primární vypružení tvořené vinutými pružinami a dvojkolí je vedeno trny. Skříň je zavěšena pomocí čtyř dlouhých závěsů, které jsou na jedné straně v příčném směru k ose vozu provahadlovány. Podvozek je navržen tak, aby umožňoval dvojkolí zaujmout v oblouku radiální postavení.\n\nPodvozky Talgo jsou nejsou v pravém slova smyslu jednonápravové - každé kolo má vlastní nápravu, což umožňuje změnu rozchodu. Navíc při tomto uspořádání odpadá sinusový pohyb dvojkolí při jízdě v přímé koleji. Dvojkolí jsou zde nuceně stavěna do radiální polohy pomocí paralelogramového mechanismu, jehož táhla jsou připojena k sousedícím článkům. Poloha krajních dvojkolí soupravy je odvozena od vzájemného natočení krajního a sousedního článku pomocí dlouhých táhel. Od konce 70. let, kdy vznikla koncepce Talgo Pendular, přibyl další charakteristický znak těchto podvozků - uložení pružin na vysokých sloupech, což vede k příznivému náklonu vozové skříně při průjezdu obloukem. Nevýhodou těchto podvozků jsou poměrně velké neodpružené hmoty.\n\nPodvozek typu Minden-Deutz byl zkonstruován v roce 1949. Jeho označení je odvozeno od sídla regionální správy DB v Mindenu a jména části Kolína nad Rýnem - Deutz, kde sídlila firma Westwaggon. Podvozek se stal typickým znakem osobních vozů DB, ale bylo možno se s ním setkat i v jiných zemích - například u italských nebo švédských železnic. Podvozek typu MD-50 má obdélníkový rám se dvěma čelníky a dvěma příčníky, mezi kterými se nachází kolébka. Vypružení obou stupňů je provedeno vinutými pružinami. Typickými pro tuto konstrukci jsou vedení dvojkolí ocelovými pásy a šikmé tlumiče sekundárního vypružení, které měly tlumit příčné i svislé pohyby zároveň. Vedení dvojkolí je velmi tuhé a neumožňuje ani částečné natočení dvojkolí v podvozku při jízdě obloukem.\n\nZ typu MD-50 byl v polovině 70. let odvozen typ MD-52. Přechodem na použití kotoučových brzd ztratily opodstatnění čelníky, rám byl zjednodušen na dvojité H a oba ocelové pásy byly umístěny paralelně směrem ke středu podvozku. Varianta MD-52-350 byla vyzkoušena až do rychlosti 400 km/h a je schválena pro maximální rychlost 300 km/h.\n\nSovětské vozy metra řad E a 81-71 byly vybaveny podvozky velmi podobné konstrukce. V 90. letech bylo kvůli snížení opotřebení kol i kolejnic původní vedení dvojkolí nahrazeno trny.\n\nPodvozek Görlitz V vznikl na přelomu 50. a 60. let 20. století v Německé demokratické republice. Těmito podvozky byly osazovány od 60. do 80. let prakticky všechny nové vozy a velká většina rekonstruovaných vozů v NDR, včetně vozů pro export. Pravděpodobně jde stále o nejrozšířenější typ podvozku osobních vozů ČD.\n\nPodvozek je kolébkového provedení, má uzavřený svařovaný rám se dvěma čelníky a dvěma příčníky. Vedení dvojkolí je uskutečněno trny, oba stupně vypružení jsou provedeny vinutými pružinami. Je vystrojen špalíkovou brzdou.\n\nV 90. letech byla část vozů v držení ČD vystrojených těmito podvozky modernizována v česko-maďarské kooperaci. Předmětem modernizace byly i podvozky, do kterých byla dosazena kotoučová brzda a změněna řada jiných částí; rekonstrukci podvozku zajišťovala maďarská strana podle vlastního návrhu. Vznikl tím nový typ podvozku neoficiálně podle místa vzniku označovaný Görlitz V/Dunakeszi nebo Görlitz V/DS, který není u žádných dalších vozů použit.\n\nPodvozek Görlitz VI se liší od předchozího typu vedením dvojkolí laminátovými pasy. Byl vyvinut na přelomu 60. a 70. let. K ČSD se dostaly tyto podvozky s patrovými vozy Bap v roce 1976.\n\nPodvozek GP 200 (Görlitz - Praha pro rychlost 200 km/h) byl vyvinut ve spolupráci zhořelecké vagonky a VÚKV v 80. letech. Jedná se opět o kolébkové provedení s rámem ve tvaru dvojitého H, s vedením dvojkolí laminátovými pasy a s kotoučovou brzdou. Existuje i varianta s čelníky a špalíkovou brzdou - těmito podvozky jsou osazeny vozy Postmw z Vagónky Studénka.\n\n\"Tento článek není výčtem všech konstrukcí lokomotivních podvozků. Zaměřuje se pouze na typy, které přinesly zásadní inovace.\"\n\nV letech 1941–1944 vyvinul švýcarský průmysl čtyřnápravovou podvozkovou lokomotivu pro rychlost 120 km/h. Šlo o průlom v konstrukci elektrických lokomotiv, dosud se mělo za to, že lokomotivy pro vyšší rychlosti je možné z hlediska bezpečnosti chodu konstruovat pouze jako rámové s běhouny – viz např. řada E 18 DRG. Lokomotivy byly dodány společnosti BLS a označeny řadou Ae 4/4. Podvozky měly dvojkolí vedená trny, prvotní vypružení šroubovými pružinami, druhotné listovými pružnicemi. Poprvé zde byl použit i podvlečený příčník a otočný čep na rámu podvozku zasunutý do pouzdra v kulovém kloubu umístěném v podvlečeném příčníku. Lokomotivy měly i pneumatické vyrovnávače nápravových tlaků a mezipodvozkovou vazbu. Hodinový výkon motorů dosahoval 735 kW a k přenosu kroutícího momentu z motoru uloženého v rámu na pastorek převodovky byl použit hřídel procházející dutým hřídelem rotoru a opatřený na obou koncích lamelovými spojkami Sécheron. Stejná konstrukce byla použita i u licenční řady E 499.0 ČSD.\n\nV roce 1964 byla uvedena do provozu lokomotiva řady Re 4/4. Vedení a vypružení ložiskové skříně odpovídá lokomotivám starším, stejně jako použití podvlečeného příčníku. Na rámu podvozku jsou prostřednictvím čtyř šikmých závěsek, které tvoří příčné vypružení a zároveň umožňují natáčení podvozku, zavěšeny nosiče pružin, které jsou vzájemně spojené. Na vinutých pružinách je uložen podvlečený příčník, vůči kterému vykonávají nosiče pružin pouze svislé pohyby (neotáčejí se s podvozkem). Přenos podélných sil se děje prostřednictvím šikmých tyčí na obou čelech podvozku. K přenosu kroutícího momentu z motoru na nápravu je použit „Federtopfantrieb“ – ozubené kolo je nalisované na dutém hřídeli s unašečem, který má na svých ramenech předepjaté tangenciální pružiny, každou uloženou ve dvou hrncích – jeden je spojen s unašečem u ozubeného kola a druhý se opírá o desku unašeče na nápravě, což umožňuje vzájemný pohyb ozubeného kola a nápravy. Pružiny tak tvoří jakýsi prstenec (viz též DRG řada E 18). Náprava je vůči ložisku odpružena v axiálním směru. Podvozky jsou spojeny mezipodvozkovou vazbou.\n\nV roce 1942 se pro podvozkovou konstrukci bez běhounů rozhodli i Francouzi. Šestinápravová lokomotiva řady CC 7100 firmy Alsthom měla skříň uloženou na podvozku prostřednictvím páru svislých sloupků v podélné ose lokomotivy – ekvivalent ploché torny. Dvojkolí byla vedena párem ojniček u každé ložiskové skříně (ojničky Alsthom) a poháněna individuálně prostřednictvím dutých hřídelů. Dutý hřídel byl spojen s kolem pomocí „tančícího prstenu“ – unašeče napojeného párem ojniček na dutý hřídel a druhým párem ojniček na kolo.\n\nPodvozek Jacquemin vznikl krátce po druhé světové válce ve Francii. Inženýr francouzských drah André Jacquemin publikoval svoji koncepci v roce 1952. Jeho práci využila skupina MET (Matériel de Traction Electrique) při konstrukci čtyřnápravových elektrických lokomotiv BB 9003 a BB 9004, z nichž druhá dosáhla v roce 1955 rychlosti 331 km/h. Typické pro tuto konstrukci je především jho spojující ložiskové komory náprav. Na tomto jhu spočívá primární vypružení, jho je vůči rámu podvozku vedené systémem ojniček. Skříň je na zavěšena ojničkami na příčníku, který je uložen otočně na horní straně rámu podvozku a jehož poloha vůči skříni je vázána podélnými ojničkami u boků skříně. Přenos kroutícího momentu se děje také dutým hřídelem napojeným na unašeče na nápravě a převodovce přes Hookeův kříž, který přenáší i příčné síly na převodovku, která je pevně spojená s rámem podvozku. Mechanického optima se dosahuje přenosem tažných sil šikmými tyčemi.\n\nV roce 1958 představila firma Alsthom lokomotivu řady BB 16500 s podvozky s extrémně krátkým rozvorem – 1608 mm, s jedním trakčním motorem a měnitelným převodem pro max. rychlost 90(100)/140 km/h. Tento podvozek byl pokračováním konstrukce Jacquemin, lišila se však použitím jediného motoru v podvozku a zejména převodovkou na boku podvozku. Stejný podvozek měla i řada BB 17000. U dieselové lokomotivy řady Dr13 byl tento systém pohonu použit v třínápravových podvozkách. Podvozek podobné koncepce, ale s převodem uvnitř podvozku byl použit i u lokomotiv řady V43.\n\nVývoj ve Francii pokračoval v 70. letech směrem k jednomotorovým, dvou- a třínápravovým podvozkům. Ve vedení dvojkolí byly opět použity ojničky Alsthom a v sekundárním vypružení pryžokovové sloupky. Přenos tažných sil se uskutečňoval šikmými tyčemi na obou stranách podvozku, později bývala použita i táhla vodorovná. Malý rozvor třínápravových podvozků (2x 1608 mm) umožňoval vynechání provahadlování bez vážnějšího vlivu na chodové vlastnosti podvozku.\n\nV první fázi poválečného vývoje elektrické trakce vznikly řady E 10, E 40, E 41 a šestinápravová E 50. Podvozky těchto strojů se vyznačují vedením dvojkolí dvěma trny umístěnými v jedné ose na horní a spodní straně ložiskové skříně. Prvotní vypružení bylo provedeno šroubovými pružinami s vahadlem opřeným o horní trn ložiskové skříně. Později byly šroubové pružiny nahrazeny pryžovými prvky. Přenos tažných sil byl otočným čepem, pohon dvojkolí se uskutečňoval tlapovým motorem uloženým na nápravě přímo nebo na dutém hřídeli odpruženém pryžovými segmenty Siemens.\n\nV roce 1965 představil německý průmysl lokomotivu pro rychlost 200 km/h. Pojezd se značně lišil od předchozích konstrukcí. K vedení dvojkolí bylo použito ojniček Alsthom, k přenosu podélných sil šikmých tyčí, nápravy byly v ložiskách axiálně vypružené, v druhotném vypružení byly použity flexi-coil pružiny – čtyři na každém podélníku podvozku. K pohonu byl použit dutý kloubový hřídel s šesti ojničkami na straně převodovky a pryžovými segmenty Siemens na straně kola.\n\nLokomotivy Rb a Rc vyráběné od roku 1958 mají podvozky s podvlečeným příčníkem, podobně jako švýcarské lokomotivy. Příčník je vůči skříni veden ojničkami, natáčení podvozku vůči skříni je umožněno zavěšením příčníku na rámu podvozku prostřednictvím dlouhých závěsek. Tyto závěsky neslouží, na rozdíl od švýcarské koncepce, k příčnému vypružení skříně – to je provedeno příčnou deformací druhotného vypružení. Prvotní vypružení a vedení dvojkolí tvoří pryžokovové prvky Megi. Trakční motory jsou uloženy v rámu a přenos kroutícího momentu se děje kloubovým hřídelem ASEA, který prochází dutým hřídelem rotoru. Na straně pastorku je na hřídeli pryžová čepová spojka Layrub, na straně motoru zubová spojka. Pneumatická brzda je kotoučová s kotouči v kolech. Lokomotivy odvozené z tohoto typu jezdí m.j. v Rumunsku a v zemích bývalé Jugoslávie.\n\nVývoj podvozků motorových lokomotiv ČKD byl poměrně jednoduchý. První poválečné konstrukce - řada T 434.0, resp. T 436.0 a z ní odvozená T 435.0 měly podvozky pensylvánské s plochou tornou a s jednostupňovým vypružením paralelně řazenými vinutými pružinami a listovými pružnicemi. Kývačkový podvozek s typickým H rámem se objevuje prvně u ř. T 444.0 (725) v roce 1959, tehdy ještě s pružinami nad ložiskovými skříněmi. U dalších lokomotiv pak byly použity už jen varianty tohoto podvozku lišící se uložením skříně na podvozku, typem motorů, převodem, umístěním pružin a tlumičů a dalšími detaily. Třínápravové podvozky s kyvnými rameny pro ř. T 678.0, T 679.0, T 669.0,1/770,771, ČME3 SŽD a další byly v ČKD vyráběny v prakticky nezměněné podobě v letech 1961–1992.\n\nPodvozky 1. generace lokomotiv se dělí na dvě základní, odlišné skupiny - podvozky stejnosměrných lokomotiv, reprezentované řadami 140 (dvounápravové podvozky) a 180 (třínápravové podvozky), a podvozky střídavých lokomotiv, opět ve dvounápravové variantě (řada 230) a třínápravové (řada S 699.0).\n\nStejnosměrné podvozky mají společné vedení dvojkolí trny, sekundární a ve většině případů i primární vypružení listovými pružnicemi, uložení skříně na šikmých závěskách a třecí, mazané kluznice mezi podvozkem a skříní a mezipodvozkovou vazbu. U dvounápravových podvozků jsou motory plně odpružené, s dutým hřídelem a přenosem kroutícího momentu přes lamelové spojky Sécheron. K přenosu podélných sil slouží otočný čep zasunutý do podvlečeného příčníku. Třínápravové podvozky mají tlapové motory s převodem na obou stranách motoru. Sekundární vypružení bylo později rekonstruováno s použitím vinutých pružin.\n\nPodvozky střídavých lokomotiv mají vedení dvojkolí ojničkami Alsthom, primární vypružení párem vinutých pružin prostřednictvím nízko uloženého vahadla s čepem pod nápravovým ložiskem, pohon přes kloubovou spojku ŠKODA a podvozky bez mezipodvozkové vazby. U dvounápravových podvozků je použito listových pružnic a šikmých závěsek v sekundárním vypružení a k přenosu podélných sil slouží páry šikmých tyčí směřujících od podvozku ke středu, resp. za střed lokomotivy. Třínápravové podvozky jsou spojeny vazbou, skříň je uložena na čtyřech odpružených kluznicích na každém podvozku a otočný čep je příčně vypružený.\n\nVývoj podvozků 2. generace byl zahájen již v roce 1972. Pro urychlení získání výsledků byly podvozky zavázány pod lokomotivu E 469.3030 (124.601). Podvozky byly prvně použity u dvousystémové lokomotivy řady 350 (resp. u souběžně vyráběného typu ČS200 pro SSSR) a dále zejména u řad E 479.0, 163, 363 a dalších.\n\nRám podvozku je obdélníkového půdorysu, tvořený skříňovými nosníky, svařený z plechů a odlitků. Vedení dvojkolí je provedeno opět čepy, oba stupně vypružení jsou tvořeny vinutými pružinami. Opět je použit podvlečený příčník. V podvozku jsou použity svislé a příčné hydraulické tlumiče. Motor je uložen v rámu podvozku a k přenosu kroutícího momentu slouží kloubový hřídel. Dvojkolí jsou brzděna jednostranně brzdovými jednotkami s litinovými špalíky (s výjimkou řady 151). Kromě řad 350, 150 a 372 byly z výroby podvozky spojeny mezipodvozkovou vazbou.\n\n\n\n"}
{"id": "478842", "url": "https://cs.wikipedia.org/wiki?curid=478842", "title": "Hannibal Goodwin", "text": "Hannibal Goodwin\n\nHannibal Williston Goodwin (* 21. dubna 1822 Tompkins County, stát New York - 31. prosince 1900) byl americký duchovní, vynálezce a fotograf. Byl reverendem americké episkopální církve, knězem v House of Prayer (Domě modlitby) v Newarku, New Jersey. Patentoval metodu na výrobu transparentního pružného svitkového filmu, který spočíval v principu vrstvy želatiny bromidu stříbrného na celuloidu (nitrocelulóze). Ten pak použil například Thomas Edison v kinetoskopu - stroji na prohlížení animací. Tento způsob záznamu obrazu se používá u fotografického filmu v klasické fotografii dodnes.\n\nGoodwin byl motivován k hledání čirého a nerozbitného materiálu, na který by mohl zaznamenat obrázky, a které by pak dále využíval při svém biblickém učení. Členem jeho publika byl v té době bezpochyby také George Eastman.\n\nDne 2. května 1887 reverend Goodwin po dlouhé řadě pokusů a testů přihlásil patent pro \"„fotografické pelikulum a proces výroby... zejména v souvislosti s kamerami na svitkový film“\". Patent byl však na jedenáct let zdržen kvůli nejasně sepsané a podané přihlášce patentu, ale nakonec mu byl po dlouhých soudních sporech s firmou Eastman Kodak uznán 13. září 1898, kdy dostal označení \"Patent číslo: 610861\".\n\nDo té doby však George Eastman zahájil výrobu svitkového filmu pomocí svého vlastního procesu. Eastman roku 1884 zkonstruoval nejprve papírový film (\"stripping film\") - svinutý papír s citlivou vrstvou, který se však ukázal jako masově nepoužitelný. Na konci roku 1889 jej nahradil \"Eastman's american film\" - transparentní film na celuloidovém podkladě.\n\nV roce 1900 Goodwin založil společnost \"Goodwin Film & Camera Co\", ale ještě před tím než začala výroba filmů, se Goodwin ocitl na ulici poblíž staveniště při dopravní nehodě a na zranění následně zemřel.\n\nJeho patent byl prodán fotografické společnosti Ansco, která firmu Eastman Kodak úspěšně žalovala za porušení patentových práv a získala 5.000.000 dolarů. Soudní spor trval od prosince roku 1902 do března 1914.\n\nV roce 1914 Goodwinovi přátelé z církve společně s tamním fotoklubem umístili ve veřejné knihovně děkovnou desku s tímto nápisem:\n\"Jeho experimenty vyvrcholily v roce 1887 vynálezem fotografického filmu.\"\n\"Tato tabule je věnována jako památka na vynálezce, jehož nápad se ukázal být tak účinný pro výuku i zábavu lidstva\".\n\n"}
{"id": "478844", "url": "https://cs.wikipedia.org/wiki?curid=478844", "title": "Richard Kubernát", "text": "Richard Kubernát\n\nRichard Kubernát (22. července 1924 Břeclav – 16. června 1981 Brno) byl český zpěvák a jazzový trumpetista, první manžel herečky a zpěvačky Laďky Kozderkové, se kterou měl dceru Ladu.\n\nPo studiích na Pražské konzervatoři působil nejprve v orchestru Ladislava Habarta, v 50. letech byl členem Orchestru Karla Vlacha, poté hrál v Tanečním orchestru Československého rozhlasu a vystupoval s Orchestrem Karla Krautgartnera, v závěru života spolupracoval též s Jazzovým orchestrem Luďka Hulana.\n\n\n\n\n"}
{"id": "478847", "url": "https://cs.wikipedia.org/wiki?curid=478847", "title": "Andy García", "text": "Andy García\n\nAndrés Arturo García y Menéndez (* 12. dubna 1956 Havana) je kubánsko-americký herec. Stal se známým koncem osmdesátých a devadesátých let 20. století, když se objevil v několika úspěšných hollywoodských filmech, včetně filmu \"Kmotr III\" (\"The Godfather: Part III.\"), \"Nedoknutelní\" (\"The Untouchables\") a \"Když muž miluje ženu\" (\"When a Man Loves a Woman\"). Hrál ve filmu \"Dannyho parťáci\" (\"Ocean´s Eleven\") a jeho pokračováních \"Dannyho parťáci 2\" (\"Ocean´s Twelve\") a \"Dannyho parťáci 3\" (\"Ocean´s Thirteen\").\n\nGarcía se narodil v Bejucal v provincii Havana na Kubě s přirostlým mrtvým dvojčetem, které bylo později chirurgicky odstraněno. Jeho matka Amelie Menéndez byla učitelka angličtiny a jeho otec René García Núñez byl farmářem a obchodním zástupcem na Kubě a později vlastnil podnik s voňavkami v USA. García má staršího bratra René. Když bylo Garcíovi pět let, rodina se přestěhovala do Miami na Floridě po nevydařené invazi v Zátoce sviní. Po několika letech se jim podařilo vybudovat úspěšnou parfumerii. García vyrůstal jako římský katolík a navštěvoval střední školu Miami Beach, kde hrál v basketbalovém týmu. Během posledního roku na střední škole onemocněl mononukleózou, což ho nasměrovalo k herecké kariéře. Svou hereckou dráhu začal dramatickým kroužkem s Jayem W. Jensenem na již zmiňované střední škole.\n\nV roce 1982 se oženil s Marií Victorií Lorido, se kterou má tři dcery a syna: Dominik (nar. 16. srpna 1983), Daniella 3. ledna 1988, Alessandra (nar. 20. června 1991 a Andres (nar. 28. ledna 2002)\n\nGarcía začínal několika menšími rolemi, zviditelnil se až v roce 1985 ve snímku \"Mizerná sezóna\" s Kurtem Russellem, ačkoli film nebyl příliš komerčně úspěšný. Režisér Brian De Palma byl zaujat Garcíovým vystoupením ve filmu \"8 miliónů způsobů jak zemřít\" a obsadil ho do svého filmu \"Nedoknutelní\", který z něj udělal populárního hollywoodského herce.\n\nV roce 1989 obsazoval Francis Ford Coppola svého \"Kmotra III\". O postavu Vincenta, nelegitimního syna Sonnyho Corleone, mělo zájem několik známých herců, García byl ale navíc podobný mladému Alu Pacinovi, a tak roli získal právě on. \"Kmotr III\" mu pak vynesl nominaci na Oscara.\n\nNásledovala role vedle Richarda Gerea ve snímku \"Vnitřní záležitosti\" a další filmy jako \"Hrdina proti své vůli\", \"Když muž miluje ženu\", kde ztvárnil manžela ženy-alkoholičky, \"Co dělat v Denveru, když člověk nežije\" nebo \"Hranice zoufalství\", ve kterém si zahrál policistu, který se snaží zachránit svého vážně nemocného syna.\n\nJednou z Garcíových nejznámějších rolí je Terry Benedict, majitele ladvegasského hotelu a kasina, které je vyloupeno \"Dannyho parťáky\". Film je remakem snímku z roku 1960 \"Dannyho jedenáctka\", v angličtině mají oba filmy stejný titul \"Ocean's Eleven\". Stejnou roli si zopakoval v roce 2004 v pokračování \"Dannyho parťáci 2\", i když dostal méně prostoru, a objevil se i v dalším pokračování \"Dannyho parťáci 3\" o tři roky později.\n\nV roce 2005 se podílel na filmu \"Ztracené město\", který spolunapsal, režíroval a také v něm hrál spolu s Dustinem Hoffmanem a Billem Murrayem. Po uvedení byl film kritizován v Latinské Americe kvůli tomu, že negativně ukazoval Kubánskou revoluci a Che Guevaru, který se tam stále těší oblibě. V roce 2009 se objevil ve filmu složeném z několika příběhů odehrávajících se v New Yorku - \"New Yorku, miluji Tě!\".\n\n"}
{"id": "478848", "url": "https://cs.wikipedia.org/wiki?curid=478848", "title": "Naltrexon", "text": "Naltrexon\n\nNaltrexon (systematický název 17-(cyklopropylmethyl)-4,5α-epoxy- 3,14-dihydroxymorfinan-6-on) je antagonista opiátových receptorů, který se používá při léčbě závislosti na alkoholu nebo na opiátech. Jeho působení je podobné naloxonu, od kterého se však liší. Naloxon se používá v naléhavých případech předávkování, zatímco naltrexon se používá v dlouhodobějším horizontu pro celkovou léčbu závislosti. Od naloxonu se liší dlouhodobějším účinkem a pozdějším nástupem účinku.\n\nV nízkých dávkách podávaný naltrexon (tzv. „low dose naltrexone“, LDN), což je přibližně desetina množství používaná při léčbě alkoholové či opiátové závislosti, se používá pro experimentální léčbu s imunitou spojených onemocnění, jako je HIV/AIDS, roztroušená skleróza (zejména primárně progresivní forma), Parkinsonova nemoc, rakovina, fibromyalgie, autoimunitní nemoci jako revmatoidní artritida nebo Bechtěrevova nemoc, Crohnova choroba, ulcerózní kolitida, Hašimotova tyroiditida a onemocnění centrální nervové soustavy (CNS).\n\n"}
{"id": "478853", "url": "https://cs.wikipedia.org/wiki?curid=478853", "title": "Clem Clempson", "text": "Clem Clempson\n\nClem Clempson (narozen jako David Clempson, 5. září 1949, Tamworth, Staffordshire, Anglie) je anglický rockový kytarista, který hrál v mnoha hudebních skupinách, z nichž nejznámějšími byly Colosseum s Jonem Hisemanem a Dick Heckstallem-Smithem a Humble Pie se Steve Marriottem a Gregem Ridleyem.\n\nSvou kariéru začal koncem 60. let v triu Bakerloo, pak se v 70. letech připojil ke skupině Colosseum a hrál ve skupině Colosseum i po jejím obnovení v roce 1994. Potom co se skupina Colosseum rozpadla odešel v roce 1971 k Humble Pie, kde nahradil Petera Framptona. Po rozpadu Humble Pie v roce 1975 společně s Gregem Ridleyem a bubeníkem Cozy Powellem založili skupinu Strange Brew (v téže době se Clempson pokoušel o post kytaristy v Deep Purple, ale vyhrál Tommy Bolin). Ačkoliv hrál v Marriottových All Stars, rozhodl se nepřipojovat k obnovovaným Humble Pie v roce 1980.\n\n"}
{"id": "478854", "url": "https://cs.wikipedia.org/wiki?curid=478854", "title": "Luzuriagaceae", "text": "Luzuriagaceae\n\nLuzuriagaceae je bývalá čeleď jednoděložných rostlin z řádu liliotvaré (\"Liliales\"). Podle systému APG III není čeleď uznávána a je řazena v rámci podčeledi \"Luzuriageae\" pod \"Alstroemeriaceae\" v širším pojetí.\n\nJedná o vytrvalé rostliny s oddenky, často keře nebo liány. Listy jsou jednoduché, střídavé, bez listových pochev, řapíkaté nebo přisedlé. Čepele jsou celokrajné, čárkovité až vejčité, žilnatina je souběžná. Květy jsou oboupohlavné, pravidelné, jednotlivé nebo uspořádané v květenstvích, většinou ve vrcholících. Okvětí se skládá ze 6 okvětních lístků, jsou volné nebo srostlé, bílé nebo fialové barvy. Tyčinek je 6, jsou volné. Gyneceum je srostlé ze 3 plodolistů, je synkarpní, semeník je svrchní. Plodem je bobule..\n\nJsou známy asi 2 rody a 5 druhů, jsou přirozeně rozšířeny pouze v Jižní Americe od Peru po Ohňovou Zemi a na Falklandách (\"Luzuriaga\") a v Austrálii a na Tasmánii (\"Drymophila\").\n"}
{"id": "478856", "url": "https://cs.wikipedia.org/wiki?curid=478856", "title": "Liliuokalani", "text": "Liliuokalani\n\nLiliuokalani (celým jménem: Lydia Liliʻu Loloku Walania Wewehi Kamakaʻeha-a-Kapaʻakea\nLydia Liliʻuokalani Paki) byla sestrou havajského krále Kalākauy a královna Havajských ostrovů v letech 1891-1893. Byla také posledním panovníkem Havajského království.\n\nV roce 1872 zemřel bez dědice poslední havajský král Kamehameha V. z dynastie Kamehameha a králem byl zvolen jeho bratranec Lunalilo. Král Lunalilo však po roce také zemřel bez dědice, a tak se havajským králem stal Kalākaua, který byl v předchozí volbě jedním ze dvou kandidátů.\n\nNa Havajských ostrovech se v té době usazovalo mnoho amerických plantážníků, misionářů a obchodníků. Proto také roce 1875 podepsala Havaj s USA vzájemnou obchodní dohodu, díky níž se cukrová třtina mohla do USA dovážet bezcelně, a za dvanáct let bylo USA uděleno právo opevnit námořní základnu Pearl Harbor nedaleko Honolulu. Když byl mezi lety 1881 a 1883 král Kalākaua na cestě kolem světa, vládla Havaji z pozice regentky. Nejdůležitějším činem během regentské vlády byl zákaz imigrace Číňanů, kteří do země rozšířili neštovice, čímž rozlítila americké plantážníky, kteří Číňany zaměstnávali. Král Kalākaua byl za přispění Američanů v roce 1887 donucen vzdát se části svých pravomocí a ustanovit konstituční monarchii, kterou pak mohli američtí plantážníci snadno ovládnout. Král se svou ženou neměli žádné děti, a tak se po jeho smrti v roce 1891 havajskou královnou stala jeho sestra Liliuokalani.\n\nKrátce před nástupem královny Liliuokalani zrušil McKinleyův sazebník obchodní výsady Havaje, jelikož zrušil clo pro všechny země, které obchodovaly s cukrovou třtinou. To pochopitelně vadilo bílým plantážníkům, kteří v roce 1893 vyvolali vzpouru, která svrhla královnu Liliuokalani. Moci se chopil \"Výbor občanské bezpečnosti\" a proamerické síly povolaly námořní pěchotu, aby podpořila převrat; výbor požadoval připojení k USA. Prezident Cleveland však vyslal na ostrovy komisaře, který dospěl k názoru, že pro připojení jsou jen plantážníci. Vzbouřená provizorní vláda odmítla jeho návrh, aby se královna opět ujala vlády, a tak 4. července 1894 vyhlásila Havajskou republiku. V roce 1898 americký Kongres schválil anexi Havaje, která se tak stala závislým americkým teritoriem.\n\nKrálovna Liliuokalani po své abdikaci zůstala až do smrti 11. listopadu 1917 na Havajských ostrovech. Zemřela bezdětná a tak se titulárním havajským králem stala hlava dynastie Kawānanakoa.\n\nV Honolulu je dodnes možné navštívit historickou budovu Iolani Palace, který byl palácem poslední havajské královny Liliuokalani.\n\n\n"}
{"id": "478861", "url": "https://cs.wikipedia.org/wiki?curid=478861", "title": "Dialog s vesmírem /live/", "text": "Dialog s vesmírem /live/\n\nDialog s vesmírem /live/ je první živé album brněnské rockové skupiny Progres 2. Ačkoliv se jedná o záznam koncertního provedení rockové opery \"Dialog s vesmírem\" z roku 1978, vydáno bylo až v roce 1993 (viz 1993 v hudbě).\n\nV roce 1977, v době, kdy bylo nahráváno album \"Mauglí\" pod hlavičkou formace Barnodaj, se tato skupina přetransformovala v kapelu s názvem Progres 2, neboť se její členové rozhodli vytvořit rozsáhlý audiovizuální projekt. Jejich manažer Oskar Man, který měl v oblibě sci-fi příběhy, přišel s vlastním tématem o člověku, jenž je v konfliktu s materialistickou a odlidštěnou společností Země a který hledá únik ve vesmíru. Skupina částečně změnila obsazení, nově přišli klávesista Horký a kytarista Morávek, naopak odešel klávesista Sochor. Progres 2 začali spolupracovat s nejrůznějšími brněnskými výtvarníky a techniky, kteří kapele pomohli vytvořit první československou rockovou operu. Během koncertu totiž byly promítány různé projekce i krátké, předem natočené filmy vztahující se k ději, hudebníci byly rovněž převlečeni v kostýmech.\n\nPremiéra koncertního představení byla odehrána 27. února 1978 v brněnském Divadle na Výstavišti a vystoupení bylo přijato kladně. Skupina s \"Dialogem s vesmírem\" objela do roku 1980 celé Československo (350 repríz). Na podzim 1979 ale odešel Karel Horký, který se chtěl dále plně věnovat studiu na JAMU. Proto muselo být dílo přearanžováno a nejdůležitější klávesové party převzal baskytarista Pavel Pelc.\n\nNa přelomu let 1979 a 1980 byla natočena studiová verze části \"Dialogu s vesmírem\", tzv. průřez rockovou operou, který vyšel v roce 1980 ve vydavatelství Panton jako LP, EP a singl.\n\nZáznam živého provedení (jediný dochovaný záznam kompletního \"Dialogu s vesmírem\") byl natočen na premiéře 27. února 1978 v Brně. Původně byl ale určen pro potřeby hudebníků, proto není kvalita zvuku taková, jako je u běžných koncertních alb obvyklé.\n\nPoprvé byl záznam živého představení vydán na CD v roce 1993 ve vydavatelství Monitor pod prostým názvem \"Dialog s vesmírem\". Z důvodu omezené kapacity CD (80 minut) musel být audiozáznam autorsky zkrácen, neboť délka koncertu dosahovala přibližně 90 minut. Remasterovaná reedice vyšla už jako \"Dialog s vesmírem /live/\" u FT Records v roce 2006 s bonusovou skladbou „Mladé vdovy“ z roku 1993.\n\nReedice z roku 2006 byla v totožné podobě použita jako druhý disk v kompilaci \"Dialog s vesmírem /studio & live/\" z roku 2010.\n\n\nBonus (reedice 2006):\n\n\n"}
{"id": "478865", "url": "https://cs.wikipedia.org/wiki?curid=478865", "title": "Dolní Štýrsko", "text": "Dolní Štýrsko\n\nDolní Štýrsko či Slovinské Štýrsko ( , \"Spodnja Štajerska\" či \"Slovenska Štajerska\"; zámuřsky \"Spoudnje Štájersko\"; ; ; ), je označení jižní části historické země Štýrska, která byla s koncem první světové války začleněna do Státu Slovinců, Chorvatů a Srbů a v současnosti je součástí Slovinska. Přirozeným a ekonomickým centrem regionu je Maribor.\n\nDolní Štýrsko se rozkládá na severovýchodě Slovinska mezi řekami Sávou a Murou a má rozlohu asi 6038 km². Mimo obou hraničních řek protéká regionem také Dráva. Vedle Mariboru, který je největším městem na území regionu, jsou významná také Celje, Ptuj a Velenje. K dalším zdejším městům náležejí Laško, Ljutomer, Gornja Radgona, Brežice, Sevnica, Slovenska Bistrica, Slovenske Konjice, Slovenj Gradec a Šentjur.\n"}
{"id": "478867", "url": "https://cs.wikipedia.org/wiki?curid=478867", "title": "Zeman z Gothosu", "text": "Zeman z Gothosu\n\n„Zeman z Gothosu“ (v originále „The Squire of Gothos“) je devatenáctý díl první sezóny seriálu Star Trek, později známého jako \"\". Premiéra epizody proběhla 12. ledna 1967.\n\nHvězdného data 2124.5 kosmická loď USS Enterprise NCC-1701 vedená kapitánem Jamesem Tiberius Kirkem naráží ve vesmíru na planetu o které Spojená federace planet nemá žádné údaje v databázi. Kapitán Kirk rozhoduje zaznamenat a odeslat souřadnice planety s tím, že je prozkoumá jiná loď, ale krátce na to je Kirk i pan Sulu teleportováni pryč z můstku. Velící důstojník Spock nechává sestavit výsadek, který vede Dr. Leonard McCoy. Ačkoliv podle senzorů by měla být planeta ryze nehostinná, povrch je zalesněný, atmosféra dýchatelná. Dr. McCoy, pan DeSalle a meteorolog Karl Jaeger. Posléze nachází kapitána Kirka a poručíka Sulu v historickém sídle. Zde se také setkávají s postavou, která se představuje jako generál Trelane nebo také zeman Trelane.\n\nPo krátké rozpravě je zřejmé, že zeman nemá s výsadkem příliš dobré úmysly. Chce poznat historii lidské rasy a odmítá své návštěvníky propustit. Jako demonstraci své moci nechává Kirka na moment přesunout mimo atmosféru jeho sídla, kde nelze přežít po dlouhou dobu. Spockovi se na \"Enterprise\" podařilo zachytit signály životních forem na planetě. Naslepo je nechal transportovat na loď, což se Trelanovi nelíbí. Trelane transportován nebyl, což potvrdilo McCoyovo tvrzení, že není formou života. Trelane se však objevuje na můstku a transportuje všechny zpět do svého sídla i s panem Spockem, poručíkem Uhurou a pobočníkem Rossovou. Svět vytvořený zemanem je na pohled dokonalý, ale má jisté nedostatky. Oheň nehřeje, víno chutná hůře než špatná voda apod. Kirk se Spockem dedukují, že pokud je omylný, může být přelstěn. Kapitán Kirk zkouší svou lest, hraje na zemana žárlivost a políčkem jej vyzývá na souboj se starobylou soubojovou pistolí. Zeman úmyslně střelí do stropu, ale Kirk střílí na zrcadlo u kterého se Trelane neustále zdržuje. Za rozbitým zrcadlem je skutečně přístroj, který zařizoval oheň, světlo a další efekty. Trelane se rozzlobí a vykáže všechny zpět na \"Enterprise\" s tím, že jsou všichni předem mrtví a zejména kapitán Kirk. Když se \"Enterprise\" snaží odletět co nejdále, objevuje se před nimi opět planeta Gothos. Jejich další manévry vždy vedou zpět k planetě. Kirk se transportuje na povrch, kde se objevuje u zemanova soudu. Trilane odsuzuje kapitána k smrti, ačkoliv přitom projevuje radost nad tím, že na okamžik zažil vztek. Kirk nabízí Trelanovi souboj se sázkou svého života proti uvolnění \"Enterprise\". Trelane je představou honu na člověka nadšen a souhlasí.\n\nMezitím co Trelane nahání kapitána po planetě s kordem v ruce, Kirk se snaží sdělit \"Enterprise\", aby odletěla, ale jeho komunikátor je bez signálu. Když se Kirk zmocní kordu a švihne po zemanovi, ten zmizí a naopak si kord přivlastní zpět. Trelane se vzteká, že kapitán nechce kleknout na kolena. Téměř jako malé dítě fňuká, že kapitán hrál nefér. V tom se na obloze objevují světélkující bytosti, které působí dojmem Trelanových rodičů a promlouvají k němu jako k malému chlapci, co si už nemůže hrát a musí končit. Trelaneho nakonec transportují pryč a omlouvají se kapitánovi za rozmazleného Trelaneho. Následně mizí, aniž by zodpověděli Kirkovi dotazy na jejich původ.\n\nKirk se transportuje zpět na \"Enterprise\" a později doráží na kolonii Beta VI. Když se Spock ptá, jak zapsat Trelaneho do záznamů, Kirk mu navrhuje klasifikaci jako \"malý chlapec\", který prostě jenom zlobil.\n\n\n"}
{"id": "478870", "url": "https://cs.wikipedia.org/wiki?curid=478870", "title": "Lanyon Quoit", "text": "Lanyon Quoit\n\nLanyon Quoit je dolmen, čili gigantický \"kamenný stůl\", v západním Cornwallu v jihozápadní Anglii. Nachází se vedle cesty vedoucí z Madronu do Morvahu. V 18. století byla struktura údajně vysoká natolik, že se pod ni vešel muž sedící na koni. Vrchní kámen byl posazen 2,1 metru vysoko a jeho rozměry se pohybovaly okolo 2,7 x 5,3 metru; vážil 13,5 tuny. Monument pravděpodobně dříve sloužil jako pohřební místo, či mauzoleum.\n\nV roce 1815 byl Lanyon Quoit zasažen bleskem. Zásah zapříčinil jeho sesun a rozlomení jednoho nosného kamene vejpůl. V následujících devíti letech byl místními obyvateli vybrán dostatek financí, aby mohl být dolmen opět vrácen na své původní místo. V současné době podpírají vrchní kámen už jen tři nosné balvany a celý monument je nižší než dříve.\n\nPřed pádem monumentu byl vrchní kámen uložen tak, že rohy mířily do všech světových stran. Kvůli tomu se historikové a archeologové domnívají, že místo mohlo být dříve užíváno k různým rituálům.\n\n"}
{"id": "478875", "url": "https://cs.wikipedia.org/wiki?curid=478875", "title": "Kirsten Flipkensová", "text": "Kirsten Flipkensová\n\nKirsten Flipkensová (* 10. ledna 1986 Geel) je belgická profesionální tenistka, juniorská mistryně světa 2003 po zisku dvou juniorských grandslamů z Wimbledonu a US Open. Ve své dosavadní kariéře vyhrála na okruhu WTA Tour jeden singlový turnaj, když ve finále québeckého Bell Challenge 2012 porazila Lucii Hradeckou. K tomu přidala pět deblových trofejí. V rámci okruhu ITF získala třináct titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v srpnu 2013 na 13. místě a ve čtyřhře pak v červenci 2019 na 23. místě. Trénuje ji Marc De Hous. Dříve tuto roli plnil Maxime Braeckman.\n\nV belgickém fedcupovém týmu debutovala v roce 2003 moskevským semifinále Světové skupiny proti Spojeným státům, v němž podlehla Shaughnessyové. Do roku 2020 v soutěži nastoupila k dvaceti osmi mezistátním utkáním s bilancí 13–20 ve dvouhře a 3–11 ve čtyřhře.\n\nBelgii reprezentovala na Letních olympijských hrách 2016 v Riu de Janeiru, kde v ženské dvouhře zdolala světovou šestku Venus Williamsovou a Lucii Šafářovou. Vypadla ve třetím kole, když nestačila na Němku Lauru Siegemundovou. Do ženské čtyřhry nastoupila s Yanina Wickmayerovou jako náhradnice. Soutěž opustily po prohře ve druhém kole od španělských turnajových čtyřek Garbiñe Muguruzaové a Carly Suárezové Navarrové.\n\nNa juniorce newyorského grandslamu US Open 2002 opanovala spolu s krajankou Elke Clijstersovou soutěž čtyřhry. Ve finále si z pozice druhých nasazených poradily s americkým párem Shadisha Robinsonová a Tory Zawacká, když je hladce přehrály ve dvou setech.\n\nV sezóně 2003 získala dva juniorské grandslamové tituly z dvouhry, když ve finále Wimbledonu 2003 porazila Rusku Annu Čakvetadzeovou, a v boji o titul na US Open 2003 přehrála nizozemskou hráčku Michaëllu Krajicekovou.\n\nPo zisku dvou juniorských trofejí byla nominována do belgického fedcupového týmu na semifinále Světové skupiny 2003 proti Spojeným státům. Premiérové utkání ve Fed Cupu odehrála proti světové sedmnáctce Meghann Shaughnessyové, jíž podlehla po těsné třísetové bitvě.\nNa konci roku 2003 se stala Talentem Belgie v anketě Nejlepší sportovec. Mezinárodní tenisová federace ji vyhlásila juniorskou mistryní světa.\n\nV hlavní soutěži seniorského grandslamu debutovala na pařížském French Open 2006, kde vypadla ve druhém kole. Do stejné fáze prošla také z kvalifikace na US Open 2006, kde podlehla pozdější semifinalistce Jeleně Jankovićové. Ve Wimbledonu 2006 nastoupila s tehdejší britskou dvojkou Andym Murraym do smíšené čtyřhry poté, co obdrželi divokou kartu. V prvním kole zdolali švédskou dvojici Robert Lindstedt a Sofia Arvidssonová, ale následně nestačili na česko-německé turnajové šestnáctky Františka Čermáka hrajícího s Annou-Lenou Grönefeldovou ve dvou setech.\n\nVe Fed Cupu se s družstvem probojovala až do finále, kde v polovině září Belgičanky přivítaly v charleroiské hale Spiroudome Itálii. V úvodní dvouhře nestačila na Francescu Schiavoneovou a ve druhém singlu podlehla Maře Santangelové. Poté, co dva body získala spoluhráčka Justine Heninová-Hardenneová, rozhodla o vítězkách soutěže až závěrečná čtyřhra. V ní obě belgické singlistky vytvořily pár proti italské dvojici Schiavoneová a Roberta Vinciová. Ve třetím setu za stavu 0–2 na gamy musely Belgičanky utkání skrečovat a pohár připadl Italkám.\n\nV dubnu jí byly v lýtku diagnostikovány krevní sraženiny, které ji na dva měsíce vyřadily z hraní. Během této pauzy klesla na žebříčku WTA až do třetí stovky, když jí patřilo 262. místo. Ztratila také finanční podporu od Vlámské tenisové asociace (VTV). Na profesionální okruh se vrátila červnovým turnajem UNICEF Open v Rosmalenu, kde v prvním kole zdolala Australanku Samanthu Stosurovou a došla až do semifinále.\n\nKvalifikovala se na poslední grandslam sezóny US Open, kde byla ve druhém kole nad její síly pozdější finalistka Viktoria Azarenková z Běloruska. Na posledním turnaji profesionální kariéry Kim Clijstersové, spolu vytvořily pár v soutěži ženské čtyřhry. Skončily však v úvodní fázi. V září získala premiérový titul na okruhu WTA, když na cestě do finále québeckého Bell Challenge přehrála nejvýše nasazenou Slovenku Dominiku Cibulkovou, Chorvatku Mirjanu Lučićovou Baroniovou, Gruzínku Annu Tatišviliovou a v semifinále Němku Monu Barthelovou. V boji o titul pak vyhrála nad českou turnajovou osmičkou Lucií Hradeckou.\n\nPo návratu na evropský kontinent odehrála linecký Generali Ladies, kde si účast v hlavní soutěži vybojovala postupem z kvalifikace. V úvodním kole přešla přes francouzskou hráčku Alizé Cornetovou a ve čtvrtfinále zvládla utkání s favorizovanou bývalou světovou jedničkou Anou Ivanovićovou ve dvou setech. Mezi poslední čtyřkou tenistek ji vystavila stopku Němka Julia Görgesová. V následné pondělní klasifikaci se posunula na své kariérní maximu, když figurovala na 58. příčce. V říjnu Kim Clijstersová oznámila, že by jí ráda pomohla ve zlepšení jako trenérka na částečný úvazek. V prosinci se pak jejím novým koučem stal Maxime Braeckman, ale Flipkensová pokračovala také v započaté spolupráci s Clijstersovou.\n\nSezónu rozehrála na tasmánském Moorilla Hobart International, kde v úvodním utkání přehrála Italku Francescu Schiavoneovou. Poté na její raketě zůstaly Srbka Bojana Jovanovská a Rumunka Monica Niculescuová. V semifinále ji vyřadila Mona Barthelová ve dvou setech. Na melbournském grandslamu Australian Open prošla do osmifinále přes lucemburskou hráčku Mandy Minellaovou, Kláru Zakopalovou a Valerii Savinychovou. Ve čtvrtém kole ji porazila Maria Šarapovová po hladkém průběhu.\n\nTravnatou wimbledonskou přípravu zahájila na birminghamském AEGON Classic, kde startovala jako turnajová jednička. Po volném losu zdolala kvalifikantku Ajlu Tomljanovićovou. Ve třetí fázi byla nad její síly Slovenka Magdaléna Rybáriková, která ukončila její pouť turnajem. Týden před grandslamem zavítala do nizozemského Rosmalenu na Topshelf Open, kde si zahrála druhé finále okruhu WTA v kariéře. V roli turnajové čtyřky postupně porazila Schiavoneovou, Krajicekovou, sedmou nasazenou Polku Urszulu Radwańskou a konečně v semifinále španělské překvapení, kvalifikantku Garbiñe Muguruzovou. V bitvě o titul však nestačila na nenasazenou Rumunku Simonu Halepovou po dvousetovém průběhu. Halepová tak slavila první titul na okruhu.\n\nNejlepší grandslam dosavadní kariéry odehrála ve Wimbledonu, kam přijížděla v roli turnajové dvacítky. V prvních čtyřech kolech neztratila žádný set a po vítězství nad Italkou Flavií Pennettaovou postoupila do čtvrtfinále. V něm si ve třech setech poradila s wimbledonskou vítězkou z roku 2011 Petrou Kvitovou.\n\n\"Přehled uvádí vyhrané zápasy Flipkensové ve dvouhře nad tenistkami, které v době utkání figurovaly do 10. místa žebříčku WTA.\"\n\n"}
{"id": "478878", "url": "https://cs.wikipedia.org/wiki?curid=478878", "title": "Timea Bacsinszká", "text": "Timea Bacsinszká\n\nTimea Bacsinszká (někdy též přechylována Timea Bacsinszkyová, občasně i Timea Bacsinská, rodným jménem Timea Bacsinszky; * 8. června 1989 Lausanne) je švýcarská profesionální tenistka, která na okruh ITF vstoupila v sezóně 2003 a profesionálkou se stala roku 2004. V rámci okruhu ITF získala dvanáct titulů ve dvouhře a čtrnáct ve čtyřhře, první v srpnu 2003 z anglického Wrexhamu. Na okruhu WTA Tour vyhrála čtyři singlové a čtyři deblové turnaje. Na Riodejaneirské olympiádě 2016 vybojovala stříbrnou medaili z ženské čtyřhry v páru se světovou jedničkou Martinou Hingisovou.\n\nNa žebříčku WTA byla ve dvouhře nejvýše klasifikována v květnu 2016 na 9. místě a ve čtyřhře pak v lednu 2011 na 36. místě. Trénuje ji Dimitri Zavialoff.\n\nNa nejvyšší grandslamové úrovni si zahrála semifinále dvouhry French Open 2015, když v osmifinále vyřadila Kvitovou a následně Van Uytvanckovou. Mezi poslední čtyřkou hráček nestačila na světovou jedničku Serenu Williamsovou, když ztratila vedení 1:0 na sety a prolomené podání ve druhé sadě, aby jí poté Američanka sebrala zbylých deset her v řadě. Na French Open 2017 pak v semifinále podlehla Lotyšce Jeļeně Ostapenkové.\n\nVe švýcarském fedcupovém týmu debutovala v roce 2004 dorvalskou baráží světové skupiny proti Kanadě, v níž dopomohla k výhře Švýcarek 3:2 na zápasy bodem z dvouhry, když druhý singl i debla prohrála. Do dubna 2017 v soutěži nastoupila k dvaceti mezistátním utkáním s bilancí 19–15 ve dvouhře a 7–5 ve čtyřhře.\n\nPochází z rodiny tenisového trenéra Igora Bacsinszkyho a zubařky Suzanne Bacsinszké. Její otec pochází ze Sedmihradska\nv Rumunsku a matka pochází z Maďarska. Má jednoho bratra Daniela (učitel hudby) a dvě sestry Sophii (hudebnice, studentka) a Melindu (matka dvou dívek). K tenisu ji přivedla matka ve 3 letech. Mluví francouzsky, maďarsky, anglicky, německy a italsky.\n\nSezónu zahájila na turnaji ITF v Andrézieux-Bouthéonou, kde bez ztráty setu triumfovala a získala devátý titul v kariéře. Ve finále čtyřhry s Barroisovou neuspěly. Následně pomáhala Švýcarsku ve Fed Cupu o postup do baráže ve Francii. Nastoupila do třetí dvouhry proti francouzské jedničce Alizé Cornetové, které podlehla 2–6, 6–7. Za nerozhodnutého stavu 2–2 nastoupila spolu s Belindou Bencicovou do čtyřhry, ovšem prohrály proti páru Cornetová a Mladenovicová 5–7, 4–6. Po reprezentační akci odjela na turnaj do Tallinnu, kde opět nenašla přemožitelku, když ve finále porazila i domácí Anett Kontaveitovou 6–3, 6–3.\n\nPrůlomovou sezónu zahájila čínským Shenzhen Open. V semifinále vyřadila světovou čtyřku Petru Kvitovou, aby ve svém prvním finále po pěti letech podlehla třetí hráčce žebříčku Simoně Halepové poměrem 2–6 a 2–6. Na grandslamovém Australian Open dosáhla třetí kolo. Dvojici titulů si připsala v mexické části okruhu, když v obou finále navazujících Abierto Mexicano Telcel a Monterrey Open zdolala Francouzku Caroline Garciaovou. Bodový zisk ji poprvé v kariéře posunul do elitní třicítky žebříčku WTA. V dobré formě pokračovala na americkém Indian Wells Masters, kde na cestě do čtvrtfinále přehrála osmou ženu klasifikace Jekatěrinu Makarovovou. V něm však nenašla recept na světovou jedničku Serenu Williamsovou, která ukončila její nejdelší šňůru patnácti vítězných zápasů v dosavadní profesionální dráze.\n\nAntukové French Open znamenalo premiérový postup dále než do třetího kola grandslamu. Na turnaji podruhé v roce porazila Kvitovou a poprvé si zahrála semifinále majoru. V něm narazila na favorizovanou pozdější vítězku Serenu Williamsovou. Poté co Švýcarka získala úvodní set prolomila Američance podání i ve druhé sadě a ujala se v něm vedení 3–2 na gamy. Následoval však velký obrat, když si Williamsová připsala všech deset zbývajících her zápasu. Během utkání měla světová jednička malátný projev a pomaleji se pohybovala, což bylo podle vlastních slov tenistky způsobeno chřipkou. Po vyřazení ve čtvrtfinále Wimbledonu vystoupala na kariérní maximum, když figurovala na 13. příčce.\n\nAmerická US Open Series však znamenala pokles formy. Na všech turnajích vypadla již v úvodním kole, včetně zářijového US Open, kde byla nad její síly Češka Barbora Strýcová. Po sérii vyřazení na pěti turnajích, zavítala na pekingský China Open. Na její raketě postupně zůstaly Italka Camila Giorgiová, kolumbijská kvalifikantka Mariana Duqueová Mariñová, sedmá nasazená Španělka Carla Suárezová Navarrová, Italka Sara Erraniová a v semifinále srbská turnajová pětka Ana Ivanovićová. Debutové finále v kategorii Premier prohrála se španělskou světovou pětkou Garbiñe Muguruzaovou ve dvou setech. Bodový zisk však znamenal, že se stala čtvrtou Švýcarkou v historii, která se (12. října 2015) posunula do elitní světové desítky žebříčku WTA, a to na 10. příčku.\n\nNa jaře si během zápasu poranila kvadricepsy. Později vynechala US Open kvůli zranění pravého zápěstí a následně v říjnu se podrobila chirurgickému zákroku, čímž skončila sezónu předčasně a propadla se v žebříčku do čtvrté stovky.\n\n"}
{"id": "478881", "url": "https://cs.wikipedia.org/wiki?curid=478881", "title": "Stéphanie Duboisová", "text": "Stéphanie Duboisová\n\nStéphanie Duboisová (* 31. října 1986, Laval, Québec, Kanada) je současná kanadská profesionální tenistka. Jejím nejvyšším umístěním na žebříčku WTA ve dvouhře bylo 95. místo (26. květen 2008) a ve čtyřhře 102. místo (22. září 2008). Na okruhu WTA dosud nevyhrála žádný turnaj. Na okruhu ITF zvítězila na 7 turnajích ve dvouhře a 8 ve čtyřhře.\n\nStéphanie Duboisová se zúčastnila 19 zápasů týmového Fed Cupu za tým Kanady s bilancí 11-6 ve dvouhře a 10-2 ve čtyřhře.\n\n\n"}
{"id": "478882", "url": "https://cs.wikipedia.org/wiki?curid=478882", "title": "Služebník služebníků Božích", "text": "Služebník služebníků Božích\n\nSlužebník služebníků Božích nebo (řidčeji) \"sluha služebníků Božích\" (latinsky \"servus servorum Dei\") je jeden z titulů používaných římskými papeži, a to od 1. ledna 595, kdy jej svým listem zavedl papež Řehoř I. Veliký.\n\n"}
{"id": "478885", "url": "https://cs.wikipedia.org/wiki?curid=478885", "title": "Čípek (léčivo)", "text": "Čípek (léčivo)\n\nČípek (latinsky \"suppositorium\") je tuhý, dávkovaný, za obyčejné teploty plasticky deformovatelný léčivý přípravek určený k rektální, vaginální nebo uretrální aplikaci, který při teplotě lidského těla taje nebo se rozpouští. Je určen k lokální (místní) nebo celkové léčbě.\n\nRektální aplikace léčivých látek byla známa již ve starověké Indii a Mezopotámii. Léčiva se zde vmíchávala do loje nebo vosku, který se aplikoval do rekta. V Evropě se do konečníku zaváděly dřevěné tyčinky nasycené roztokem léčiva.\n\nČípky musejí být dostatečně pevné, celistvé, s hladkým povrchem a léčivá látka v nich musí být stejnoměrně rozptýlena. Bývají 1 až 4 cm dlouhé, hmotnosti 2 až 3 g pro dospělé a 1 g pro děti. Čípky mají obvykle torpédovitý nebo válcovitý tvar, který je na jedné straně zašpičatěn.\n\nPodle způsobu aplikace rozdělujeme čípky :\n\nČípky se skládají z čípkového základu a léčivých a pomocných látek, které jsou v základu rozpuštěny, emulgovány nebo suspendovány.\n\nZ fyzikálního hlediska rozdělujeme čípky na \n\nPodle chování ve vodě jsou\n\nČípky obsahují léčivé látky působící lokálně, což účinek je na rektální nebo vaginální sliznici, nebo léčivé látky působící celkově. Léčivé látky působící celkově podávány ve formě čípků se po vstřebání sliznicí rekta dostanou do dolní duté žíly, obejdou játra, což umožní, že se do krevního oběhu dostane i látka, která není přeměněná metabolickými procesy. Účinek léčiva podaného touto cestou je rychlejší než po perorální (ústní) aplikaci. Čípky lze aplikovat také v bezvědomí.\n\nHlavní pomocnou látkou při výrobě čípků je čípkový základ. Čípkový základ musí mít snadnou tvarovatelnost a musí být chemicky a fyzikálně stálý. Teplota tání nebo teplota rozpouštění musí být o něco málo menší než teplota lidského těla, ale větší než pokojová teplota, aby čípek v těle snadno roztál nebo se rozpustil, ale aby dal se pohodlně skladovat. Nesmí dráždit sliznici. Nesmí chemicky reagovat s léčivem. Hlavními základy jsou:\n\n\nČípky se vyrábějí buď \"odléváním\" (lékárny a průmysl) nebo \"lisováním\" (pouze lékárny).\n\n\nU čípků se hodnotí kromě standardních kontrol pro léčiva také:\n\n\nPři zavádění čípku do rekta je vhodné držet se několika zásad, které zajistí, že bude celý proces jen minimálně nepříjemný. Nejprve si na ruku, kterou budeme zavádět čípek, nasadíme latexovou rukavici a s její pomocí namažeme řitní svěrač lubrikantem. K tomuto účelu velmi dobře poslouží obyčejná lékařská vazelína. Následně zaujmeme polohu vleže naboku. Horní nohu přitáhneme co nejvíce k hrudníku a volnou rukou nadzvedneme polovinu pozadí, abychom odkryli řitní svěrač. Do druhé ruky vezmeme čípek a jeho zašpičatělým koncem ho přiložíme na samotný okraj řitního svěrače. Poté ukazováčkem zastrčíme čípek do rekta. Velmi důležité je, abychom ho dovnitř protlačili až za svěrač (cca 3 centimetry hluboko), který by ho jinak vytlačil nazpět ven. Po zavedení několikrát vědomě zatneme svaly svěrače a případně i několik málo minut zůstaneme ležet, abychom si přivykli.\n\n\n\n\n"}
{"id": "478890", "url": "https://cs.wikipedia.org/wiki?curid=478890", "title": "7 × 64 mm", "text": "7 × 64 mm\n\n7 x 64 mm je lovecký bezokrajový náboj se středovým zápalem. Je oblíbenou loveckou ráží ve střední Evropě.\n\nNa počátku 20. století německý konstruktér nábojů Wilhelm Brenneke (1865-1951) prodloužil standardní komoru německé vojenské pušky M88, resp. pušky Mauser98, aby zvýšil rychlost a výkon střely.\n\nV roce 1912 Brenneke zkonstruoval neúspěšný náboj 8 × 64mm S. Byl vytvořený jako varianta pro pušku Mauser M 98 mající lepší balistické vlastnosti. Tato puška tehdy byla standardní zbraní německé armády. Armáda však trvala na ráži 8x57 JS, aby se tak vyvarovala změny velikosti nábojové komory, kterou měla tehdy užívaná ráže. Prodloužení 57mm nábojnice z pušky Model88 vedlo k vytvoření na tehdejší poměry velmi výkonného náboje.\n\nV roce 1917 Brenneke předělal 8×64mm S a nábojnici opatřil ráží 7 mm. Představil tak náboj 7x64, který dosáhl velkého obchodního úspěchu. Tento náboj dává oproti 7 × 57 mm Mauser o 10 až 12 % vyšší úsťovou rychlost střely. To vede k plošší balistické křivce a lepším vlastnostem při střelbě na větší vzdálenosti.\n\nMezi válkami bylo na 7×64 nahlíženo jako na „zázračnou ráži“. Ve třicátých letech 20. století byl tento náboj dokonce zvažován německou armádou jako náhrada za 8×57 JS pro odstřelovače. Nakonec ale, z logistických důvodů byla pro novou pušku opět vybrána ráže 8×57 JS.\n\nKromě 7 × 64 vyvinul Brenneke v roce 1917 i verzi s okrajem 7×65R pro zlamovací zbraně. I ta měla značný komerční úspěch.\n\n7 × 64 je ve střední Evropě velmi oblíbený lovecký náboj. Všichni významní evropští producenti mají kulovnice s touto ráží v nabídce. Jeho obliba je dána značnou univerzálností. Je použitelný pro lov zvěře srnčí, kamzičí, černé, jelení a je dostatečně výkonný i pro lov medvěda.\n\nPro hmotnost střely 11,2 g je uváděna výrobcem S&B rychlost v ústí hlavně 770 m/s, ve 100 m 681 m/s, energie střely v ústí hlavně je 3320 J, ve 100 m 2600 J. Náboje českého výrobce Sellier & Bellot jsou však výkonově na poměrně nízké úrovni, tudíž tento náboj skrývá mnohem větší potenciál.\n\n\n"}
{"id": "478899", "url": "https://cs.wikipedia.org/wiki?curid=478899", "title": "Luknė (přítok Šventoji)", "text": "Luknė (přítok Šventoji)\n\nLuknė (lotyšsky \"Lukne\") je řeka na západě Litvy, v Žemaitsku, v Klajpedském kraji, pramení v okrese Skuodas na jihozápadním okraji okresního města Skuodas. Kromě prvního kilometru toku celá tvoří státní hranici mezi Litvou a Lotyšskem. Teče směrem západojihozápadním. Mezi obcemi Lankuti a Lenkimai se vlévá do řeky Šventoji jako její pravý přítok.\n\n"}
{"id": "478902", "url": "https://cs.wikipedia.org/wiki?curid=478902", "title": "Luněc šedý", "text": "Luněc šedý\n\nLuněc šedý (\"Elanus caeruleus\") je malý dravec z čeledi jestřábovití.\n\nDorůstá 31 – 35 cm. Dospělí ptáci mají světlou spodinu těla, šedé temeno, hřbet, ocas a černošedá křídla. Mladí ptáci jsou ze svrchní strany celí hnědí, hnědé opeření mají na rozdíl od dospělců i na hrudi. U mladých i dospělých ptáků je přitom nápadné i jasně červené zbarvení očí.\n\nObývá otevřené krajiny a polopouště na území subsaharské Afriky a tropické Asie, izolovaně se vyskytuje také ve Španělsku a Portugalsku, odkud vzácně zalétává až do střední Evropy. Z území Česka je uznáno pouze jediné pozorování z roku 1938 z okolí Olbramovic.\n\nLuněc šedý se živí malými savci, ptáky a hmyzem. Stylem lovu připomíná motáky, na rozdíl od nich však často zůstává stát ve vzduchu na jednom místě, podobně jako poštolka obecná. Hnízdí na stromech.\n\n"}
{"id": "478907", "url": "https://cs.wikipedia.org/wiki?curid=478907", "title": "Orlosup bradatý", "text": "Orlosup bradatý\n\nOrlosup bradatý (\"Gypaetus barbatus\") je velký dravec z čeledi jestřábovitých, jediný zástupce rodu \"Gypaetus\".\n\nV Česku je úspěšně chován a odchováván ve čtyřech zoologických zahradách (viz kapitola Chov v zoo), které se podílí i na jeho reintrodukci.\n\nSvrchu je tmavý, spodní stranu těla má oranžovou, hlava je jen jemně opeřená, nápadné jsou i jeho černé licousy. Hnízdí na skalních útesech ve vysokých horách na území jižní Evropy, Afriky, Indie a Tibetu, ročně přitom klade 1–2 vejce. Problémem je avšak skutečnost, že přežije pouze nejsilnější mládě (tzv. kainismus). Populace je tzv. rezidentní. Orlosup bradatý byl úspěšně reintrodukován také do Alp, ale i přesto stále patří mezi nejvzácnější dravce Evropy. Stejně jako jiní supi se živí zejména mršinami, má přitom schopnost rozdrtit i velmi tvrdé kosti.\n\nTento dravec má rozpětí křídel mezi 245 a 285 cm při průměrné váze 5 až 7 kg. Jeho výška se pohybuje mezi 105 a 130 cm.\n\nSvoji velikostí připomíná harpyji pralesní, jejíž domovinou je Latinská Amerika.\n\nOrlosup bradatý obývá ostrůvkovitě horské a vysokohorské oblasti Afriky, střední Asie, jižní Evropy (Pyreneje ve Španělsku, Korsika) a znovu také Alpy (Švýcarsko, Itálie, Francie, Rakousko). V minulosti byl tento impozantní dravec právě v oblasti Alp člověkem vyhuben. Poslední zástřel je datován z roku 1913. Od 80. let 20. století probíhá projekt návratu orlosupů bradatých do Alp, do kterého je zapojeno přes 35 evropských zoologických zahrad, správy národních parků v Alpách, Světový fond na ochranu přírody (WWF) a rovněž speciálně pro orlosupy zřízené chovné stanice. Díky značnému úsilí těchto subjektů se podařilo orlosupy do Alp navrátit. V roce 2012 žilo v těchto horách na 130 ptáků. Podle údajů Mezinárodního svazu ochrany přírody (IUCN) se nyní ve volné přírodě vyskytuje asi tisíc až 10 tisíc orlosupů bradatých.  \n\nOrlosup se živí převážně kostmi, které rozbije tím, že je nechá spadnout z výšky na skálu. Dále též konzumuje všechny šlachy a chrupavky. Díky metabolismu a síle žaludečních šťáv, je schopen vytěžit všechny proteiny, tuky a minerály z této speciální potravy.\n\nOrlosup má proto též přezdívku „rozbíječ kostí“ nebo „čistič alpských lučin“:\n\nOrlosup bradatý je v Česku v současnosti chován ve čtyřech zoologických zahradách: v Zooparku Chomutov, Zoo Liberec, Zoo Ostrava a Zoo Praha. Na Slovensku nikdy chován nebyl. Ve všech zmíněných českých zařízeních však dochází k odchovům tohoto dravce, což značí o významu českého chovu v Evropě. Např. v roce 2016 se orlosupy podařilo úspěšně rozmnožit v Zoo Liberec a Zoo Ostrava. Od roku 2017 je navíc právě liberecká zoo po té ostravské teprve druhá v Evropě, kde mají dva chovné páry tohoto druhu. V roce 2017 se orlosupy podařilo rozmnožit a odchovat v Chomutově a Ostravě. V celé Evropě je chován přibližně ve čtyřech desítkách veřejných chovatelských zařízení, nejvíce pak v Německu.\n\nOrlosupi bradatí patří k Zoo Praha již od roku 1950. Právě v padesátých a šedesátých letech 20. století sloužila pražská zoo jako přestupní a karanténní stanice pro mnoho živočichů, kteří putovali z Číny a někdejšího Sovětského svazu do západoevropských či amerických zoo. Krátce tu pobyla skoro stovka orlosupů odchycených ve volné přírodě. Teprve v roce 1971 přišel pár, který se v Praze usídlil natrvalo.\n\nTito původní jedinci pocházející ze Zakavkazska žijí v Zoo Praha dodnes a právě oni se stali prvním rodičovským párem orlosupů na území bývalého Československa. První úspěšný odchov se jim však podařil až v roce 1989. Hned poté se Zoo Praha připojila k programu zpětného vypouštění do přírody a v roce 2000 byla do italských a francouzských hor vypuštěna první pražská mláďata. Dnes je původní pár již starý a několik let se nerozmnožuje. Zejména samec Pablo (narodil se pravděpodobně 1969) však jako starostlivý adoptivní rodič pravidelně odchovává mláďata od párů z jiných zoologických zahrad, která se rovněž zapojují do programu návratu orlosupa do evropských hor.\n\nKe konci roku 2018 byl chován samec a tři samice.\n\nPříkladem může být situace z roku 2012. Mládě orlosupa bradatého přicestovalo do Prahy ze Zoo Ostrava. Tam samice ze zkušeného páru orlosupů bradatých nakladla hned dvě vejce, z nichž to druhé muselo být rodičům odebráno a přemístěno do líhně. Problém spočívá v tom, že mláďata se líhnou postupně s odstupem i několika dní, a liší se tak výrazně velikostí. V takové situaci pak hrozí, že po vylíhnutí usmrtí starší z mláďat mladšího sourozence. Jde o běžný jev, který je označován jako kainismus. V zoologických zahradách je přitom snahou přirozeně odchovat všechna mláďata, aby mohla být posílena populace ve volné přírodě. První mládě se v Ostravě vylíhlo z 15. na 16. února, druhé, odchované v líhni, pak 22. února. Týden bylo uměle krmeno, ve středu 29. února absolvovalo transport k náhradním pěstounům – starým a zkušeným orlosupům do Zoo Praha. Ti mládě přijali za své jako v předchozích letech při podobné situaci. Pablo tímto způsobem dosud odchoval dalších šest mláďat.\n\nPablo je pravděpodobně nejstarším známým žijícím orlosupem. Orlosupi podobného (či i staršího) věku žili ještě před několika málo lety v rakouské Alpenzoo Innsbruck, ve španělské chovné stanici Guadalentin nebo ve francouzské zoo La Garenne. Samici z innsbruckého páru bylo dokonce přes padesát. Žádný z těchto jedinců však již není naživu. Přibližně stejně stará jako Pablo je samice Penelopa, s níž v Praze žil po dobu dlouhých čtyřicet čtyři let (1971–2015). Odchovali spolu jedenáct mláďat. Většina z nich byla v rámci reintrodukčního programu vypuštěna v Alpách. Kromě vlastních potomků však vychovali i řadu mláďat jiných rodičů, která jim byla podložena.\n\nVětší zásluhy má Pablo, protože stárnoucí Penelopa v posledních letech jejich soužití ponechávala péči o tato podstrčená mláďata především či dokonce výhradně na něm. Stav Penelopy byl také důvodem, proč ji u Pabla v roce 2015 nahradila mnohem mladší Molly. Slepá Penelopa dožívá v zázemí, ale Pablo se zdá být stále v plné síle. Svědčí o tom i skutečnost, že si své bílé peří na hlavě důsledně natírá červenou hlinkou, aby se Molly líbil. Pokud se jediné Mollyino vejce vylíhne, měl by se v roce 2018 znovu stát otcem.\n\nPůvodně orlosupí pár Pablo a Penelope sídlili ve Velké voliéře dravců. Hnízdili v ní, ale vzhledem k tomu, že prostor obývali společně s dalšími druhy dravých ptáků, nikdy ve voliéře nebyl dostatečný klid na odchov. Protože na hnízdění na jednom místě potřebují minimálně tři měsíce, na začátku zimy probíhalo stěhování do samostatné voliéry. Ani to však neposunulo orlosupy k úspěchu, a proto došlo k dalšímu stěhování. Novým domovem páru se stala stará voliéra po pumách, umístěná pod skalou mezi výběhy horských kopytníků. Orlosupi obývají tuto historickou voliéru dodnes, byť je již domovem pro jiný pár. Na přelomu let 2017 a 2018 prošla voliéra celkovou rekonstrukcí. Tito ptáci osídlili taky voliéru u jižního vchodu.\n\n\n\n"}
{"id": "478922", "url": "https://cs.wikipedia.org/wiki?curid=478922", "title": "Kalākaua", "text": "Kalākaua\n\nKalākaua (I.) (celým jménem: \"David Laʻamea Kamanakapuʻu Mahinulani Nalaiaehuokalani Lumialani Kalākaua-a-Kapaʻakea\") nebo také David Kalākaua (I.) byl v letech 1874–1891 král Havajských ostrovů. Byl předposledním panovníkem Havajského království a prvním z dynastie Kalakaua. Někdy býval nazýván jako \"veselý král\".\n\nKdyž v roce 1872 zemřel bez dědice poslední havajský král Kamehameha V. z dynastie Kamehameha a před smrtí neměl následníka, ani nástupce neurčil, rozhodovala o budoucím králi vláda podle královské konstituce. Kandidáti na krále byli dva. Prvním byl králův bratranec William Lunalilo a druhým byl právě David Kalākaua.\n\nKalakaua byl konzervativnější než Lunalilo, který byl spíše liberálnější a také oblíbenější. A tak to byl právě Lunalilo, kdo byl zvolen králem. David Kalākaua tuto volbu přijal.\n\nKrál Lunalilo však nevládl dlouho. Po roce a 25 dnech vlády, zemřel na tuberkulózu, aniž by stejně jako Kamehameha V. zanechal dědice nebo určil nástupce. A tak byl již havajským králem zvolen hned Kalākaua, který byl v předchozí volbě jedním ze dvou kandidátů.\n\nPo svém zvolení cestoval po Havajských ostrovech a vyslal obchodní zástupce do USA. Během své vlády také v roce 1881 podnikl cestu po světě, během které ho jako regent v nepřítomnosti zastupovala jeho sestra (jako následník) Liliuokalani. Král Kalākaua nejprve zamířil do San Francisca, kde byl také jako hlava státu uvítán. Potom se vypravil do Japonského císařství, kde se setkal s císařem Meidži. V cestě pokračoval přes Čínu, Siam (Thajsko), Barmu, Britskou Indii, Egypt, Itálii, Belgii, Německé císařství, Rakousko-Uhersko, Francii, Španělsko, Portugalsko, Spojené království Velké Británie a Irska zpět do Spojených států. Mezi další hlavy států, se kterými se setkal, patří papež Lev XIII., Umberto I., Taufík I., Vilém II. Pruský, Rama V., prezident Chester A. Arthur a královna Viktorie . Stal se prvním králem, jenž uskutečnil cestu okolo světa.\nNa Havajských ostrovech se v té době usazovalo mnoho amerických plantážníků, misionářů a obchodníků. Proto také roce 1875 podepsala Havaj s USA vzájemnou obchodní dohodu, díky níž se cukrová třtina mohla do USA dovážet bezcelně, a za dvanáct let bylo USA uděleno právo opevnit námořní základnu Pearl Harbor nedaleko Honolulu. Král Kalākaua byl za přispění Američanů v roce 1887 donucen vzdát se části svých pravomocí a ustanovit konstituční monarchii, kterou pak mohli američtí plantážnící snadno ovládnout.\n\nKrál Kalākaua nechal postavit královský palác Iolani, který stojí dodnes. Již psychicky vysílený král v roce 1890 odjel do San Francisca, kde 20. ledna 1891 ve věku 54 let zemřel. Jeho poslední slova před smrtí byla: \"Řekněte mému lidu, že jsem se snažil\".\n\nJelikož však král se svou ženou neměli žádné děti, stala se po jeho smrti havajskou královnou jeho sestra Liliuokalani. Ta byla americkými plantážníky o 2 roky později svržena a z Havaje se stala republika a později teritorium USA.\n\nV knize Der alte Kaiser, wie nur Einer ihn Sah. Der wahrheitsgetrene Bericht des Leibkammerdieners Eugen Ketterl (česky vyšlo jako: Paměti komorníka císaře Františka Josefa I) se o uvedeném panovníkovi píše:\n\n!Když tento navštívil Vídeň, byl ubytován v hotelu Imperial a před hotel postavena čestná stráž. Hned prvního dne návštěvy si král David Kalakaua I sedl za stůl zcela nahý a nechal si servírovati snídani. A vůbec choval se tento urozený mocnář způsobem, že všechny korunované hlavy které navštívil se musely cítit kompromitovány. Když pak byl ve stavu vysoké opilosti přivezen v dvorní ekvipáži z varieté Ronacher, byl to skandál rozměrů dosud nevídaných. čestná stráž ihned stažena a králi naznačeno, že Rakousko neklade další váhu na jeho pobyt.\"\n\n\n"}
{"id": "478932", "url": "https://cs.wikipedia.org/wiki?curid=478932", "title": "Lesknáček úlový", "text": "Lesknáček úlový\n\nLesknáček úlový (\"Aethina tumida\" Murray, 1867), neodborně zvaný malý úlový brouk (z angl.: \"small hive beetle\") nebo také brouk tumida, je nebezpečným škůdcem ve včelích úlech.\n\nZa nesprávné se též považuje označovat stav napadení jako tumidózu. Lesknáček je hnízdní parazit. Ničí zásoby potravy a larvy. Nezpůsobuje však včelím jedincům žádnou chorobu (pro srovnání – nelze poničení včelstva medvědem nazývat „medvědózou“ nebo hlodavcem v zimě „myšózou“).\n\nDospělý brouk je zavalitý, tmavé barvy, 5-6 mm dlouhý a 2,3-2,5 mm široký. Nápadná jsou krátká, vařečkovitě rozšířená, tykadla.\n\nPůvodní domovinou škůdce je africký kontinent – oblasti na jih od Sahary. Hostitelem jsou dva poddruhy (rasy) včely medonosné; v. m. kapská (\"Apis mellifera capensis\" Eschscholz, 1822) a v. m. středoafrická (\"Apis mellifera scutellata\" Lepeletier, 1836). Uvedené rasy dokážou rozvoj brouka tlumit. Intenzivně pronásledují dospělce v úle a přesáhne-li množství larev únosnou míru, úl opouštějí na nové stanoviště.\n\nV r. 1997 se škůdce objevil v Jižní Karolíně v USA a odtud se lavinovitě rozšířil po všech státech subtropické a tropické (Florida) oblasti USA. V r. 2004 byl výskyt hlášen i v Kalifornii. Postup škůdce od jihu USA se zastavil přibližně na 50. rovnoběžce. Kanada byla invazí také postihnuta. V tomto státě se lesknáček úlový neprojevuje až v takové intenzitě. Příčinou bude zřejmě chladné podnebí. Hlášení o výskytu přišlo též z Austrálie.\n\nV r. 2004 se objevila zpráva o zachycení brouka v Portugalsku. Škůdce byl zavleče importem včel z USA. Podle norem EU se jednalo o nelegální dovoz. Všechna včelstva na dotčeném stanovišti byla utracena a půda v okolí desinfikována.\n\nNový výskyt na evropském kontinentu byl hlášen z přístavu Gioia Tauro. Zaměstnanci zemědělské univerzity v Reggio di Calabria objevili škdůce dne 5. září 2014 v monitorovacích úlech umístěných v přístavu. Potvrdil se tak předpoklad, že přístav Gioia Regio se stane pravděpodobným místem průniku brouka na kontinent. Do konce měsíce října 2014 bylo hlášeno dalších 16 napadených včelnic v blízkém okolí.\n\nBrouk obojího pohlaví pronikne do úlu, kde se spáří. Samička na skrytých místech úlu, nejčastěji pod víkem nebo na horních loučkách nejvyššího patra rámků, velmi rychle naklade shluky bílých vajíček. Už po 24 hodinách se z nich líhnou 10 mm dlouhé, velmi žravé larvy. Potravou je veškerá organická hmota, na kterou v plástu narazí; především zásoby pylu a otevřený včelí plod. Při konzumaci medu larvy narušují víčka medných zásob. Med vytéká na dno úlu a mísí se s růžově zbarvenými výkaly larev. Tato směs zapáchá a intenzivně kvasí.\n\nNež larvy za 10-14 dní dorostou, stačí zdevastovat obsah všech plástů v úle. Stěhují se na dno, česnem vypadávají ven a rozlezou se až do vzdálenosti 80 m. Zavrtávají se do půdy do hloubky 40 cm. Po třech týdnech vylézají dospělci schopní létat a celý cyklus se opakuje.\n\nBrouk je schopen prodělat celý vývojový cyklus i mimo včelstvo např. na přezrálém a hnijícím ovoci.\n\nSpolehlivý způsob boje proti škůdci zatím není znám. Výzkum probíhá v oblastech, kde je lesknáček úlový rozšířen. Oddálit rozšíření brouka do Evropy lze jedině přísným zákazem dovozu včel z jiných kontinentů a šíření informací o tomto nebezpečí.\n\nPři podezření na přítomnost škůdce je včelař odkázán na vizuální kontrolu. Nejprve klade rámek za rámkem na světlo. Brouk se prozradí pohybem ve snaze skrýt se do stínu na odvrácené straně rámku. Je-li lesknáček objeven, včelař důkladně prohlíží včelí dílo ve snaze nalézt vajíčka a larvy brouka.\n\nV USA se k ochraně včelstev používá chemický přípravek CheckMite+ na bázi insekticidu cumafosu. Léčivo není v Evropské unii registrováno.\n\nJako alternativa ku chemickému ošetření se zkoušejí lapače larev na dně úlu.\n\n"}
{"id": "478937", "url": "https://cs.wikipedia.org/wiki?curid=478937", "title": "Luknė (rozcestník)", "text": "Luknė (rozcestník)\n\nSlovo Luknė může mít několik významů:\n"}
{"id": "478943", "url": "https://cs.wikipedia.org/wiki?curid=478943", "title": "Carthago delenda est", "text": "Carthago delenda est\n\nCarthāgō dēlenda est (česky: „Kartágo musí být zničeno“), resp. v plné verzi Cēterum cēnseō Carthāginem esse dēlendam nebo také Cēterum autem cēnseō, Carthāginem esse dēlendam („Ostatně soudím, že Kartágo musí být zničeno“) je latinská fráze, výzva v Římské republice, která zazněla v pozdějších letech punských válek.\n\nByť žádný historický zdroj neposkytuje frázi přesně tak, jak se obvykle v moderní době cituje, lze z řady zdrojů dovodit, že římský státník Cato starší vždy zakončoval své projevy některou z variací uvedeného vyjádření – a to i když o Kartágu vůbec nebyla řeč. Proto lze tuto frázi používat také jako úporné, opakované naléhání na nějakou věc.\nPřestože byli Římané v prvních dvou punských válkách úspěšní, soupeřili o dominanci s městským státem Kartágo (dnes na území Tuniska) založeným mořeplavci Féničany a utrpěli mnoho ponížení a zničujících obratů. To vedlo k postoji směřujícímu k pomstě a totálnímu vítězství, což bylo vyjádřeno těmito frázemi.\n\nPostoj vedení totální války proti Kartágu vyústil v naprosté zničení města na konci třetí punské války. Město bylo rozoráno a přeživší obyvatelé prodáni do otroctví. Historici se však neshodují v tom, zda byla oblast také posypána solí.\n\nFráze se někdy přejímá pro moderní použití, v poučném odkazu na totální válku, a byla použita jako název hry Alana Wilkinse o třetí punské válce (2007). Jiným moderním použitím „Ostatně soudím, že…“ je, podobně jako u Catova opakovaného naléhání, projevem silného přesvědčení o nějaké myšlence - podobně jako Cato starší měl pravdu, že bude Kartágo zničeno.\n\nGramaticky fráze vyjadřuje nutnost pomocí gerundiva se slovem \"esse\", „být“. Úplná forma \"Cēterum cēnseō…\" využívá pro nepřímé tvrzení „akuzativ s infinitivem“. Tato konstrukce je v latině známa jako pasivní perifrastikum (proto se \"Carthāgō dēlenda est\" často ukazuje jako příklad takového perifrastika).\n"}
{"id": "478957", "url": "https://cs.wikipedia.org/wiki?curid=478957", "title": "Adzva", "text": "Adzva\n\nAdzva ( ) je řeka v Komijské republice a v Něneckém autonomním okruhu Archangelské oblasti na severovýchodě evropské části Ruska. Je dlouhá 334 km. Plocha povodí měří 10 600 km².\n\nProtéká Bolšezemelskou tundrou podél hřebenu Černyšjova. Na dolním toku se dolina rozšiřuje a stává se bažinatou. Ústí zprava do Usy (povodí Pečory).\n\nZdrojem vody jsou převážně sněhové srážky, které na jaře způsobují bouřlivý vzestup hladiny řeky, zatímco v létě voda prudce opadá a řeka se stává mělkou. Průměrný roční průtok vody činí 110 m³/s. Zamrzá v říjnu až v listopadu a rozmrzá v květnu, zřídka až na začátku června.\n"}
{"id": "478959", "url": "https://cs.wikipedia.org/wiki?curid=478959", "title": "Bažant královský", "text": "Bažant královský\n\nBažant královský (\"Syrmaticus reevesii\") je velký pták z řádu hrabavých. Své latinské druhové jméno získal na počest britského přírodovědce Johna Reevese, který v roce 1831 jako první dovezl do Evropy živé zástupce tohoto druhu.\n\nTak jako většina bažantů má i bažant královský vyvinut výrazný pohlavní dimorfismus. Samec je se svým „šupinatým“ peřím zlaté, bílé nebo červené barvy velmi nápadný. Může měřit až 240 cm, z toho však připadá více než 170 cm na extrémně dlouhý, stříbrošedý ocas s příčnými hnědými proužky. Hlavu má zbarvenou bíle a přes oko se mu táhne silný černý pruh, silné nohy jsou šedé. Samice jsou oproti samcům nenápadně hnědé s černým temenem.\n\nMladí jedinci se spíše podobají samicím.\n\nBažant královský je endemitem jehličnatých horských lesů na území severní a střední Číny. Člověkem však byl vysazen i do USA, České republiky, Slovenska, Rakouska, Francie, Spojeného království a na Havajské ostrovy. Je chován jako okrasný pták i lovná zvěř. Lovci oceňují jeho ocasní pera jako lákavou trofej. V Číně jsou jeho pera používána jako ozdoba a součást kostýmu herců tradiční čínské opery. Maso má údajně tuhé a méně chutné než bažant obecný.\n\nBažant královský je více vázán na lesní prostředí než jiné druhy bažantů. Je velmi plachý, při vyrušení odlétá do korun stromů nebo se ukrývá v houštinách. Rozmnožuje se na jaře, tok probíhá v únoru a březnu. Samci si v období toku a hnízdění obhajují značně velké hnízdní revíry, odkud agresívně vyhánějí jiné příslušníky svého druhu i další druhy bažantů. V místech společného výskytu útočí i na bažanty obecné. Samec se páří s 1-2 slípkami, v období hnízdění hlídá samice i mláďata. Slípka klade 7-14 vajec, inkubace trvá 24 dnů. Bažant královský se živí převážně semeny a plody dřevin, kuřátka v prvních dvou měsících života sbírají hmyz a pavouky.\n\nNa území Česka byli první bažanti královští dovezeni již koncem 19. století, chov se však rozšířil až v prvním desetiletí 20. století. Byli chováni především na Moravě, a to jak v bažantnicích, tak ve volných honitbách. Volně žijící populace se vyskytovaly hlavně v lužních lesích v okolí Litovle, Chropyně, Kroměříže, Lipníka nad Bečvou a Břeclavi. V 70. letech 20. stol. činil roční odstřel asi 200-300 kusů. V současné době jsou u nás bažanti královští chováni v některých bažantnicích (např. Pohoří) a částečně i ve volnosti, hlavně kolem Chropyně. Současná populace však nepřesahuje 100 jedinců. Přesto je v Česku bažant královský řazen mezi lovnou zvěř a má stanovenou dobu lovu na 16. 10. – 15. 3. Loví se většinou pouze kohouti. Slepice je možno lovit pouze v bažantnicích z důvodů regulace početnosti, a to od 16. 10. do konce roku. Loví se většinou na čekané nebo v toku, někdy i na honech.\n\n"}
{"id": "478963", "url": "https://cs.wikipedia.org/wiki?curid=478963", "title": "Koza bezoárová", "text": "Koza bezoárová\n\nKoza bezoárová (\"Capra aegagrus\") je přežvýkavý sudokopytník z čeledi turovitých, významný pro člověka jako předek kozy domácí.\n\nNázev kozy bezoárové je odvozen od bezoárů, kulovitých útvarů ze slepené srsti a rostlinných zbytků, které se nacházejí v jejích předžaludcích. V minulosti (v Číně dosud) se bezoárům připisovala magická či léčivá moc a koza pro ně byla hojně lovena.\n\nKoza bezoárová dosahuje hmotnosti 25-40 kg, délky těla 150 cm a výšky v kohoutku asi 100 cm. Její zbarvení je pískové, žlutohnědé až červenohnědé s výrazným \"úhořím pruhem\" uprostřed hřbetu. Končetiny, ocas a někdy i okolí tlamy bývají rovněž tmavé. Typickým znakem kozy bezoárové jsou rohy, které mají obě pohlaví, u samců jsou však mnohem silnější a delší. Rohy kozy bezoárové mají na prořezu čočkovitý (oboustranně vypouklý) tvar, na rozdíl od kozy domácí, jejíž rohy jsou vždy z jedné strany zploštělé. Právě tato vlastnost rohů je nejdůležitějším rozpoznávacím znakem mezi kozou bezoárovou a zdivočelou kozou domácí.\n\nVyskytuje se v horských oblastech jihovýchodní Evropy, Malé a střední Asii až po Afghánistán. V Evropě se ve volné přírodě dosud vyskytuje na území Řecka, především na Krétě, kde žije zvláštní, poněkud menší poddruh. Kréťané tuto kozu nazývají \"kri - kri\". O kozách bezoárových, žijících na pustých ostrovech Středomoří se píše již v Odyssei.\n\nKozy bezoárové se zdržují nejraději na skalnatých svazích, porostlých křovinatou vegetací středomořského typu. Aktivní jsou ráno a večer, přes den obvykle odpočívají ve stínu skal nebo i v jeskyních. Zatímco samice s mláďaty žijí ve stádech, která mohou mít i více než 100 členů, dospělí samci jsou samotáři. Říje probíhá v zimních měsících. V tomto období kozlové silně páchnou a bojují mezi sebou o samice. Březost u samic trvá průměrně 170 dnů a obvykle rodí jen jedno mládě. Mladí samci zůstávají s matkou jen do podzimu, samičky déle. Koza bezoárová je býložravec. Živí se různými druhy trav, bylinami, včetně aromatických druhů, které jiným býložravcům nechutnají, okusuje však také listy a kůru keřů a stromů. Potřeba pití je u kozy bezoárové nízká, často si vystačí jen s vodou obsaženou v potravě. Velmi ráda však líže sůl, například na mořském pobřeží.\n\nRoku 1953 došlo k prvnímu vysazení kozy bezoárové na českém území, konkrétně na Pálavě. Zde vysazené kozy byly zamýšleny jako trofejová zvěř a v průběhu 60. let bylo stádo doplňováno novými zvířaty, dovezenými z tehdejšího SSSR. Okusem, sešlapem i přehnojením kozy však velmi škodily zdejší chráněné vegetaci, a proto bylo celé stádo od roku 1994 postupně odchyceno a odvezeno do obory Vřísek u České Lípy, kde kozy žijí dodnes.\n"}
{"id": "478968", "url": "https://cs.wikipedia.org/wiki?curid=478968", "title": "Josef Kroutvor", "text": "Josef Kroutvor\n\nJosef Kroutvor (* 30. března 1942 Praha) je český esejista, historik umění, básník a prozaik. Věnuje se zejména dějinám plakátu, umělecké fotografie, designu, architektury a sociologii kultury.\n\nRoku 1960 maturoval na střední průmyslové škole strojnické. Poté pracoval jako technolog ve firmě Nářadí. V letech 1961-1967 studoval filozofii, historii a dějiny umění na Filozofické fakultě Univerzity Karlovy. Jeho diplomová práce nesla název \"Jazyk, řeč a existence\". Poté pracoval v Ústavu pro teorii a dějiny hromadných sdělovacích prostředků. V roce 1968 získal roční stipendium na univerzitě v Besançonu ve Francii. Roku 1969 se vrátil do Československa a o rok později nastoupil do Uměleckoprůmyslového muzea v Praze, na pozici odborného muzejního pracovníka se specializací na dějiny plakátu.\n\nJosefa Kroutvora sledovala StB a vedla na něj svazek nepřátelské osoby. Zprávy o Josefu Kroutvorovi podával StB zaměstnanec Art Centra Zdeněk Zbořil (krycí jméno Houf) nebo student AVU a aktivní člen KSČ Pavel Brom (krycí jména Malíř, Zombák, Láďa).\n\nV roce 1990 absolvoval studijní pobyt na Institutu pro vědy o člověku ve Vídni. V letech 1990–1992 přednášel dějiny plakátu a reklamy na Vysoké škole uměleckoprůmyslové a na Fakultě sociálních věd UK. V roce 1993 se stal v Uměleckoprůmyslovém muzeu vedoucím oddělení užité grafiky a fotografie. Roku 2002 obhájil rigorózní práci : K otázce česko-německých vztahů v moderním umění 1890-1945. Roku 2003 odešel do důchodu.\nJosef Kroutvor začal publikovat koncem 60. let časopisech, které byly po roce 1969 zrušeny (Sešity, Host do domu). V letech 1969 -1989 přispíval do časopisů \"Umělecká řemesla\", \"Typografie\", \"Film a doba\" a do exilových Listů a Svědectví. Své eseje vydával doma v samizdatu pod kafkovským pseudonymem \"Josef K\".\n\nKromě jiných prací mu v roce 1990 vyšla sbírka esejů Potíže s dějinami. Je to první kniha, která se od dob Milana Kundery hlouběji zamýšlí nad problematikou střední Evropy, resp. Československa.\n\nKniha obsahuje čtyři eseje – Potíže 1. republiky (pojem a společenský život), Potíže střední Evropy (anekdota a dějiny), Potíže s existencí (mýtus a česká literatura) a Potíže s emigrací (intelektuál na útěku).\n\n\n\n\n\n\n"}
{"id": "478971", "url": "https://cs.wikipedia.org/wiki?curid=478971", "title": "Ostřik okují", "text": "Ostřik okují\n\nOstřik okují je odstraňování okují z povrchu kovového materiálu vysokotlakým vodním paprskem.\n\nTento způsob čištění povrchů se nejčastěji používá před a během tváření ocelí za tepla. Vrstva okují je tvořena oxidy železa, které intenzivně vznikají během ohřevu materiálu. Okuje je nutné odstranit, aby nebyly během tváření (válcování, kování) zatlačovány do základního materiálu. Zamáčknuté okuje jsou nežádoucí z důvodu vzhledu, znemožňují kvalitní povrchovou úpravu (nátěry nebo pokovení) a snižují mechanické vlastnosti polotovarů. Důsledkem vad způsobených okujemi je nižší jakost a prodejnost hutních polotovarů.\n\nPro ostřik okují je možné použít vodu o tlaku od 10 do 100 MPa. Běžné jsou hodnoty 20 až 30 MPa. Tlaková voda je přivedena do speciální trysky, která proud vody tvaruje do plochého paprsku, který podobně jako dláto nebo škrabka „sloupne“ vrstvu okují. Paprsek dopadá na povrch pod úhlem asi 15° od svislého směru. Mechanismy působení vodního paprsku jsou dva: mechanický a tepelný.\n\nMechanicky působí paprsek tak, že okuje drtí na drobné částečky a současně je vlivem sklonu paprsku odtrhne od základního materiálu.\n\nTepelný mechanismus je způsoben dopadem studené vody na ohřátý povrch materiálu. Vlivem ochlazení se vrstva okují smrští a následně odtrhne. Odtržení okují napomáhá rovněž rozdílná tepelná roztažnost okují a základního materiálu. Tepelný efekt podporuje rovněž skutečnost, že okuje nejsou homogenní materiál, ale jsou tvořeny vrstvami různého chemického složení. Každá vrstva se při ochlazení smršťuje jinak a tím dochází k ohýbání okují a zlepšení účinnosti celého procesu. Vrstva okují většinou není zcela jednolitá, ale existují v ní větší nebo menší trhliny. Pokud se voda do těchto trhlin dostane a zde se prudce odpaří, dojde k drobné parní explozi, která okuje rozruší a napomůže odstranění okují.\n"}
{"id": "478973", "url": "https://cs.wikipedia.org/wiki?curid=478973", "title": "Vodní hospodářství pro průmyslové aplikace", "text": "Vodní hospodářství pro průmyslové aplikace\n\nVodní hospodářství pro průmyslové aplikace je soubor technologií pro dopravu, čištění a úpravu vody. Vodní hospodářství nalézá uplatnění v řadě oborů, například ve výrobě elektrické energie a tepla, v metalurgickém a těžkém průmyslu, potravinářství, chemické výrobě, farmacii, elektrotechnice atd. \n\nSoučástí vodního hospodářství jsou především tyto technologie:\n\nVšechny tyto technologie mohou, ale nemusejí být součástí vodního hospodářství pro průmyslové aplikace. Záleží na povaze průmyslu, pro který budou určené.\n\nVodní hospodářství může fungovat jako uzavřený okruh nebo jako průtočný systém. V uzavřeném okruhu se voda používá opakovaně, pouze se doplňují úniky (způsobené odparem, rozstřikem, odluhem atd.). V průtočném systému se voda odebírá ze zdroje (vodní nádrž, vodní tok, vodovodní síť), použije se např. na chlazení a pak se vrací do zdroje nebo se vypouští do kanalizace.\n\nČerpadla (nejčastěji odstředivá), jsou spolu s potrubními trasami a kanály nedílnou součástí vodního hospodářství, zabezpečují transport kapalin (vody, ale i kalů nebo odluhů) v celém systému vodního hospodářství.\n\nChlazení je zapotřebí v průmyslových aplikacích tam, kde je voda použita jako chladicí médium (typickými zástupci jsou např. metalurgický nebo těžký průmysl). Oteplenou vodu je potřeba před dalším použitím ochladit. K tomu slouží chladicí věže, mikrověže, případně výměníky tepla.\n\nFiltrace je použita téměř v každém vodním hospodářství. Slouží k odstranění mechanických nečistot z vody. Například při odběru vody z říčních toků je nutné odstranit jemný písek, který způsobuje jednak zanášení zařízení (např. chladicích věží) a jednak způsobuje vydírání (abrazi) odstředivých čerpadel a armatur.\n\nÚprava vody může být buď mechanická (česle, mikrosíta, sedimentační nádrže) nebo chemická (pomocí přidávání chemických přísad), případně se voda může dále “zušlechťovat“ (například demineralizovat) podle konkrétního způsobu použití.\n\nZatímco úprava vody probíhá víceméně kontinuálně, v odběrech může docházet k výkyvům. V těchto případech je nutné použít akumulaci upravené vody. K tomuto účelu slouží vodojemy, bazény, nádrže, akumulátory apod.\n\nSeparace kalů je jedním ze způsobů jak kaly obsažené ve vodě oddělit. Odseparované kaly se dále buď likvidují nebo se bezpečně skladují.\n"}
{"id": "478979", "url": "https://cs.wikipedia.org/wiki?curid=478979", "title": "Potíže s dějinami", "text": "Potíže s dějinami\n\nPotíže s dějinami je sbírka esejů českého básníka, prozaika a historika umění Josefa Kroutvora. Poprvé vyšla v roce 1990, obsahuje čtyři kapitoly, čtyři zamyšlení nad osudem střední Evropy. \n\nNa první republiku pohlíží autor jako na období, které osvobodilo společenský život, dalo prostor zábavě. Důkazem toho je manifest poetismu z roku 1924. Literatura studovala mravy doby, vznikly a rozvíjely se kratší literární útvary jako fejetony, studie, črty, glosy, causerie. Autor se dále zabývá aktivitami Ferdinanda Peroutky (založení časopisu \"Přítomnost\", esej Jací jsme). Mapuje tradici tzv. pátečníků, kteří se scházeli ve vile bratří Čapků na Vinohradech (kromě prezidenta T. G. Masaryka např. šéfredaktor Prager Presse Arne Laurin nebo anglista Vilém Mathesius, spisovatelé Karel Poláček, Vladislav Vančura, politici Jan Masaryk, Edvard Beneš...). Tehdejší společnost přibližuje také popisem zakládání klubů, např. Společenského klubu (1927), jehož sekretářem se stal profesor Bohumil Markalous (Jaromír John). V roce 1932 vznikla v tomto klubu stolní společnost tzv. Táflrunda, kterou založili Julius Firt, Karel Steinbach a Rudolf Jílovský. Na rozdíl od pátečníků je tato společnost zaměřená především na zábavu. Zajímavostí je, že do ní nebyl přijat Karel Čapek, ačkoli o to žádal. Členy byli například Ferdinand Peroutka, Karel Poláček, Voskovec a Werich, Eduard Bass, Jan Herben, Jan Masaryk a další. Autor se dále podrobněji zabývá časopisem Družstevní práce \"Žijeme\" a magazínem \"Gentleman\".\n\n"}
{"id": "478992", "url": "https://cs.wikipedia.org/wiki?curid=478992", "title": "Antonín Šimůnek", "text": "Antonín Šimůnek\n\nRNDr. Antonín Šimůnek, CSc., je vědecký pracovník Fyzikálního ústavu Akademie věd České republiky a do roku 2002 člen výboru České fyzikální společnosti (tehdy Fyzikální vědecké sekce Jednoty českých matematiků a fyziků). V rámci základního výzkumu dosáhl významného pokroku v pochopení mechanismu ovlivňujícího tvrdost materiálů. Zabývá se teorií pevných látek, elektronovými a strukturními vlastnostmi pevných látek a rentgenovou spektroskopií pevných látek. Jeho biografický profil byl zařazen do prestižních publikací \"Who's Who in the World\" a \"Who's Who in Science and Technology\".\n\n"}
{"id": "478994", "url": "https://cs.wikipedia.org/wiki?curid=478994", "title": "Giv'on ha-Chadaša", "text": "Giv'on ha-Chadaša\n\nGiv'on ha-Chadaša ( גִּבְעוֹן הַחֲדָשָׁה, doslova „\"Nový Giv'on\"“, podle biblického města \"Gibeón\", zmiňovaného v Knize Jozue 9,17 – „\"Izraelci totiž táhli dál a třetího dne přišli do jejich měst. Byla to města Gibeón...\"“, v oficiálním přepisu do angličtiny Giv'on HaHadasha) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří, v Oblastní radě Mate Binjamin.\n\nNachází se v nadmořské výšce 755 metrů na jižním okraji Samařska, v severozápadní části aglomerace Jeruzaléma, cca 10 kilometrů severozápadně od jeho historického jádra a cca 45 kilometrů jihovýchodně od centra Tel Avivu.\n\nOsada je na dopravní síť aglomerace Jeruzaléma napojena pomocí lokální silnice číslo 436, která směřuje k jihu, do centra izraelské metropole a k severu, do sousední osady Giv'at Ze'ev, která je odtud vzdálena jen cca 1 kilometr. Giv'on ha-Chadaša je součástí souvislého bloku izraelských osad situovaného na Západním břehu Jordánu, v severozápadní části aglomerace Jeruzaléma. Do tohoto bloku se řadí dále obce Giv'at Ze'ev a Bejt Choron. Tento blok je ale ze západu, severu i východu lemován pásem palestinských vesnic, v těsné blízkosti Giv'on ha-Chadaša jsou to vesnice Bajt Ijza (na západní straně souvisle navazující na Giv'on ha-Chadaša) a Džib (na východní straně).\n\nGiv'on ha-Chadaša navazuje na starověké biblické město Gibeón, jehož jméno je dodnes přítomno v názvu sousední palestinské vesnice Džib. Moderní židovské osídlení v této lokalitě začalo v 19. století. V roce 1887 byla založena organizace pro výkup pozemků v okolí Jeruzaléma, která v roce 1888 získala parcely v této oblasti. V roce 1895 se sem nastěhovalo 13 rodin jemenitských Židů. Kvůli finančním potížím ale byla tato zemědělská komunita po čase zrušena. Podruhé se zde Židé o založení trvalého sídla pokusili v roce 1924, kdy se tu usadilo 15 jemenitských a aškenázských Židů. Tato osada se zde udržela pět let v těžkých podmínkách, bez přístupové cesty a bez rodinných příslušníků, kteří zůstali v Jeruzalémě. Během arabských nepokojů v roce 1929 na osadníky zaútočili Arabové ze sousední vesnice an-Nabi Samwil. Vzhledem k izolované poloze pak židovští osadníci místo opustili.\n\nSoučasná obec Giv'on ha-Chadaša vznikla v 70. letech 20. století poté, co oblast roku 1967 dobyla izraelská armáda. Byla zřízena v roce 1980. Už v roce 1977 se v nedaleké opuštěné základně jordánské armády Giv'on zformovala skupina aktivistů Guš Emunim, kteří později utvořili jádro osadníků v Giv'on ha-Chadaša. Příprava zřízení trvalé osady začala v létě roku 1979 a první obyvatelé se sem nastěhovali v létě 1981. V té době sestávala zástavba jen z mobilních karavanů. Pro zřízení osady byla využita část pozemku, vykoupených do židovského vlastnictví již v 19. století.\n\nVznik nové osady formálně umožnila rezoluce izraelské vlády z 14. října 1979, která rozhodla, že osada (pracovně nazývaná Giv'at Chadaša, Chadaša nebo Micpe Giv'on) bude sestávat ze tří čtvrtí: z vojenské základny Giv'on, z lokality Giv'at Chadaša a z nové čtvrti postavené na nedalekém kopci. 17. února 1980 pak izraelská vláda uznala nové osídlení jako oficiální obec nazývanou Micpe Giv'on nebo Giv'at Chadaša. Definitivní ustálení současného názvu obce trvalo pět let, protože vládní výbor pro pojmenování (Name Committee) váhal, jestli odkaz na starověký Gibeón odpovídá realitě.\n\nV současnosti obec sestává ze dvou hlavních čtvrtí – vlastního Giv'on ha-Chadaša na temeni pahorku a Machane Giv'on (původní lokalita vojenské základny), obě od sebe vzdálené necelý jeden kilometr. V obci funguje synagoga a předškolní zařízení. Základní školství je zajištěno v sousedních obcích Giv'at Ze'ev a Bejt Choron. Ulice v obci nesou jména stromů, které rostou v Izraeli.\n\nPočátkem 21. století byla Giv'on ha-Chadaša zahrnuta do Izraelské bezpečnostní bariéry. Ta byla podle stavu z roku 2008 ovšem stále ve výstavbě. Po jejím dokončení se má celý blok oddělit od okolních palestinských osad a na jihu být napojen na Jeruzalém.\n\nObyvatelstvo Giv'on ha-Chadaša je v databázi rady Ješa popisováno jako sekulární. Oficiální internetový portál obce ale uvádí, že zde žijí i nábožensky založené rodiny. Podle údajů z roku 2014 tvořili naprostou většinu obyvatel Židé – cca 1000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1100 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 1161 lidí. Během roku 2014 populace stoupla o 0,8 %.\n\n\n"}
{"id": "478995", "url": "https://cs.wikipedia.org/wiki?curid=478995", "title": "Bohuslava Kecková", "text": "Bohuslava Kecková\n\nMUDr. Bohuslava Kecková (18. března 1854, Bukol – 17. října 1911 Kostomlaty nad Labem) byla historicky první česká lékařka, promována roku 1880 na univerzitě v Curychu.\n\nV roce 1874 jako první žena v českých zemích maturovala na malostranském chlapeckém gymnáziu. K maturitě měla zvláštní ministerské povolení. Pražská Karlo-Ferdinandova univerzita v době, kdy se rozhodla pro studium lékařství, ženy nepřijímala. Na přednášce Jana Evangelisty Purkyně v Náprstkově Americkém klubu se seznámila s krajankou Annou Bayerovou a obě se rozhodly pro studium ve Švýcarsku. Doktorát získala v srpnu 1880 v Curychu za práci o strumě. Po dokončení studia měly obě problém s uznáním svého diplomu v Rakousku-Uhersku, které tento akt ženám-lékařkám odmítalo udělit. Ve Vídni absolvovala \"babický\" (gynekologický) kurz, na jeho základě si mohla otevřít v Praze v roce 1883 ordinaci porodní asistentky. Svou lékařskou praxi zahájila 1. ledna 1893 v Mostaru, v Bosně a Hercegovině, Bayerová pak ve Švýcarsku. Kromě léčení, především muslimských žen, šířila osvětu. Učila osobní hygieně, čtení, vaření ručním pracím. Na konci života onemocněla cukrovkou, kterou si jezdila léčit do Čech. Dne 17. října 1911 zemřela v Kostomlatech nad Labem.\n\n"}
{"id": "478997", "url": "https://cs.wikipedia.org/wiki?curid=478997", "title": "Komorový dávkovač", "text": "Komorový dávkovač\n\nKomorový dávkovač je čerpací systém pro dopravu abrazivních suspenzí (suspenze – směs kapaliny a pevné látky).\n\nKlasické způsoby čerpání abrazivních suspenzí pomocí bagrovacích nebo membránových čerpadel mají dvě podstatné nevýhody. Je to nízká životnost hydraulických částí čerpadel, které jsou v kontaktu se suspenzí a rovněž velmi obtížné dosažení tlaků nad 10 MPa. V případě komorového dávkovače, oproti konvenčním způsobům čerpání suspenzí, pracuje hlavní dopravní čerpadlo s čistou kapalinou. Hlavní částí je komora, ve které dochází k předání tlakové energie z čisté kapaliny na suspenzi. K oddělení kapaliny od suspenze se používá buď plovoucí píst nebo plovák. Plovoucí píst má na svém obvodu těsnící kruhy a zcela odděluje obě média. Používá se především pro husté suspenze. Jeho nevýhodou je, že vyžaduje přesně obrobený vnitřní povrch komory. Pro řídké suspenze se používá plovák, který netěsní vůči stěnám komory, ale plave na rozhraní různě hustých médií. Toto řešení lze použít tam, kde nevadí nepatrné míchaní čisté kapaliny a suspenze. Použití plováku nevyžaduje nákladné opracování vnitřního povrchu komor.\n\nKaždá komora musí být vybavena nejméně čtyřmi armaturami: dvě pro přívod a odvod čisté kapaliny a dvě pro přívod a odvod suspenze. Dále musí být čerpací systém vybaven zásobní nádrží na čistou kapalinu, zásobní nádrží na suspenzi, plnícím bagrovacím čerpadlem a hlavním pracovním čerpadlem. Pracovní cyklus komory má dvě fáze. V první fázi se komora pod nízkým tlakem plní suspenzí bagrovacím čerpadlem (současně je čistá kapalina z komory vytlačována do zásobní nádrže). Po přestavení odpovídajících armatur následuje druhá fáze, kdy hlavní pracovní čerpadlo čerpá čistou kapalinu do komory a tím vytlačuje suspenzi do výtlačného potrubí, resp. navazující technologie.\n\nPři použití jedné komory je průtok suspenze přerušovaný jak při plnění, tak při vytlačování z komory. V praxi se používají dvě nebo tři komory zapojené paralelně. V případě tří komor lze dosáhnout jak plynulé plnění komor, tak plynulé vytlačování suspenze.\nKomorový dávkovač lze použít všude tam, kde je potřeba dopravovat abrazivní suspenze při vysokých tlacích. V chemickém průmyslu je to například výroba AlO z bauxitu nebo v energetice doprava odpadů po spalování uhlí na složiště.\n\n"}
{"id": "478998", "url": "https://cs.wikipedia.org/wiki?curid=478998", "title": "Mozek/Změna", "text": "Mozek/Změna\n\nMozek/Změna je kompilace dvou alb brněnské rockové skupiny Progres 2. Album bylo vydáno v roce 2000 (viz 2000 v hudbě).\n\nAčkoliv v první polovině 90. let 20. století byly vydány na CD reedice některých alb kapely Progres 2, ke znovuvydání desek \"Mozek\" a \"Změna!\" nedošlo. Jejich první reedice na CD byla realizována až v roce 2000, kdy bylo z remasterovaných záznamů \"Mozku\" a \"Změny\" vytvořeno dvojalbum \"Mozek/Změna\" s dalšími bonusy (singly), které bylo vydavatelem prezentováno jako „2CD za cenu jednoho“.\n\n\nBonusy:\n\n\nBonusy:\n"}
{"id": "478999", "url": "https://cs.wikipedia.org/wiki?curid=478999", "title": "Anna Bayerová", "text": "Anna Bayerová\n\nMUDr. Anna Bayerová (4. listopadu 1852, Vojtěchov u Mělníka – 24. ledna 1924, Praha) byla po Bohuslavě Keckové historicky druhá česká lékařka, promovaná roku 1881 v Bernu.\n\nNarodila se do rodiny mlynáře ve Vojtěchově u Mělníka. Absolvovala Vyšší dívčí školu v Praze, poté chtěla studovat gymnázium, které v dané době umožňovalo vzdělání jen chlapcům. Po povolení od vídeňské vlády nastoupila na gymnázium a po dvou letech uzavřela jeho nižší stupeň. V roce 1875 však v kvintě studium přerušila a v říjnu odjela do Curychu studovat medicínu, ke které byla přijata na základě přijímacího řízení s podmínkou, že maturitu složí dodatečně. Karlo-Ferdinandova univerzita v době, kdy se rozhodla pro studium lékařství, ženy nepřijímala. Na přednášce Jana Evangelisty Purkyně v Náprstkově Americkém klubu dam se seznámila s krajankou Bohuslavou Keckovou a obě se rozhodly pro studium ve Švýcarsku. Po třech semestrech společného studia se z finančních důvodů přestěhovala do Bernu, kde nebyl život tak náročný. Studium však musela přerušit z finančních důvodů v roce 1878. Vydělávala si soukromou výukou a poté dostávala finanční dary, např. od své movité kolumbijské kolegyně Anny Galvisové (500 franků) či manželů Lenzových. 30. listopadu 1881 byla promována v Bernu na lékařku.\n\nObě české doktorky však měly problém s uznáním svého diplomu v Rakousku-Uhersku, které tento akt ženám-lékařkám odmítalo udělit. Proto svou lékařskou praxi zahájily v zahraničí. Kecková v Bosně a Hercegovině. Bayerová se v roce 1883 vrátila do Švýcarska a začala pracovat v Teufenu, horské vesnici blízko u St. Gallenu. Poté do roku 1891 působila v Bernu. Od roku 1892 na přání svého otce přesídlila do Dolní Tuzly v Bosně a Hercegovině. Po krátkém období se přemístila do Sarajeva. Pro nespokojenost však dala výpověď a v roce 1893 se vrátila do Bernu, kde pracovala do roku 1900. Následně přijala nabídku místa z pražského sanatoria. Zde však pracovala jen jeden měsíc a opět odjela do Švýcarska, kde často měnila pracoviště. V roce 1901 ordinovala v ústavu pro pulmonální nemoci v Leysinu, dalšího roku v Ženevě, v letech 1903–1904 v ústavu pro vodoléčbu v Chardonne (poblíž města Vevey u Ženevského jezera), pak opět v Ženevě v dívčím ústavu a v letech 1905–1906 v nemocnici dr. Widmera ve Val Mouts Territet. Roku 1907 se odhodlala pronajmout s kolegyní sanatorium Château La Châtelaine v Ženevě, které však bylo prodělečné. Po neúspěchu odjela do Anglie, kde se do roku 1909 věnovala domácí péči aristokratky. V tomto roce se navrátila do Prahy, kde vyučovala němčinu na průmyslové škole a škole Ženského výrobního spolku. V letech 1912 až 1913 byla na krátkou dobu zaměstnána v Drážďanech. Svému bloudění cizinou, jež jí bylo rakouskou vládou vnuceno, by se vyhnula jedině v případě, že by v Čechách podala žádost na nostrifikaci diplomu, což umožnil zákon z roku 1896. Lékařka by však musela v Čechách složit maturitu. Tuto podmínku Bayerová považovala za ponižující, neboť měla za sebou těžké zkoušky ve Švýcarsku a bohatou lékařskou praxi v různých místech Evropy. Od roku 1914 získala místo profesorky hygieny v Praze a konečně mohla v obvodu Prahy také léčit, neboť Vídeň jí po mnoha peticích ženských spolků uznala lékařský diplom bez dalších zkoušek. Bylo jí 60 let.\n\nAnna Bayerová psala články pro \"Ženské listy\", které se týkaly převážně lékařství a hygieny. Několik jejích příspěvků se objevilo také v \"Časopisu českých lékařů\". Věnovala se také překladu odborné literatury.\n\nV Praze se Bayerová od mládí přátelila s kruhem žen kolem Libuše Bráfové -Riegrové a Zdenky Braunerové.\n\nZemřela 24. ledna 1924 v Praze. Smuteční projev na Olšanských hřbitovech pronesla MUDr. Anna Honzáková.\n\nPrvní česká lékařka promovaná na Karlo-Ferdinandově univerzitě Anna Honzáková o ní napsala biografii \"Dr. Med. Anna Bayerová 1853–1924, první česká lékařka ve Švýcarech\" (nákladem Ženské Nár. Rady, Praha 1937).\n\nV Mělníku je po ní pojmenovaná ulice.\n\n\n"}
{"id": "479000", "url": "https://cs.wikipedia.org/wiki?curid=479000", "title": "Notre-Dame-des-Champs (stanice metra v Paříži)", "text": "Notre-Dame-des-Champs (stanice metra v Paříži)\n\nNotre-Dame-des-Champs je nepřestupní stanice pařížského metra na lince 12 v 6. obvodu v Paříži. Nachází se pod \"Boulevardem Raspail\" na rohu ulice \"Rue Notre-Dame des Champ\".\n\nStanice byla otevřena 5. listopadu 1910 jako součást prvního úseku linky A, kterou provozovala společnost \"Compagnie Nord-Sud\", a která vedla od Porte de Versailles do Notre-Dame-de-Lorette. Po sloučení se společností \"Compagnie du Métropolitain de Paris\" obdržela linka v roce 1930 číslo 12. Vchod do stanice a keramické obklady jsou stále v původním stylu.\n\nStanice byla pojmenována po ulici \"Rue Notre-Dame des Champ\" směřující od kostela Notre-Dame-des-Champs (Panny Marie v polích), který se nachází na \"Boulevardu du Montparnasse\".\n\nHlavní vchod do stanice je na \"Boulevardu Raspail\".\n"}
{"id": "479001", "url": "https://cs.wikipedia.org/wiki?curid=479001", "title": "Vallentuna", "text": "Vallentuna\n\nVallentuna je město ve Švédsku ležící 25 km severně od Stockholmu, zároveň se jedná i o součást stockholmské aglomerace. Ve Vallentuně žije 26 500 obyvatel (2005).\n"}
{"id": "479005", "url": "https://cs.wikipedia.org/wiki?curid=479005", "title": "Falguière (stanice metra v Paříži)", "text": "Falguière (stanice metra v Paříži)\n\nFalguière je nepřestupní stanice pařížského metra na lince 12 v 15. obvodu v Paříži. Nachází se pod náměstím \"Place Camille Claude\", kde se kříží ulice \"Rue de Vaugirard\", pod kterou vede linka 12, \"Rue Falguière\" a \"Rue du Cherche-Midi\".\n\nStanice byla otevřena 5. listopadu 1910 jako součást prvního úseku linky A, kterou provozovala společnost \"Compagnie Nord-Sud\", a která vedla od Porte de Versailles do Notre-Dame-de-Lorette. Po sloučení se společností \"Compagnie du Métropolitain de Paris\" obdržela linka v roce 1930 číslo 12.\n\nJméno stanice je odvozeno od názvu ulice \"Rue Falguière\". Alexander Falguière (1831–1900) byl francouzský sochař.\n\nStanice má jen jeden vchod na \"Place Camille Claude\".\n"}
{"id": "479008", "url": "https://cs.wikipedia.org/wiki?curid=479008", "title": "Turcismus", "text": "Turcismus\n\nTurcismus (nebo také podle nového pravopisu turcizmus) je slovo původně z tureckého jazyka, které proniklo do jazyků jiných. S turcismy se můžeme setkat hlavně v oblastech, které kdysi byly součástí Osmanské říše, některá turecká slova se ale rozšířila i za hranice říše a používají se i v evropských, či orientálních jazycích. Nejvíce se ale s turcismy lze setkat u jihoslovanských jazyků, hlavně v případě bosenštiny a makedonštiny. Turecké výrazy se rozšířily hlavně v oblasti vojenství, státní správy, ale třeba i gastronomie, vlastnických vztahů apod.\n\nBěhem konce 19. století docházelo v různých zemích jihovýchodní Evropy k různým obrozeneckým procesům, jejichž cílem bylo odstranit vše staré (osmanské) a nahradit to moderním, evropským. Nejinak tomu bylo i u jazyka. Například z bulharštiny zmizela celá řada slov tureckého původu. Naopak s emancipací Bosňáků a vytvořením jejich spisovného jazyka se začaly turcismy v původní srbochorvatštině v oblasti, kde žijí Bosňáci, opět objevovat a používat.\n\n\n\n"}
{"id": "479012", "url": "https://cs.wikipedia.org/wiki?curid=479012", "title": "Dynastie Kalākaua", "text": "Dynastie Kalākaua\n\nDynastie Kalākaua (havajsky: \"Hale o Kalākaua\", anglicky: \"House of Kalākaua\") byla domorodá dynastie, která vládla Havajským ostrovům v letech 1874–1893, byla třetí a poslední havajskou královskou dynastií.\n\n\nKdyž v roce 1872 zemřel bez dědice poslední havajský král Kamehameha V. z dynastie Kamehameha a před smrtí neměl následníka ani nástupce neurčil, rozhodovala o budoucím králi vláda podle královské konstituce. Kandidáti na krále byly 2, jediný mužští příbuzní zemřelého krále. Prvním byl králův bratranec William Lunalilo a druhým byl právě David Kalākaua.\n\nJelikož byl Kalakaua více konzervativnější než Lunalilo který byl spíše liberálnější a také více oblíbený a tak to byl právě Lunalilo kdo byl zvolen králem. David Kalākaua tuto volbu přijal.\nKrál Lunalilo však nevládl dlouho. Po roce a 25 dnech vlády, zemřel na tuberkulózu aniž by stejně jako Kamehameha V. zanechal dědice nebo určil nástupce. A tak byl již havajským králem zvolen hned Kalākaua, který byl v předchozí volbě jedním ze dvou kandidátů.\n\nPo svém zvolení cestoval po Havajských ostrovech a vyslal obchodní zástupce do USA. Během své vlády také v roce 1881 podnikl cestu po světě, během které ho jako regent v nepřítomnosti zastupovala jeho sestra (jako následník) Liliuokalani.\n\nNa Havajských ostrovech se v té době usazovalo mnoho amerických plantážníků, misionářů a obchodníků. Proto také roce 1875 podepsala Havaj s USA vzájemnou obchodní dohodu, díky níž se cukrová třtina mohla do USA dovážet bezcelně a za dvanáct let bylo USA uděleno právo opevnit námořní základnu Pearl Harbor nedaleko Honolulu. Král Kalākaua byl za přispění Američanů v roce 1887 donucen vzdát se části svých pravomocí a ustanovit konstituční monarchii, kterou pak mohli američtí plantážníci snadno ovládnout.\n\nKrál Kalākaua nechal postavit královský palác Iolani, který stojí dodnes. Již psychicky vysílený král v roce 1890 odjel do San Francisca, kde 20. ledna 1891 ve věku 54 let zemřel. Jeho poslední slova před smrtí byla: \"\"Řekněte mému lidu, že jsem se snažil\".\"\n\nJelikož však král se svou ženou neměli žádné děti a tak se po jeho smrti stala, králova sestra Liliuokalani havajskou královnou. Ta byla proamerickými plantážní o 2 roky později svržena a z Havaje se stala republika a později teritorium USA.\n\n\n\n"}
{"id": "479013", "url": "https://cs.wikipedia.org/wiki?curid=479013", "title": "Sasko-altenburské vévodství", "text": "Sasko-altenburské vévodství\n\nSasko-altenburské vévodství ( \"Herzogtum Sachsen-Altenburg\") je německé historické území, jedno z tzv. saských ernestinských vévodství nacházejících se v dnešním Durynsku.\n\nVévodství má základy ve středověkém purkrabství v Altenburgu, které bylo v držení Wettinů v rámci míšeňského markrabství od roku 1243. Po rozdělení země v roce 1485 připadl Altenburg Arnoštu Saskému. Po oddělení Erfurtu v roce 1572 připadl Altenburg Sasko-výmarskému vévodství.\n\nKdyž v roce 1602 zemřel syn a nástupce Jana Viléma, Frederik Vilém I., stal se Sasko-výmarským vévodou jeho mladší bratr Jan II. Nejstarší syn Frederika Viléma I., Jan Filip dostal jako vyrovnání nově vytvořené Sasko–altenburské vévodství. Jeho rodina vládla až do roku 1672, kdy ho získal Arnošt Sasko-Gothajský, který se oženil s dědičkou.\n\nSasko-Altenbursko poté zůstalo součástí Sasko-gothajsko-altenburského vévodství až do jeho zániku v roce 1826, kdy byly\nGotha a Altenburg rozděleny. Gotha byla připojena k vévodství Sasko-Coburg-Saalfeld, ale Saalfeld byl připojen k Sasko-meiningenskému vévodství (Coburg a Gotha byly spojeny do nově vzniklého vévodství Sasko-kobursko-gothajského). Altenburg připadl vévodovi Fridrichu III. Sasko-Hildburghausenskému. Ten se ale musel na oplátku vzdát svého vévodství také ve prospěch Saska-Meiningenska.\n\nTato rodina vládla vévodství až do konce monarchie v průběhu německé revoluce 1918-19. Nástupcem se stal Svobodný stát Sasko-Altenbursko, který byl začleněn do nového státu Durynsko v roce 1920.\n\nSasko-altenburská linie vymřela po smrti prince Jiřího Mořice v roce 1991.\n\nOd 29. dubna 1831 platila ve vévodství ústava. Vévodství se v letech 1833-1834 připojilo jako suverénní stát k německé celní unii (1834-1919) a v roce 1867 k severoněmeckému spolku.\n\nNakonec se v roce 1871 stalo součástí Německé říše.\n\nRodová line zanikla, vévodství zdědila rodová linie Sasko-Gotha, poté Sasko-Gotha-Altenburg.\n\n\nV roce 1991 rodová linie Sasko-Altenburská vymřela.\n"}
{"id": "479014", "url": "https://cs.wikipedia.org/wiki?curid=479014", "title": "Suicidal Tendencies", "text": "Suicidal Tendencies\n\nSuicidal Tendencies (také S.T. nebo jen Suicidal) je americká hudební skupina na pomezí stylů crossover thrash a hardcore punk. Založena byla v Kalifornii roku 1981 leaderem a jediným stálým členem - zpěvákem Mike Muirem. Skupina je také považována za \"otce crossover thrashe\". Do dnešní doby vydali jedenáct studiovek.\n\n\n\n\n"}
{"id": "479016", "url": "https://cs.wikipedia.org/wiki?curid=479016", "title": "Levi Strauss &amp; Co.", "text": "Levi Strauss &amp; Co.\n\nLevi Strauss & Company (zkratkou LS\" & CO\") je soukromá oděvní firma, sídlící v San Franciscu ve Spojených státech. Společnost je známá především díky své značce džín Levi's. V současnosti je jednou z největších módních značek na světě – své prodejny má ve více než 110 zemích. Tuto firmu tvoří společnosti Levi's, Dockers, Signature by Levi Strauss & Co. a dENiZEN.\n\nFirma byla založena v roce 1853 v San Franciscu německo-židovským imigrantem Levi Straussem. Původně se firma zabývala výrobou hrubého plátna na pokrytí stanů a vozů. Později se však ukázalo, že tento stejný materiál by se spíš hodil pro rolníky a zlatokopy, kteří pracovali v těžkých podmínkách. Začaly se tedy vyrábět kalhoty z látky, dovážené z Francie – \"serge de nimes\". A právě z tohoto názvu se dnes stal nejpopulárnější materiál na kalhoty – denim.\n\nV roce 1872 kontaktoval Leviho známý nevadský krejčí Jacob Davis, který byl Straussovým stálým zákazníkem. V dopise uvedl nápad, jak se vyhnout problému krátké životnosti kapes, které byly pro práci nejen horníků a zlatokopů nezbytné. Vrchní rohy kapes se tedy začaly spojovat nýtky a přidal se také kapsový stehový design. Davisovy finanční prostředky však nestačily na patentování. Levi tedy zaplatil papírování a s patentem vyšli společně. Patent byl uznán oběma mužům 20. Května 1873. Toto datum se dodnes považuje za zrození džín.\n\nKoncem 19. století již šedesátiletý Levi přestával vkládat všechnu energii práci a svěřil ji částečně svým synovcům. Začal se věnovat nejen textilnímu průmyslu. Byl mj. ředitelem Nevadské banky, Liverpoolské a Londýnské pojišťovací společnosti apod.\n\n22. září 1902 si Levi začal stěžovat na zdraví, ale už 26. se cítil natolik dobře, že se zúčastnil rodinné večeře. Následující noc se mu stala osudnou. Jeho poslední slova byla: „Cítím se tak příjemně, jak za takovýchto okolností můžu\". Poté v klidu zemřel.\n\nNovým ředitelem firmy je Robert Haas s rodinou, který dále pokračuje v práci Leviho Strausse a Jacoba Davise.\n"}
{"id": "479033", "url": "https://cs.wikipedia.org/wiki?curid=479033", "title": "Dynastie Kalaimamahu", "text": "Dynastie Kalaimamahu\n\nDynastie Kalaimamahu (havajsky: \"Hale o Kalaimamahu\", anglicky: \"House of Kalaimamahu\") byla domorodá dynastie, která vládla Havajským ostrovům v letech 1872-–1874, byla druhou a předposlední havajskou královskou dynastií. Jediným panovníkem této dynastie byl havajský král Lunalilo.\n\nDynastie Kalaimamahu byla mladší větví dynastie Keoua, ze které pocházela také dynastie Kamehameha, která ale patřila ke starším větvím rodu.\n\nKdyž v roce 1872 zemřel bez dědice poslední havajský král Kamehameha V. z dynastie Kamehameha a před smrtí neměl následníka ani nástupce neurčil, rozhodovala o budoucím králi vláda podle královské konstituce. Kandidáti na krále byli dva královi bratranci, jediní mužští příbuzní zemřelého krále. Prvním byl William Lunalilo a druhým byl David Kalākaua. Oba se vznešeným původem.\n\nJelikož byl David Kalakaua více konzervativnější než William Lunalilo který byl spíše liberálnější a také více oblíbený a tak to byl právě Lunalilo kdo byl zvolen králem, navíc Lunalilo měl větší dynastický nárok na trůn. David Kalākaua tuto volbu přijal. Král Lunalilo však nevládl dlouho. Po roce a 25 dnech vlády, zemřel na tuberkulózu aniž by stejně jako Kamehameha V. zanechal dědice nebo určil nástupce. \n\nA tak byl havajským králem zvolen Kalākaua, z třetí a poslední havajské dynastie (jméno dynastie?), který nebyl zvolen v předchozí volbě. Král Kalākaua zemřel v roce 1891. Po něm nastoupila jeho sestra Liliuokalani, která byla o dva roky později svržena a Havajské království zaniklo.\n\n"}
{"id": "479037", "url": "https://cs.wikipedia.org/wiki?curid=479037", "title": "François Louis de Rousselet Châteaurenault", "text": "François Louis de Rousselet Châteaurenault\n\nFrançois Louis de Rousselet Châteaurenault (22. září 1637, Château-Renault, Indre-et-Loire – 15. listopadu 1716, Paříž) byl francouzský admirál a šlechtic. \n\nChâteaurenault byl roku 1702 velitelem francouzského loďstva v bitvě v zátoce Vigo. Bitvu prohrál a jeho vlajková loď \"La Forte\" shořela. Od roku 1704 byl guvernérem Bretaně.\n"}
{"id": "479039", "url": "https://cs.wikipedia.org/wiki?curid=479039", "title": "Undercolors of Benetton", "text": "Undercolors of Benetton\n\nUndercolors of Benetton je módní značka, zaměřující se na spodní prádlo, plavky a noční oblečení pro ženy, muže i děti všech věkových kategorií. Tato firma je členem společnosti United Colors of Benetton.\n\nŠiroký výběr nejrůznějších barevných odstínů je k dispozici v každé nové kolekci této společnosti.\n\nSpolečnost má přes 500 samostatných prodejen ve třiceti zemích světa, výrobky se však nacházejí i ve vybraných prodejnách Benettonu.\n\nOficiální WEB stránky\n"}
{"id": "479047", "url": "https://cs.wikipedia.org/wiki?curid=479047", "title": "Mayte Martínezová", "text": "Mayte Martínezová\n\nMaría Teresa (\"Mayte\") Martínez Jiménez (* 17. května 1976, Valladolid) je španělská atletka, běžkyně na střední tratě. Její hlavní disciplínou je běh na 800 metrů, okrajově patnáctistovka.\n\nJe vicemistryní Evropy (2002) a halovou vicemistryní Evropy (2005). Na halovém mistrovství Evropy 2002 ve Vídni doběhla na čtvrtém místě v čase 2:01,50. V roce 2006 se umístila ve finále mistrovství Evropy ve švédském Göteborgu na sedmém místě. Pátá skončila na halovém ME 2007 v Birminghamu, kde závodila v běhu na 1500 metrů.\n\nVe své sbírce má také úspěchy ze světových šampionátů. V roce 2003 doběhla třetí na halovém mistrovství světa v Birminghamu a bronz získala v roce 2007 také na mistrovství světa v japonské Ósace. Pátá doběhla na MS 2005 v Helsinkách. V roce 2008 se umístila na halovém MS ve Valencii těsně pod stupni vítězů, na čtvrtém místě. O rok později skončila ve finále mistrovství světa v Berlíně sedmá, když cílem proběhla v čase 1:58,81. Sedmá doběhla také na Mistrovství Evropy v atletice 2010 v Barceloně.\n\nReprezentovala na letních olympijských hrách v Sydney a Athénách. V obou případech vždy zůstala před branami finále, když se ji nepodařilo postoupit ze semifinálových běhů.\n\n\n"}
{"id": "479054", "url": "https://cs.wikipedia.org/wiki?curid=479054", "title": "Notre-Dame-de-Lorette (stanice metra v Paříži)", "text": "Notre-Dame-de-Lorette (stanice metra v Paříži)\n\nNotre-Dame-de-Lorette je nepřestupní stanice pařížského metra na lince 12 v 9. obvodu v Paříži. Nachází se nedaleko kostela Notre-Dame-de-Lorette.\n\nStanice byla otevřena 5. listopadu 1910 jako součást prvního úseku linky A, kterou provozovala společnost \"Compagnie Nord-Sud\". Trať vedla od Porte de Versailles a končila v této stanici. Linka zde končila do 8. dubna 1911, kdy byla prodloužena do stanice Pigalle. Po sloučení se společností \"Compagnie du Métropolitain de Paris\" obdržela linka v roce 1930 číslo 12.\n\nStanice byla v roce 1984 renovována.\n\n30. srpna 2000 došlo ve stanici k nehodě, která si vyžádala 24 lehce zraněných. Řidič vjel do stanice nepřiměřenou rychlostí, takže došlo u vjezdu do stanice k vykolejení jednoho vozu. Tento úsek trati má sklon 4% a u vjezdu do stanice 2,2%, kde je navíc kolej do oblouku. Nejvyšší povolená rychlost je zde proto 40 km/h a 30 km/h v zatáčce. Protože autopilot nebyl v provozu, byl vůz řízen ručně. Vyšetřování prokázalo hlavní zavinění na straně řidiče, který měl ve zvyku řídit výhradně pomocí autopilota a tím ztratil své reflexy a dále rovněž prokázalo zanedbávání oprav ze strany RATP a nedostatečnou světelnou kontrolu rychlosti na nebezpečných místech. Od této nehody proto RATP vyžaduje po všech řidičích pokaždé absolvovat minimálně jednu jízdu s plným manuálním řízením, aby neztratili zručnost.\n\nStanice byla pojmenována podle kostela Notre-Dame-de-Lorette (Panny Marie z Loreta).\n\n"}
{"id": "479057", "url": "https://cs.wikipedia.org/wiki?curid=479057", "title": "Perštejn", "text": "Perštejn\n\nObec Perštejn () se nachází v okrese Chomutov, kraj Ústecký v údolí řeky Ohře mezi Krušnými a Doupovskými horami. V obci žije obyvatel.\n\nNázev hradu a vesnice je pravděpodobně odvozen z  německého základu \"Pirsch\" nebo \"Birsch\" (lov, hon) a přípony \"Stein\" (kámen). V historických pramenech se jméno vesnice vyskytuje ve tvarech: Pirssensteyn (1344), Pirssenstein (1349), in Birstayn (1352), de Birssestein (1363), Pirstnstain (1369), in Presenstein (1376), in Pierstein (1377), de Pernstein (1379), in Pursenstain (1380), in Birschnstein (1389), in Birssenstein (1401), de Prsten (1406), in Persistein (1411), de Persstein (1413), in Pirssenstein (1422), Pirssisstayn (1508), Pirsstensstain (1543), Pirsensstayn (1545), Pirssensstein (1559), Pirstein nebo Pürstenstein (1787), Pürstein nebo Pürstenstein (1846) a Perštein nebo Pürstein (1854).\n\nNejstarší dějiny vesnice jsou spojeny s hradem, který nad soutokem dvou potoků založili nejspíše páni ze Šumburka ve druhé polovině třináctého století, ale existuje také možnost, že zakladatelem byl Boreš z Rýzmburka a Šumburkové po něm hrad zdědili. První písemná zmínka o hradu pochází z roku 1344 a o osm let mladší je záznam o železářských hamrech v jeho okolí. V roce 1431 je doložena existence krčmy a mlýna osvobozených od roboty, které stávaly v místech, kde začíná rájovské údolí. První zmínka o samotné vesnici je až z roku 1468, kdy patřila k bočské farnosti.\n\nOd šestnáctého století se v Perštejně zpracovávala železná ruda z okolních dolů. První panské železárny tvořené dvěma hamry a vysokou pecí zde vznikly roku 1574. Železná ruda se okolo Perštejna také těžila a existují i doklady o těžbě stříbra. Ve stejné době se v okolí rozšířil protestantismus podporovaný majiteli panství, kterými v té době byli Fictumové. Posledním z nich byl Kryštof z Fictumu, který se jako jeden z direktorů zúčastnil stavovského povstání. Přestože během něj zemřel, byl posmrtně odsouzen ke ztrátě majetku. Klášterecké panství, ke kterému tehdy Perštejn patřil, koupil roku 1623 Kryštof Šimon Thun a zahájil na něm intenzivní rekatolizaci.\n\nBěhem třicetileté války Perštejn opakovaně napadaly oddíly švédských vojáků. Stalo se tak v letech 1633, 1634, 1639, 1642 a 1645. V důsledku toho bylo zničeno mnoho domů a snížil se počet obyvatel. Podle urbáře kláštereckého panství z roku 1649 ve vsi žili jen dva chalupníci a deset zahradníků. I přes válečné události však stále fungoval hostinec , který patřil rodině Schöffelů zmiňované v Perštejně už roku 1604. Majitelé hostince byli roku 1649 osvobozeni od placení dědičných dávek a roboty, směli péct pečivo pro hamerníky, porážet dobytek a provozovat kovárnu. Za to museli prodávat jen panské pivo a udržovat stáj pro koně z hamrů. Podle berní ruly z roku 1654 se stav vesnice zlepšil. Žilo v ní deset sedláků a čtyři poddaní bez pozemků. Sedláci chovali dohromady 27 krav, patnáct jalovic, sedmnáct koz, tři ovce a dvě prasata. Kromě toho měli dvanáct potahů a dva provozovali šenk. K hlavním zdrojům obživy patřil chov dobytka a zpracování rudy.\n\nRoku 1680 vypuklo na kláštereckém panství selské povstání. Jedním z jeho vůdců se stal Jiří Schöffel, kterému vrchnost nepřiznala všechna dědičná práva a svobody spojená s provozováním hostince. Povstání potlačili vojáci vyslaní žateckým hejtmanem. Následující soud v Kadani odsoudil Jiří Schöffela k trestu smrti, ale ten mezitím stihl i s rodinou uprchnout. Druhý vůdce, Tobiáš Fiedler z Vernéřova, byl popraven.\n\nV polovině sedmnáctého století se hlavním hospodářským odvětvím v Perštejně stalo zpracování železa. K železné huti patřily drtírna rudy a strusky, dva tyčové hamry a od roku 1743 také hamr na výrobu hřebíků. Hlavním zdrojem rudy byl důl Slečna u Mezilesí, ale dodávala se sem také ruda z menších dolů u Klášterecké Jeseně, Údolíčka a Mýtinky. Rozšířen byl Schöffelův mlýn, který měl čtyři kola a obilí do něj museli vozit nejen obyvatelé Perštejna ale i dalších šesti vesnic.\n\nUž před rokem 1682 vznikla tzv. dolní papírna, která v roce 1756 vyhořela a nebyla obnovena. Brzy po jejím vzniku totiž vrchnost založila tzv. horní papírnu a panovala obava, že dvě papírny by nadále nedokázaly najít dostatečný odbyt. Horní papírnu od roku 1722 dědičně provozoval Josef Hergl. Směl rozšířit provoz, ale na oplátku musel mimo jiného dodávat vrchnosti levný papír. Ve druhé polovině osmnáctého století byla u papírny v provozu stoupa na výrobu lněného oleje. Na místě vyhořelé dolní papírny byla roku 1784 spuštěna tzv. horní drátovna. Dolní drátovna poblíž Lužného fungovala zahájila provoz o několik let dříve v místech bývalého hamru.\n\nPodnikání se Josefu Hergelovi vyplácelo a roku 1724 nechal ve vsi postavit kapli svatého Josefa. Mše v ní sloužil od roku 1732 klášterecký farář, ale roku 1786 měla kaple vlastního lokalistu. Velikost kaple nedostačovala rostoucímu počtu obyvatel, a proto byl roku 1788 postaven provizorní dřevěný kostel. Ten začal rychle chátrat, a v roce 1795 byla zahájena stavba nového kostela. O dva roky později byl kostel svatého Vendelína dokončen.\n\nNa počátku devatenáctého století se zvýšil počet domů. Jedním z nich byl hostinec s konírnou a řeznictvím postavený roku 1802. Mezi významné stavby patřila také nová silnice z Karlových Varů do Teplic. Postupně se ovšem přestával vyplácet provoz vrchnostenské železárny, která spotřebovávala velké množství nedostupného dřeva. V letech 1815–1827 si ji pronajal pražský obchodník Gruss, ale poté ji převzali znovu Thunové, kteří se ji pokusili zmodernizovat a roku 1832 postavili novou vysokou pec. Roku 1840 v ní pracovalo asi padesát dělníků, kteří vyráběli tisíc centnýřů (asi 50 tun) kujného železa a 500 centnýřů litiny. Ve slévárně se vyráběly kotle, pláty na kamna, zábradlí a kříže. Přesto provoz zůstával ztrátový, a proto byla vysoká pec roku 1864 uzavřena. Dolní huť byla přestavěna na pilu a výrobnu šindelů. Zbylé provozy železárny koupil roku 1864 za 12 600 zlatých svobodný pán z Riese-Stallburgu, který nahradil dřevo hnědým uhlím. Ve druhé polovině devatenáctého století se však rozvinula výroba ve velkých železárnách v Kladně a Ostravě, kterým zdejší podnik nedokázal konkurovat. Hamr byl upraven na zbrojařskou dílnu, dolní drátovna se snažila změnit výrobu, ale roku 1848 vyhořela a o šest let později byla přestavěna na mlýn. Stejně byl upraven hamr na výrobu hlavní, a upadala i papírna. Tu oživili po roce 1862 noví majitelé, bratři Köhnelové, kteří modernizovali strojní vybavení a jako hlavní surovinu začali využívat místo hadrů dřevní hmotu.\n\nNepříznivá situace s nedostatkem pracovních příležitostí se začala pomalu zlepšovat a rozvoj průmyslu podpořilo také zprovoznění železniční trati z Chomutova do Chebu dne 9. října 1871. Ve druhé polovině devatenáctého a první polovině dvacátého století v Perštejně působily kromě dalších drobných podniků a živností tyto firmy:\n\n\nNa počátku dvacátého století ve vsi byla spořitelna, sbor dobrovolných hasičů, Mužský pěvecký spolek, tělocvičný spolek a Krušnohorský spolek Perštejn, který se podílel na úpravě okolí, zřizoval a udržoval turistické stezky. Perštejn se totiž stal, i přes rozvoj průmyslu, oblíbeným letoviskem, jehož význam podpořil objev pramene kyselky. Mírné klima a čisté životní prostředí sem od začátku dvacátého století lákalo zejména letní hosty. Například roku 1930 se zde ubytovalo 2001 lidí, z nichž pocházelo víc než tři čtvrtiny z Německa. Z té doby pochází také regionální německou literaturou používaný název (klimatické lázně) nebo Meran Krušných hor (podle podoby s italským Meranem).\n\nPřed druhou světovou válkou došlo v noci 12. září 1938 v blízkém Okounově po rozhlasovém projevu Adolfa Hitlera k demonstraci, při které okounovští obsadili železniční stanici, předměty s československou tematikou naházeli do Ohře a vydali se do Lužného. Dav rozehnali až četníci přivolaní z Kadaně. Budoucí starosta J. Fischer a dalších dvanáct mužů bylo zatčeno a odsouzeno ke dvaceti měsícům vězení. Obyvatelé Perštejna proti tomu 13. září 1938 uspořádali protestní průvod asi 1500 lidí, který byl ukončen až příjezdem tanků přivolaných četnickým strážmistrem.\n\nDne 3. října 1938 Perštejn obsadila německá armáda. Na počátku války byl postaven nový vodovod z Údolíčka a koupaliště na místě starého obecního rybníku. Později ale převážily odvrácené strany války. Nedostatek pracovních sil kompenzovalo zaměstnávání žen, starých lidí, válečných zajatců a totálně nasazených pracovníků z Protektorátu Čechy a Morava nebo Ukrajiny. Koncem války navíc začali přicházet přesídlenci a uprchlíci před postupující východní frontou. Vojenské akce se Perštejna příliš nedotkly. V roce 1944 zde bylo shozeno několik bomb, které nezpůsobily velké škody. Často docházelo k ostřelování silnice a železnice do Karlových Varů. Vysídlením Němců přišla vesnice o naprostou většinu obyvatel, ale noví přistěhovalci se začali do vyprázdněných domů stěhovat už v květnu roku 1945. Charakter doby popsal spisovatel Václav Řezáč v románech \"Nástup\" a \"Bitva.\"\n\nJeště v roce 1945 Perštejn získal vojenskou posádku, byla založena Družstevní záložna pro letovisko Perštejn a okolí s cílem podpořit české podnikání. Začal tu působit divadelní spolek Hraničář, fungovaly oddíly Sokola a skautů a byl otevřen družstevní podnik Včela. V padesátých letech Sokola nahradila TJ Spartak.\n\nV šedesátých letech dvacátého století byla zbořena řada prázdných domů včetně bývalého hotelu Praha (dříve ), a na jejichž místě postupně vznikly nové. K dalšímu rozvoji došlo zejména v devadesátých letech. Dopravní situaci zklidnilo v roce 1993 otevření 288 metrů dlouhého a šestnáct metrů vysokého mostu se silnicí silnicí I/13, v letech 1992–1996 proběhla plynofikace a v roce 1996 byla uvedena do provozu čistírna odpadních vod.\n\nPři sčítání lidu v roce 1921 zde žilo 969 obyvatel (z toho 447 mužů), z nichž bylo osm Čechoslováků, 910 Němců a 51 cizinců. Kromě padesáti evangelíků a čtyř lidí bez vyznání patřili k římskokatolické církvi. Podle sčítání lidu z roku 1930 měla vesnice 1036 obyvatel: šestnáct Čechoslováků, 990 Němců, jednoho příslušníka nezjišťovaných národností a 29 cizinců. S výjimkou 34 evangelíků a šesti lidí bez vyznání se hlásili k římskokatolické církvi.\n\nV obecních volbách v roce 1938 získala Sudetoněmecká strana ve třicetičlenné obecní radě 27 křesel. Starostou byl zvolen J. Fischer, ale funkci zastával až po Mnichovské dohodě od 10. října 1938, protože jako člen strany předtím nesměl pracovat ve veřejných funkcích.\n\nV Perštejně funguje mateřská škola a devítiletá základní škola. Škola byla v Perštejně založena v době vlády Marie Terezie patentem z roku 1774, ale dlouho neměla vlastní budovu a vyučovalo se například ve starém mlýně. První stálý učitel ve vsi působil od roku 1787, ale budovu škola získala až roku 1801. Před první světovou válkou bývala škola pětitřídní a fungovala při ní pokračovací živnostenská škola pro žáky ve věku patnáct až osmnáct let. Česká škola byla otevřena 25. září 1934, přestože v Perštejně žilo jen 31 Čechů. Po druhé světové válce byly otevřeny tři třídy.\n\n\n\n\n"}
{"id": "479058", "url": "https://cs.wikipedia.org/wiki?curid=479058", "title": "Seznam havajských králů", "text": "Seznam havajských králů\n\nSeznam havajských králů zahrnuje všechny krále Havajského království. Počínaje králem Kamehamehou I. a konče královnou Liliuokalani. Oficiální titul krále byl: král Havajských ostrovů. Seznam nezahrnuje titulární krále po roce 1893.\n\nV období v letech 1780 až 1795 se v průběhu několika bitev podařilo ovládnout Havajské ostrovy náčelníku Kamehamehovi. Po ovládnutí ostrovů a násilném připojení ostrova Kauai v roce 1810 sjednotil všechny ostrovy v Havajské království a sebe prohlásil králem Kamehamehou I. (označovaným také jako král Kamehameha Veliký – anglicky Kamehameha the Great).\n\nKdyž v roce 1872 zemřel bez dědice poslední havajský král Kamehameha V. z dynastie Kamehameha a před smrtí neměl následníka, ani nástupce neurčil, rozhodovala o budoucím králi vláda podle královské konstituce. Kandidáti na krále byli dva, jediní mužští příbuzní zemřelého krále. Prvním byl William Lunalilo a druhým byl David Kalākaua. Oba královi bratranci se vznešeným původem.\n\nJelikož byl David Kalākaua více konzervativnější než William Lunalilo, který byl spíše liberálnější a také oblíbenější, byl to právě Lunalilo, kdo byl zvolen králem; navíc Lunalilo měl větší dynastický nárok na trůn. David Kalākaua tuto volbu přijal.\n\nKrál Lunalilo však nevládl dlouho. Po roce a 25 dnech vlády, zemřel na tuberkulózu, aniž by stejně jako Kamehameha V. zanechal dědice nebo určil nástupce. A tak byl havajským králem zvolen hned Kalākaua, který byl v předchozí volbě jedním ze dvou kandidátů. Ovšem ani král Kalākaua nevládl dlouho a v roce 1891 zemřel, po něm nastoupila jeho sestra Liliuokalani, která byla o 2 roky později svržena, a Havajské království zaniklo.\n\n\n"}
{"id": "479064", "url": "https://cs.wikipedia.org/wiki?curid=479064", "title": "Sevar", "text": "Sevar\n\nSevar byl bulharský chán vládnoucí zhruba mezi lety 738–754. O jeho panování nejsou k dispozici dostatečné informace, je pouze pravděpodobné, že mezi ním a byzantským císařem Leonem III. panoval po dobu vlády obou panovníků mír. Sevar byl posledním panovníkem z rodu Dulo, jeho smrtí tento rod vymřel, nebo byl svými odpůrci odstraněn.\n"}
{"id": "479069", "url": "https://cs.wikipedia.org/wiki?curid=479069", "title": "Bytantaj", "text": "Bytantaj\n\nBytantaj ( , ) je řeka v Jakutské republice v Rusku. Je dlouhá 586 km. Plocha povodí měří 40 200 km².\n\nPramení na východním svahu Verchojanského hřbetu a protéká převážně mezi jeho výběžky. V jejím povodí se nachází přibližně 2000 jezer. Ústí zleva do Jany.\n"}
{"id": "479075", "url": "https://cs.wikipedia.org/wiki?curid=479075", "title": "Žaltář Heřmana Durynského", "text": "Žaltář Heřmana Durynského\n\nŽaltář Heřmana Durynského (německy \"Landgrafenpsalter\") je německý iluminovaný rukopis uložený ve fondu Württemberské zemské knihovny ve Stuttgartu (sign. HB.II.24). Obsahuje celkem 181 pergamenových folií o velikosti 245 na 175 mm.\n\nTři stránky s postavami panujících párů umožňují dataci bohatě iluminovaného rukopisu s žalmy, kalendářem svatých a litaniemi za zesnulé. Impulzem ke vzniku byly pravděpodobně zásnuby uherské princezny Alžběty s Ludvíkem Durynským roku 1211. Rukopis vznikl na dvoře ženichova otce Heřmana Durynského a byl určen pro jeho ženu Žofii z Wittelsbachu. Právě Heřman s Žofií společně se svými příbuznými – uherským králem Ondřejem s manželkou Gertrudou a českým králem Přemyslem Otakarem I. s Konstancií jsou vyobrazenými páry, které v tu dobu pojily jednotné politické cíle.\n\n\n"}
{"id": "479076", "url": "https://cs.wikipedia.org/wiki?curid=479076", "title": "Anna Alminovová", "text": "Anna Alminovová\n\nAnna Alexandrovna Alminovová ( ; * 17. ledna 1985, Kirov) je ruská atletka, běžkyně na středních tratích.\n\nJejí hlavní disciplínou je běh na 1500 metrů. Věnuje se také osmistovce a běhu na 3000 metrů. První úspěch zaznamenala v roce 2004 na juniorském mistrovství světa v italském Grossetu, kde získala stříbrnou medaili. O rok později doběhla na halovém mistrovství Evropy v Madridu na předposledním, osmém místě. Reprezentovala na Letních olympijských hrách 2008 v Pekingu, kde skončila v čase 4:06,99 na jedenáctém místě.\n\nV roce 2009 se stala v Turíně halovou mistryní Evropy v závodě na 1500 metrů. Na témže šampionátu zkoušela uspět také na dvojnásobné trati. Druhou medaili zde však ale nezískala, když skončila šestá. Na MS v atletice 2009 v Berlíně se neprobojovala do finále, když v semifinále doběhla na celkovém 23. místě. V roce 2010 na halovém MS v katarském Dauhá doběhla ve finále na sedmém místě. Na konci dubna byl její výsledek z HMS 2010 anulován, kvůli pozitivnímu dopingovému nálezu. V jejím vzorku moči byla nalezena nepovolená koncentrace pseudoefedrinu, za což dostala Alminovová tříměsíční zákaz startu.\n\n"}
{"id": "479078", "url": "https://cs.wikipedia.org/wiki?curid=479078", "title": "Humanitární bombardování", "text": "Humanitární bombardování\n\nHumanitární bombardování je pojem ražený původně pro bombardování Svazové republiky Jugoslávie zeměmi Severoatlantické aliance (NATO) v roce 1999 v průběhu války v Kosovu (24. března 1999 – 10. června 1999), používaný kritiky této války coby ironický oxymóron jako odpověď na akce NATO, které měly ochránit obyvatele Kosova. Později byl používán i pro jiné vojenské intervence zdůvodňované humanitárními důvody. \n\nCitát je někdy mylně přisuzován Václavovi Havlovi.\n\nTermín bývá chybně připisován Václavu Havlovi, tehdejšímu prezidentovi České republiky, kritikovi režimu Slobodana Miloševiće a jeho intervence v Kosovu. Určit autora slovního spojení je ovšem obtížné. Ve zprávě ČTK převzaté do článku z 29. března 1999 zpravodajským serverem iDNES.cz je uvedena odpověď premiéra Miloše Zemana na otázku, zda vláda o útocích NATO na Jugoslávii hlasovala:Vláda nálety podepsala již během probíhající operace Spojená Síla \nPrvním výskytem spojení výrazů „humanitární“ a „nálety, bomby“ je článek z 20. dubna 1999 v deníku \"Právo\", autorem je sociolog Jan Keller: \n\nPřesné slovní spojení „humanitární bombardování“ zmínil Richard Falbr, kandidující do Evropského parlamentu, v pořadu TV Nova \"Sedmička\" vysílaném 23. května 2004: „\"...řekl jsem, že člověk, který použil termín ‚humanitární bombardování‘, nemá co dělat ve funkci prezidenta Evropské unie.\"“ \n\nFalbr následně vydal tiskové prohlášení: „\"Dne 29. dubna 1999 uvedl Václav Havel pro francouzský deník Le Monde toto: ‚Domnívám se, že během zásahu NATO na Kosovu existuje jeden činitel, o kterém nikdo nemůže pochybovat: nálety, bomby nejsou vyvolány hmotným zájmem. Jejich povaha je výlučně humanitární…‘ – opravdu vkusné!\"“. Článek v deníku \"Le Monde\" byl převzatý z italského listu \"La Repubblica\", kde vyšel 23. dubna 1999. Francouzská agentura AFP navíc 28. dubna 1999 uvedla, že podle Havla „má bombardování výhradně humanitární povahu“. Tuto zprávu citovala Česká tisková kancelář, od níž ji převzaly deníky \"Blesk\" a \"Právo\". \n\nText prvního odstavce tohoto článku zní francouzsky: \n\nV překladu do češtiny: \nText článku má vycházet z rozhovoru, který Václav Havel poskytl 14. dubna 1999 před svou cestou do USA agentuře Reuters. Přepis tohoto rozhovoru se ovšem značně odlišuje, termín „humanitární bombardování“, dokonce ani slovo „bombardování“ neobsahuje. Obsahuje pasáž:\n\nHavel ostře odmítl, že by byl autorem termínu „humanitární bombardování“. \"„Obskurní pojem ‚humanitární bombardování‘ jsem samozřejmě nejen nevymyslel, ale nikdy ani nepoužil a použít nemohl, neboť mám – troufám si tvrdit – vkus. (Něco jiného je postoj k Miloševičovi a jeho genocidním praktikám, v tom se asi opravdu s panem senátorem rozcházíme.) Jinými slovy: co pan Falbr říká, je čistá a zlovolná lež. Mohu k ní dodat jen to, že lidé, kteří lžou, nepatří do Evropského parlamentu.“\"\n\n"}
{"id": "479080", "url": "https://cs.wikipedia.org/wiki?curid=479080", "title": "Oriš", "text": "Oriš\n\nOriša je duch nebo božstvo které představuje jednu z manifestací Olodumareho (Boha) v jorubské duchovní a náboženské tradici (Olodumare je také znám pod mnoha jinými jmény jako Olorun, Eledumare, Eleda a Olofin-Orun). Víra v oriše si našla svou cestu napříč světem a v současnosti se objevuje v mnoha podobách a v různých náboženských systémech. Nejznámější tradicí kde se orišové obejvují, je kubánská santería a haitské vúdú. Kromě toho je víra v oriše zahrnuta i v tradicích candomblé, shango na Trinidadu, anago, oyotunji, stejně jako v aspektech umbandy, winti, obeah a afrického vodunu a mnoha dalších.\nCo se týká geografického rozšíření je tato duchovní tradice vyznávána napříč oblastmi Nigérie, Beninu, Toga, Brazílie, Venezuely, Guyany, Surinamu, Trinidadu a Tobaga, Kuby, Dominikánské republiky, Haiti, Jamajky, Portorika a USA.\n\nDíky rozšiřování povědomí o afrických náboženstvích a duchovních systémech lze nalézt komunity a vyznavače duchovní tradice zahrnující víru v oriše v částech Evropy a Asie. Odhadem může na celém světě existovat více než 100 milionů vyznavačů této tradice.\n\n"}
{"id": "479081", "url": "https://cs.wikipedia.org/wiki?curid=479081", "title": "Pietro Bembo", "text": "Pietro Bembo\n\nPietro Bembo (20. května 1470 - 18. ledna 1547) byl italský renesanční učenec, básník a prozaik, jeden z tvůrců moderní spisovné italštiny.\n\nNarodil se v Benátkách, dostal se ke dvoru v Urbinu, od roku 1513 byl tajemníkem papeže Lva X. Z této velmi vysoké funkce ale v roce 1520 ze zdravotních důvodů odešel a usadil se v Padově. V roce 1530 byl zvolen benátským městským historikem (šlo o velmi význačnou funkci, zastával ji např. i Niccolò Machiavelli). V roce 1539 byl vysvěcen na kněze, jmenován biskupem v Gubbiu. Krátce působil také v Bergamu. Roku 1534 byl jmenován kardinálem.\n\nBembo se velmi intenzivně zabýval latinskou i italskou literární tvorbou, studoval také provensálskou literaturu a měl pro italskou renesanci velký význam i v mimoliterární činnosti, redigoval např. Dantovu Božskou komedii. Jeho italské básně byly vtěleny do sbírky \"Rime\" (1530), jeho latinské do sbírky \"Carmina\" (1552). Obě složky jeho díla vynikají velkou obratností formy a velmi propracovanou jazykovou stránkou, tematika je především milostná.\n\nV próze napsal několik rozsáhlých dialogů, v nichž promýšlel metody rozvíjení italského jazyka (např. \"Prose della volgar lingua\", 2 svazky, 1525), a dialog \"Gli Asolani\" (1505), věnovaný Lucrezii Borgii, s níž se velmi úzce přátelil, který z filosofického a teologického hlediska rozebírá pojem lásky.\n\n"}
{"id": "479082", "url": "https://cs.wikipedia.org/wiki?curid=479082", "title": "Lamarck – Caulaincourt (stanice metra v Paříži)", "text": "Lamarck – Caulaincourt (stanice metra v Paříži)\n\nLamarck – Caulaincourt je nepřestupní stanice pařížského metra na lince 12 v 18. obvodu v Paříži. Nachází se pod ulicí \"Rue Lamarck\".\n\nStanice byla otevřena 31. října 1912 při prodloužení tehdejší linky A, kterou provozovala společnost \"Compagnie Nord-Sud\", ze stanice Pigalle do stanice Jules Joffrin. Po sloučení se společností \"Compagnie du Métropolitain de Paris\" obdržela linka v roce 1930 číslo 12.\n\nNástupiště bylo vybudováno v hloubce 25 metrů pod povrchem a vede k němu výtah a točité schodiště.\n\nV letech 2000 a 2001 proběhla rekonstrukce nástupišť a v rámci programu obnovy metra byla stanice uzavřena pro veřejnost od 27. března do 16. června 2006.\n\nStanice byla zamýšlená pod jménem \"Constantin Pecqueur\", což byl francouzský ekonom (1801–1887), avšak byla otevřena pod jménem \"Lamarck\" podle ulice \"Rue Lamarck\". Teprve později byl název doplněn na \"Lamarck – Caulaincourt\" podle další ulice \"Rue Caulaincourt\". Proto názvy stanice z keramických dlaždic na nástupištích obsahují pouze jméno \"Lamarck\". Jean-Baptiste Pierre de Monet de Lamarck (1744–1829) byl přírodovědec. Markýz Armand de Caulaincourt (1772–1827) byl generál a velvyslanec v Rusku v letech 1807–1811 a poté ministr zahraničních věcí 1813–1814.\n\nStanice má jediný vstup na ulici \"Rue Lamarck\" u domu č. 53, který se objevil i ve filmu \"Amélie z Montmartru\". Je neobvykle postaven do svahu a obklopen dvěma schodišti vedoucími k vrcholu kopce Montmartre.\n"}
{"id": "479087", "url": "https://cs.wikipedia.org/wiki?curid=479087", "title": "David Horejš", "text": "David Horejš\n\nDavid Horejš (* 19. května 1977 Prachatice) je bývalý český fotbalový obránce. V nejvyšší české fotbalové lize odehrál 209 utkání, z toho 187 v dresu Dynama České Budějovice. V současnosti působí jako trenér.\n\nJe odchovancem prachatického Tatranu. Do českobudějovického Dynama přestoupil v roce 1998 a s výjimkou hostování v Třeboni (2000) a v Brně (2005/06) za něj hrál nepřetržitě až do ledna 2012. Ke svému prvnímu ligovému zápasu nastoupil 17. října 1999 v utkání Dynamo ČB - Baník Ostrava (2:2) a hráčem základní sestavy Dynama se stal od roku 2001, kdy mužstvo sestoupilo do druhé ligy. Od sezóny 2006/07 až do ledna 2012 byl kapitánem mužstva. Postupně se propracoval do popředí historické tabulky hráčů Dynama s nejvyšším počtem odehraných zápasů − po sezóně 2008/09 byl pátý, v další sezóně se i přes operaci zraněného kolene posunul na čtvrté místo a o rok později na třetí. V zimní přestávce sezóny 2011/12 byl v klubu po příchodu Tomáše Řepky přetlak stoperů, a tak při prvním zužování kádru po třech týdnech zimní přípravy ukončil Horejš po třinácti sezonách své působení v A-mužstvu Dynama. K vyrovnání klubového rekordu mu zbývalo odehrát 3 ligová utkání a v historickém pořadí mu patří 2. místo za Ladislavem Fujdiarem a před Karlem Váchou.\n\nOd ledna 2012 pracuje na plný úvazek ve Sportovním centru mládeže SK Dynamo České Budějovice. Nejprve trénoval starší žáky (U14) a v létě 2013 se stal asistentem hlavního trenéra Petra Skály u staršího dorostu (U19). V březnu 2015 se stal asistentem nového kouče A-týmu Františka Cipra.\n\nAktuální k 1. únoru 2012\n"}
{"id": "479088", "url": "https://cs.wikipedia.org/wiki?curid=479088", "title": "Croix de Chavaux (stanice metra v Paříži)", "text": "Croix de Chavaux (stanice metra v Paříži)\n\nCroix de Chavaux je nepřestupní stanice pařížského metra na lince 9. Nachází se za hranicemi Paříže na území města Montreuil pod náměstím \"Place Jacques Duclos\".\n\nStanice byla otevřena 14. října 1937 při posledním rozšíření linky, kdy byl otevřen úsek od Porte de Montreuil do Mairie de Montreuil.\n\nJméno stanice je odvozeno od bývalého názvu náměstí, pod kterým se stanice nachází. \"Croix de Chavaux\" neboli \"Kříž Chavaux\" je pomístní název. Slovo „Chavaux“ pravděpodobně vzniklo zkomolením slova „chevaux“ = koně. Na tomto místě se křížilo šest cest vedoucích do Paříže, Rosny-sous-Bois, Bagnolet a Vincennes a stála zde přepřahací stanice pro poštovní spoje. Slovo „kříž“ vzniklo pravděpodobně podle tvaru křižovatky nebo možná podle existence sochy Kalvárie.\n\nNa informačních tabulích je oficiální název stanice doplněn ještě podnázvem psaným malým písmem: \"Place Jacques Duclos\" podle zdejšího náměstí.\n"}
{"id": "479094", "url": "https://cs.wikipedia.org/wiki?curid=479094", "title": "Pavla Moudrá", "text": "Pavla Moudrá\n\nPavla Moudrá (26. ledna 1861, Praha – 10. září 1940, Praha) byla česká spisovatelka a překladatelka, autorka zejména vzpomínkových a cestopisných próz a didaktických povídek pro dívky. Překládala anglickou, americkou, francouzskou, skandinávskou a německou literaturu (např. Kipling, Carlyle, Dickens, Scott, Musset, Goncourt, Erenburg a další)\n\nDcera asekuračního inženýra. Studovala nejprve od roku 1867 na soukromé dívčí škole M. M. Peškové, 1871–1872 na farní škole u Panny Marie Sněžné, 1872–1875 na městské dívčí škole, 1875–1876 v německé klášterní škole voršilek a od 1876 ve francouzském penzionátě B. Tasteho. Operní zpěv studovala v Pivodově pěvecké škole a herectví u Otilie Sklenářové-Malé. Krátce byla členkou Pivodova operního sboru, poté pracovala jako vychovatelka ve šlechtické rodině.\n\nRoku 1885 se v Praze provdala za básníka Jana Mucka, který psal pod jménem Pavel Albieri (oddával je katecheta a básník Vojtěch Pakosta, jedním ze svědků byl František Adolf Šubert – ředitel Národního divadla) a pomáhala mu redigovat týdeník \"Ratibor\". V roce 1887 zemřel jejich roční syn a jejich manželství se rozpadlo.\n\nV roce 1889 založila a krátce vydávala a redigovala feministický čtrnáctideník \"Lada\". Byla rovněž zakladatelkou a předsedkyní pražské Chelčického mírové společnosti, významného centra českého pacifismu. V letech 1889-90 působila jako vychovatelka v rodinách volyňských Čechů v Rusku. Z cest do ciziny se v její tvorbě odrazily i pobyty v Rusku (1893) a v Dalmácii (1899). Roku 1902 se provdala za obchodníka A. Mrhu, s nímž žila v Neveklově na Benešovsku a později v Olomouci, kde mj. redigovala \"Ženskou hlídku Československého deníku\". V roce 1928 se rozvedla, ale nadále se starala o adoptivního syna. Od roku 1927 žila v Praze-Dejvicích, vydávala a redigovala časopis \"Sbratření\" (s Přemyslem Pitterem). Zemřela na podzim 1940 následkem embolie myokardu.\n\n\nPavla Moudrá je zmíněna ve druhém díle Haškova Švejka, kdy jednoroční dobrovolník Marek vypráví o událostech předcházejících jeho zatčení \"„Hajzly lítaly sem a tam, jako by to bylo nějaké dětské říkadlo od Pavly Moudré.“\"\n\n\n"}
{"id": "479097", "url": "https://cs.wikipedia.org/wiki?curid=479097", "title": "Geva Binjamin", "text": "Geva Binjamin\n\nGeva Binjamin ( גֶּבַע בִּנְיָמִין, doslova „\"Binjaminův vrch\"“, v oficiálním přepisu do angličtiny Geva Binyamin, alternativně nazýváno též Adam : אדם) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří, v Oblastní radě Mate Binjamin.\n\nNachází se v nadmořské výšce 655 metrů na jižním okraji Samařska. Geva Binjamin leží v severovýchodní části aglomerace Jeruzalému, cca 9 kilometrů severovýchodně od jeho historického jádra a cca 55 kilometrů jihovýchodně od centra Tel Avivu.\n\nNa dopravní síť aglomerace Jeruzalému je napojena pomocí lokální silnice číslo 437, která směřuje k jihu, do centra izraelské metropole. Je součástí prstence izraelských satelitních čtvrtí na východním okraji Jeruzalému. Tento pás je ovšem prostoupen četnými palestinskými sídly, na jihu je to město Hizma, na severu Michmas a na severozápadě Jaba'. Územní souvislost s ostatními izraelskými obcemi má Geva Binjamin pouze na východní a jihovýchodní straně, kde leží na okraji Judské pouště další izraelské osady v bloku okolo města Ma'ale Adumim. Tímto směrem ale kvůli členitému terénu nevede žádné přímé dopravní spojení.\n\nVesnice byla založena roku 1984. Vznikla v 80. letech 20. století z iniciativy skupiny jeruzalémských rodin, které se rozhodly pro založení nové osady, jejíž pracovní název zněl Adam, podle izraelského generála Jekutiela Adama, který byl roku 1982 zabit během první libanonské války. Toto jméno bylo sice oficiálně nahrazeno názvem Geva Binjamin, ale místní usedlíci svou obec stále nazývají Adam. První obyvatelé se sem nastěhovali v roce 1984. Zástavba tehdy sestávala z dvaceti mobilních domů. O založení nové osady rozhodla 10. dubna 1984 izraelská vláda. V první fázi se předpokládalo zbudování 30 bytových jednotek.\n\nV obci fungují předškolní zařízení, základní školství je zajišťováno v Jeruzalému. Obec je rovněž zapojena do systému veřejné autobusové dopravy v aglomeraci Jeruzalému.\n\nPočátkem 21. století nebyla Geva Binjamin zahrnuta do Izraelské bezpečnostní bariéry, která vyrostla jihozápadně odtud a začlenila do svých hranic nedalekou jeruzalémskou čtvrť Neve Ja'akov, ale Geva Binjamin se ocitla vně této bariéry. Území v blízkosti Geva Binjamin a zejména silnice číslo 437 je totiž potenciální spojnicí mezi severní a jižní částí Západního břehu Jordánu, které může mít strategický význam v případě vzniku nezávislého palestinského státu na části tohoto území.\n\nV říjnu 2004 vyrostla východně od vlastní osady izolovaná skupina domů nazvaná Bnej Adam. Podle vládní zprávy o stavu výstavby v osadách na Západním břehu Jordánu sestávala Bnej Adam z několika příbytků z plechu a dřeva, ze tří karavanů (z toho jednoho obytného), generátoru na elektřinu, mobilní nádrže na vodu a mobilních toalet. Trvale zde přebývalo cca deset mladých lidí. Zpráva organizace Šalom achšav z roku 2007 zde uvádí 17 stálých obyvatel.\n\nV březnu 2009 informovala izraelská média, že vláda hodlá výrazně rozšířit některé osady na Západním břehu Jordánu včetně Geva Binjamin, kde prý existují plány na zřízení 1880 nových bytových jednotek. Vládní představitelé tuto informaci popřeli a uvedli, že nešlo o plány na skutečnou výstavbu ale jen orientační výpočet maximální možné kapacity osídlení v hranicích stávajících osad.\n\nObyvatelstvo Geva Binjamin je v databázi rady Ješa popisováno jako smíšené, tedy obsahující sekulární i nábožensky založené rodiny. I když jde formálně o sídlo vesnického typu, tedy bez statutu místní rady ani města, ve skutečnosti má obec charakter předměstské rezidenční čtvrti s několikatisícovou, rychle rostoucí populací. K 31. prosinci 2017 zde žilo 5409 lidí. Během roku 2017 populace stoupla o 2,5 %.\n\n\n"}
{"id": "479100", "url": "https://cs.wikipedia.org/wiki?curid=479100", "title": "Camille Alaphilippe", "text": "Camille Alaphilippe\n\nCamille Alaphilippe (1874 Tours – kolem roku 1934 Alžírsko) byl francouzský sochař.\n\nCamille Alaphilippe se v devatenácti letech stal žákem Laurense a Barriase na École nationale supérieure des beaux-arts v Paříži. V roce 1898 získal první místo Prix de Rome za dílo \"Kain slyšící Hospodinovo prokletí po smrti Ábela\". Od roku 1901 se významně zabýval keramikou. Se svou ženou, sochařkou Melle Avog, pracoval na výzdobě obchodního domu Potin na Boulevard Malesherbes a zahrady Françoise Carnota. Po 1. světové válce odešel do Alžírska, nemocný a bez finančních prostředků. Stal se vedoucím katedry sochařství na École des beaux-arts d'Alger, mezi jeho žáky patřil i André Greck.\n\nZde navrhl a realizoval památník Raffiho a mnoho památníků obětí války v alžírských obcích Tipaza, Mostaganem, Aïn Témouchent, Bordj Bou Arréridj, Bordj el kiffan, Bougie, Batna, Guelma, Saïda, Tebessa.\n"}
{"id": "479101", "url": "https://cs.wikipedia.org/wiki?curid=479101", "title": "Chardon-Lagache (stanice metra v Paříži)", "text": "Chardon-Lagache (stanice metra v Paříži)\n\nChardon-Lagache je nepřestupní stanice pařížského metra na lince 10 v 16. obvodu v Paříži. Nachází se na křižovatce ulic \"Rue Chardon-Lagache\" a \"Rue Molitor\". Metro je v této části linky jednosměrné, tj. vlaky jezdí pouze ve směru ze stanice Boulogne – Pont de Saint-Cloud do stanice Gare d'Austerlitz.\n\nStanice byla otevřena 30. září 1913 při prodloužení linky 8 od stanice \"Beaugrenelle\" (dnes Charles Michels) po Porte d'Auteuil.\n\n27. července 1937 byl úsek linky 8 La Motte-Picquet – Grenelle ↔ \"Porte d'Auteuil\" odpojen od linky 8 a stal se součástí linky 10.\n\nJméno stanice je odvozeno od názvu ulice \"Rue Chardon-Lagache\". Doktor Peter Chardon byl lékař chudých v tehdejším městě Auteuil, jeho syn Pierre-Alfred nahromadil značný majetek, který mu umožnil v roce 1857 otevřít domov důchodců pro nemajetné. Lagache bylo dívčí jméno jeho manželky.\n\nVýstup ze stanice je umístěn na začátku nástupiště a vede na roh ulic \"Rue Chardon-Lagache\" a \"Rue Molitor\" před dům č. 11 v \"Rue Chardon-Lagache\".\n\n"}
{"id": "479103", "url": "https://cs.wikipedia.org/wiki?curid=479103", "title": "Dulo", "text": "Dulo\n\nDulo byla prabulharská dynastie vládnoucí v oblastech na sever od Černého moře a posléze na území kolem řeky Dunaje. Člen tohoto rodu jménem Kubrat byl zakladatel státního útvaru známého jako Velké Bulharsko, které se za jeho syna Batbajana rozpadlo. Další Kubratův syn Asparuch poté vedl část Prabulharů k deltě Dunaje, odkud rozšiřoval svůj vliv a založil první bulharskou říši, která byla na základě mírové smlouvy roku 681 uznána Byzancí. Klan Dulo zde vládl až zhruba do poloviny 8. století, kdy jeho poslední člen Sevar zemřel a dynastie tak vymřela. Jeho pozici poté zaujal Kormisoš z rodu Ukil.\n\n\n"}
{"id": "479104", "url": "https://cs.wikipedia.org/wiki?curid=479104", "title": "Vlastimil Sehnal", "text": "Vlastimil Sehnal\n\nVlastimil Sehnal (* 27. února 1959 Brno) je český politik a podnikatel, v letech 2004 až 2010 senátor za obvod č. 49 – Blansko, v roce 1990 poslanec Sněmovny lidu Federálního shromáždění za Občanské fórum, v letech 2000 až 2006 starosta obce Lipůvka na Blanensku, bývalý člen ODS. Od roku 2017 předsedá hnutí SPORTOVCI.\n\nVyučil se v oboru zemědělec – mechanizátor. Podniká od roku 1988. Patřil mezi první soukromé podnikatele, kteří svou živnost spustili ještě před listopadem 1989. Vlastnil malý autoservis. Profesně je k roku 1990 uváděn jako soukromý podnikatel – automechanik, bytem Lipůvka.\n\nMá tři děti.\n\nV listopadu 1989 se zapojil do budování Občanského fóra. 19. listopadu 1989 se účastnil roznášení letáků v Blansku a byl ještě krátce na několik hodin zadržen Státní bezpečností. Večer byl propuštěn a odjel do Prahy, kde se zapojil do činnosti OF. Jako aktivista Občanského fóra se zúčastňoval výjezdů do regionů, kde přesvědčoval veřejnost i nutnosti politických změn.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 88 – Blansko, Jihomoravský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do svobodných voleb roku 1990. Po rozkladu Občanského fóra v roce 1991 přešel do nově ustavené Občanské demokratické strany.\n\nOd roku 1994 byl trvale členem zastupitelstva obce Lipůvka za ODS, kam byl zvolen v komunálních volbách roku 1994 a opětovně ve volbách roku 1998, volbách roku 2002, volbách roku 2006 a volbách roku 2010. V letech 2000–2006 byl navíc starostou Lipůvky. Ve volbách v roce 2014 již nekandidoval.\n\nByl rovněž aktivní jako sportovní podnikatel a funkcionář. V období let let 2003–2005 zastával post předsedy představenstva fotbalového klubu 1. FC BRNO a.s.. Působí ve firmách BALADOR BRNO, BALADOR–ESTE a BALADOR EKO.\n\nV roce 2004 se stal senátorem za senátní obvod č. 49 – Blansko, když jej v prvním kole porazila komunistická poslankyně Zuzka Bebarová-Rujbrová v poměru 23,59 % ku 21,22 % hlasů. Sehnal však počet hlasů dokázal ve druhém kole zvrátit a vyhrál se ziskem 54,76 % všech platných hlasů. V horní komoře byl členem Výboru pro zahraniční věci, obranu a bezpečnost. Ve volbách 2010 svůj mandát v senátu neobhajoval.\n\nPřed krajskými volbami roku 2008 měl údajně médiím poskytnout nahrávku, ve které se snažil zkompromitovat svého stranického kolegu a kandidáta na hejtmana Jihomoravského kraje Milana Venclíka tím, že ho obviňoval ze ztráty peněz, které měly putovat do stranické pokladny od vlivných podnikatelů.\n\nPo odchodu z vrcholné politiky se jeho jméno objevilo výrazněji v roce 2012. V květnu toho roku oznámil, že zahajuje hladovku na protest proti věznění bývalé ukrajinské premiérky Julije Tymošenkové. Později přestal být členem ODS. V polovině roku 2017 založil hnutí SPORTOVCI a stal se jeho prvním předsedou. \n\n"}
{"id": "479111", "url": "https://cs.wikipedia.org/wiki?curid=479111", "title": "Lunalilo", "text": "Lunalilo\n\nLunalilo (I.) (celým jménem: \"William Charles Lunalilo\") (I.) byl v letech 1874-1891 král Havajských ostrovů. Byl jediným panovníkem Havajského království z dynastie Kalaimamahu. Byl to král, jehož vláda byla ze všech nejkratší, ale zato byl ze všech nejliberálnější.\n\nKdyž v roce 1872 zemřel bez dědice poslední havajský král Kamehameha V. z dynastie Kamehameha a před smrtí neměl následníka, ani nástupce neurčil, rozhodovala o budoucím králi vláda podle královské konstituce. Kandidáti na krále byly pouze dva urození královi příbuzní. Prvním byl králův bratranec William C. Lunalilo a druhým byl další bratranec David Kalākaua, každý z jiného rodu.\n\nJelikož byl Kalakaua konzervativnější než Lunalilo, který byl spíše liberálnější a také oblíbenější, byl to právě Lunalilo, kdo byl zvolen králem. David Kalākaua tuto volbu přijal. K zvolení Williama Lunalilo mohlo přispět taky to, že měl s králi z dynastie Kamehameha více společných předků, jelikož první král Kamehameha I. byl bratrem prince Kalaimamahu, který založil vlastní dynastii, do níž patřil i William Lunalilo.\n\nKrál Lunalilo, ač vládl pouze rok a 25 dní, byl nejliberálnějším ze všech havajských králů. Na rozdíl od svého předchůdce Kamehamehy V., který se snažil obnovit absolutní monarchii, se Lunalilo snažil rozšířit demokracii a práva lidu. Počítal s přepsáním ústavy z roku 1864 do demokratičtejší a modernější podoby. Plánoval také obnovit bikameralismus - král Kamehameha V. sloučil obě komory do jedné. V plánu měl ale i obnovu havajského hospodářství.\n\nKrál Lunalilo I. zemřel 2. únor 1874 na tuberkulózu, aniž by stejně jako Kamehameha V. zanechal dědice nebo určil nástupce. Tentokrát byl již havajským králem zvolen David Kalākaua, Lunalilův protikandidát v předchozí volbě. Jelikož ani král Kalākaua se svou ženou neměli děti, stala se po jeho smrti královnou jeho sestra Liliuokalani. Ta byla proamerickými plantážníky o 2 roky později svržena a z Havaje se stala republika a později teritorium USA.\n\n\n"}
{"id": "479114", "url": "https://cs.wikipedia.org/wiki?curid=479114", "title": "Michel-Ange – Auteuil (stanice metra v Paříži)", "text": "Michel-Ange – Auteuil (stanice metra v Paříži)\n\nMichel-Ange – Auteuil [\"mikelanž\" - \"ótej\"] je přestupní stanice pařížského metra mezi linkami 9 a 10 v 16. obvodu v Paříži. Nachází se na křižovatce ulic \"Rue Michel-Ange\", pod kterou prochází linka 9, a \"Rue d'Auteuil\", pod kterou se nachází linka 10. Linka 10 je v této části jednosměrná, tj. vlaky jezdí pouze ve směru ze stanice Gare d'Austerlitz do stanice Boulogne – Pont de Saint-Cloud.\n\nStanice byla otevřena 30. září 1913 při prodloužení linky 8 od stanice \"Beaugrenelle\" (dnes Charles Michels) po Porte d'Auteuil.\n\nNástupiště linky 9 bylo otevřeno 8. listopadu 1922, když byl zprovozněn první úsek linky mezi stanicemi Exelmans a Trocadéro.\n\n27. července 1937 byl úsek linky 8 La Motte-Picquet – Grenelle ↔ \"Porte d'Auteuil\" odpojen od linky 8 a stal se součástí linky 10.\n\nJméno stanice se skládá ze dvou částí a je odvozeno od názvů ulic, které se zde kříží: \"Rue Michel-Ange\" a \"Rue d'Auteuil\". Michel-Ange je francouzský tvar jména italského umělce Michelangela Buonarrotiho. Auteuil je název obce, která byla v roce 1860 připojena k Paříži, dnes se tak jmenuje jedna ze čtvrtí 16. arrondessementu.\n\nNa lince 9 je výstup z nástupiště na jeho začátku ve směru Mairie de Montreuil a vede na náměstí \"Place Jean Lorrain\". Na lince 10 je výstup uprostřed a na konci nástupiště, které vedou rovněž na náměstí nebo do ulice \"Rue d'Auteuil\".\n"}
{"id": "479117", "url": "https://cs.wikipedia.org/wiki?curid=479117", "title": "McDonaldova kritéria", "text": "McDonaldova kritéria\n\nMcDonaldova kritéria jsou diagnostická kritéria pro roztroušenou sklerózu (RS). V dubnu 2001 doporučil mezinárodní panel ve spolupráci s americkou National Multiple Sclerosis Society (NMSS) revidovat diagnostická kritéria pro RS. McDonaldova kritéria využívají pokroku v technikách magnetické rezonance (MRI) a mají nahradit Poserova a pozdější Schumacherova kritéria. Nová kritéria ulehčují diagnostiku RS u pacientů, jejichž příznaky a symptomy jsou pro nemoc typické. Patří mezi ně monosymptomatická nemoc či nemoc s typickou relaps-remitentní formou, případně se zákeřnou progresí, avšak bez jasných atak a remisí.\n\nMcDonaldova kritéria pro diagnostiku RS byla revidována v roce 2005, aby jasně definovala co je míněno „atakou,“ „diseminací“ (tj. roztroušeností), „pozitivním MRI,“ apod.\n\n"}
{"id": "479121", "url": "https://cs.wikipedia.org/wiki?curid=479121", "title": "Michel-Ange – Molitor (stanice metra v Paříži)", "text": "Michel-Ange – Molitor (stanice metra v Paříži)\n\nMichel-Ange – Molitor je přestupní stanice pařížského metra mezi linkami 9 a 10 v 16. obvodu v Paříži. Nachází se na křižovatce ulic \"Rue Michel-Ange\", pod kterou projíždí linka 9, a \"Rue Molitor\", pod kterou vede linka 10. Linka 10 je v této části jednosměrná, tj. vlaky jezdí pouze ve směru ze stanice Boulogne – Pont de Saint-Cloud do stanice Gare d'Austerlitz.\n\nStanice byla otevřena 30. září 1913 při prodloužení linky 8 od stanice \"Beaugrenelle\" (dnes Charles Michels) po Porte d'Auteuil.\n\nNástupiště linky 9 bylo otevřeno 8. listopadu 1922, když byl zprovozněn první úsek linky mezi stanicemi Exelmans a Trocadéro.\n\n27. července 1937 byl úsek linky 8 La Motte-Picquet – Grenelle ↔ \"Porte d'Auteuil\" odpojen od linky 8 a stal se součástí linky 10.\n\nJméno stanice se skládá ze dvou částí a je odvozeno od názvů ulic, které se zde kříží: \"Rue Michel-Ange\" a \"Rue Molitor\". Michel-Ange je francouzský tvar jména italského umělce Michelangela Buonarrotiho. Gabriel Jean Joseph Molitor (1770–1849) byl maršál Francie.\n\nNa lince 9 je výstup z nástupiště na jeho začátku ve směru Mairie de Montreuil a vede na křižovatku ulic \"Rue Michel-Ange\" a \"Rue Molitor\", kam ústí rovněž výstup z nástupiště linky 10.\n"}
{"id": "479122", "url": "https://cs.wikipedia.org/wiki?curid=479122", "title": "Angela Hartnettová", "text": "Angela Hartnettová\n\nAngela Hartnettová MBE (* 5. září 1968 v Canterbury, Kentu) je anglo-velšsko-irsko-italská šéfkuchařka. Byla jedním z žáků a objevů ještě slavnějšího britského kuchaře Gordona Ramsayho. Je nositelkou tzv. Michelinské hvězdy. Je známa vystupováním v reality show Kitchen Criminals.\n\nAngela Hartnettová se narodila jako dcera Patricka Hartnetta, který byl irský námořník v obchodním námořnictvu a Giuliany, která byla původem z Walesu, ale její předci pocházeli z Bardi v oblasti Emilia-Romagna v Itálii. Její otec zemřel, když bylo Angele 8 let a její matka se se zbytkem rodiny odstěhovala do Upminster Greater London v Londýně, aby tak byla blíže prarodičům. Později Angela pracovala jako au-pair a následně také získala titul magistra historie na univerzitě Cambridge Polytechnic.\n\nPovolání kuchaře se učila nejdříve v hotelu v Cambridge, poté v restauraci hotelu Sandy Lane Hotel na Barbadosu.\n\nV roce 1994 se vrátila do Spojeného království a strávila pokusný den v restauraci Aubergine u Gordona Ramsayeho. Brzy se stala jeho oblíbenkyní a v roce 2001 vařila slavné obědové menu v Amaryllis ve Skotsku s Davidem Dempseym. \n\nV roce 2003 vyhrála Angela cenu 'Best Newcomer Award' a Square Meal Guides BMW Best New Restaurant award prorestaurace v hotelu The Connaught Hotel. V roce 2004 obdržela první Michelinskou hvězdu. V roce 2007 byla vyznamenána řádem MBE za činy v pohostinství. Také v roce 2007 otevřela restauraci Cielo, která patří do Ramseyho skupiny Ramsay Group restaurant, v Boca Raton na Floridě. Také účinkovala v televizní sérii o vaření ITV1's Hell's Kitchen.\n\nAngela je svobodná a žije Spitalfieldsu v Londýně se svojí sestrou. \n\n"}
{"id": "479123", "url": "https://cs.wikipedia.org/wiki?curid=479123", "title": "Almon", "text": "Almon\n\nAlmon ( עַלְמוֹן, podle arabského jména nedaleké lokality \"Chirbet Ilmit\", alternativně též nazýváno Anatot : עֲנָתוֹת, podle biblických měst Almon a Anatót zmiňovaných například v Knize Jozue 21,18 - „\"Anatót i s pastvinami a Almón i s pastvinami...\"“, v oficiálním přepisu do angličtiny Almon) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce 502 metrů na severním okraji Judské pouště na svazích nad hlubokým kaňonem Nachal Prat (známým též pod jménem Vádí Kelt). Almon leží v severovýchodní části aglomerace Jeruzalému, cca 8 kilometrů severovýchodně od jeho historického jádra a cca 55 kilometrů jihovýchodně od centra Tel Avivu.\n\nNa dopravní síť aglomerace Jeruzalému je napojena pomocí lokální silnice číslo 437, která směřuje k severu, k jeruzalémským čtvrtím Neve Ja'akov a Pisgat Ze'ev, a k jihu, k dálnici číslo 1, která spojuje Jeruzalém, město Ma'ale Adumim a oblasti okolo Mrtvého moře. Almon je součástí souvislého bloku izraelských osad situovaného na Západním břehu Jordánu, východně od Jeruzalému (tzv. Guš Adumim). Do tohoto bloku se řadí dále město Ma'ale Adumim a menší sídla jako Kfar Adumim, Alon, Nofej Prat a Kedar. Tento blok sousedí severním, východním a jižním směrem s převážně neosídlenými oblastmi Judské pouště. Pouze na západě přímo navazuje na zastavěné území aglomerace Jeruzalému, včetně palestinských obcí. Z nich je nejblíže situováno město Hizma (3 kilometry západně od Almon) a Anata (3 kilometry jihozápadním směrem).\n\nObec Almon byla zřízena v roce 1982. K založení došlo v červenci 1982 skupinou sekulárních Izraelců. Vznik nové osady formálně umožnila rezoluce izraelské vlády z 5. června 1981, ve které se povoluje zřízení nového civilního sídliště v lokalitě nazývané Anatot, na poloviční vzdálenosti mezi jeruzalémskou čtvrtí Atarot a obcí Ma'ale Adumim.\n\nV obci fungují předškolní zařízení, základní školství je dostupné v okolních vesnicích. V říjnu 1998 vznikla jižně od osady nová izolovaná skupina domů nazvaná Ejn Prat. Obývá ji Ja'el Jisra'elová s rodinou, která zde opravila budovu z dob britského mandátu. Podle zprávy organizace Peace Now z června 2009 probíhá navíc v osadě Almon výstavba nové čtvrti. Jde o novou skupinu domů jihozápadně od vlastní osady. Dál k jihozápadu leží velká základna izraelské armády nazývaná rovněž Anatot.\n\nPodle plánů z počátku 21. století měla být osada Almon, spolu s dalšími osadami v bloku okolo Ma'ale Adumim zahrnuta do Izraelské bezpečnostní bariéry a oddělena od okolních palestinských sídel. Podle stavu k roku 2008 ale tato bariéra vyrostla pouze okolo vlastního Jeruzaléma a nikoliv v bloku okolo Ma'ale Adumim a její trasa v tomto úseku stále nebyla definitivně stanovena. Na jaře 2009 musel ministr obrany Izraele Ehud Barak zastavit plánovanou výstavbu bariéry po stížnostech, že trasa povede příliš blízko obci Almon, odřízne ji od některých pozemků ve vlastnictví Izraelců a přispěje k izolaci tohoto bloku od vlastního Jeruzalému. Území v blízkosti Ma'ale Adumim je potenciální severojižní spojnicí mezi severní a jižní částí Západního břehu Jordánu, které může být významným koridorem v případě vzniku nezávislého palestinského státu na části tohoto území.\n\nObyvatelstvo Almon je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1214 lidí. Během roku 2014 registrovaná populace stoupla o 2,0 %.\n\n\n"}
{"id": "479134", "url": "https://cs.wikipedia.org/wiki?curid=479134", "title": "Státní poznávací značky v Litvě", "text": "Státní poznávací značky v Litvě\n\nLitevské registrační značky ( , zkráceně , VN Nr. XXX XXX) jsou státní poznávací značky evropského standardu, mají bílé pozadí s černým textem kódu, který se skládá ze třech písmen a třech číslic (například ABC 123), oddělených dvěma kruhovými ploškami pro nalepení kontrolních nálepek o provedené pravidelné technické prohlídce. V levém rohu se nachází modrý štítek s vlajkou Evropské unie a bílými písmeny LT označující Litvu. Ve speciálních vyjmenovaných případech mohou být i v americkém standardu. Pro cesty do ciziny se i v Litvě používají ještě tzv. mezinárodní poznávací značky (MPZ).\n\nRegistrační značky vzoru 1958 byly vydávány v letech 1958–1980. Registrační značky vzoru 1958 Litevské SSR měly černé pozadí s bílým textem kódu, který se skládal ze čtyř číslic, oddělených pomlčkou a třech písmen v azbuce, z nichž první dvě byly nejčastěji ЛЛ, méně často ЛИ, ЛК... První dvě písmena označovala (sovětskou) republiku a na území Litvy byly platné až do roku 1992. \nText vzorku: 79-09 LLČ.\n\nRegistrační značky vzoru 1980 byly vydávány v letech 1980–1991. Registrační značky vzoru 1980 Litevské SSR měly bílé pozadí s černým textem kódu, který se skládal z písmene, čtyř číslic dalších dvou písmen v azbuce, která označovala (sovětskou) republiku a na území Litvy byly platné až do roku 1992. \nText vzorku: R 1444 LK.\n\nRegistrační značky vzoru 1992 jsou v současnosti platné. Byly vydávány v letech 1992–2004. Mají bílé pozadí s černým textem kódu, který se skládá ze třech písmen a třech číslic (například AKA 123), oddělených dvěma kruhovými ploškami pro nalepení kontrolních nálepek o provedené pravidelné technické prohlídce. V levém rohu se nachází modrý štítek s vlajkou Litvy (někdy také ještě s vlajkou Evropské unie) a bílými písmeny LT označující Litvu. Prostřední písmeno označovalo kraj, kde bylo vozidlo registrováno. 1. května 2004 byly zavedeny registrační značky současného vzoru, kde bylo mimo jiné upuštěno od rozlišování podle místa registrace, a to z bezpečnostních důvodů.\n\nDočasné (transportní) registrační značky mají bílé pozadí s červeným textem kódu. Dočasné (transportní) registrační značky jsou dvou odlišných typů:\n\nRegistrační značky vozidel diplomatického sboru mají zelené pozadí s bílým textem kódu. Vzor: 01 3 123, první dva znaky označují kód Zastupitelského úřadu. Prostřední znak označuje kategorii (status osoby, které vozidlo náleží):\n\nRegistrační značky vozidel taxislužby mají žluté pozadí s černým textem kódu, který se skládá z písmene T a pěti číslic. V levém rohu se nachází modrý štítek s vlajkou Evropské unie a bílými písmeny LT označující Litvu, oddělený od kódu dvěma kruhovými ploškami pro nalepení kontrolních nálepek o provedené pravidelné technické prohlídce.\nRegistrační značky vojenských vozidel jsou používány v Litvě od 1. října 2008. Mají černé pozadí s bílým textem kódu, který se skládá ze třech písmen a třech číslic. V levém rohu se nachází vlajka Litvy.\n\n\n"}
{"id": "479135", "url": "https://cs.wikipedia.org/wiki?curid=479135", "title": "Criss Angel", "text": "Criss Angel\n\nChristopher Nicholas Sarantakos (* 19. prosince 1967 Hempstead, New York), vystupující pod uměleckým jménem Criss Angel, je americký kouzelník, iluzionista, hudebník, eskapolog a kaskadér řeckého původu. Je známý hlavně díky své vlastní televizní show \"Criss Angel Mindfreak\".\n\nByl vychován na Long Islandu, New York, a vystudoval střední školu East Meadow.\n\nStal se tvůrcem A&E Network show \"Criss Angel Mindfreak\". Sezóny 1 a 2 byly nafilmovány v Aladdinovi v Planet Hollywood v Las Vegas, sezóna 3 pak v hotelu Luxor. V premiéře 20. července, 2005, ilusionista předvedl krom jiného chůzi po vodě, levitaci nad hotelem Luxor, létání mezi dvěma budovami, zmizení auta Lamborghini, přežití v krabici při její explozi, nechal se přeříznout v půlce svého těla při plné účasti diváků a nechal se přejet parním válcem, když ležel břichem dolů na skle. Taktéž v sezóně 3 se proslavil skokem z jedoucího auta. Tehdy se ovšem zranil a zastavil produkci na 3 týdny.\n\n\"Criss Angel Believe\" bylo živé vystoupení, na kterém spolupracoval se zábavnou společností Cirque du Soleil. Toto vystoupení se konalo v hotelu Luxor v Las Vegas, na kterém se kromě samotného výstupu podílel také jako spoluautor, tvůrce a designer iluzí a tvůrce návrhu.\n\nPůvodně se snažil rozšířit vystoupení i na Broadway a do dalších kasín. Ovšem nakonec, kdy \"Believe\" začalo naplno spolupracovat s Cirque du Soleil a společností Luxor, MGM Mirage Resorts financoval vystoupení částkou 100 milionů dolarů.\n\nPo několika odkladech se slavnostní vystoupení konalo 31. října 2008, s předpremiérami na konci září. První předpremiéry nebyly přijaty dobře, převážně s negativním ohlasem. Představení zároveň otevřel nevrlé hodnocení ohledně nedostatečného množství kouzel, díky nimž je tak populární, stejně jako matoucí a nudné výstupy. Kritici byli přesvědčeni, že jak on tak Cirque du Soleil nebyli schopni splnit očekávání.\n\nZačátkem října 2007 se objevil jako porotce v reality show \"Phenomenon\", spolu s Uri Gellerem. V interview CNN show Larryho Kinga řekl o svém vystoupení, že si je vědom, že \"nikdo nemá takovou schopnost dělat cokoliv nadpřirozeného, mentálního a mluvit se smrtí. A proto jsem šel do \"Fenoména\". Pokud někdo na tu show přijde a bude tvrdit, že má nadpřirozené schopnosti, praštím ho přímo při živém vysílání.\"\n\nV epizodě reality show Phenomenon, vysílané 31. října 2007, mentalista Jim Callahan předvedl výstup, kde byl údajně ovládaný duchem Raymonda Hilla, který mu pomohl zjistit obsah zamčené krabičky. Přestože porotce Uri Geller jeho vystoupení chválil, Angel jej nazval komickým a následně vyzval jak Callahana tak Gellera k uhádnutí obsahu dvou obálek, které vytáhl ze své kapsy, s nabídkou milionu dolarů tomu, kdo uhádne. To vedlo k bouřlivé diskuzi mezi ním a Callahanem, během které Callahan k němu přišel a nazval jej „ideologickým fanatikem“, načež byla show rychle přerušena reklamním spotem. Následně ještě jednou Gellera vyzval, aby uhádl obsah alespoň jedné z obálek. Geller neuspěl, obálka obsahovala kartu s vytištěnými čísly \"911\" čímž odkazoval na 11. září, 2001. Jeho vysvětlení bylo: \"Kdyby 10. 9. někdo mohl předpovědět, co se 11. 9. stane, mohl by zachránit tisíce životů\". Otevření druhé obálky bylo naplánováno na první epizodu čtvrté sezóny show \"Criss Angel: Mindfreak\", nicméně obsah obálky nebyl nikdy odhalen a zůstává nadále tajemstvím.\n\nCriss Angel se spoléhá z velké části na střih a placené publikum a tedy nedokáže předvádět své nejpůsobivější triky živě před skutečným publikem. Tím si vysloužil kritiku ostatních ilusionistů. Vyvolává to otázku, zda to vůbec lze považovat za kouzelnické triky. \"Můžete jednoduše vyjít s kamerou a balíčkem karet do ulic, nechat člověka vybrat si kartu, pak ji zamíchat bez jakýchkoliv triků zpátky do balíčku, vytáhnout náhodnou kartu a zeptat se, zda to byla kárová sedmička. Stačí vyjít do Newyorských ulic a zkoušet to tak dvě hodiny a nakonec budete mít pravdu.\" argumentuje příkladem Penn Jillette.\n\nAčkoliv Angela bylo možno spatřit s jeho ženou v 6. epizodě první sezóny (2005) při představení iluze uhoření zaživa, nebyla uváděna jako jeho žena. Raději byla uváděna jako jeho přítelkyně. Během rozvodového procesu právník jeho manželky, Joanne Sarantakos, prohlásil, že jejich svazek byl kvůli jeho kariéře záměrně utajován.\n\nV listopadu 2008, Angel začal chodit s přítelkyní Hugha Hefnera Holly Madisonovou.\n\n\n\n"}
{"id": "479138", "url": "https://cs.wikipedia.org/wiki?curid=479138", "title": "Nofej Prat", "text": "Nofej Prat\n\nNofej Prat (: נוֹפֵי פְּרָת, doslova „\"Vyhlídky na Prat\"“, podle sousedního kaňonu Nachal Prat, : Nofei Prat) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce cca 430 metrů na severním okraji Judské pouště na svazích nad hlubokým kaňonem Nachal Prat (zvaným též Vádí Kelt). Nofej Prat leží v severovýchodní části aglomerace Jeruzalému, cca 10 kilometrů severovýchodně od jeho historického jádra a cca 58 kilometrů jihovýchodně od centra Tel Avivu. Osada je na dopravní síť aglomerace Jeruzalému napojena pomocí lokální silnice vedoucí skrz sousední obec Kfar Adumim, která pak ústí do dálnice číslo 1. Ta vede k západu do centra Jeruzalému a okolo města Ma'ale Adumim a k východu do oblasti okolo Mrtvého moře.\n\nJe součástí souvislého bloku izraelských osad situovaného na Západním břehu Jordánu, východně od Jeruzalému (tzv. Guš Adumim). Do tohoto bloku se řadí dále město Ma'ale Adumim a menší sídla jako Kfar Adumim, Alon, Almon a Kedar. Tento blok sousedí severním, východním a jižním směrem s převážně neosídlenými oblastmi Judské pouště. Pouze na západě přímo navazuje na zastavěné území aglomerace Jeruzalému, včetně palestinských obcí, z nichž žádná ale neleží v bezprostřední blízkosti obce Nofej Prat (nejblíže je město Anata 5 kilometrů jihozápadním směrem).\nObec Nofej Prat vznikla v červnu 1992 jako iniciativa skupiny studentů z Hebrejské univerzity v Jeruzalému. K založení nové komunity došlo 23. června 1992, tedy v den, kdy v Izraeli zvítězila ve volbách levicová Strana práce. Šlo na dlouhou dobu o jednu z posledních osidlovacích akcí na Západním břehu Jordánu. I samotná příprava zřízení Nofej Prat se pak zbrzdila. Teprve v roce 1996 začaly přípravné stavební práce, v květnu 1998 začala výstavba domů a v srpnu 1998 se konala oficiální slavnost pokládání základního kamene. Pro zbudování Nofej Prat byla přidělena část pozemků již existující obce Kfar Adumim, za jejichž součást je Nofej Prat stále oficiálně považováno, třebaže fakticky jde o samostatnou obec, se samostatným zastoupením v Oblastní radě Mate Binjamin.\n\nV červnu 2004 byl zpětně zveřejněn územní plán pro Nofej Prat s 52 bytovými jednotkami. Tento plán byl mezitím plně realizován. Tato první etapa výstavby se skládala ze dvou fází: v první vzniklo 33 a v druhé 19 domů. Později pak publikován i plán pro čtvrť Nofej Prat Bet s výhledovou kapacitou 212 bytů. V rámci této fáze byla realizována výstavba 20 bytových jednotek a další jsou plánovány. V lednu 2001 byla také západně od vlastní osady založena nová čtvrť Nofej Prat Ma'arav, kde podle pozdější vládní zprávy trvale pobývaly dvě rodiny v provizorních karavanech. Podle databáze organizace Peace Now z roku 2007 ale v lokalitě Nofej Prat Ma'arav (neboli Kóta 468) žilo už deset lidí.\n\nÚzemní plán Nofej Prat předpokládá její výrazné rozšiřování podél okraje kaňonu Nachal Prat směrem ke Kfar Adumim i k Jeruzalému. V počáteční fázi osidlování neměla obec přivod elektřiny a vody, nyní jsou zde zavedeny inženýrské sítě (voda se odebírá ze sousední Kfar Adumim). Zajíždí sem veřejná autobusová doprava (linka 173). V obci fungují předškolní zařízení, základní školství je zajištěno v okolních osadách. V Nofej Prat je veřejná knihovna a provizorní synagoga. Obchod je k dispozici v Kfar Adumim.\n\nPodle plánů z počátku 21. století měla být obec, spolu s dalšími osadami v bloku Guš Adumim okolo Ma'ale Adumim zahrnuta do Izraelské bezpečnostní bariéry a oddělena od okolních palestinských sídel. Podle stavu k roku 2008 ale tato bariéra vyrostla pouze okolo vlastního Jeruzaléma a nikoliv v bloku okolo Ma'ale Adumim a její trasa v tomto úseku stále nebyla definitivně stanovena. Území v blízkosti Ma'ale Adumim je potenciální severojižní spojnicí mezi severní a jižní částí Západního břehu Jordánu, které může být strategicky významné v případě vzniku nezávislého palestinského státu na části tohoto území.\n\nObyvatelstvo Nofej Prat je v databázi rady Ješa popisováno jako smíšené, tedy složené ze sekulárních i nábožensky orientovaných Izraelců. Poměr sekulárních a náboženských obyvatel je zhruba 40 ku 60 %. 70 % obyvatel má vysokoškolské vzdělání nebo studuje vysokou školu. Přesné údaje o populačním vývoji nejsou k dispozici, protože formálně není osada považována za samostatnou obec. Internetové stránky Nofej Prat uvádějí přes 400 obyvatel (130 rodin).\n\n\n"}
{"id": "479139", "url": "https://cs.wikipedia.org/wiki?curid=479139", "title": "Ubavoj nam Crnoj Gori", "text": "Ubavoj nam Crnoj Gori\n\nUbavoj nam Crnoj Gori (cyrilicí: \"Убавој нам Црној Гори\", česky: \"Naší krásné Černé Hoře\") byla národní hymna Černé Hory v dobách monarchie v 19. a 20. století. \n\nText byl složen v roce 1865 černohorským básníkem a knězem Jovanem Sundečićem, který byl zároveň tajemníkem černohorského knížete Nikoly I. Petroviće-Njegoše. Hudbu složil Jovo Ivanišević, inspirovaný \"Uskliknimo s ljubavlju\", hymnusem na Svatého Sávu. Tato melodie byla později upravena Antonem Schulzem. Hymna byla poprvé zpívána a hrána 17. října 1870. Poté ji kníže Nikola I. prohlásil za státní hymnu. 28. srpna 1910 bylo vyhlášeno Černohorské království se stejnou národní hymnou.\n\nV roce 1993 byla tato hymna jako jeden z návrhů během neúspěšného jednání o přijetí státní hymny nezávislé Černé Hory. Hlavním problémem byly její monarchistické texty. \n\nText hymny v černohorské cyrilici, transkripci a češtině.\n\n"}
{"id": "479145", "url": "https://cs.wikipedia.org/wiki?curid=479145", "title": "Alfa-Helicopter", "text": "Alfa-Helicopter\n\nALFA-HELICOPTER, spol. s r.o. (předtím ALFA-HELIKOPTER, spol. s r.o.) byl první soukromý český letecký dopravce se specializací na provoz letecké záchranné služby (LZS). Od roku 2009 zajišťoval provoz čtyř základen letecké záchranné služby, a to v Brně, Jihlavě, Olomouci a Českých Budějovicích. Hlavní sídlo měl v Brně. Alfa-Helicopter byla také jediná společnost na světě, která využívala pro potřeby letecké záchranné služby vrtulníky Bell 427.\n\nSpolečnost vznikla v roce 1992, o 25 let později byla 1. ledna 2017 poslána k likvidaci. Firmě v roce 2016 vypršely smlouvy o provozování leteckých záchranných stanovišť, byl vyhlášen nový tendr, do něj se ale společnost Alfa-Helicopter již nepřihlásila. Nemocnice uvedly, že byly se službami této společnosti spokojeny. Bývalé stanoviště Alfa-Helicopter od roku 2017 zajišťují státní subjekty, například Policie ČR, stát chce do budoucna ovládat většinu leteckých stanovišť v Česku.\n\nKrátké shrnutí historie\n\nV systému letecké záchranné služby České republiky hraje společnost důležitou roli. Jako nestátní provozovatel letecké záchranné služby zajišťuje chod provozních v Brně, Jihlavě a Českých Budějovicích a pokrývá tak asi 40 % rozlohy státu. Alfa-Helicopter provozuje leteckou záchrannou službu od roku 1992. Společnost zajišťuje provoz samotných vrtulníků a zajišťuje veškeré technické a provozní pracovníky, včetně pilotů. Zdravotnická část osádky je zajištěna územními záchrannými službami jednotlivých krajů.\n\nLetecká záchranná služba zahájila činnost v Brně 1. července 1989 jako čtvrtá základna v Československu. Společnost Alfa-Helicopter převzala provoz stanice k 1. lednu 1992, k dispozici byl z Polska pronajatý vrtulník Mil Mi-2. V květnu 1992 zakoupila nový vrtulník Bell 206, který na stanici následně sloužil. Do roku 2003 sloužily na základně v Brně různé typy vrtulníků Bell 206 (imatrikulace OK-WIR, OK-XIS, OK-ZIU, OK-YIR). 29. prosince 2003 převzala chod stanice společnost DSA, která používala vrtulníky Eurocopter AS 355. K další změně provozovatele došlo v lednu 2005. Pro účely letecké záchranné služby již nesloužily vrtulníky soukromých společností, ale vrtulník Eurocopter EC 135 Letecké služby Policie ČR (OK-BYB). V roce 2009 se opět měnil provozovatel. Letecká služba Policie ČR ukončila k 1. lednu 2009 provoz základen v Brně a Hradci Králové. Stanici v Brně převzala znova společnost Alfa-Helicopter, její partnerská společnost DSA zajišťuje od stejného data chod stanice v Hradci Králové. Od ledna 2009 sloužil na stanici krátce vrtulník Bell 427 (OK-AHE), který byl v červenci vystřídán novým moderním strojem Eurocopter EC 135 T2+ (OK-NIK).\n\nNový vrtulník Eurocopter EC 135 T2+ byl do provozu uveden 23. července 2009, ale slavnostní předání proběhlo až 14. září téhož roku. Vrtulník byl pokřtěn podle české olympioničky Nikoly Sudové, která se zároveň stala jeho kmotrou. Imatrikulační značku OK-NIK vrtulník získal podle jejího křestního jména Nikola.\n\nStanice letecké záchranné služby v Olomouci byla otevřena 1. října 1990. 1. ledna 1993 převzala chod stanice společnost Alfa-Helicopter, která využívala zpočátku vrtulník Mil Mi-2. Od roku 1994 sloužily na základně vrtulníky Bell 206 a od 26. června 2002 vrtulník Bell 427, který se představil ve světové premiéře. 5. srpna 2010 byl do služby trvale nasazen nový stroj Eurocopter EC 135 T2+.a to do 31.12.2016. Poté převzala službu slovenská společnost ATE.\n\nLetecká záchranná služba zahájila v Jihlavě činnost 1. května 1991. Prvním provozovatelem byla společnost Slov-Air, později Bel-Air a do 1. ledna 1993 Alfa-Helicopter. Do roku 1994 využívala vrtulník Mil Mi-2, který byl nahrazen strojem Bell 206 (OK-YIP). V roce 2002 zakoupila společnost Alfa-Helicopter nový stroj Bell 427, který se představil ve světové premiéře. Od roku 2003 slouží na stanici trvale vrtulník Bell 427 (OK-AHA).\n\nOd 1. května 1991 do 1. ledna 1995 provozovala leteckou záchrannou službu na letišti v Plané u Českých Budějovic Armáda České republiky. 1. ledna 1995 přešel provoz pod soukromou společnost Helicopter, která přesunula stanici na heliport v Hosíně. K 1. lednu 2004 převzala chod stanice společnost Alfa-Helicopter, která zpočátku používala vrtulník Bell 206L-4T (OK-ZIU) a od roku 2005 vrtulník Bell 427 (OK-AHB). 5. února 2010 došlo k nehodě vrtulníku s imatrikulační značkou OK-AHB, který letěl pro pacienta do Jihlavy. Mezi Horní Olešnou a Panskými Dubenkami vlétnul vrtulník do husté mlhy a z důvodu silného větru došlo ke kontaktu vrtulníku s terénem. Nikomu z tříčlenné posádky se nic nestalo, nicméně vrtulník se stal provozu neschopný. 6. února ve 13.40 došlo k příletu záložního stroje z Olomouce. V současné době slouží na stanici Bell 427 s imatrikulací OK-EMI. Působení společnosti Alfa Helicopter bylo v Jihočeském kraji ukončeno ke dni 31.12.2016. Od 1.1.2017 provozuje leteckou záchrannou službu Armáda ČR ze základny na letišti v Bechyni.\n\nSpolečnost zajišťovala chod čtyř základen letecké záchranné služby. K dispozici měla pět plně vybavených vrtulníků, jeden slouží jako záložní. Společnost Alfa-Helicopter byla jediným provozovatelem vrtulníků Bell 427 ve zdravotnické konfiguraci na světě. Partnerská společnost DSA v době existence Alfa Helicopter zajišťovala chod základen v Ostravě, Hradci Králové, Ústí nad Labem a Liberci. Kromě těchto pěti vrtulníků disponovala společnost strojem Bell 206L-4T s imatrikulací OK-ZIU. Tento stroj však sloužil ke komerčním účelům.\n\n\n"}
{"id": "479148", "url": "https://cs.wikipedia.org/wiki?curid=479148", "title": "Stanislav Kaczmarczyk", "text": "Stanislav Kaczmarczyk\n\nStanislav Kaczmarczyk (* 11. září 1936 Vělopolí) je český evangelický kazatel a spisovatel.\n\nV letech 1955 až 1959 studoval teologii na Evangelické bohoslovecké fakultě v Bratislavě. Po hornické brigádě na Dole 1. máj v Karviné absolvoval povinnou dvouletou vojenskou službu. Od roku 1962 pracoval v duchovenské službě ve Slezské církvi evangelické a. v. ve farním sboru v Komorní Lhotce. Koncem roku 1974 mu byl komunistickou vrchností odňat státní souhlas k vykonávání duchovenské činnosti pro velmi aktivní práci s mladou generací ve sboru. V letech 1975 až 1983 pracoval v tiskárně Tisk v Českém Těšíně, nejprve jako pomocný dělník a pak jako řidič nákladního auta pro odvážení smetí na smetiště. Od června 1983 působil jako farář ČCE v evangelickém sboru ve Štramberku. Od ledna roku 1990 působí v Evangelickém sboru a.v. ČCE v Českém Těšíně Na Rozvoji. V letech 1993 až 2006 přednášel na Katedře křesťanské výchovy na Pedagogické fakultě Ostravské univerzity. 4 roky působil jako předseda Rady TWR-C v České republice a pak několik let jako člen Rady. Od založení Dětské misie v České republice byl dlouholetým členem Rady a dlouhou dobu byl také jejím předsedou. Působí stále jako hostující lektor pro vzdělávání pracovníků Dětské misie na Slovensku. 16 let pracoval jako člen Evangelizačního odboru při Synodní radě ČCE. \n\nJe ženatý, s manželkou Olgou žije od roku 1961. Má dva syny. Starší syn Vladislav pracuje jako inženýr-programátor, mladší syn Daniel je magistrem teologie a pracuje jako ředitel Wycliffovy misie v ČR. Má šest vnoučat.\n\n\n"}
{"id": "479152", "url": "https://cs.wikipedia.org/wiki?curid=479152", "title": "Ari Vatanen", "text": "Ari Vatanen\n\nAri Pieti Uolevi Vatanen (* 27. dubna 1952 v Tuupovaaře, v Severní Karélii) je bývalý finský závodník v rallye a od roku 1999 poslanec Evropského parlamentu.\n\nSvou mezinárodní kariéru začal v roce 1976. V roce 1980 vyhrál svůj první závod MS v rallye Acropolis rallye 1980, v roce 1981 se spolu se svým spolujezdcem Davidem Richardsem na voze Ford Escort stal mistrem světa v rallye za tým Ford M-Sport. Později se věnoval pouštní rallye, jezdil pro týmy Peugeot Sport a Citroën Sport a vyhrál dohromady čtyřikrát Rallye Dakar. V roce 2007 startoval za Volkswagen Motorsport v Rallye Dakar, jeho spolujezdcem byla Italka Fabrizia Pons.\n\nV roce 1999 byl poprvé zvolen do Evropského parlamentu, jako člen finské strany Kansallinen Kokoomus, poté ale zůstal ve Francii. Od roku 2004 přísluší v Evropském parlamentu k Union pour un Mouvement Populaire.\n\nVatanen 10. července 2009 oznámil, že se v říjnu 2009 zúčastní jako kandidát volby prezidenta FIA. Nakonec jej ve volbách porazil Francouz Jean Todt.\n\n\n"}
{"id": "479153", "url": "https://cs.wikipedia.org/wiki?curid=479153", "title": "Porte d'Auteuil (stanice metra v Paříži)", "text": "Porte d'Auteuil (stanice metra v Paříži)\n\nPorte d'Auteuil je nepřestupní stanice pařížského metra na lince 10 v 16. obvodu v Paříži. Nachází se pod náměstím \"Place de la Porte d'Auteuil\". Metro je v této části linky jednosměrné, tj. vlaky jezdí pouze ve směru ze stanice Gare d'Austerlitz do stanice Boulogne – Pont de Saint-Cloud.\n\nStanice byla otevřena 30. září 1913 jako konečná stanice linky 8, která sem byla prodloužena ze stanice \"Beaugrenelle\" (dnes Charles Michels).\n\n27. července 1937 byl úsek linky 8 La Motte-Picquet – Grenelle ↔ \"Porte d'Auteuil\" odpojen od linky 8 a stal se součástí linky 10.\n\nAž do 3. října 1980 sloužila stanice \"Porte d'Auteuil\" jako konečná stanice. Poté byla linka prodloužena do sousední stanice Boulogne – Jean Jaurès.\n\nJméno stanice je odvozeno od názvu staré brány (francouzsky „la porte“), kterou vedla silnice do města Auteuil, které bylo v roce 1860 připojeno k Paříži.\n\n\n"}
{"id": "479156", "url": "https://cs.wikipedia.org/wiki?curid=479156", "title": "Emanuel Miřiovský", "text": "Emanuel Miřiovský\n\nEmanuel Miřiovský (24. prosince 1846 Jindřichův Hradec - 10. ledna 1914 Praha, Královské Vinohrady) byl vychovatel, spisovatel, překladatel z němčiny a literární kritik. Je řazen mezi ruchovce.\n\nVystudoval gymnázium v Jindřichově Hradci, pak absolvoval filozofii v Praze. Stal se vychovatelem na řadě středních škol v Čechách i na Moravě. Nejdéle setrval v Hradci Králové.\n\nOženil se a měl dceru Emu Miřiovskou, která se stala operní pěvkyní Národního divadla.\n\nPsal pro různé časopisy literární referáty, různé kritiky a pouštěl se do didakticko-gramatických rozprav. Byl autorem řady básní, veršovaných i neveršovaných povídek. Používal též pseudonymy: Čtrnáctý Pavel, Horský K., Krim A. a Emanuel Miřijovský.\n\n\n\n\n"}
{"id": "479157", "url": "https://cs.wikipedia.org/wiki?curid=479157", "title": "Svitkový film", "text": "Svitkový film\n\nSvitkový film (anglicky \"roll film\") je druh fotografického filmu. Film šíře 61 mm je navinut na cívce, z rubu je chráněn pásem neprůsvitného papíru. Papírový pás, který je delší i širší než vlastní film, chrání film před expozicí na bílém světle. Svitkový film byl původně často označován jako \"patronový\" (\"nábojnicový\", \"cartridge\") film, protože se podobal nábojnici do brokovnice. Svitkový film se vyrábí v řadě modifikací. V současnosti je nejrozšířenějším druhem 120, který umožňuje expozici 12 snímků formátu 6x6.\n\nSvitkový film - na rozdíl od všeobecného přesvědčení - není vynález George Eastmana, ani společnosti Eastman Kodak. George Eastman si nechal patentovat a od roku 1884 vyráběl papírový film (\"stripping film\") - svinutý papír s citlivou vrstvou, který se však v té době ukázal jako masově nepoužitelný. Avšak papír jako pružný a flexibilní podklad používal již okolo roku 1816, na počátku fotografických experimentů Joseph Nicéphore Niépce nebo v roce 1840 William Henry Fox Talbot pro výrobu papírových negativů - takzvaných \"slaných papírů\".\n\nPrvní film z celulózy jako substrátu vyrobil v roce 1868 John Wesley Hyatt a byl patentován ve Spojených státech. Ještě lepší celuloidový film vyvinul v roce 1887 americký reverend Hannibal Goodwin pro Thomase Edisona a také jej patentoval jako metodu na výrobu transparentního pružného svitkového filmu, který využíval vrstvy želatiny s bromidem stříbrným na celuloidu (nitrocelulóze). Dne 2. května 1887 reverend Goodwin po dlouhé řadě pokusů a testů patent přihlásil. Patent byl však na jedenáct let zdržen kvůli nejasně sepsané a podané přihlášce patentu, ale nakonec mu byl po dlouhých soudních sporech s firmou Eastman Kodak uznán 13. září 1898, kdy dostal označení \"Patent číslo: 610861\". George Eastman existující patenty ignoroval, a vedl dlouhý soudní proces, za což byl odsouzen k vysoké odměně vyplácené Goodwinovi.\n\nAgresivní přístup umožnil Eastmanovi a jeho podniku získat až do konce 19. století dominantní postavení na trhu. Konkurenceschopný film se pokoušela vyvinout mimo jiné také společnost Agfa v letech 1905–1915.\n\nEastman dokázal proslavit svitkový film ve svém fotoaparátu \"Kodak box kamera\" v roce 1888, kdy zjednodušil způsob fotografování pro běžné uživatele. Reklamní slogan zněl: \"Vy stisknete tlačítko, my zařídíme zbytek\".\n\nDne 21. května roku 1912 August Nagel patentoval kazetu na svitkové filmy s počítačem snímků.\n\nSvitkový film zůstal i nadále levným formátem do konce roku 1950, kdy byly nejčastější velikosti 127 a 828 pro malý formát kamery a 120 a 116 pro střední formát kamer. Svitkový film se také používal ve špičkových profesionálních fotoaparátech jako byl například švédský Hasselblad. Použití svitkového filmu bylo z velké části nahrazeno 135 a 126 kazetami, 120 a 220, ale tento typ filmu je běžně používaný ve středoformátových fotoaparátech i na začátku 21. století.\n\nNeprůhledný krycí papír umožňuje zakládat svitkový film za denního světla. Obvykle jsou na zadní straně papíru vytištěna čísla snímků, která lze prohlížet pomocí malého červeného otvoru v zadní části fotoaparátů. Cívka na svitkový film je obvykle založena na jedné straně kamery a po exponování je film i s papírovým pásem přetočen na jinou cívku. Exponovaný film je pak spolu s cívkou a krycím papírovým pásem vyňat z fotoaparátu. Prázdná cívka, na které byl původně film, se přesune na druhou stranu. Na tuto cívku se pak navíjí další film.\n"}
{"id": "479158", "url": "https://cs.wikipedia.org/wiki?curid=479158", "title": "Oldrich Vasicek", "text": "Oldrich Vasicek\n\nOldrich Alfons Vasicek, s diakritikou Oldřich Vašíček (* 1942) je český matematik žijící v USA, autor Vašíčkova modelu a spoluzakladatel společnosti KMV.\n\nPo studiu na pražském ČVUT, kde obhájil diplomovou práci \"Některé problémy teorie hromadné obsluhy\", pracoval v Československé akademii věd. Současně studoval na Matematicko-fyzikální fakultě Univerzity Karlovy kde získal doktorát z teorie pravděpodobnosti. Po invazi \"spojeneckých\" vojsk emigroval do USA a pracoval řadu let pro banku Wells Fargo.\nV roce 1977 publikoval v Journal of Financial Economics průlomový článek \"An equilibrium characterization of the term structure\". Jeho model popisující dynamiku úrokových měr je znám jako Vašíčkův model (Vasicek model).\n\nV roce 1989 Stephen Kealhofer, John McQuown a Oldřich Vašíček společně založili společnost KMV, kterou v roce 2002 koupila za 210 milionů dolarů (7,6 miliard korun) mezinárodní ratingová agentura Moody's.\n\nPeter Carr, manažer společnosti Bloomberg L.P., zahrnul Vašíčkův článek \"Probability of Loss on Loan Portfolio\" do knihy \"Derivatives Pricing: The Classic Collection\", která byla inzerována jako soubor 19 nejdůležitějších článků v oboru kvantitativní finance. John McQuown uvedl, že si Vašíčka velmi cenil Fischer Black, který s ním rád konzultoval obtížné matematické problémy.\n"}
{"id": "479160", "url": "https://cs.wikipedia.org/wiki?curid=479160", "title": "Montegiove", "text": "Montegiove\n\nMontegiove je kopec s nadmořskou výškou 227 m na jehož úpatí se rozkládá italské přímořské městečko Terracina. To leží v srdci Gaetského zálivu zhruba 160 Km od Neapole (Napoli), hlavního města regionu Kampánie (Campania).\n\nNa jeho vrcholu vzniklo již ve 14. století jedno z deseti eremitorií františkánského řádu, svatyň františkánské observance S. Angelo (\"Santuario Romano di Monte S. Angelo\").\n"}
{"id": "479161", "url": "https://cs.wikipedia.org/wiki?curid=479161", "title": "Zdeněk Kluka", "text": "Zdeněk Kluka\n\nZdeněk Kluka (* 16. dubna 1947 Brno) je český bubeník, zpěvák a hudební skladatel. Působil v rockové skupině Atlantis, v roce 1968 spoluzaložil kapelu The Progress Organization/Progres 2 hraje dodnes. Rovněž působí ve skupině Čankišou hrající hudbu ve stylu world music. Zdeněk Kluka také skládá scénickou hudbu a spolupracuje s několika českými divadly.\n\nO hudbu se Zdeněk Kluka zajímal od mala, od druhé třídy se učil hrát na akordeon, později se ale přesunul k bicím. Svoji hudební kariéru začínal koncem první poloviny 60. let 20. století v brněnské skupině Atlantis. Úspěšnou se tato kapela stala zejména po příchodu Hany a Petra Ulrychových o rok později, v roce 1968 bylo dokonce vydáno několik singlů. V roce 1968 Atlantis vystupoval 2× v západním Německu.\n\nPo organizačních problémech právě v NSR Kluka z Atlantisu odešel a na podzim 1968 společně s kytaristou a zpěvákem Pavlem Váněm založil skupinu The Progress Organization, se kterou bubeník na dlouho spojil svoji kariéru. Po příchodu klávesisty Jana Sochora a baskytaristy Emanuela Sideridise začali The Progress Organization zkoušet, první koncert odehráli 3. dubna 1969 v brněnské Redutě. Skupina byla úspěšná, ještě v roce 1969 například hráli jako předkapela americkým The Beach Boys, která vystoupila na brněnském zimním stadionu. Začínající normalizace ale příliš nepřála hudbě tohoto typu, proto The Progress Organization ve druhé polovině roku 1970 ukončili činnost. Opětovně se sešli ještě v lednu 1971 kvůli nahrávání svého prvního alba \"Barnodaj\" a poté ještě několikrát během toho roku na jednotlivé koncerty.\n\nZdeněk Kluka přešel společně s Janem Sochorem a Emanuelem Sideridisem do Skupiny Aleše Sigmunda, která doprovázela popové pěvecké duo Martha a Tena a zpěváka Boba Frídla. V roce 1972 vytvořili Kluka se Sochorem novou skupinu doprovázející Frídla, do které o dva roky později přišel i Pavel Váně. Jediným členem původních The Progress Organization, který chyběl, tak byl Emanuel Sideridis, který se mezitím přestěhoval do Řecka a kterého v této Skupině Jana Sochora nahradil Pavel Pelc.\n\nTato čtveřice (Kluka – Váně – Pelc – Sochor) začala od roku 1976 vytvářet druhé album skupiny The Progress Organization, přičemž název kapely musel být zaměněn za bezvýznamnové slovo Barnodaj. Deska byla nahrána v roce 1977, jednalo se o monotematické album s názvem \"Mauglí\". V té době již ale byla obnovena i koncertní činnost skupiny, hudebníci začali používat název Progres 2 a také obsazení se částečně změnilo.\n\nNa jaře 1978 měl premiéru dlouho připravovaný audiovizuální projekt \"Dialog s vesmírem\", se kterým Progres 2 pod vedením Zdeňka Kluky objeli do roku 1980 celé Československo. V roce 1978 byla také ukončena spolupráce s Bobem Frídlem a členové se začali plně věnovat rockové hudbě. Začátkem 80. let následoval projekt \"Třetí kniha džunglí\" a v roce 1983 \"Mozek\". To již byl definitivním lídrem kapely právě Zdeněk Kluka, frontman Pavel Váně totiž ze skupiny odešel v roce 1980. V roce 1987 nahráli Progres 2 písničkové album \"Změna!\" a poté se styl skupiny zcela změnil. Se Zdeňkem Klukou zůstal pouze klávesista Milan Nytra a pod vedením těchto dvou hudebníků (a pod názvem Progres-Pokrok) vznikl projekt \"Otrava krve\", parodie na budovatelské písně a nadšení 50. let 20. století, což v té době byl odvážný počin. V roce 1990 ale Progres-Pokrok svoji činnost ukončil. Obnova skupiny s některými původními hudebníky (Kluka, Váně, Pelc) proběhla v roce 1992 a od té doby Progres koncertuje dodnes. V roce 2018 vydali Progres 2 album \"Tulák po hvězdách\". Zdeněk Kluka je tak jediným členem kapely, který v ní působil nepřetržitě od roku 1968 (s výjimkou přestávek, kdy skupina nehrála).\n\nOd konce 70. let 20. století působí Zdeněk Kluka i jako skladatel scénické hudby pro divadelní představení. Významná je jeho spolupráce zejména s brněnským divadlem Husa na provázku (například inscenace \"Červený smích, Stříbrný vítr, Shakespearománie, Báječná léta pod psa, Babička, Inženýr lidských duší\" či \"Švejk\"), píše hudbu i pro další divadla nejen v moravské metropoli (Městské divadlo Brno, Divadlo Radost, Městské divadlo Zlín, Jihočeské divadlo, Národní divadlo). Zdeněk Kluka spolupracuje i s televizí, autorsky se podílel na hudbě k některým televizním filmům (\"Papírový most\" či \"Taťka\"), napsal hudbu i pro slovenské večerníčky \"Pafka, Ňuf a Hryzka, Pampúšik\".\n\nV roce 1999 byla založena skupina Čankišou, která hraje world music – tzv. hudbu (fiktivního) lidu Čanki. Jedním z jejich členů se stal i Zdeněk Kluka, který se za bicími střídá se svým synem Janem a který si k bubenické soupravě přibral i další nástroje jako balafon, blasakoredeon a akordeon. Čankišou koncertovali i například v Pákistánu či na Réunionu a dosud vydali několik alb.\n\n\nViz kompletní diskografie Progres 2.\n\n\nViz kompletní diskografie Čankišou.\n\n"}
{"id": "479163", "url": "https://cs.wikipedia.org/wiki?curid=479163", "title": "Nadine Kleinertová", "text": "Nadine Kleinertová\n\nNadine Kleinertová-Schmittová (* 20. října 1975, Magdeburk) je bývalá německá atletka, jejíž specializací je vrh koulí.\nV roce 1993 vybojovala stříbrnou medaili na juniorském mistrovství Evropy v San Sebastiánu. Ve své sbírce má zlatou medaili z prvního ročníku mistrovství Evropy do 22 let, který se konal v roce 1997 ve finském Turku. Je trojnásobnou vicemistryní světa (1999, 2001, 2009), halovou vicemistryní světa (2006) a halovou vicemistryní Evropy (2000).\n\nNejvětší úspěch zaznamenala v roce 2004 na letních olympijských hrách v Athénách, kde získala stříbrnou medaili. Její nejdelší pokus ve finále měřil 19,55 m a až do poslední série stačila tato vzdálenost na olympijské zlato. V poslední, šesté sérii se však zlepšila Kubánka Yumileidi Cumbáová na 19,59 m a stala se olympijskou vítězkou. O čtyři roky později na letních hrách v Pekingu obsadila ve finále sedmé místo. Na mistrovství Evropy v atletice 2010 v Barceloně skončila sedmá.\n\nV roce 2012 vybojovala titul mistryně Evropy ve vrhu koulí, o rok později ukončila sportovní kariéru.\n\n\n"}
{"id": "479164", "url": "https://cs.wikipedia.org/wiki?curid=479164", "title": "Juan Ruiz", "text": "Juan Ruiz\n\nJuan Ruiz (známý jako Arcikněz Hitský, kolem 1283, Alcalá de Henares – kolem 1350) byl kastilský básník první poloviny 14. století. Je autorem jednoho z nejdůležitějších literárních děl středověké španělské literatury: \"Kniha pravé lásky\" (\"Libro de buen amor\").\n\nZ autobiografických údajů z jeho knihy je téměř jisté že se narodil v Alcalá de Henares a později žil v Gaudalajaře a v Toledu, než byl jmenován arciknězem v Hitě. Arcibiskup z Toleda Gil de Albornoz nechal Ruize na třináct let uvrhnout do žaláře.\n\nVíme pouze o jednom díle které napsal: \"Kniha pravé lásky\" (\"Libro de buen amor\") také nazývané \"Kniha písní\" (\"Libro de los cantares\"), \"Poesie\" (\"Poesías\") atd. Předpokládá se, že dílo napsal při svém pobytu ve vězení. V úvodu knihy varuje čtenáře před nebezpečím lásky pošetilé, chlípné, světské (loco amor). Vzývá jméno Aristotelovo a snaží se ospravedlnit některé své příliš odvážné myšlenky. Záhy však zapomíná na opatrnost a oddává se opěvování své naprosto volné lásky. Vypráví o rozmanitosti milostných dobrodružství například o láskách dona Melóna de la Huerta a doňi Endriny, při niž vystupuje postava doňi Urruci zvané \"Trotaconventos\". Trotaconventos je jakousi předchůdkyní Celestiny, staré kuplířky, která je hlavní hrdinkou jedné z nejvýznamnějších knih španělské literatury, knihy \"Celestina\".\n"}
{"id": "479167", "url": "https://cs.wikipedia.org/wiki?curid=479167", "title": "Náměstí Před bateriemi", "text": "Náměstí Před bateriemi\n\nNáměstí Před bateriemi je veřejné prostranství v Praze, které se nachází ve Střešovicích v městské části Praha 6. Prostranství je zalesněno listnatými i jehličnatými stromy a má povahu anglického parku či lesoparku. Kromě laviček se zde nachází dětské hřiště.\nVýchodní straně prostranství dominuje funkcionalistická stavba evangelického kostela od architekta Bohumíra Kozáka. Kostel místního farního sboru Českobratrské církve evangelické pochází z let 1938 až 1939 je opatřen věží s hodinovým strojem. Východní část náměstí přechází v Sibeliovu ulici, na jejíž severní straně stojí velký vodojem (tzv. Hradní vodojem), na jižní straně pak velké sídlo sportovního klubu Tatran Střešovice s několika sportovišti.\n\nMístní název Baterie pochází z doby, kdy v těchto místech pruské vojsko ostřelovalo blízké Hradčany a Strahov z děl. Stalo se tak v prvé polovině září roku 1744 a opakovaně pak v červnu 1757 během sedmileté války kdy pruský král Fridrich II. Veliký obléhal Prahu. Tuto, pro Prahu velmi neblahou, historickou událost připomíná řada názvů okolních ulic: U první baterie, U druhé baterie, U třetí baterie, U čtvrté baterie, U páté baterie, U šesté baterie, Pod bateriemi, Na Zástřelu, Na bateriích, K bateriím a Na Dělostřílnách (převážně západně od náměstí). Název náměstí pochází z roku 1957.\n\n\n"}
{"id": "479168", "url": "https://cs.wikipedia.org/wiki?curid=479168", "title": "Cluny – La Sorbonne (stanice metra v Paříži)", "text": "Cluny – La Sorbonne (stanice metra v Paříži)\n\nCluny – La Sorbonne je stanice pařížského metra na lince 10 v 5. obvodu v Paříži. Nachází se pod \"Boulevardem Saint-Germain\", pod kterým vede trať, mezi křižovatkami s ulicí \"Rue Saint-Jacques\" a \"Boulevard Saint-Michel\". Ze stanice je možný přestup na stanici RER Saint-Michel – Notre-Dame na linky B a C.\n\nStanice byla otevřena 15. února 1930 při prodloužení linky ze stanice Odéon do Place d'Italie (dnes na lince 7). Na stanici byly neobvykle instalovány tři koleje, z nichž prostřední nemá nástupištrě. Tato kolej sloužila pouze ke služebnímu spojení s linkou 4.\n\n2. září 1939 byla stanice \"Cluny – La Sorbonne\", tak jako i mnohé jiné, uzavřena z důvodu vypuknutí války a mobilizace zaměstnanců. Po válce však již zůstala uzavřena kvůli přílišné blízkosti k sousedním stanicím. Stanice byla znovu otevřená až 15. prosince 1988, aby se usnadnil přestup cestujících z linky 10 na linku RER B, pro které byla 17. února toho roku otevřena stanice Saint-Michel – Notre-Dame a linku RER C, která byla v provozu od roku 1979. U příležitosti znovuotevření stanice byl strop nástupiště vyzdoben mozaikou, kterou vytvořil francouzský umělec Jean Bazaine.\n\nJméno stanice se skládá ze dvou částí. Stanice byla pojmenována po dvou významným budovách v sousedství: Hôtel de Cluny a Sorbonny.\n\nStanice má dva východy. Jeden je na křižovatce \"Boulevardu Saint-Germain\" a \"Boulevardu Saint-Michel\", který slouží i pro RER a druhý na opačné straně stanice na rohu \"Boulevardu Saint-Germain\" a \"Rue Saint-Jacques\".\n\n"}
{"id": "479170", "url": "https://cs.wikipedia.org/wiki?curid=479170", "title": "Aréna (Star Trek)", "text": "Aréna (Star Trek)\n\n„Aréna“ (v originále „Arena“) je osmnáctý díl první sezóny seriálu Star Trek, později známého jako \"\". Premiéra epizody proběhla 19. ledna 1967. Děj vychází ze stejnojmenné povídky Fredrika Browna z roku 1944.\n\nZajímavostí je, že souboj mezi kapitánem Kirkem a gornským kapitánem, připomínajícího ještěra, byl vyhlášen za nejhorší bojovou scénu všech dob. Poprvé se v seriálu objevuje tato chladnokrevná rasa. Gornové se pak vyskytují ještě např. v seriálu v epizodě Zajatci času, ale také v několika komiksech nebo videohrách.\n\nHvězdného data 3045.6 kosmická loď USS Enterprise NCC-1701 vedená kapitánem Jamesem Tiberiem Kirkem doráží na základnu Cestus III, kam je pozván komodorem Travesem, známým svou pohostinností. Když se výsadek včetně kapitána Kirka a prvního důstojníka Spocka transportuje na povrch planety zjišťuje, že základna je zničená a v okolí se nachází živé, avšak chladnokrevné bytosti. Výsadek je vystaven dělostřeleckému útoku. Vedoucí důstojník Sulu musí zároveň čelit útoku cizího plavidla na oběžné dráze planety.\n\nKdyž se útočníky daří odrazit, Kirk a Spock se transportují zpět, pronásledují cizí loď a snaží se získat informace z jednoho z přeživších. Kirk se domnívá, že jde o přípravu pro invazi a je tedy nutné průzkumnou loď zničit, aby cizí rasa neměla jistotu vojenské síly Spojené federace planet. Pro dostihnutí lodi kapitán Kirk riskuje a nařizuje překročení maximální bezpečné warp rychlosti. Nedbá ani Spockových rad ponechat nepřátele svému osudu, ani Scottyho varování, že to \"Enterprise\" nemusí vydržet. Když se začínají přibližovat, Uhura zachytává cizí skenování lodi, které klasifikuje jako ne-nepřátelské. Další záhadou je, že cizí loď najednou zastavuje. Kapitán Kirk nechává vyhlásit pohotovost a celá posádka se připravuje na boj. Když se \"Enterprise\" přiblíží, je násilně zastavena neznámou silou. Obě lodě v tu chvíli bezmocně stojí ve vesmíru. Záhy se na obrazovce objevuje komunikace a neznámý hlas se představuje jako Metronové. Upozorňuje, že \"Enterprise\", spolu s lodí, jejíž osádku označují jako Gorny, vstoupila do jejich území s nepřátelskými úmysly a proto budou kapitáni obou lodí poslány na planetu s vhodnou atmosférou, aby zde sami vyřešili svůj spor. Poražený, pak bude zničen i se svou lodí.\n\nKirk se proti své vůli objevuje na asteroidu spolu s gornským kapitánem, který vypadá jako plaz. Jeho protivník je velmi pomalý a neohrabaný, ale také nadmíru silný a odolný. Kirkovi je po chvilce zřejmé, že holýma rukama tohoto soupeře neporazí a utíká do skalisek. Postupně nahrává svůj provizorní deník, který ovšem poslouchá i kapitán Gornské lodi. Kirk byl od Metronů upozorněn, že na planetě se nachází surovina s jejíž pomocí lze vyrobit zbraň, ale nic takového nenachází. Zatímco se Gorn snaží si vyrobit ostrou zbraň ze všudypřítomných diamantů, Kirk na něj shodí obrovský balvan, ale ani takový úder nepřítele nezabije. Kapitán je nucen znovu utíkat, ale je zavalen kamením, které na něj přichystal jeho nepřítel. \"Enterprise\" spolu s gornskou lodí bezmocně stojí ve vesmíru. Spock s Dr. McCoyem zkouší kontaktovat Metrony. Ti pouze posádce umožní sledovat dění na asteroidu. Zraněnému Kirkovi se daří uniknout Gornovi. Objevuje velké ložisko síry a posléze i dusičnanu draselného. Je mu zřejmé, že tyto látky spolu s diamanty mohou něco utvořit, ale nedokáže si vzpomenout. Gorn nečekaně kontaktuje Kirka za účelem, aby svůj boj vzdal a neutíkal před ním. Když mu kapitán odvětí, že neumí být milosrdný a předvedl to na základně Cestus III, Gorn se hájí tím, že šlo o jejich prostor, kde Federace postavila svou základnu. Můstek \"Enterprise\" zatím sleduje, kterak jejich kapitán objevuje dutý kmen bambusu, liánu a poté dutý kmen láduje dusičnanem, sírou, diamanty a nakonec i uhlím, jehož ložisko je nedaleko. Spock objasňuje McCoyovi, že se snaží vyrobit starodávný vynález zvaný střelný prach a diamanty poslouží jako dokonalé projektily v dutém kmenu, který zpěvní liánou. Svým provizorním dělem poráží nepřítele, ale odmítá jej poté zabít, protože věří, že Gornové třeba brali jejich útok jako obranu svého území. Gorn mizí a objevuje se jeden z Metronů, který považuje Kirkův akt za naději na vyšší úroveň civilizovanosti a vrací kapitána na \"Enterprise\".\n\nEnterprise odlétá, ale pan Sulu hlásí, že najednou se nachází na úplně jiném místě galaxie. Kirk to přechází s hláškou, aby prostě nabral kurz na Cestus III, kde doufá bude moci s Gorny jednat o míru.\n\n"}
{"id": "479171", "url": "https://cs.wikipedia.org/wiki?curid=479171", "title": "Státní náboženství", "text": "Státní náboženství\n\nStátní nebo také oficiální náboženství či státní církev je náboženská nauka, instituce nebo vyznání víry oficiálně podporované státem. Termín státní církev bývá spojován s křesťanstvím a občas se používá k označení určité křesťanské větve spojené s některou z národností. Tento poměr mezi náboženstvím a státem se vyznačuje zavedením víry s podporou státu či jeho úřadů, na rozdíl od teokracie, jejíž pojetí vlády se odvozuje od božské moci či práva. Je také možné, aby se národní církev stala zavedenou bez státní kontroly. První národní církví byla arménská pravoslavná církev založená roku 301. Ve 20. století většina států zrušila státní náboženství. Státní náboženství v Československu zrušila roku 1920 Ústavní listina Československé republiky. Od roku 2017 bylo formálně zrušeno v Norsku.\n\nStát bez státního náboženství se většinou nazývá sekulárním.\n\nIndonésie sice nemá oficiální státní náboženství, ale státní ideologie Pancasila zahrnuje povinnost věřit v jednoho boha.\n\n"}
{"id": "479175", "url": "https://cs.wikipedia.org/wiki?curid=479175", "title": "Bushova doktrína", "text": "Bushova doktrína\n\nBushova doktrína ( ) je fráze používaná k souhrnnému popsání různých principů zahraniční politiky USA za vlády prezidenta George W. Bushe (2001–2009). Označení „Bushova doktrína“ se objevilo poprvé v létě 2001, ovšem masově se v americkém tisku ujalo až po teroristických útocích z 11. září t. r., kdy Bush přišel s tezí, že Spojené státy mají právo vyhranit se proti zemím, které pomáhají terorismu nebo které přechovávají teroristy (kterážto teze byla použita pro ospravedlnění zahájení války v Afghánistánu).\n\nPozději k Bushově doktríně připadly i další prvky, například:\n\nNěkteré z těchto bodů byly kodifikovány do publikace \"National Security Strategy of the United States\" (Národní bezpečnostní strategie Spojených států) na sněmu národní bezpečnosti dne 20. září 2002.\n\nHlavní vliv na formování Bushovy doktríny měli:\n\nBushova doktrína se „zhmotňovala“ a utvářela postupně (přibližně v průběhu jednoho roku – od poloviny září 2001 do stejného období v roce 2002). Mnoho jejích prvků bylo definováno prostřednictvím prezidentových výroků, ale existuje málo konkrétních dokumentů nebo materiálů, o nichž by se dalo říci, že tuto doktrínu přímo definují.\n\nBushova doktrína byla podle očekávání kladně přijata jak členy Bushovy administrativy, tak neokonzervativci, tak republikány.\n\nV konečném výsledku ale sklidila spíše kritiku, jako celek i v jednotlivých otázkách; a to jak v USA tak na mezinárodním poli. Na téma byly napsány knihy několika desítek autorů a publikováno nesčetné množství názorů, sloupků a fejetonů v tisku.\n\nObecně bylo doktríně vytýkáno, že znamená bezprecedentní odklon od historicky uplatňované americké zahraniční politiky, jež ctila multilateralismus a nezahajování válek, mimo případ, kdy by Spojené státy byly samy napadeny jinou zemí a válku by schválil americký Kongres (v souladu s oddílem č. 8 americké ústavy).\n\n\n\n"}
{"id": "479185", "url": "https://cs.wikipedia.org/wiki?curid=479185", "title": "Javel – André Citroën (stanice metra v Paříži)", "text": "Javel – André Citroën (stanice metra v Paříži)\n\nJavel – André Citroën je nepřestupní stanice pařížského metra na lince 10 v 15. obvodu v Paříži. Nachází se na nábřeží \"Quai André-Citroën\". Přes ulici je možné přestoupit na stanici linky RER C, přímá spojovací chodba zde však není.\n\nStanice byla otevřena 30. září 1913 při prodloužení linky 8 od stanice \"Beaugrenelle\" (dnes Charles Michels) po Porte d'Auteuil.\n\nTrať směřující ze stanice na západ na druhý břeh Seiny byla z technických důvodů postavena netradičně. Koleje odtud vedou do stanice Mirabeau na pravém břehu řeky, ovšem vlaky ve stanici nestaví, ale míří po rampě překonávající velký výškový rozdíl do další stanice Église d'Auteuil. Ve stanici Mirabeau pak staví pouze vlaky z opačného směru.\n\n27. července 1937 byl úsek linky 8 La Motte-Picquet – Grenelle ↔ \"Porte d'Auteuil\" odpojen od linky 8 a stal se součástí linky 10.\n\nJméno stanice se skládá ze dvou částí. \"Javel\" je název staré vesnice s malým přístavem, která je zmiňována již v roce 1485 pod názvem Javetz. V roce 1777 zde vznikla chemická továrna, kde se vyráběl chlornan sodný. Druhá část je odvozena od názvu nábřeží \"Quai André Citroën\". André Citroën (1878–1935) byl průmyslník a zakladatel automobilky Citroën, jehož továrna se nacházela nedaleko a v 90. letech 20. století na jejím místě vznikl městský park.\n\nNa nástupišti byly plakáty a fotografie prezentující André Citroëna a jeho firmu, rovněž sedadla na stanici měla charakteristické šípové logo firmy Citroën. Ale tato výzdoba byla odstraněna na počátku 21. století při renovaci stanice v rámci obnovy pařížského metra.\n\nStanice \"Javel\" je zmíněna v písni francouzského zpěváka Charlese Tréneta \"Y'a d'la joie\" z roku 1936.\n\n"}
{"id": "479187", "url": "https://cs.wikipedia.org/wiki?curid=479187", "title": "Nyota Uhura", "text": "Nyota Uhura\n\nNyota Uhura je fiktivní postava ze sci-fi světa \"Star Trek\"u. Působí především jako komunikační a spojovací důstojnice hvězdné lodi USS \"Enterprise\".\n\nPrvní představitelkou Nyoty Uhury byla Nichelle Nicholsová, která ji hrála v původním seriálu \"Star Trek\" (1966–1969). Roli si zopakovala i ve stejnojmenném animovaném seriálu z let 1973–1974 a v následujících šesti hraných celovečerních snímcích (do roku 1991). Záběry z nejstaršího seriálu byly rozsáhle použity i v díle „“ (1996) seriálu \"\". V rebootové filmové sérii hraje Uhuru od roku 2009 Zoe Saldana.\n\nUhura pochází ze Spojených států afrických a její mateřskou řečí je svahilština. Je nedílnou součástí posádky USS \"Enterprise\" od událostí v epizodě „Past na muže“, kde vystupovala v hodnosti poručíka. Postupem času získala hodnost komandéra. \n\nJejí specializací a pracovní náplní je ovládání komunikačních zařízení. V původním seriálu \"Star Trek\" je vždy k vidění u komunikačního pultu za kapitánovým křeslem. Velmi bravurně dokáže kódovat i dekódovat různé zprávy, hovoří dlouhou řadou jazyků a rozpoznává i různé signály.\n\nNení velkou výjimkou, že Uhura je součástí výsadku po boku kapitána Jamese Kirka, pana Spocka a doktora McCoye. Téměř pravidlem ale bylo, že jí patřila zvýšená pozornost bytostí, se kterými se výsadek setkal.\n\nGene Roddenberry, tvůrce Star Treku, měl od samého počátku jasnou vizi posádky s mezinárodní a meziplanetární účastí. Země měla v seriálu působit vlastně jako jeden národ a rasa – člověk. Proto chtěl, aby na můstku byl zástupce černé pleti. Televizní společnost NBC proti tomu protestovala, ale Uhura se přesto objevila již v druhém pilotním díle. \n\nNicholsová plánovala své působení v původním seriálu ukončit s první řadou roku 1967. Po rozhovoru s Martinem Lutherem Kingem, který jí vysvětlil, že je vzorem pro černošskou komunitu, se rozhodla setrvat.\n\nJejí jméno je kombinací svahilských slov: \"nyota\" je hvězda, \"uhura\" znamená svoboda.\n\n"}
{"id": "479189", "url": "https://cs.wikipedia.org/wiki?curid=479189", "title": "Maubert – Mutualité (stanice metra v Paříži)", "text": "Maubert – Mutualité (stanice metra v Paříži)\n\nMaubert – Mutualité je nepřestupní stanice pařížského metra na lince 10 v 5. obvodu v Paříži. Nachází se pod \"Boulevardem Saint-Germain\", kde vede linka 10, a pod náměstím \"Place Maubert\".\n\nStanice byla otevřena 15. února 1930 při prodloužení linky ze stanice Odéon do Place d'Italie (dnes na lince 7).\n\nJméno stanice je tvořeno dvěma částmi. \"Maubert\" pochází od náměstí \"Place Maubert\", jehož jméno vzniklo zkomolením osobního jména Aubert nebo Albert. \"Mutualité\" (česky vzájemnost, vzájemná pomoc) je odvozeno od budovy \"Maison de la Mutualité\" (Dům vzájemnosti), společenského domu z roku 1930 postaveného ve stylu art deco, který stojí u stanice.\n"}
{"id": "479190", "url": "https://cs.wikipedia.org/wiki?curid=479190", "title": "Cardinal Lemoine (stanice metra v Paříži)", "text": "Cardinal Lemoine (stanice metra v Paříži)\n\nCardinal Lemoine je nepřestupní stanice pařížského metra na lince 10 v 5. obvodu v Paříži. Nachází se na křižovatce ulic \"Rue Monge\", pod kterou vede linka 10, a \"Rue du Cardinal-Lemoine\".\n\nStanice byla otevřena 26. dubna 1931 při prodloužení linky do stanice Jussieu.\n\nJméno stanice je odvozeno od názvu ulice \"Rue du Cardinal-Lemoine\". Kardinál Jean Lemoine (1250–1313) byl legát papeže Bonifáce VIII. u francouzského krále Filipa IV. Sličného.\n\nStanice má dva vchody:\n"}
{"id": "479191", "url": "https://cs.wikipedia.org/wiki?curid=479191", "title": "Petr Nikolaev", "text": "Petr Nikolaev\n\nPetr Nikolaev, někdy psáno též Petr Nikolajev, (* 11. května 1957 Praha) je český scenárista a režisér.\n\nBěhem studií na FAMU na sebe upozornil zejména snímky \"Schopen – odveden\" (1979) a \"Praga kaput regni\" (1980). Za své školní práce, jejichž nonkonformita a svobodomyslnost mu ve své době vynesly podmínečné vyloučení, získal vůbec prvního Maxima (cenu za nejlepší studentské cvičení) v historii fakulty. Po absolutoriu odešel do Francie, kde žil téměř devět let. Živil se zpočátku jako prodavač zmrzliny, lepič plakátů, malíř pokojů a hlídač dětí. Později režíroval vzdělávací pořady a učil na soukromé filmové škole ESRA (1988–1992). Od roku 1992 žije opět v Praze. Ve funkci pomocného režiséra pracoval na francouzských filmech, natáčených v České republice. V roce 1997 debutoval úspěšnou adaptací literárního bestselleru Michala Viewegha \"Báječná léta pod psa\".\n\nVýraznějšího režijního vrcholu však dosáhl až po roce 2000 (ve věku blížícím se padesáti). V roce 2005 natočil drama \"Kousek nebe\" z prostředí drsného komunistického vězení z padesátých let dle autobiografického námětu Jiřího Stránského. V roce 2011 převzal režii (po v té době nemocné Alici Nellis) na dramatu z druhé světové války \"Lidice\". Jeho zatím posledním výrazným celovečerním filmem je kriminální drama \"Příběh kmotra\" (natočené v roce 2013) z českého mafiánského prostředí z přelomu 20. a 21. století.\n\nZnámým je i svou televizní tvorbou například seriálem \"Proč bychom se netopili\", ale především historickým dokumentárním seriálem \"Cyril a Metoděj – Apoštolové Slovanů\".\n\n\n\n"}
{"id": "479192", "url": "https://cs.wikipedia.org/wiki?curid=479192", "title": "WTA Tour Championships 2009", "text": "WTA Tour Championships 2009\n\nTenisový turnaj WTA Tour Championships 2009 (známý také jako \"Sony Ericsson Championships\") se konal ve dnech 27. října až 1. listopadu, podruhé v katarském hlavním městě Dauhá. Hrál se venku v areálu Khalifa International Tennis and Squash Complex na kurtech s tvrdým povrchem. Jednalo se o závěrečnou událost sezóny, jíž se účastnilo 8 nejvýše postavených tenistek podle žebříčku WTA Champions Race. Odměny činily 4 550 000 USD.\n\n\nVýsledky\n\n\nTabulka\n\nVýsledky\n\nTabulka\n"}
{"id": "479193", "url": "https://cs.wikipedia.org/wiki?curid=479193", "title": "Transportér (Star Trek)", "text": "Transportér (Star Trek)\n\nTransportér nebo také Transportní jednotka je fiktivní zařízení, které se vyskytuje na lodích a základnách ve světě Star Treku. Slouží k rychlému přenosu živých osob nebo věcí. Proces funguje na bázi teleportace. Protože hvězdné lodě, jako například USS Enterprise (NCC-1701) nepřistávají na planetách, ale pouze krouží po oběžné dráze a zpravidla nevyužívají menší plavidla pro dopravení posádky a zásob na zem, jsou vybaveny transportéry pro rychlý přesun na povrch planety.\n\nPoprvé se transportní zařízení objevilo hned v pilotním díle seriálu Star Trek: The Original Series s názvem Klec. Tento díl měl svou premiéru o více jak 20 let po dílu druhém (Kam se dosud člověk nevydal), kde se transportér vyskytoval samozřejmě také.\n\nTransportér pracuje stejně jako teleport, tedy rozloží přenášený objekt na miniaturní části, které následně sestaví na cílovém místě. Transportní jednotka musí být přítomna alespoň na jedné straně cesty. Není tedy nezbytně nutné přenášet objekty z transportéru do transportéru, což je výhoda jednak u neobydlených nebo zaostalejších planet, ale také při nouzovém úniku ze stávajícího místa. \n\nObjekt určený k přenosu je nutné zaměřit transportním paprskem. Ten mohou blokovat různé rušičky nebo třeba jenom několik metrů horniny (jeskyně). Pro zaměření transportního paprsku je vhodné, aby přenášený objekt byl nehybný, ale je možné zachytit například i bytost ve fázi volného pádu. \n\nTransportní jednotky Spojené federace planet mají svá omezení. Není možné přenést cokoliv na příliš velkou vzdálenost, např. meziplanetárně. \n\nZajímavostí je, že zhmotnění nemusí proběhnout okamžitě po rozložení transportované osoby, ale svým způsobem je možné transportovaného \"uložit\" do paměti a nechat zhmotnit po určité době. \n\nTransportní jednotky rovněž disponují filtry, schopnými rozpoznat u přenášené osoby výskyt mnoha nemocí (viry, bakterie, paraziti), nebo zbraní a zabránit jejich zhmotnění spolu s cílovou osobou (= odstranit je).\n\nJako každé zařízení i transportní jednotka může mít poruchu. \n\nV celovečerním filmu (1979) se objevilo riziko transportu. Špatné zhmotnění živých bytostí způsobilo nekorektní sestavení transportovaných osob a tím jejich smrt.\n\n"}
{"id": "479194", "url": "https://cs.wikipedia.org/wiki?curid=479194", "title": "Michail Kukuškin", "text": "Michail Kukuškin\n\nMichail Kukuškin, rus. \"Михаил Кукушкин\" (* 26. prosince 1987 ve Volgogradu, Rusko, tehdy Sovětský svaz) je současný kazašský profesionální tenista. Na okruhu ATP dosud vyhrál jediný turnaj, v roce 2010 v Petrohradě. Nejvýše na žebříčku ATP byl umístěn na 48. místě ve dvouhře (21. červenec 2014) a na 114. místě ve čtyřhře (27. únor 2012).\n\nMichail Kukuškin se zúčastnil 22 zápasů v Davisově poháru za tým Kazachstánu s bilancí 12-9 ve dvouhře a 0-1 ve čtyřhře.\n\n\n"}
{"id": "479198", "url": "https://cs.wikipedia.org/wiki?curid=479198", "title": "Josef V. Pokorný", "text": "Josef V. Pokorný\n\nJosef Václav Pokorný (* 15. březen 1842 v Kutné Hoře - † 2. února 1933 v Kutné Hoře), byl vlastenecký básník, profesí švec. Používal přívlastek Pikulík.\n\nVe svém rodném městě se vyučil ševcem, krátce byl písařem v advokátní kanceláři a nakonec i správcem městského sirotčince.\n\nJeho básně měly motivy jak milostné, ale také byly plné satiry vůči politice a náboženství. Uveřejňoval je zprvu v místních časopisech \"Tyl\" a \"Luk\", pak do pražského Sládkova \"Lumíra\" . Výbor několika básní vydal knižně.\n\n\nDruhé křestní jméno není známo přesně, je uváděno někdy jako Václav, jindy Vlastislav.\n\n\n\n"}
{"id": "479202", "url": "https://cs.wikipedia.org/wiki?curid=479202", "title": "Pikulík", "text": "Pikulík\n\nPikulík může být:\n\n"}
{"id": "479209", "url": "https://cs.wikipedia.org/wiki?curid=479209", "title": "Jiří Lerch", "text": "Jiří Lerch\n\nJiří Lerch (* 17. října 1971, České Budějovice) je český fotbalový trenér a bývalý fotbalový obránce a záložník. V současnosti působí jako jeden z asistentů trenéra Pavola Švantnera v SK Dynamo České Budějovice.\n\nJe odchovancem SK Dynamo České Budějovice. Hrával na postu záložníka či obránce. V lize odehrál 244 zápasů a vstřelil 9 branek. Největší část své kariéry prožil ve Slavii Praha, s níž během devíti ligových sezón získal jednou mistrovský titul (1995/96), šestkrát 2. místo a dvakrát se radoval z vítězství v Poháru ČMFS (1997 a 1999). Za Slavii odehrál 40 zápasů v evropských pohárech, v nichž největším úspěchem byla účast v semifinále Poháru UEFA v roce 1996. Ke třem utkáním nastoupil také za českou fotbalovou reprezentaci. Poslední ligové utkání odehrál v podzimní části sezóny 2000/01. Na konci roku 2000 se ocitl v ohrožení života, když ho v důsledku žilní trombózy levého lýtka postihla plicní embolie Po dlouhodobém zranění Achillovy šlachy v únoru 2002 definitivně ukončil aktivní činnost.\n\nV sezóně 2006/07 si Jiřího Lercha k sobě jako druhého asistenta vybral tehdejší trenér třetiligového B-týmu SK Dynamo České Budějovice Karel Musil. V létě 2008 se stal jedním z asistentů kouče Jana Kmocha u A-týmu a v této roli setrval i s dalšími hlavními trenéry Dynama Pavlem Tobiášem, Jaroslavem Šilhavým, Jiřím Kotrbou a Františkem Ciprem. V září 2009 se stal hlavním trenérem v B-týmu Dynama, když vystřídal odcházejícího Jiřího Juráska a tým vedl až do léta 2011, kdy byla stažena přihláška týmu do další sezóny ČFL. Po odvolání trenéra Cipra v září 2012 skončil u A-týmu Dynama i Lerch a bylo mu nabídnuto trénovat juniorku a farmu SK Strakonice 1908. Na jaře 2013 kromě toho ještě doplnil trenérskou sestavu A-týmu jako druhý asistent Pavola Švantnera.\n\n"}
{"id": "479211", "url": "https://cs.wikipedia.org/wiki?curid=479211", "title": "Priboj", "text": "Priboj\n\nPriboj může označovat:\n\n"}
{"id": "479212", "url": "https://cs.wikipedia.org/wiki?curid=479212", "title": "Al-Hasa", "text": "Al-Hasa\n\nal-Hasa (arabsky \"الأحساء al-Aḥsāʾ\", místně \"al-Ḥasā\"; turecky \"Lahsa\") je tradiční region na východě dnešní Saúdské Arábie, ležící při pobřeží Perského zálivu. Nachází se zde největší ropné pole na světě Ghawar. Centrem oblasti je město Dammám, mezi další města patří např. Ras Tanura a al-Hasa. Oblast al-Hasa je stejně jako Hidžáz spíše pobřežní oblastí na rozdíl od Nadždu, který se rozkládá ve vnitrozemí, kde je poušť a vysočina. Ze správního hlediska je al-Hasa součástí emirátu Východní provincie.\n\nV minulosti byla oblast al-Hasa součástí historického území Bahrajn, který zahrnoval dále dnešní Bahrajn, Katar, Spojené arabské emiráty a části Ománu. V roce 1550 obsadila al-Hasu a sousední Qatif vojska osmanského sultána Sulejmana I. Byl zde ustanovan vilájet Lahsa. Od té doby až téměř do první světové války byla oblast součástí Osmanské říše. V druhé polovině 19. století střídavě o al-Hasu bojovali protiosmanští Saúdové a proosmanští Rašídové, nakonec se na začátku 20. století al-Hasa vrátila opět po alespoň symbolickou osmanskou vládu.\n\nDo první světové války byl sousední sultanát Nadžd (pod vládou Saúdovců) vazalem Osmanské říše, ale roce 1914 získal na Osmanské říši nezávislost a v roce 1917 se přiklonil na stranu Britů. Ti sice podporovali hidžázkého krále Husajna al-Hášimího z rodu Hášimovců, ale i tak Ibn Saúdův stát v roce 1921 uznali. Ten již v roce 1913 dobyl al-Hasu a sousední Qatif a připojil je jako další državu k Nadždu. Když Ibn Saúd dále roce 1925 dobyl území Hidžázu, prohlásil se a nechal korunovat králem Hidžázu a nazýval se králem Hidžázu a Nadždu (porovnejte se Švédsko-norskou unií), čímž vznikla personální unie Hidžázu a Nadždu. Roku 1932 připojil Ibn Saud z rodu Saudovců ke svému království Hidžázu a Nadždu právě území Al-Hasa s Qatifem a vazalské knížectví Asír (kde ponechal u vlády místního knížete jako vazalského panovníka), čímž vzniklo dnešní království Saúdská Arábie.\n\nVe vnitrozemí regionu, přibližně 70 km od pobřeží Perského zálivu se nachází stejnojmenná oáza a město Al-Hasa. Oáza byla osídlena již v období neolitu a od té doby je nepřetržitě obydlena. V této kulturní krajině se dochovaly zde různé zahrady, zavlažovací kanály, studny, vodní rezervoáry a další vodohospodářské stavby stejně jako pevnosti, opevnění a mešity. Rozlehlé palmové háje čítají přibližně 2,5 milionu stromů palmy datlové. Od června 2018 jsou nejvýznamnější lokality zapsány na seznamu světového dědictví UNESCO. \n\n"}
{"id": "479221", "url": "https://cs.wikipedia.org/wiki?curid=479221", "title": "Plavecký stadion Slavia Praha", "text": "Plavecký stadion Slavia Praha\n\nPlavecký stadion Slavia Praha se nachází ve sportovním areálu pražské Slavie ve Vršovicích v Edenu v městské části Praha 10. Jádro areálu tvoří dva velké plavecké bazény, jeden vnitřní s délkou 25 metrů a druhý venkovní s délkou 50 metrů. Vedle velkého bazénu jsou k dispozici i dva menší dětské bazénky, které slouží jako brouzdaliště a dětské koupaliště. Doplňkové služby tvoří oddělené sauny, masáže, solárium, kosmetický salón. K dispozici jsou zde doplňková rekreační sportoviště na minigolf, volejbal, nohejbal, basketball a malý fotbal.\n\n"}
{"id": "479223", "url": "https://cs.wikipedia.org/wiki?curid=479223", "title": "Pentti Linkola", "text": "Pentti Linkola\n\nPentti Linkola (* 7. prosince 1932, Helsinki) je radikální finský environmentalista a politický myslitel.\n\nSilně kritizuje přelidnění Země, kapitalismus a konzumní způsob života. Propaguje deindustrializaci, výraznou redukci světové populace a návrat k přírodě. Sám žije jako rybář a odmítá užívat mnohé moderní technologie.\n\n"}
{"id": "479224", "url": "https://cs.wikipedia.org/wiki?curid=479224", "title": "Havre – Caumartin (stanice metra v Paříži)", "text": "Havre – Caumartin (stanice metra v Paříži)\n\nHavre – Caumartin je přestupní stanice pařížského metra na linkách 3 a 9. Podzemními podchody je spojena též se stanicemi Auber s přestupem na linku RER A a Haussmann – Saint-Lazare na lince RER E. Přes ně je přestupními koridory nepřímo propojená ještě s dalšími stanicemi metra. Nachází se v 9. obvodu v Paříži na křižovatce ulic \"Rue de Caumartin\" a \"Boulevard Haussmann\".\n\nStanice byla otevřena 19. října 1904 jako součást prvního úseku linky 3 mezi stanicemi \"Avenue de Villiers\" (dnes Villiers) a Père Lachaise. 3. června 1923 bylo otevřeno nástupiště pro linku 9, která byla prodloužena ze stanice Saint-Augustin do Chaussée d'Antin.\n\n23. listopadu 1971 byla zprovozněna stanice RER \"Auber\", přes kterou je možné dojít podzemím až do stanice Opéra (linky 3 a 7). Když byla v roce 1999 otevřena stanice RER \"Haussmann – Saint-Lazare\", vznikl rozsáhlý podzemní labyrint chodeb, který umožňuje projít ze stanice \"Havre – Caumartin\" do stanice metra Saint-Lazare (linky 3, 12, 13 a 14) a odtud ještě na stanici Saint-Augustin, která leží na lince 9.\n\nSoučasné jméno stanice je tvořeno dvěma částmi. Stanice byla otevřena pod názvem \"Caumartin\" podle \"Rue de Caumartin\". Antoine-Louis Lefebvre de Caumartin, markýz de Saint-Ange byl v 18. století představitel Paříže. V roce 1926 bylo přináno slovo \"Havre\" podle další ulice \"Rue Havre\", pojmenované po městě Le Havre, kam jezdí vlaky z nádraží Saint-Lazare.\n\nStanice má čtyři východy, které vedou na \"Boulevard Haussmann\" před domy č. 70, 56, 53 a 43.\n\n"}
{"id": "479230", "url": "https://cs.wikipedia.org/wiki?curid=479230", "title": "Kakadu růžový", "text": "Kakadu růžový\n\nKakadu růžový (\"Eolophus roseicapilla\") je velký papoušek a jeden z nejrozšířenějších a nejhojnějších kakaduů obývající téměř celou australskou pevninu.\n\nKakadu růžový je typickým australským ptákem, který je díky svému výraznému zbarvení naprosto nezaměnitelný. Dorůstá průměrně 35 cm a dosahuje hmotnosti mezi 300–400 g, svrchu je zbarven šedě, obličej a spodina těla je tmavě a chocholka světle růžová. Pohlaví jsou si velmi podobná, jediným, leč špatně rozeznatelným rozlišovacím znakem je barva duhovky, která je u samce tmavě hnědá až černá a u samice světle hnědá až červená.\n\nKakadu růžový se vyskytuje na území všech australských států a zcela chybí jen v několika nejsušších oblastech (např. na poloostrově Cape York). Izolovaně obývá také velkou část Tasmánie. Ačkoli jsou jeho přirozeným biotopem otevřené krajiny s řídkým porostem stromů, v některých částech své domoviny již běžně obývá i městské oblasti, například Perth nebo Melbourne.\n\nJedná se přitom o vysoce společenský druh, který se často vyskytuje ve velmi početných hejnech. Hnízdí v dutinách stromů, kam klade 2–5 bílých vajec, na kterých sedí po dobu zhruba 25 dnů střídavě oba partneři. Mláďata opouští hnízdo asi po 49 dnech. Stejně jako většina ostatních kakaduů i tento druh vytváří silné celoživotní pouto se svým partnerem. Za potravou, kterou tvoří většinou nejrůznější semena, často zalétává také na pole, kde může způsobit značné škody.\n\nKakaduové růžoví jsou populární i jako domácí mazlíčci, ne však v takové míře jako jejich bílí příbuzní (kakadu bílý, kakadu žlutočečelatý). Jedná se o dlouho žijící ptáky, kteří si ke svému majiteli vytváří velmi silný vztah. Jsou však také velmi hluční a vyžadující velké množství pozornosti a péče, kromě toho jsou však také schopni dobře se naučit opakovat některá slova („mluvit“).\n\n"}
{"id": "479234", "url": "https://cs.wikipedia.org/wiki?curid=479234", "title": "Marcela Holanová", "text": "Marcela Holanová\n\nMarcela Holanová (* 10. června 1951 Praha) je česká zpěvačka. Během studií na střední ekonomické škole studovala také soukromě zpěv. Začínala v polovině sedmdesátých let ve skupině Faraon, kde potkala svého pozdějšího manžela Karla Šípa. Od roku 1987 vystupovala se svou vlastní skupinou Reprobox. V současnosti Marcela vydala nové CD 2010 se skupinou Arytmie Band \"Jestli je na nebi bůh aneb největší hity trochu jinak\" a chystá se skupinou koncerty.\n\nSe svým bývalým manželem Karlem Šípem má syna Karla Šípa mladšího.\n\n\n\n"}
{"id": "479235", "url": "https://cs.wikipedia.org/wiki?curid=479235", "title": "Rudolf Pokorný", "text": "Rudolf Pokorný\n\nRudolf Pokorný (18. dubna 1853 Heřmanův Městec – 19. září 1887 Libochovice) byl básník a úředník. Propagoval svou literární tvorbou myšlenky slovanské vzájemnosti a také překládal. Použil pseudonymy \"Ranko Petar\" a \"Heřman Městecký\".\nVystudoval v Chrudimi a Pardubicích a pak absolvoval obchodní školu v Praze. Absolvoval vojenskou službu, po návratu se stal v letech 1876 až 1878 v Praze úředníkem. Stále víc se věnoval literatuře, až na sklonku nedlouhého života byl tři měsíce okresním tajemníkem v Libochovicích. Zde byl už nemocný a zatrpklý a tady i zemřel.\n\nPodílel se na činnosti pražské Umělecké besedy. Založil v roce 1881 Knihovnu československou. Byl vedoucí osobností humoristického časopisu Paleček a později i jeho přílohy Šotek.\n\nRudolf Pokorný byl ženat, s manželkou Růženou, rozenou Purkyňovou (1863-1951) měl syny Jiřího (1883-??). a Vladimíra a dceru Rozálii. Manželka Růžena (Rosalie) byla dcera českého malíře Karla Purkyněho.\n\nZačal básničkami uveřejněných mu v různých časopisech, pak vydával celé básnické sbírky. Několika básněmi přispěl i do almanachu Ruch a pak začal s překlady a jinou tvorbou. \n\n\n\n\n"}
{"id": "479237", "url": "https://cs.wikipedia.org/wiki?curid=479237", "title": "Alon", "text": "Alon\n\nAlon též Allon (: אַלּוֹן, doslova „\"Dub\"“, podle Jigala Alona, izraelského generála a politika) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce cca 250 metrů na severovýchodním okraji Judské pouště na svazích nad hlubokým kaňonem Nachal Prat (zvaným též \"Vádí Kelt\"). Alon leží na severovýchodním okraji aglomerace Jeruzalému, cca 13 kilometrů severovýchodně od jeho historického jádra a cca 60 kilometrů jihovýchodně od centra Tel Avivu.\n\nOsada je na dopravní síť Západního břehu Jordánu napojena pomocí lokální silnice číslo 458 (součást takzvané Alonovy silnice), která vede jak k severu přes kaňon Nachal Prat a dál k izraelským osadám na východním okraji Samařska jako je Ma'ale Michmas, jednak k jihu, kde se jen cca 2 kilometry od Alon napojuje na dálnici číslo 1, která vede k západu okolo města Ma'ale Adumim až do centra Jeruzalému a k východu do oblasti okolo Mrtvého moře.\n\nJe součástí souvislého bloku izraelských osad situovaných na Západním břehu Jordánu, východně od Jeruzalému (tzv. Guš Adumim). Do tohoto bloku se řadí dále město Ma'ale Adumim a menší sídla jako Kfar Adumim, Nofej Prat, Almon a Kedar. Tento blok sousedí severním, východním a jižním směrem s převážně neosídlenými oblastmi Judské pouště. Pouze na západě přímo navazuje na zastavěné území aglomerace Jeruzalému, včetně palestinských obcí, z nichž žádná ale neleží v bezprostřední blízkosti obce Alon. 10 kilometrů severovýchodním směrem se ovšem nachází palestinské město Jericho.\n\nVznikla v dubnu 1990. Už koncem 80. let 20. století se skupina aktivistů z Jeruzalému, kteří se napojili na osadnickou osidlovací organizaci Amana, pokusila o založení nové osady severozápadně od Jeruzalému, nedaleko obce Nataf. Pokus 40 lidí z listopadu 1988 ale nebyl úspěšný a museli odejít. V roce 1990 si aktivisté vyhlédli kótu 256 nedaleko již existující osady Kfar Adumim. Vzhledem k tlaku tehdejšího amerického ministra zahraničních věcí Jamese Bakera na ukončení zakládání nových osad na Západním břehu Jordánu byla nová osada formálně ustavena jako součást Kfar Adumim. 25. dubna 1990 se na místě usadily první čtyři rodiny a tři další osoby. Prvotní zástavba sestávala z obytných karavanů, elektřinu zajišťoval generátor, chyběl vodovod i kanalizace. V červenci 1990 dorazili do nové osady zbylí členové zakladatelské skupiny. V roce 1992 čítala osada 20 rodin. Na jaře 1992 začala výstavba prvních 35 zděných domů. V březnu 1994 se do nich nastěhovaly první dvě rodiny, zbylé domy byly dokončeny během léta 1994. V současnosti obec sestává z 83 domů a 37 mobilních obytných buněk. První dvě fáze výstavby již jsou hotové a začíná se s fází C, v jejíž první etapě se postavilo 18 bytových jednotek, v druhé etapě se počítá s 10 byty, s veřejnými budovami a synagogou.\n\nVýstavba Alon se řídí územním plánem schváleným v rámci osady Kfar Adumim, který počítá s kapacitou 300 bytových jednotek. Pro zbudování Alon byla přidělena část pozemků již existující obce Kfar Adumim, za jejíž součást je Alon stále oficiálně považováno, třebaže fakticky jde o samostatnou obec, se samostatným zastoupením v Oblastní radě Mate Binjamin. V obci funguje provizorní synagoga tvořená větším obytným karavanem, správní úřad, obchod se smíšeným zbožím a mateřská škola, v jejímž prvním patře je společenský sál pro kulturní a veřejné akce.\n\nPodle plánů z počátku 21. století měl být Alon, spolu s dalšími osadami v bloku Guš Adumim okolo Ma'ale Adumim zahrnut do Izraelské bezpečnostní bariéry a oddělen od okolních palestinských sídel. Podle stavu k roku 2008 ale tato bariéra vyrostla pouze okolo vlastního Jeruzaléma a nikoliv v bloku okolo Ma'ale Adumim a její trasa v tomto úseku stále nebyla definitivně stanovena. Území v blízkosti Ma'ale Adumim je potenciální spojnicí mezi severní a jižní částí Západního břehu Jordánu, které může být strategicky významným koridorem v případě vzniku nezávislého palestinského státu na části tohoto území.\n\nObyvatelstvo Alon je v databázi rady Ješa popisováno jako smíšené, tedy složené ze sekulárních i nábožensky orientovaných Izraelců. Poměr sekulárních a náboženských obyvatel je zhruba 50 ku 50 %. V jednu dobu dokonce muselo být zastaveno přijímání nových nábožensky zaměřených obyvatel tak, aby se poměr mezi oběma skupinami podařilo zachovat. Přesné údaje o demografickém vývoji osady neexistují, protože z hlediska statistického šetření je Alon považován za pouhou součást osady Kfar Adumim. Databáze rady Ješa pro Alon uvádí 360 stálých obyvatel.\n\n\n"}
{"id": "479239", "url": "https://cs.wikipedia.org/wiki?curid=479239", "title": "Silke Möllerová", "text": "Silke Möllerová\n\nSilke Möllerová, rozená Gladischová (* 20. června 1964, Stralsund, Meklenbursko-Přední Pomořansko) je bývalá východoněmecká atletka, sprinterka.\n\nDne 6. října 1985 na světovém poháru v australské Canbeře byla členkou štafety, která zaběhla nový světový rekord v závodě na 4×100 metrů, jehož hodnota byla 41,37 s. Na rekordu se dále podílely Sabine Güntherová, Ingrid Auerswaldová a Marlies Göhrová.\n\nNejvětší úspěchy své kariéry zaznamenala v roce 1987 na druhém ročníku MS v atletice v Římě, kde se stala mistryní světa v běhu na 100 a 200 metrů. Třetí, stříbrnou medaili vybojovala společně s Cornelií Oschkenatovou, Kerstin Behrendtovou a Marlies Göhrovou ve štafetě (4×100 m).\n\nHala\n\nDráha\n\n"}
{"id": "479241", "url": "https://cs.wikipedia.org/wiki?curid=479241", "title": "Řád Dannebrog", "text": "Řád Dannebrog\n\nŘád Dannebrog () je vysoké dánské státní vyznamenání, je to také jeden z nejstarších řádů. Podle tradice prý existoval už roku 1219, ve skutečnosti ho založil až v roce 1671 král Kristián V., v jediné třídě. Tehdy byl řád určen pouze pro královskou rodinu (počet je limitován na 7). V roce 1808 byl ale reformován a rozdělen do 4 tříd:\n\n\nTřída \"Velkokomandér\" je pouze pro velmistra a osoby královského původu, může v ní být pouze 7 členů. Významná změna stanov proběhla v roce 1958, kdy bylo umožněno ženám stávat se členkami řádu.\n\n"}
{"id": "479257", "url": "https://cs.wikipedia.org/wiki?curid=479257", "title": "Světový pohár v alpském lyžování 2009/2010", "text": "Světový pohár v alpském lyžování 2009/2010\n\n44. ročník Světového poháru v alpském lyžování započal 24. října v rakouském Söldenu obřím slalomem žen a o den později stejnou disciplínou mužů. Finále světového poháru se uskuteční od 10. března do 14. března v německém Garmisch-Partenkirchenu.\n\nMuži mají na programu celkem 33 závodů (8x sjezd, 6x super G, 7x obří slalom, 9x slalom, 3x superkombinace). Ženy mají na programu 33 závodů (8x sjezd, 7x super G, 7x obří slalom, 8x slalom a 3x superkombinace). \n"}
{"id": "479258", "url": "https://cs.wikipedia.org/wiki?curid=479258", "title": "Saint-Denis – Porte de Paris (stanice metra v Paříži)", "text": "Saint-Denis – Porte de Paris (stanice metra v Paříži)\n\nSaint-Denis – Porte de Paris je nepřestupní stanice pařížského metra na severovýchodní větvi linky 13. Nachází se mimo hranice Paříže na území města Saint-Denis na náměstí \"Place de la Porte de Paris\".\n\nStanice byla otevřena 20. června 1976 při prodloužení linky ze stanice Carrefour Pleyel do Basilique de Saint-Denis.\n\nPo otevření národního stadiónu Stade de France byla upravena, aby mohla zvládat velký nápor cestujících při sportovních soutěžích.\n\nStanice má plochý strop s překlady, stěny jsou rovné, obložené bílými čtvercovými dlaždicemi, které jsou často pokryty reklamami sportovních sponzorů. V říjnu 2008 vyvolala polemiku reklamní kampaň na videohru \"Saints Row 2\", kdy byly ve stanici vylepeny billboardy s námětem násilí (gangy se střelnými zbraněmi apod.). Místní obyvatelé žádali o stažení této reklamy. Zatímco papírové plakáty byly přelepeny, vyobrazení na plastových foliích zůstalo až do konce kampaně.\n\nJméno stanice se skládá ze dvou částí. \"Sant-Denis\" podle města, ve kterém se stanice nachází. \"Porte de Paris\" neboli Pařížská brána podle staré brány, která stála na tomto místě a kudy vedla cesta do Paříže.\n\nNa informačních tabulích je oficiální název stanice doplněn ještě podnázvem psaným malým písmem: \"Stade de France\" podle nedalekého stadiónu.\n\nStanice má čtyři východy:\n\n"}
{"id": "479261", "url": "https://cs.wikipedia.org/wiki?curid=479261", "title": "Grand Prix Maďarska 2002", "text": "Grand Prix Maďarska 2002\n\nGrand Prix Maďarska 2002 (XVIII Magyar Nagydíj), 13. závod 53. ročníku mistrovství světa jezdců Formule 1 a 44. ročníku poháru konstruktérů, historicky již 693. grand prix, se odehrál na okruhu v Budapešti.\n"}
{"id": "479267", "url": "https://cs.wikipedia.org/wiki?curid=479267", "title": "Mango (firma)", "text": "Mango (firma)\n\nMango je španělská nadnárodní módní značka a oděvní firma, sídlící v Barceloně v Katalánii. Společnost se specializuje na výrobu oblečení a módních doplňků pro ženy.\n\nSpolečnost byla založena Isakem a Nachmanem Andicovými, dvěma bratry a tureckými imigranty, kteří přijeli do Španělska ve 14 letech. Dnes tito zakladatelé Manga patří mezi nejbohatší ve Španělsku.\n\nTato katalánská společnost měla v roce 2005 obrat 1,144 miliardy EUR, z nichž 75 % odpovídá zahraničním trhům.\n\nV současnosti má Mango přes 2730 obchodů ve 105 zemích na pěti kontinentech. Firma expanduje i do zemí, jako Austrálie, Čína, Spojené státy nebo Itálie. Továrny a ty největší obchody se nacházejí mj. v Londýně (na Regent Street a Oxford Street), Vídni (v Kärtnerstraße), Paříži (Rue de Rennes a Rue de Rivoli) nebo Los Angeles.\n\nMango má také svůj internetový obchod Mangoshop.com, přes který prodává celý svůj sortiment výrobků v zemích Evropské unie aj. (např. Andorra, Norsko nebo Švýcarsko). Od otevření těchto stránek v roce 2000 se společnost těší výraznému nárůstu s průměrně 4500 objednávkami za měsíc. Pokud jde o virtuální obchod, rozšíření Manga se zaměřuje především na březen 2006, kdy byl otevřen obchod pro Severní Ameriku - Mngshop.com a prodejna pro evropský trh mangooutlet.com.\n\nSídlo firmy zajišťuje projekční služby, řízení výroby a distribuci prodejen, architekturu a design interiérů obchodů, grafických a reklamních služeb, jakož i správa a služby logistiky.\n\nV současné době Mango zaměstnává více než 13 456 lidí, včetně 1800 pracovníků v sídle Palau-Solita i Plegamans (Barcelona), které zaujímá plochu přes 153 000 m. Průměrný věk je kolem 29 let a 86 % tvoří ženy.\n\nMango je v současné době druhá největší společnost pro vývoz textilu ze Španělska.\n\nOficiální WEB stránky Manga\nStránky pro evropský obchod\n"}
{"id": "479270", "url": "https://cs.wikipedia.org/wiki?curid=479270", "title": "Bradlo (Orlické hory)", "text": "Bradlo (Orlické hory)\n\nBradlo (německy \"Breiterstein\") je vrchol v České republice ležící v podřazeném celku Orlických hor Bukovohorské hornatině.\n\nBradlo a celá Bukovohorská hornatina se nacházejí na jihovýchodním konci Orlických hor. Bradlo se nachází asi 6 km jihozápadně od města Králíky a asi 7 km severovýchodně od města Jablonné nad Orlicí. Tvoří pro své okolí dominantní dvojvrchol s o něco vyšším Suchým vrchem. Vrchol Suchého vrchu je v nadmořské výšce 995 m a nachází se asi 750 m jihovýchodně od vrcholu Bradla. Suchý vrch je zároveň nejvyšším vrcholem Bukovohorské hornatiny. Oba vrcholy odděluje mělké sedlo. Ostatní svahy prudce spadají. Severovýchodní k Dolním Bořikovicím, jihozápadní k Jamnému nad Orlicí a severozápadní do sedla před sousedním vrcholem Boudy a k hřebenu Jedliny. Bradlo leží na území přírodního parku Suchý vrch - Buková hora.\n\nSvahy Bradla jsou odvodňovány levými přítoky Tiché Orlice. Na východě je to Boříkovický potok a na západě Černovický potok a Jamnenský potok.\n\nMezi vrcholem a sedlem se Suchým vrchem se nachází mírně se svažující náhorní planina, na které dominuje Brusnice borůvka. Okolní prudší svahy vyjma pasek jsou porostlé téměř výhradně smrčinami.\n\nZe sedla u Suchého vrchu od Kramářovy chaty a u ní stojící rozhledny vede přes náhorní planinu a vrchol Bradla pěšina. Po ní je vedena červeně značená Jiráskova cesta k dělostřelecké tvrzi Bouda. Po lesní cestě vedoucí těsně pod vrcholovými partiemi Bradla po jeho západním úbočí je vedena modře značená trasa 1858 do Těchonína, zeleně značená běžkařská trasa z Čenkovic do Mladkova a Lichkova a červeně značená cyklistická trasa k Zemské bráně.\n\nPřímo na vrcholu se nachází výrazný skalní útvar, podle kterého získala hora svůj název. Ze skaliska je vynikající rozhled východně na Hanušovickou vrchovinu a Hrubý Jeseník, severovýchodně na Kladskou kotlinu a Králický Sněžník, severně na Bystřické a Orlické hory a západně na Podorlickou pahorkatinu a dále do nitra Čech.\nJedinou umělou stavbou je zde objekt kabelové studny, která zde byla vybudována v závěru třicátých let v rámci výstavby telefonního systému předválečného československého opevnění. Nenápadná železobetonová stavba je zcela zapuštěna v zemi a vstup do ní není zabezpečen. POZOR na nebezpečí pádu.\nNa nedalekém sedle se Suchým vrchem stojí Kramářova chata s rozhlednou, vojenský radiokomunikační převáděč a v létě placené parkoviště. Vede sem silnice z Červenovodského sedla.\n\n"}
{"id": "479273", "url": "https://cs.wikipedia.org/wiki?curid=479273", "title": "Seznam bazénů a koupališť v Praze", "text": "Seznam bazénů a koupališť v Praze\n\nToto je seznam veřejných bazénů a koupališť v hlavním městě Praze.\n\n\nMísta s neplacenou možností koupání: \n\n\n\n"}
{"id": "479274", "url": "https://cs.wikipedia.org/wiki?curid=479274", "title": "Marlies Göhrová", "text": "Marlies Göhrová\n\nMarlies Göhrová rozená Oelsnerová (* 21. března 1958, Gera, Durynsko) je bývalá východoněmecká atletka, sprinterka.\n\nHala\n\nDráha\n\n"}
{"id": "479282", "url": "https://cs.wikipedia.org/wiki?curid=479282", "title": "Kakadu inka", "text": "Kakadu inka\n\nKakadu inka (\"Cacatua leadbeateri\") je velký papoušek z čeledi kakaduovitých.\n\nPatří mezi středně velké druhy kakaduů. Svrchu je celý čistě bílý, spodní stranu těla a obličej má světle růžový, na chocholce se objevuje i červené a žluté zbarvení.\n\nObývá suché a polosuché biotopy ve vnitrozemí australského kontinentu.\n\n"}
{"id": "479283", "url": "https://cs.wikipedia.org/wiki?curid=479283", "title": "Seznam postav seriálu Hannah Montana", "text": "Seznam postav seriálu Hannah Montana\n\nTento seznam obsahuje postavy které se objevily v Disney Channel sériích \"Hannah Montana\", i v souvisejícím filmu \"\". Uvedené postavy jsou téměř všechny fiktivní, kromě celebrit, které v něm hrály samy sebe. Někteří, jako například teta Dolly, hrají v seriálu sami sebe, ale některé věci jsou fikcí.\n\n\nJediní lidé, kteří v sériích vědí o tajemství Miley, je její rodina, Lilly, Oliver, Jake a v posledních dílech i Jesse.\n\nAmber Addison (Shanica Knowles) a Ashley DeWitt (Anna Maria Perez de Taglé) jsou spolužačky a úhlavní rivalky. Jsou to typické školní divy, velmi oblíbené mezi svými vrstevníky a zajištěné penězi svých rodičů. Amber a Ashley jsou ironicky velkými fanoušky Hanny Montany, ale Miley opovrhují. Dívky se poprvé objevily v pilotním díle a od té doby se objevily v celkem 12 epizodách, ale ve třetí sezóně se objevily zatím jen jednou.\n\nAmber je v jejich dvojici tou hlavní; Ashley ji poslouchá na slovo. Amber je editorem školní ročenky, vynikající zpěvačkou a je první ve třídě, kdo získal platný řidičský průkaz. Amber si také dobře vede i ve škole, protože od ní Ashley často opisuje. Obě se snažily získat post vedoucí roztleskávačky, ale selhaly. Ashley tvrdí, že je to proto, že je \"moc hezká.\" Obě jsou nepřátelské vůči Miley a Lilly, vyhodily je ke stolu looserů na obědě a umístily je na konec jejich každoročně vydávaném \"seznamu nejvíc cool lidí\", na kterém jsou uvedeny jména všech spolužáků, seřazených od nejvíc cool lidí. \n\nV epizodě \"Moje dobrá stránka\" Miley s Lilly plánuje ztrapnit Amber v živém vysílání, protože si myslí, že si to zaslouží. Miley (jako Hannah) má následně v zákulisí s Amber první vážný rozhovor a dozvídá se, že když byla Amber mladší, tak se stala terčem šikany a posměchu. Miley jí začne být líto a Amber jí slibuje, že se stane lepším člověkem. \n\nV epizodě \"Bolavé přebolavé srdce\" se Amber a Ashley snaží stát kamarádkami Miley, protože začne chodit s Jakem Ryanem. Tím Miley získá další důvod, proč neprozrazovat své tajemství, Ashley a Amber se s ní snažily spřátelit jen ze svých sobeckých důvodů.\n\nKdykoli Amber a Ashley řeknou něco ve stejnou dobu, řeknou \"Oooo, tsss!\" a dotknou se prsty. Toto gesto je pro ně už typické a Miley s Lilly ho přímo nesnášejí. V pilotním díle ho na konci udělají taky jako výsměch Amber a Ashley. Později ho chtějí udělat znovu, ale nakonec se rozhodnou, že potřebují nějaký jiný pozdrav. V epizodě \"Je to svět manekýn\" chtěla Roxy toto gesto udělat s Robby Rayem, ale ten to odmítl. \n\nAmber a Ashley se objevily v \"Lilly, chceš znát tajemství?\", \"Maskotí láska\", \"Toto svědí\", \"Nový kluk ve škole\", \"Přijela slečna Dolly\", \"Moje dobrá stránka\", \"Žaloba místo lásky\", \"Bolavé přebolavé srdce\", \"Když si přeješ být hvězdou\", \"Špatně zazpívaná píseň\", \"Žádný cukr, zlato\", \"Připravit, pozor, stůj.\"\n\nsusan sterwart\n\nCody Linley\n\n\"Mama\" Ruthie Ray Stewart (Vicki Lawrance)\n\n\"Bubba\" Joe Stewart byl manžel Ruthie a Robbyho otec. Moc o něm nevíme, jenom to, že měl velké uši a on a Ruthie spolu začali chodit po školním tanci. Pravděpodobně již zemřel, protože se o něm mluví v minulém čase.\n\nBabička Ruby (Margo Martindale) je Jacksonova a Mileyina babička z matčiny strany. Je jen zřídkakdy zmiňovány v sériích, ačkoli Robby říká, že chodí hrát bingo. V \"Hannah Montana: The Movie\" Ruby slaví narozeniny a pro Robbyho je to důvod, proč zůstat se svou rodinu v Tennessee na dva týdny. Ruby pomáhá Miley učit se o důležitosti rodiny a věrnosti sobě sama. \n\nTeta Dolly (Dolly Parton)\n\nStrýc Earl (David Koechner)\n\nLuann Stewart (Miley Cyrus)\n\nBobby Ray Stewart (Billy Ray Cyrus) je Robbyho identický bratranec z Tennessee a otec Luann. Stejně jako jeho dcera mluví jižanským přízvukem. Také dělá domácí karamelky.\n\nDerek je Jacksonův a Mileyin bratranec. Objevil se v \"Hannah Montana: The Movie\", kde choval fretku.\n\nLillyin otec je účetní. V epizodě \"Je to svět manekýn\" si Lilly stěžuje, že k narozeninám dostala jen dluhopis, který Lilly vidí jako naprosto bezcenný, protože ho nemůže utratit. I když jsou s její matkou odděleni, je známo, že s Lilly tráví svůj čas a pravidelně ji nutí k dělání práce do školy. Lilly říká, že je velmi náchylný ke zraněním zad.\n\nHeather Truscott (Heather Locklear) je matka Lilly. Poprvé se objevila na schůzi rodičů, která se konala u Stewartů doma v epiozdě \"Matka Lilly to rozjela.\" Šla na rande s Robbym, ale vše se zvrtlo, když nenechala Robbyho zaplatit celou útratu. Miley ji popsala jako \"upjatou\", a Lilly s ní nakonec musela souhlasit. Poté se s Robbym usmířila, ale na další rande nešli. Heather se také účastnila koncertu Hanny oblečná jako matka Loly Luftnagle. Před touto epizodou, koupila Lilly příšerné brýle, které byla později Lilly nucena nosit. \n\nLillyin bratr je poprvé zmíněn v epizodě \"Miley dej si žvýkačku.\" Později, ale Lilly popírá, že má bratra, v epizodě \"Would I Lie To You Lilly?\" Asi je to pravděpodobně nevlastní bratr, který má křečka. Jiní sourozenci nebyli v seriálu zmíněni.\n\nDědu Lilly přejel školní autobus. V epizodě \"Přijela slečna Dolly\", Lilly říká, že mu ho ředitel Fisher připomíná.\n\nDruzí prarodiče Lilly jsou cítit po ovesné kaši a Lilly říká, že její otec ji vždycky donutí umýt babičku psím obličejem.\n\nNancy Oken je Oliverova matka. i když nebyla nikdy viděna, často jsou jí připisovány mužské vlastnosti. Někdy , jak mluví mužským hlasem, když je naštvaná. Když Oliverovi zemřela rybička, spláchla ji do záchoda, říkajíc \"Překonej to Olivere, je to jen smrdutá ryba.\" Pracuje jako policistka, než byla povýšena na detektiva. Dělá domácí maso.\n\nOliverův táta je velice ochranářský a na parkovišti Olivera ještě pořád drží za ruku. \n\nOliverův bratr miluje chození do Udělej si losa. Je pravděpodobně mladší než Oliver, ale to nikdy nebylo řečeno.\n\nJohnny Collins je spolužákem Miley, který se objevil v pilotní epizodě. Miley do něj zamilovala, ale bála se s ním mluvit. Johnny je fanouškem Hanny Montany, a dostal její autogram na koncertě v Los Angeles. Řekne jí, ať tam napíše Johnnymu, ale tvrdí, že Johnny je jeho malý bratr. Johnny se pak neobjeví až do konce druhé sezóny v epizodě \"Na téhle schůzce jsme společně.\" Dva roky se neukázal, protože chodil do školy v Arizoně. Rico Johnyho nazval \"pudlím kamarádem\" jako narážka na jeho kudrnaté afro. Zřejmě pochází z bohaté rodiny, protože si koupil večeři s Hannou Montanou za 19.000 dolarů na charitativní aukci.\n\nChad (Kyle Kaplan) je spolužák Miley, Lilly a Olivera. V epizodě \"Miley, dej si žvýkačku\" má Oliver spor s Chadem, který končí tak, že mu Chad přilepí žvýkačku na ruku, o které si Oliver myslí, že mu jí políbila Hannah (ve skutečnosti to byl pes). Později, když se zasekla Chadovi skříňka, Oliver mu ji odmítá pomoct otevřít. Chad později nalepí další kus žvýkačky na fotku Hanny, kterou má Oliver ve skříňce. Chad se také objeví v epizodě \"Maskotí láska\", kde si stěžuje, že mu Pirát Pete blokuje jeho výhled na roztleskávačky.\n\nHeather (Gina DeVivo) je skateboardová konkurentka Lilly. Už Lilly v soutěži několikrát porazila, a neustále se kvůli tomu Lilly posmívá. Její parťačka je kamarádka Kim (Destiny Edmond).\n\nRachel (Summer Bishil) je spolužačka Miley a Jakea ze španělské třídy. Ona a Jake Ryan spolu začnou chodit v epizodě \"Přijela slečna Dolly\", zrovna když se Miley odhodlala říci Jakovi co k němu cítí. V \"Lidé, kteří používají lidi\" se Jake a Rachel spolu rozešli.\n\n\"Lupíno\" Danny (Jack Taylor) je spolužák Miley, který má velký problém s lupy. Byl šikanován \"Drtičkou\". Danny se objevil v epizodách \"Nový kluk ve škole\", \"Přijela slečna Dolly\", \"Peníze za nic, provinění zdarma\" \"Školní rváč\", \"Moje dobrá stránka.\"\n\nSarah (Morgan York)\n\nThor (Andrew Caldwell)\n\nMax (Teo Olivares)\n\nJoannie Palumbo (Hayley Chase)\n\nTodd (Patrick Ryan Anderson)\n\nGabe Lammatti (Chris Zylka) je studentem Seaview High. Sarah s ním jde v epizodě \"Žaloba místo lásky.\" V epizodě \"Knock Knock Knockin on Jackson's Head\" se zeptal Miley, jestli s ním půjde na rande, ale Jackson to překazil. V epizodě \"Promma Mia\" se ho Miley zoufale snaží přinutit, aby ji pozval na juniorský maturitní ples, ale nemůže, protože už pozval někoho jiného.\n"}
{"id": "479286", "url": "https://cs.wikipedia.org/wiki?curid=479286", "title": "Seznam obcí v departementu Nord", "text": "Seznam obcí v departementu Nord\n\nToto je seznam obcí v departementu Nord ve Francii, jichž je celkem 652:\n"}
{"id": "479287", "url": "https://cs.wikipedia.org/wiki?curid=479287", "title": "Tamaryšek", "text": "Tamaryšek\n\nTamaryšek (\"\") je rod rostlin patřící do čeledě tamaryškovité (\"Tamaricaceae\"). Tamaryšky jsou keře nebo nízké stromy s drobnými, šupinovitými listy a malými květy.\n\nTamaryšky jsou opadavé i vždyzelené keře nebo nízké stromy s prutovými větvemi. Mají hluboce kořenící hlavní kořen s dlouhými podpovrchovými postranními kořeny. Kromě nich často vyrůstají kořenující podzemní výběžky, které zajišťují vegetativní rozmnožování.\nListy drobné, šupinovité či jehlicovité, střechovitě postavené, často s rozšířenou, poloobjímavou, někdy až objímavou nebo pochvatou bází. Na vrcholu jsou špičaté, s ponořenými žlázami vylučujícími solné roztoky. Listy jsou přisedlé, zelené až šedomodré.\n\nKvěty jsou malé, růžové až bělavé, 4–5četné, se 4–5 volnými tyčinkami, které vyrůstají ze žláznatého terče a pestíkem srostlým ze 3 (až 5) plodolistů. Semeník je svrchní se 3 (-5) bliznami na stylodiích. Květy vyrůstají v postranních klasovitých hroznech na loňských větvích nebo v koncových hroznech až latách klasovitých hroznů na letorostech. Kališních lístků je 4-5, na bázi jsou srostlé nebo výjimečně volné. Korunní lístky jsou volné.\n\nPlodem jsou tobolky asi 3–6 mm dlouhé, úzce jehlancovité, pukající 3-5 chlopněmi. Obsahují drobná úzce elipsoidní semena velikosti 0,5 mm, která jsou opatřena svazečkem chlupů.\nRozmnožuje se dřevitými řízky v zimě nebo v létě polovyzrálými řízky.\n\nV Eurasii a Africe se vyskytuje asi 55–70 druhů. Rostou na písčitých a štěrkovitých, často zasolených biotopech tropického až mírného pásma obou polokoulí.\n\nTamaryšky jsou nenáročné světlomilné okrasné dřeviny, v našich podmínkách při tuhých zimách omrzají. Jsou dobře odolné k suchu, proto dobře snášejí stanoviště s nedostatkem vody během suchých ročních období. Tamaryšky jsou tolerantní k zasolení půdy a velmi dobře snášejí vysoké teploty.\nNěkteré druhy tohoto rodu lze použít v ČR jako okrasné rostliny. Jsou to efektní solitéry. Pro jejich nenáročnost jsou vysazovány v okolí sídlišť, komunikací, kolem zemědělských i průmyslových objektů. Často je lze vidět i v zahradách a parcích. Vysazují se jednotlivě či ve skupinách, v kterých slouží například jako živé ploty.\n\n\n\n\n \n"}
{"id": "479289", "url": "https://cs.wikipedia.org/wiki?curid=479289", "title": "Gruzínské království", "text": "Gruzínské království\n\nGruzínské království (gruzínsky საქართველოს სამეფო) byla dědičná monarchie (království) přibližně na území dnešní Gruzie a obývaná z velké části Gruzínským národem. Gruzínské království vzniklo přibližně roku 888, kdy byl Ardanase II. korunován „králem Gruzínců“, jeho syn Bagrat III. k tomu již jako král Gruzínců připojil v letech 1001–1010 zbývající rozdrobená knížectví Abcházii a Kachetii. Gruzínské království se definitivně rozpadlo v roce 1466 po mongolských nájezdech a smrti krále Jiřího VIII., jeho tři synové si zemi rozdělili, dále se odtrhla další malá knížectví. V letech 1762–1801 byla Gruzie opětovně, i když jen částečně sjednocena jako Království Kartli-Kakheti, které ovšem bylo v roce 1801 připojeno k území Ruského impéria.\n\nZ arabského vlivu se Ibérie, předchůdce Gruzie, vymanila až na počátku 9. století, když eristavi Ašot I. z jihozápadogruzínského rodu knížat Bagrationů využil oslabení Arabské říše. V bojích s Araby a dalšími rody v okolí postupně obnovil nezávislou moc a prohlásil svůj rod za nový dědičný vládnoucí rod nad iberským knížectvím, opět pod patronátem Byzance.\nAšotův nástupce Ardanase II. pak formálně ještě jako byzantský vazal přijal v roce 888 po více než třísetleté odmlce iberskou královskou korunu. Korunován byl už ne jako vládce Ibérie, ale jako „\"Král všech Gruzínců\"“. Jeho potomek Bagrat III. pak dokázal kolem let 1001–1010 sjednotit okolní rozdrobená knížectví v Gruzii pod jedinou vládu a položil tak základ existence Gruzínského království.\n\nObdobí vlády Bagrationů od konce 11. století do počátku 13. století, zejm. vláda Davida IV. a jeho vnučky Tamary patří k vrcholným epochám gruzínských dějin. Toto zlaté období bylo násilně ukončeno mongolskou invazí. V roce 1122 bylo hlavní město přesunuto z Kutaisi do Tbilisi.\n\nDalší ránu jednotě Gruzie uštědřil Tamerlán a koncem 15. století po smrti krále Jiřího VIII. dochází v roce 1466, také kvůli jeho třem synům, k fragmentaci Gruzínského království: etablují se tři hlavní království — Imereti, Kacheti a Kartli — pod vládou samostatných větví Bagrationů a několik dalších polosuverénních knížectví (jako abchazské, kachetinské, eretínské a tao-klardžetské). Oblast Gruzie byla v dalších staletích svědkem neustálých drobných potyček, občanských válek a vpádů Peršanů, Osmanů a závěrem 18. století i Rusů, kteří si nakonec podrobili všechna samostatná či polosamostatná gruzínská panství.\n\nKrálovství Kachetie již v roce 1587 uznalo ruskou suverenitu nad oblastí.\n\nÚzemí bývalého gruzínského království bylo opětovně, i když jen částečně sjednoceno, když v roce 1762 spojil sousední království Kartli a Kachetie Iraklij II., který byl králem obou již před spojením. Království Kartli-Kacheti zaniklo v roce 1801, kdy bylo připojeno k ruskému impériu. Jednalo se tak o nástupce středověkého gruzínského království, proto bývají jeho králové označováni jako gruzínští králové, i když vládli jen východní polovině bývalého jednotného království.\n\nKartli-Kacheti však nebylo jediné bagrationovské království, které bylo nástupcem jednotné Gruzie. Dalším bylo království Imeretie, které si ze všech gruzínských státečků uchovalo nejdéle svou samostatnost (i když jen formální), a to do roku 1810, kdy byl nominální vlády zbaven král Šalomoun II., a celá Gruzie se tak stala ruskou.\n\n\"Dynastie Bagration\"\n\n\n\n\n\n\nRodokmen je pro lepší přehlednost potřeba zvětšit.\n"}
{"id": "479300", "url": "https://cs.wikipedia.org/wiki?curid=479300", "title": "Kakadu žlutočečelatý", "text": "Kakadu žlutočečelatý\n\nKakadu žlutočečelatý (\"Cacatua galerita\") je velký papoušek z čeledi kakaduovitých. Velmi často bývá chován v zajetí.\n\nJe jedním z bílých kakaduů. Rozdílného zbarvení je pouze tmavý zobák, šedé končetiny a žlutý ocas a chocholka. Ve volné přírodě bývá často zaměňován s podobným a blízce příbuzným kakaduem bílým.\n\nVyskytuje se na rozsáhlém území při východním pobřeží Austrálie, kde přednostně obývá rozsáhlé lesní porosty. V některých částech svého areálu rozšíření se skvěle adaptoval i k životu ve městech, v mnohých z nich je zase jeho početnost natolik vysoká, že je zde dokonce považován za škůdce.\n\nKakadu žlutočečelatý se ozývá výrazným chraptivým hlasem, který je slyšitelný i na velké vzdálenosti. Je proslulý také svou zvědavostí a inteligencí. Hnízdo si staví v dutinách stromů, kam následně klade 2–3 vejce, na kterých sedí střídavě oba rodiče po dobu 25–27 dní. Hnízdo opouští zhruba po 9–12 týdnech, v blízkosti rodičů však zůstávají ještě několik měsíců poté.\n\nStejně jako většina ostatních kakaduů náleží i tento druh mezi dlouhověké ptáky, ve volné přírodě se dožívá 20–40 let, v zajetí se však může dožít i výrazně vyššího věku.\n\n"}
{"id": "479304", "url": "https://cs.wikipedia.org/wiki?curid=479304", "title": "Tomáš Netopil", "text": "Tomáš Netopil\n\nTomáš Netopil (* 18. července 1975 Přerov) je český houslista a dirigent, vítěz mezinárodní dirigentské soutěže George Soltiho z roku 2002.\n\nPo absolutoriu studia hry na housle na Kroměřížské konzervatoři vystudoval na pražské AMU dirigování a sbormistrovství. Poté absolvoval další vzdělání na Královské akademii ve Stockholmu.\n\nV letech 2009–2012 byl šéfdirigentem Opery Národního divadla.\n\nOd podzimu 2013 je Netopil hudebním ředitelem (\"Generalmusikdirektor\") a šéfdirigentem operního divadla Aalto-Theater a jeho orchestru v německém městě Essenu. S Essenskou filharmonií se s úspěchem představil v Praze poprvé v roce 2017 na festivalu Dvořákova Praha.\n\nV roce 2018 zahajoval s Českou filharmonií mezinárodní hudební festival, Pražské jaro.\n\n\n\n\n\n\n"}
{"id": "479308", "url": "https://cs.wikipedia.org/wiki?curid=479308", "title": "Řád Serafínů", "text": "Řád Serafínů\n\nŘád Serafínů () je švédský řád. Založil ho 23. dubna 1748 švédský král Frederik I. Švédský ke svým 73. narozeninám jako dynastický a záslužný řád. Podle F. Lobkowicze (1995) je v současné době je Řád Serafínů nejvyšším švédským řádem, který se uděluje hlavám států a nejvyšším státním hodnostářům království v jediné třídě. Katalog \"Krása evropské faleristiky\" (2009) uvádí, že se řád dnes vrátil k původnímu statusu dynastického řádu a uděluje se jen členům panovnických rodin.\n\nOdznakem je zlatý maltézský kříž, zdobený bílým smaltem a zakončený kuličkami. Kříž je převýšený korunou, nad kterou se zavěšuje stuha. Na ramenech kříže jsou vyobrazeny čtyři zlaté patriarchální kříže. Mezi jednotlivými rameny kříže jsou situovány zlaté hlavy Serafínů s křídly. V modrém kulatém středovém medailonu jsou bílé iniciály IHS (\"Iesus Hominum Salvator\" / \"Ježíš, spasitel lidí\") obklopené třemi zlatými švédskými korunami, z H pak vystupuje bílý kříž. V dolní části medailonu figurují tři zlaté hřeby, kterými byl Ježíš přibit na kříž. Na zadní straně jsou vyryty iniciály zakladatele F.R.S. (\"Fridericus Rex Sueciae\" / \"Fredrik, král švédský\").\n\nHvězda je ve tvaru řádového kříže (nesmaltovaného). Uprostřed je potom umístěn modře smaltovaný medailon totožný s medailonem na odznaku.\n\nStuha má světle modrou barvu.\n\nŘetěz se skládá ze střídajících se patriarchálních křížů a hlav andílků-serafínů s křídly.\n\nŘád Serafínů se uděluje v pouze jedné třídě s velkostuhou, řetězem a hvězdou.\n\n"}
{"id": "479312", "url": "https://cs.wikipedia.org/wiki?curid=479312", "title": "Laumière (stanice metra v Paříži)", "text": "Laumière (stanice metra v Paříži)\n\nLaumière je nepřestupní stanice pařížského metra na lince 5 v 19. obvodu v Paříži. Nachází se pod \"Avenue Jean-Jaurès\" na křižovatce s \"Avenue de Laumière\".\n\nStanice byla otevřena 12. října 1942 při prodloužení linky 5 ze stanice Gare du Nord do Église de Pantin.\nJméno stanice je odvozeno od názvu \"Avenue de Laumière\". Xavier Jean Marie Clément Vernhet de Laumière (1812–1863) byl generál dělostřelectva.\n\nStanice má tři východy: eskalátor na \"Avenue Jean Jaurès\" slouží pouze pro výstup z nástupiště ve směru Bobigny – Pablo Picasso a dvě schodiště na \"Avenue de Laumière\" u domů č. 34 a 43.\n"}
{"id": "479316", "url": "https://cs.wikipedia.org/wiki?curid=479316", "title": "Ourcq (stanice metra v Paříži)", "text": "Ourcq (stanice metra v Paříži)\n\nOurcq je nepřestupní stanice pařížského metra na lince 5 v 19. obvodu v Paříži. Nachází se pod \"Avenue Jean Jaurès\" u křižovatky s ulicí \"Rue des Ardennes\".\n\n12. října 1942 byl zprovozněn úsek linky 5 mezi stanicemi Gare du Nord a Église de Pantin, ovšem stanice \"Ourcq\" byla otevřena až 21. března 1947.\n\nOd konce 80. let je na nástupišti ve výklenku umístěná socha lípy, kterou vytvořil umělec Thierry Grave.\n\nJméno stanice je odvozeno od názvu nedaleké ulice \"Rue de l'Ourcq\", která vede ke kanálu Ourcq sloužící k přívodu vody do Paříže z řeky Ourcq.\n\nStanice má dva vchody na \"Avenue Jean Jaurès\".\n\n"}
{"id": "479318", "url": "https://cs.wikipedia.org/wiki?curid=479318", "title": "Sven Väth", "text": "Sven Väth\n\nSven Väth (* 26. října 1964 v blízkosti Frankfurtu, Německo) je německý DJ s velmi velkou rozmanitostí svého repertoáru. Počátek jeho kariéry se datuje rokem 1982 a od roku 1985 se stal součástí kapely OFF (Organization For Fun), která o dva roky později (1987) vydala hit „Electrica Salsa“. Byl jedním ze zakladatelů trancového labelu HartHouse a dnes již zaniklého Eye-Q. Byl jedním z prvních DJs, který trance začal hrát (mj. techno, house a spoustu dalších od těchto odvozených žánrů). V roce 1995 hudební magazín MIXMAG zařadil jeho album \"Accident in Paradise\" mezi 50 nejlepších tanečních alb historie, ačkoliv první skladba je ve stylu techno, zbytek je mnohem klidnější, jako například skladba „Coda“, která zahrnuje pouze flétnu a cembalo.\n\nVäth je také známý jako „RU ready“ a „Sam Vision“. Byl členem kapel 16 Bit, Astral Pilot, Barbarella, The Essence of Nature, Metal Masters, Mosaic a již zmiňované OFF. Je majitelem Cocoon Event Media GmbH, což zahrnuje i label Cocoon Recordings a potažmo i jeho klubu Cocoon ve Frankfurtu.\n\n\n\n"}
{"id": "479319", "url": "https://cs.wikipedia.org/wiki?curid=479319", "title": "Těchonínský potok", "text": "Těchonínský potok\n\nTěchonínský potok pramení v horní části Uhlířského dolu na svahu hřebene spojujícího hory Bradlo a Bouda. Jeho pramen není upravený a nachází se asi 50 metrů nad turisticky neznačenou cestou vedoucí od dělostřelecké tvrze Bouda úbočím Jedliny k hájovně Zakopanka. Potok pod zmíněnou cestou podtéká asi 100 m jižně od rozcestí tří červených turistických značek vedoucích do Králík, Mladkova a na Suchý vrch. Následuje průtok podmáčeným terénem, kde potok nabírá na síle. Poté tvoří osu Uhelnému dolu, což je asi 3,5 km dlouhé úzké údolí sevřené prudkými svahy Jedliny z jihu a Boudy, Vysokého kamene a Hejnova ze severu. Asi 1 kilometr od pramene se k potoku zprava přimyká bývalá vojenská pevnostní silnice, která byla v druhé polovině třicátých let vybudována jako zásobovací komunikace pro dělostřeleckou tvrz Bouda a která je sledována zelenou turistickou značkou. V období její výstavby došlo k lokálním přeložkám toku. Po opuštění Uhelného dolu se údolí poněkud rozevírá a potok vtéká do obce Těchonín, aby na jejím území svou pouť i skončil. Hned na počátku obce se nachází vodárna a nevelký zděný poldr sloužící Těchonínu jako protipovodňová ochrana. Výstavba poldru byla spolu s dalšími úpravami toku a přestavbou několika mostků reakcí na povodně v roce 1997, kdy Těchonínský potok napáchal ve vsi velké škody. V centrální části obce byla do zmíněných povodní funkční přeložka toku do zahrad některých domů. Velká voda ale vrátila potok do původního koryta a přeložka již nebyla obnovena. Její trasa je dodnes na některých místech zřetelná. V závěru svého toku je potok v délce několika desítek metrů zatruben. Protéká pod železniční tratí Ústí nad Orlicí - Międzylesie a vlévá se do Tiché Orlice. Celý tok se nachází na území přírodního parku Suchý vrch - Buková hora.\n\nV celé délce toku se nacházejí pouze dva vydatné přítoky. První je svým způsobem umělou stavbou. Při ražbě podzemí dělostřelecké tvrze Bouda ve druhé polovině třicátých let byly objevené prameny sbírány do zásobních jímek, ze kterých je dodnes přebytečná voda odváděna tvrzovou kanalizací za pomoci odvodňovacích štol mimo tvrz. Voda z větší části podzemí je odváděna před vchodový objekt, kde ve vzdálenosti asi 100 metrů od něj vyvěrá na zemský povrch a stéká zprava na dno Uhlířského dolu k Těchonínskému potoku. Za pramen tohoto toku je považován upravený vývěr v dělostřeleckém sále hlavního muničního skladiště tvrze.\n\nDruhým vydatným přítokem je potok, který se zleva vlévá do Těchonínského potoka v horní části obce. Tento potok má upravený pramen ve svahu Jedliny přibližně ve výšce 800 m u křižovatky lesních cest z Těchonína, Boudy a Zakopanky.\n"}
{"id": "479322", "url": "https://cs.wikipedia.org/wiki?curid=479322", "title": "Alena Koenigsmarková", "text": "Alena Koenigsmarková\n\nAlena Koenigsmarková roz. Helmhackerová (10. listopadu 1919, Plzeň – 2. listopadu 2010) byla česká malířka. Manželka JUDr. Josefa Koenigsmarka, matka spisovatele a dramatika Alexandra Koenigsmarka a historičky umění a ředitelky UPM Heleny Koenigsmarkové.\nAlena Koenigsmarková byla v mládí ovlivněna rodinnou sbírkou umění i širším rodinným prostředím, ve kterém vyrůstala. Jedním z jejích prastrýců byl plzeňský advokát, sběratel obrazů a zakladatel plzeňské galerie v budově tamní radnice JUDr. Franišek Tropp (1860-1917), jiným architekt a malíř Jaroslav Honzík, který byl jejím učitelem kreslení. Jeho syn, arch. Karel Honzík, ji seznamoval s moderním uměním. Mezi 16. a 18. rokem absolvovala kurzy portrétní tvorby v malířské škole Kalmana Kémenyho. \n\nPo ukončení klasického gymnázia v Plzni (1938) absolvovala za války soukromá studia malby u prof. O. Homoláče, V. Kotrby a v Rotterově (později Jedličkově) škole užitých umění (do r. 1944). Provdala se roku 1941 za básníka a právníka JUDr. Josefa Koenigsmarka (1916-1993), který byl krátce po narození jejich syna internován v Terezínském ghettu. Po válce v 50. letech pracoval jako montér a teprve koncem 50. a v 60. letech mohl pracovat jako dramaturg a redaktor (do roku 1969). Alena Koenigsmarková v 50. letech pracovala jako jeřábnice v plynárně. Od roku 1962 byla v domácnosti a vrátila se k malbě. V 60. letech byla členkou sdružení Tvůrčí skupina moderního realismu a zúčastnila se dvou skupinových výstav. Její první výstava v pražské Viole v roce 1966 vzbudila v uměleckých kruzích zájem a roku 1969 byla přijata do Svazu výtvarných umělců. Vzápětí byla opět vyloučena a nesměla až do pádu komunistického režimu vystavovat. Jedinou výjimkou byla výstava v neoficiální výstavní síni Divadlo v Nerudovce roku 1978.\n\nV roce 1969 v reakci na sovětskou okupaci a upálení Jana Palacha namalovala obraz \"Pražská pieta\", který darovala tehdejší švédské velvyslankyni. Obraz byl odeslán do Švédska po soukromé osobě bez diplomatické imunity a na hranicích ho zachytila StB, která rychle zjistila autora. Následovala perzekuce celé rodiny po celou dobu normalizace.\n\nV roce 1990 byla Alena Koenigsmarková plně rehabilitována. Od té doby pracovala a vystavovala především na Plzeňsku, kde žila. K devadesátým narozeninám obdržela od primátora Plzně zvláštní ocenění, Městskou pečeť. Zemřela 2. listopadu 2010.\nAlena Koenigsmarková již jako sedmnáctiletá studentka gymnázia ilustrovala básnické sbírky Miroslava Němce a Josefa Koenigsmarka. \n\nJejí malířský styl se ustálil počátkem 60. let, kdy opustila dělnickou profesi a vrátila se k vlastní tvorbě. Je řazena k autorům imaginativní malby. Její technika, s uzavřeným typem kresby a lokálně definovanou barevností vytváří v jistém smyslu naivistický charakter projevu, připomínající někdy estetiku střeleckých terčů. Má spojitost s některými figurativními proudy evropského malířství, zejména s Novou věcností (\"Neue Sachlichkeit\"), která čerpala expresivitu a věcnou naléhavost ze stylu pozdně gotické a severské raně renesanční malby. Charakteristickým rysem, který souvisí s jejím realistickým školením u K. Kémenyho, je důraz na detail a snaha o věrnost, které má společné s novým realismem 60. let. Maluje na dřevěné desky, často neobvyklých tvarů se zaobleným vrcholem či ve tvaru oltáře s křídly nebo kříže. Používá náročnou středověkou techniku malby, při které prokládá temperové vrstvy olejovými lazurami. Přesným a logickým postupem buduje obraz, který nepředstavuje přímou iluzivní transpozici námětu, ale stává se třírozměrným vizuálním objektem. Tento postup našel přímou realizaci i v sérii pomalovaných dřevěných truhliček, které lze považovat za novodobé \"světské relikviáře\" (\"Divadelní truhlička\", 1994, \"Cirkusová truhlice\", 1995). \n\nZávěrem 60. let Alena Koenigsmarková vytvořila několik děl, kterými bezprostředně reagovala na dramatické události doby. Jedním jsou \"Hořící koně\" (1968) - obraz, který lze chápat jako alegorii dobové předtuchy, v němž hrůza, furor a šílenství žene za měsíční noci hořící zvířata do temných vod jezera. Alegorický význam má i obraz \"Nahá v trní\" (1968) a \"Malé smetiště\" (1969).\n\nNejzávažnějším dílem z této doby je \"Pražská Pieta\", která vznikla jako reakce na sovětskou okupaci a oběť Jana Palacha. Autorka se v něm intuitivně a zčásti i vědomě vcítila do staleté tradice evropské malby a propůjčila dílu širší platnost. Obraz má formu středověkého pašijového oltáře se dvěma křídly. Centrální scénu Piety, kde matka drží na klíně mrtvého syna, v dešti ruských letáků a s Národním muzeem v pozadí, doplňují dvě křídla - pravé se scénou obětování upálením, levé s \"posmívači\", obličejem ruského vojáka a apatickými nezúčastněnými tvářemi běžných lidí.\n\nOd sedmdesátých let se Koenigsmarková věnovala také portrétní tvorbě a na první pohled skromné a nenápadné malbě inspirované přírodou nebo sny, která je ale ve své podstatě filozofickou meditací o světě. Účinek je založen na důmyslném spojování živých a neživých, organických a neorganických forem převzatých ze světa lidí, zvířat i rostlin. Je pro ně charakteristická drobnopisná kresba a ostrá a jasná barevnost. Koenigsmarková řadí prostorové plány do rovnoběžných pásů a soustřeďuje je kolem pomyslné ideální osy a dosahuje tak iluze ohromného nedohledného amfiteátru (\"Krev Boží\", 1993, \"Svízel\", 1998). \n\nZa únik z neradostné reality normalizačních let je možno pokládat sérii rodinných portrétů (\"V růžích\", 1978, \"Viktorie\", 1985), které charakterizuje \"laskavá soustředěnost k drobným konkrétním projevům života - květině, motýlu, předmětu, lidské ruce, tváři\". Nebezpečný nevědomý svět a existenciální tíseň tematizují obrazy \"Dětská hra\" (1982-1998) s rozbitou panenkou, pohozenou na zvadlých květinách u zdi, a blížícími se plameny požáru, který zažehly utíkající děti v pozadí, nebo \"Dětské trauma\" (1981). Koenigsmarková si v brutalitě a hulvátsví doby uchovala jemný smyslový a duševní vztah ke skutečnosti. Ani v pozdním věku se nepřestala zajímat o svět, který ji obklopuje a komentovala ho nelítostným obrazem \"Cesta do Evropy\" (1992) nebo fantazijní kreací \"Ideologie a iluze\" (2001), která je privátní metaforou velkých i malých dějin, kterými v životě procházela. \n\n"}
{"id": "479327", "url": "https://cs.wikipedia.org/wiki?curid=479327", "title": "Porte de Pantin (stanice metra v Paříži)", "text": "Porte de Pantin (stanice metra v Paříži)\n\nPorte de Pantin je nepřestupní stanice pařížského metra na lince 5 v 19. obvodu v Paříži. Nachází se pod \"Avenue Jean-Jaurès\" u jižního okraje Parku de la Villette.\n\nStanice byla otevřena 12. října 1942 při prodloužení linky 5 ze stanice Gare du Nord do Église de Pantin.\n\nStanice byla pojmenována po staré bráně („la porte“ = brána), kterou vedla hlavní silnice do Německa, a která byla pojmenována podle sousedního města Pantin, přes které silnice vedla.\n\nNa informačních tabulích je oficiální název stanice doplněn ještě podnázvem psaným malým písmem: \"Parc de la Villette\" podle sousedícího parku.\n\nV roce 2012 se předpokládá vytvoření přestupu na tramvajovou trať T3.\nStanice má dva východy na \"Avenue Jean-Jaurès\" - výtah a klasické schodiště.\n\n"}
{"id": "479328", "url": "https://cs.wikipedia.org/wiki?curid=479328", "title": "Ludlow (hrad)", "text": "Ludlow (hrad)\n\nLudlow je velká zřícenina hradu, která se nachází ve městě Ludlow v anglickém hrabství Shropshire. Stojí na vyvýšeném místě s výhledem na řeku Teme. Majiteli hradu jsou hrabata z Powisu. Hrad je přístupný veřejnosti, každým rokem sem zavítá přes 50 000 návštěvníků.\n\nHrad se začal stavět na konci 11. století jako pohraniční pevnost patřící markraběti (\"Marcher Lord\") Rogerovi de Lacy. První zmínka pochází z roku 1138. Hrad tehdy vlastnil rod de Lacy. Roku 1224 se anglický král Jindřich III. Plantagenet setkal na hradě Ludlow s Llywelynem Velikým, waleským knížetem, aby podepsali smlouvu s canterburským arcibiskupem Stephenem Langtonem. Na začátku 14. století proběhla rekonstrukce, kterou naplánoval Roger Mortimer, díky níž se z hradu stal nádherný palác.\n\nRoku 1402 se na hradě narodil Edmund Mortimer, který je známý velkou bitvou – se svou armádou se střetl s vojskem Owaina Glyndŵra. Bitva, známa jako \"Bitva Bryn Glas,\" se odehrála v údolí řeky Lugg. Edmund byl poražen, zajat a nakonec si musel vzít za manželku jednu Glyndŵrovu dceru, s níž měl později 4 děti.\n\nV 15. století, kdy hrad vlastnil Richard Plantagenet, vévoda z Yorku, byl hrad hlavní základnou za války růží a roku 1459 se ho zmocnili Lancasterové. Ale už v roce 1461 se hrad vrátil zpět do rukou Yorkům. Potom se Ludlow stal královským palácem. Roku 1472 poslal Eduard IV. své syny Eduarda, prince z Walesu a Richarda na hrad Ludlow, který byl v té době též sídlem vlády Walesu a příhraničních hrabství. Tak se Ludlow prakticky stal hlavním městem Walesu.\nRoku 1501 na hradě jistou dobu před smrtí žil i princ Artur Tudor, syn Jindřicha VII. a bratr Jindřicha VIII., se svou manželkou Kateřinou Aragonskou. Marie, dcera Kateřiny Aragonské a Jindřicha VIII., tu spolu se svou družinou zaměstnanců, poradců a strážců strávila tři zimy v letech 1525 až 1528.\n\nV době anglické občanské války v letech 1642 až 1648 byl hrad Ludlow královskou pevností a byl obléhán stoupenci parlamentarismu, ale nakonec hrad kapituloval, čímž se vyhnul poškození a porážce. Roku 1669 za vlády Viléma III. Oranžského a jeho manželky Marie byly administrativní orgány přemístěny do Londýna. Roku 1689 založil lord Herbert z Chirbury na hradě Královský waleský mušketýrský pluk. Ale krátce poté byl hrad opuštěn a postupně chátral. Roku 1811 koupil ruiny od krále druhý hrabě z Powisu. Tato rodina vlastní hrad dodnes.\n\nHrad je značně rozsáhlý, má obdélníkový tvar s podhradím a hlavním vstupem na východní straně. Ze západní části hradu je výhled na řeku. Severozápadní roh uzavírá další stěna, která tvoří vnitřní část a jádro hradu. Do hradu se vstupuje přes most nacházející se v pravé části donjonu. Vnitřní část obsahuje obytné budovy, které jsou charakteristické velkými okny, z nichž je výhled na nádvoří. Kromě toho je vnitřní část zajímavá i tím, že se v ní nacházejí pozůstatky neobvyklé kaple, která má kruhové kněžiště, což připomíná Temple Church v Londýně.\n\nDlouhá historie hradu se odráží v jeho pestré architektuře, která zahrnuje i normanské, středověké a tudorovské prvky.\n\n"}
{"id": "479330", "url": "https://cs.wikipedia.org/wiki?curid=479330", "title": "Hoche (stanice metra v Paříži)", "text": "Hoche (stanice metra v Paříži)\n\nHoche je nepřestupní stanice pařížského metra na lince 5. Nachází se mimo hranice Paříže na území sousedního města Pantin pod \"Avenue Jean Lolive\" u křižovatky s ulicemi \"Rue Hoche\" a \"Rue du Pré-Saint-Gervais\".\n\nStanice byla otevřena 12. října 1942 při prodloužení linky 5 ze stanice Gare du Nord do Église de Pantin.\n\nJméno stanice je odvozeno od názvu ulice \"Rue Hoche\". Lazare Hoche (1768–1797) byl francouzský generál během Francouzské revoluce. Na nástupišti ve směru Bobigny – Pablo Picasso je ve vitrině generálova busta a vyobrazení přibližující jeho život.\n\nStanice má dva východy na \"Avenue Jean Lolive\".\n"}
{"id": "479331", "url": "https://cs.wikipedia.org/wiki?curid=479331", "title": "Rožnov pod Radhoštěm (hrad)", "text": "Rožnov pod Radhoštěm (hrad)\n\nZříceniny hradu Rožnov se nacházejí dva kilometry jihozápadně od valašského města Rožnova pod Radhoštěm. Stojí na kopci \"Hradisko\" (522 m n. m.) ve Vsetínských vrších. Od roku 1964 jsou chráněny jako kulturní památka.\n\nHrad byl postaven okolo roku 1267 olomouckým biskupem Brunem ze Schauenburka. Jeho funkcí byla ochrana hranic s Uhry (dnešním Slovenskem), zároveň na něm sídlil biskupský man Bohuslav z Krasna, od něhož je první písemná zmínka o hradu, a to z roku 1310. Hrad, který se původně rozkládal okolo vrcholové plošiny, byl několikrát rozšiřován, zejména o valy, parkánové hradby a později i o bastiony.\n\nPrvní zmínka o majiteli pochází z roku 1372, zmiňován je Vok I. z Kravař, poté jej vlastnili páni z Cimburka a páni z Pezinku. V roce 1505 hrad získali Kunštátové, v roce 1526 Jaroslav ze Šelemberka. V roce 1535 byl hrad majetkem Jana z Pernštejna, ale o čtyři roky později (1539) byl z příkazu krále Ferdinanda I. obsazen armádou a silně poničen, protože se zde usídlili loupežníci. Později byl hrad provizorně opraven a v roce 1660 opět sloužil panským úředníkům. Na konci 17. století byl zcela opuštěn. Ve druhé polovině 19. století dostali občané Rožnova povolení obecního úřadu zbytky hradu rozebrat pro stavby svých obydlí.\n\n"}
{"id": "479333", "url": "https://cs.wikipedia.org/wiki?curid=479333", "title": "Hnědý vrch", "text": "Hnědý vrch\n\nHnědý vrch (německy \"Braunberg\") je lokalita na jihovýchodním úbočí Liščí hory ve východní části Krkonoš.\n\nHnědý vrch není samostatným vrcholem. Je takto pojmenován spočinek jihovýchodního svahu Liščí hory, která z pohledu od Pece pod Sněžkou opticky budí dojem samostatného vrchu. Od roku 2003 vede na vrch čtyř-sedačková lanová dráha z nedaleké Pece pod Sněžkou a v roce 2009 byla na vrcholu otevřena rozhledna. Svah směrem do Pece pod Sněžkou je v zimě využíván k lyžování a v létě jako mountainbiková cyklistická trať.\n\n"}
{"id": "479334", "url": "https://cs.wikipedia.org/wiki?curid=479334", "title": "Jetel luční", "text": "Jetel luční\n\nJetel luční (\"Trifolium pratense\") je deset centimetrů až metr vysoká, vytrvalá, dvouděložní bylina z čeledi bobovitých. Nesprávně nazýván jako jetel červený (špatný překlad z některých jazyků). Latinské jméno označuje trojlístek jeho listů.\n\nTato bylina v půdě vytváří mohutný kořenový systém. Základem je hlavní kořen, který proniká hluboko do půdy. Z něho vyrůstá listová růžice, z které vystupují přímé větvené lodyhy. Lodyhy nesou listy, které jsou v dolní části střídavě trojčetné a dlouze řapíkaté. V horní části jsou krátce řapíkaté až přisedlé. Jednotlivé vejčité až široce elipsovité celokrajné lístky mají na líci výraznou bělavou nebo červenohnědou půlměsícovitou skvrnu. Na rubu jsou lístky místy chlupaté a beze skvrny. Ostře špičaté palisty jsou s řapíkem vysoko srostlé.\n\nKvětenství je hlávkovité tvořené drobnými, krátce stopkatými, souměrnými oboupohlavnými pětičetnými květy. Květenství je o průměru 2–4 cm. Květy mají červené, někdy narůžovělé nebo zcela bílé korunní lístky. Vejčitě podlouhlá pavéza a úzce podlouhlá křídla jsou delší než tupý člunek. Květní hlávky jsou na spodní části zakryté velkými palisty podpůrných listů. Doba kvetení je od května do října. Pro délku korunní trubky může opylovat tuto bylinu pouze hmyz s dlouhým sosákem, především čmeláci nebo motýli.\n\nPlodem je nepukavý jednosemenný lusk, pevně uzavřený v kalichu. Semena jsou nepravidelně ledvinovitá až 2,5 mm dlouhá. V obrysu mají výrazný kořínek vyznačený rýhou. Jsou hladká, lesklá, žlutě až fialově zbarvená. Semena se při výmlatu z lusku obtížně uvolňují.\n\nBylina se nejčastěji vyskytuje na loukách a pastvinách.\n\nPůvod tohoto druhu je v Evropě a přilehlých částech Asie a Afriky. U nás se začal pěstovat při zavedení střídavého hospodářství v 19. století. V Česku roste skoro ve všech nadmořských výškách. V době hladomoru v minulosti byly květiny používány v kaši a chlebu. Její název (triforium pratense) je odvozen z latiny: „tres“ je pro tři a „folium“ znamená listy, „pratense“ znamená pěstování na loukách. \nObecně jsou si rostliny v rodě jetel podobné. Na poli se často jetel luční zaměňuje s jetelem zvrhlým (\"Trifolium hybridum L.\"), lidově nazývaným jetel švédský, který má listy bez charakteristických půlměsícovitých skvrn, a dále s jetelem prostředním (\"Trifolium medium\").\nJetel luční je považován za oblíbenou pícninu. Je to díky tomu, že obsahuje bílkovinné a minerální látky, proto je vyséván pro krmení dobytka. V osevních sledech má velký význam při zúrodňování půdy.\n\nJetel luční je vynikající nektarodárná rostlina. Nektarium diploidního jetele lučního vyprodukuje za 24 hodin 0,8–0,9 mg nektaru s cukernatostí 45–63 %. Cukerná hodnota, tedy množství cukru vyprodukovaného v květu za 24 hodin, je 0,4 mg.\n\nNektaria tetraploidního jetele lučního za 24 hodin vytvoří 0,5–0,8 mg nektaru s cukernatostí 28–58 %. Cukerná hodnota květů je 0,57 mg. Nevýhodou jetele lučního je dlouhá trubka květu, která může včelám ztěžovat sběr nektaru.\n\nPylová zrna jetele lučního jsou pro včely velmi výživná. Rousky jetelového pylu jsou tmavě hnědá.\n\nDruhový med z jetele lučního je vzácný. Včely jej mohou tvořit v suchých letech či z druhé seče jetele lučního. Je hnědě zbarvený, s výraznou vůní a příjemnou chutí, a vytváří hrubé krystaly. Nektar jetele lučního se však obvykle stává součástí smíšených letních medů.\n\nJetel luční je známý jako léčivá bylina. Díky jeho silným desinfekčním účinkům se využívá na léčbu průjmů, zvracení a otravy jídlem. Je dobrý na detoxikaci organismu, kdy je přidáván do čisticích čajových směsí. Zkracuje a ulehčuje léčbu kašle, rýmy, bronchitidy, či nachlazení. Má velice příjemnou chuť, čaje z květů jetele lučního se mohou užívat i delší období.\n\nZmírňuje potíže spojené s menopauzou. Zejména nespavost, návaly horka, pocity nevolnosti apod. Hlavní využitelnou složkou jsou fytoestrogeny. Ty se mohou vázat na estrogenové receptory v lidském organizmu a projevovat se estrogenními vlastnostmi. Této vlastnosti se využívá k doplnění scházejících estrogenů u žen, které s přibývajícím věkem ztrácejí vlastní estrogeny. Pokles estrogenů v těle ženy vyvolává mnoho různých problémů jako jsou klimakterické potíže, osteoporóza, ztráta pružnosti kůže, tvorba vrásek.\n\nMá blahodárné účinky na naší kůži. Léčí kožní problémy jako je ekzém, akné či drobná poranění kůže. Je to opět díky dezinfekčním účinkům, které urychlují hojení kůže. Z nálevu čerstvého, ale i sušeného jetele se dá připravit pleťová voda nebo koupel.\n\nJiž po staletí lidé věří, že jim jetelový čtyřlístek přinese štěstí či osobní ochranu.\n\nNetypická forma – čtyřlístek – je nejčastěji symbolem štěstí. I další netypická forma – dvojlístek – má svůj význam. Podle starých pověr je dvojlístek symbolem pro nového milence.\n\nMezi lidové názvy patří dětelina, milostná zelinka, jatel či listnačka, čtyřlístek\n\n\n\n\n \n"}
{"id": "479340", "url": "https://cs.wikipedia.org/wiki?curid=479340", "title": "Jacques Bonsergent (stanice metra v Paříži)", "text": "Jacques Bonsergent (stanice metra v Paříži)\n\nJacques Bonsergent je nepřestupní stanice pařížského metra na lince 5 v 10. obvodu v Paříži. Nachází se pod náměstím \"Place Jacques Bonsergent\", kde se kříží \"Boulevard de Magenta\", pod kterým vede linka 5, \"Rue de Lancry\" a \"Rue Albert Thomas\".\n\nStanice byla otevřena 17. prosince 1906, když sem byla prodloužena linka ze stanice Gare de Lyon. Stanice sloužila jako konečná pouze do 15. listopadu 1907, kdy byla linka dále prodloužena do stanice Gare du Nord USFRT.\n\nPůvodně se stanice jmenovala \"Lancry\" podle nedaleké ulice \"Rue de Lancry\". 10. února 1946 byla zdejší křižovatka pojmenována \"Place Jacques-Bonsergent\" a rovněž stejným jménem i stanice metra. Jacques Bonsergent (1912–1940) byl 23. prosince 1940 první popravený civilista v okupované Paříži během druhé světové války.\n\nStanice má východy na:\n\n"}
{"id": "479343", "url": "https://cs.wikipedia.org/wiki?curid=479343", "title": "Petr Widimský", "text": "Petr Widimský\n\nPetr Widimský (* 29. března 1954 Praha) je český lékař, internista specializující se v oboru kardiologie, od roku 2001 přednosta III. interní – kardiologické kliniky a vedoucí lékař Kardiocentra 3. LF UK a FNKV. V únoru 2018 se stal na čtyřleté období děkanem 3. lékařské fakulty Univerzity Karlovy v Praze Předtím působil jako proděkan pro vědu a výzkum. Mezi lety 2000–2003 byl prorektorem Univerzity Karlovy v Praze pro rozvoj. \n\nVe funkčním období 2011–2015 působil jako předseda České kardiologické společnosti a v dalším čtyřletém období plní funkci prvního místopředsedy. Mezi roky 2006–2008 byl viceprezidentem Evropské kardiologické společnosti. \n\nV roce 2011 obdržel hlavní Národní cenu projektu Česká hlava za intervenční léčbu akutního infarktu myokardu.\n\nV roce 1979 absolvoval Fakultu všeobecného lékařství Univerzity Karlovy v Praze. Následně získal první (1982) a druhou (1987) atestaci v oboru vnitřního lékařství a specializační atestaci z kardiologie (1992). Od počátku své lékařské praxe pracuje ve Fakultní nemocnici Královské Vinohrady. \n\nV roce 1983 obhájil kandidátskou práci „\"Echokardiografie u ischemické choroby srdeční\"“ (CSc.) a roku 1995 pak doktorskou práci „\"Funkce a perfuze myokardu u ischemické choroby srdeční\"“ (DrSc.). Roku 1991 podstoupil habilitační řízení (docent) a v roce 1998 byl jmenován profesorem v oboru vnitřního lékařství (profesor). \n\nOd roku 1996 je vedoucím lékařem Kardiocentra a od roku 2001 také přednostou III. interní-kardiologické kliniky FNKV a 3. LF UK. Roku 1990 byl členem předsednictva Akademického senátu Univerzity Karlovy a Akademického senátu 3. LF UK. V roce 2003 se stal členem Vědecké rady Univerzity Karlovy a Vědecké rady 3. LF UK. V letech 2005-2015 byl předsedou Akreditační komise Ministerstva zdravotnictví ČR pro obor kardiologie, od r. 2016 do r. 2020 je zvolen předsedou Specializační oborové rady pro kardiologii. \n\nSpolu s profesorem Michalem Andělem byl kandidátem na post děkana 3. LF UK pro období 2010–2014. \n\nJe ženatý, má pět dětí. Jeho otec prof. MUDr. Jiří Widimský, DrSc. a bratr prof. MUDr. Jiří Widimský, CSc., ml. jsou také internisté s kardiologickou specializací.\n\nK roku 2009 byl autorem 343 publikací zveřejněných v databázi PubMed, dále napsal přes 200 publikací v domácích odborných časopisech. Vydal 20 monografií (z toho 5 v zahraničí).\n\nNa Web of Science bylo registrováno 30 861 citací jeho prací. Hodnota Hirschova indexu byla 58 (stav k 26.6.2018).\n\n\nStal se vítězem soutěže mladých kardiologů států střední a východní Evropy (1984). Patřil mezi první evropské kardiology, kteří obdrželi čestný titul „Founding Fellow of the European\nSociety of Cardiology“ (Founding F.E.S.C.). Je členem redakčních rad několika mezinárodních odborných časopisů (např. European Heart Journal). V období 2006–2008 působil jako viceprezident Evropské kardiologické společnosti. \n\n"}
{"id": "479344", "url": "https://cs.wikipedia.org/wiki?curid=479344", "title": "Experimentální autoimunitní encefalomyelitida", "text": "Experimentální autoimunitní encefalomyelitida\n\nExperimentální autoimunitní encefalomyelitida (EAE), někdy též experimentální alergická encefalomyelitida, je encefalomyelitida, která je zvířecím modelem zánětu mozku. Jedná se o zánětlivé demyelinizační onemocnění centrální nervové soustavy (CNS). Většinou se EAE zkoumá na hlodavcích a je studována jako zvířecí model lidských demyelinizačních nemocí CNS, mezi které patří například roztroušená skleróza nebo akutní diseminovaná encefalomyelitida (ADEM). \n\nEAE může být mít akutní nebo chronicky relabující průběh. Akutní EAE se podobá lidské onemocnění akutní diseminovanou encefalomyelitidu, zatímco chronicky relabující EAE připomíná roztroušenou sklerózu.\n\n"}
{"id": "479349", "url": "https://cs.wikipedia.org/wiki?curid=479349", "title": "Bitva u Monsu", "text": "Bitva u Monsu\n\nDne 23. srpna 1914 zaútočila německá 1. armáda na Britský expediční sbor, který se pokoušel zaujmout obrannou linii v délce 43 km kolem města Monsu. V západní části se Britové chvatně zakopali podél Kanálu de Condé, kolem samotného města však museli hájit exponovaný výběžek fronty. Tam také podnikli Němci hlavní útok. Nejprve postupovala německá pěchota v typicky pochodovém útvaru a utrpěla velké ztráty britskou palbou. Malé britské síly odrážely jeden útok za druhým a držely své postavení. 24. srpna vydal britský generál French rozkaz k ústupu, jelikož hrozilo obklíčení britských jednotek.\n\n"}
{"id": "479350", "url": "https://cs.wikipedia.org/wiki?curid=479350", "title": "Jan Hajda", "text": "Jan Hajda\n\nJan Hajda (22. října 1949 Křepice – 27. února 2018) byl český politik, senátor za obvod č. 56 – Břeclav a člen ČSSD.\n\nVystudoval provozně ekonomickou fakultu Vysokou školu zemědělskou v Brně. Poté pracoval jako ekonom v JZD Pavlov. Od roku 1988 je předsedou Zemědělského družstva Sedlec na Břeclavsku. Roku 1998 se stal šéfem Okresní agrární komory v Břeclavi.\n\nDo ČSSD vstoupil po roce 1989, v minulosti byl členem KSČ. Od roku 1994 působil jako zastupitel obce Pavlov. Do Senátu kandidoval již v roce 2000, ale skončil až třetí se ziskem 16,28 % hlasů.\n\nV roce 2006 se stal senátorem, když v prvním kole porazil občanského demokrata Milana Blažka v poměru 26,57 % ku 20,60 % hlasů. Ve druhém kole svou silnější pozici potvrdil a mandát člena horní komory získal díky 57,71 % všech platných hlasů. V Senátu byl předsedou Výboru pro hospodářství, zemědělství a dopravu.\n\nOd března 2014 působil v týmu poradců premiéra Bohuslava Sobotky jako poradce pro oblast životního prostředí, energetiky, místního rozvoje a zemědělství. Zemřel v únoru 2018.\n\n"}
{"id": "479352", "url": "https://cs.wikipedia.org/wiki?curid=479352", "title": "Jetel", "text": "Jetel\n\nJetel (\"Trifolium\") je rozsáhlý rod rostlin z čeledi bobovité, zahrnující asi 250 druhů. Jetely jsou byliny s povětšině trojčetnými listy a květy v hlávkovitých květenstvích. Jsou rozšířeny v Eurasii, Africe i Americe. Jetele jsou pěstovány jako hodnotné pícniny. V České republice se vyskytuje celkem 19 druhů jetelů, některé z nich náležejí mezi obecně rozšířené rostliny.\n\nJetele jsou jednoleté nebo vytrvalé, přímé, plazivé nebo vystoupavé byliny. Listy jsou trojčetné nebo výjimečně dlanitě složené z 5 až 9 lístků, střídavé nebo u některých druhů horní vstřícné. Jednotlivé lístky jsou zubaté nebo celokrajné, přisedlé nebo krátce řapíčkaté, někdy má prostřední lístek řapíček delší. Palisty jsou velké, zubaté nebo celokrajné, částečně přirostlé k řapíku. Květy jsou bílé, žluté, růžové, červené nebo purpurové, přisedlé nebo krátce stopkaté, uspořádané v úžlabních nebo vrcholových hlávkách, krátkých hroznech, okolících nebo výjimečně jednotlivé. Listeny jsou často srostlé v zubatý zákrov. Kalich je pravidelný nebo dvojpyský, pěticípý, s 5 až 20 žilkami, po odkvětu někdy nafouklý. Pavéza je vejčitá až podlouhlá, delší než člunek. Tyčinek je 10 a jsou dvoubratré (9+1). Semeník obsahuje 1 až 12 vajíček. Plody jsou nepukavé, vejcovité až kuželovité, dlouho vytrvávající na rostlině a opadávající i s kalichem. Semena jsou vejcovitá, kulovitá nebo ledvinovitá.\n\nJetely jsou rozšířeny v počtu asi 250 až 300 druhů převážně v mírném pásu v Evropě, Asii, severní Africe a Severní Americe. Rod je zastoupen i v západní části Jižní Ameriky a v jižní a východní Africe.\n\nV České republice roste v současné době stabilně 19 druhů jetelů. Mezi nejběžnější až obecně rozšířené druhy náleží zejména jetel plazivý (\"Trifolium repens\") a jetel luční (\"Trifolium pratense\"). Některé pěstované druhy zplaňují, zejména jetel zvrhlý (\"Trifolium hybridum\"), řidčeji i jetel inkarnát (\"Trifolium incarnatum\"). Další druhy jsou do ČR zřídka zavlékány, jako např. jetel podzemní (\"Trifolium subterraneum\"), jiné jsou vedeny jako nezvěstné nebo vyhynulé: jetel hnědý (\"Trifolium badium\"), jetel hranatý (\"Trifolium angulatum\") a jetel rozložený (\"Trifolium diffusum\").\n\nV rámci celé Evropy roste asi 110 druhů jetelů, převážná většina z nich ve Středomoří. Je mezi nimi množství endemitů. Rozsáhlejší rozšíření mají ve Středomoří zejména druhy \"Trifolium angustifolium\", \"T. stellatum\", \"T. glomeratum\", \"T. tomentosum\", \"T. cherleri\", \"T. subterraneum\" aj. V Alpách vystupují do alpínského stupně druhy jetel alpský (\"Trifolium alpinum\"), jetel hnědý (\"T. badium\"), \"Trifolium pallescens\", \"T. saxatile\", \"T. noricum\" a \"T. pratense\" subsp. \"nivale\", další druhy se vyskytují ve stupni montánním a subalpínském.\n\nNaše jetele byly některými taxonomy děleny do tří samostatných rodů: \"Trifolium\" s.str., \"Chrysaspis\" a \"Amoria\". Toto dělení, částečně použité i v díle Květena ČR, se však příliš neujalo.\n\n\n\nJetele jsou pěstovány jako hodnotné pícniny a také jako zelené hnojení, přičemž obohacují půdu dusíkem, neboť mají na kořenech podobně jako mnoho jiných bobovitých rostlin hlízkové bakterie vázající vzdušný dusík. V České republice je nejčastěji pěstován jetel prostřední (\"Trifolium medium\"), jetel luční (\"Trifolium pratense\"), jetel inkarnát (\"Trifolium incarnatum\"), jetel plazivý (\"Trifolium repens\") a jetel zvrhlý (\"Trifolium hybridum\").\n\n"}
{"id": "479353", "url": "https://cs.wikipedia.org/wiki?curid=479353", "title": "Emeritní biskup", "text": "Emeritní biskup\n\nEmeritní biskup je katolický biskup, který se kvůli dovršení stanoveného věku, ze zdravotních nebo jiných vážných důvodů zřekl svého úřadu a jeho rezignaci papež přijal.\n\nV církevním zákoníku se píše:\n\nEmeritní biskup může i nadále udělovat svátosti vyplývající z jeho svěcení, pokud tomu nebrání církevně právní ustanovení.\n\nEmeritní (lat. \"emeriti\" = \"bene meriti\" = zasloužilý) jsou zasloužilí lidé v církvi, kteří jsou již starší nebo mají nějakou nezpůsobilost (např. nějaká nemoc).\n\n"}
{"id": "479354", "url": "https://cs.wikipedia.org/wiki?curid=479354", "title": "Aran (pletenina)", "text": "Aran (pletenina)\n\nAran je způsob vzorování pletenin z hrubé vlny pocházející z Aranských ostrovů (západně od irské Galwayské zátoky). \n\nTradičně se tak pletly svetry s kruhovými jehlicemi z nebarvené příze s krémovým odstínem (\"báinín\"). Až do 70. let minulého století ji spřádaly ženy irských rybářů na kolovrátku z neprané vlny. Příze tak obsahovala ovčí tuk, který působil jako impregnace proti vnější vlhkosti.\n\nNa pletenině se obvykle střídá 4-6 různých plastických vzorů (\"copánek\", \"reliéf\", patent aj.), každý z nich v kolmém 5-10 cm širokém sloupci. \nDnes se vyrábí aranské pleteniny téměř výhradně strojově nebo na ručně pletacích aparátech. Mimo svetrů a vest se z nich někdy zhotovují také ponožky, čepice a sukně. \n\n"}
{"id": "479356", "url": "https://cs.wikipedia.org/wiki?curid=479356", "title": "Malé Javorské jezero", "text": "Malé Javorské jezero\n\nMalé Javorské jezero ( ) je jezero v Bavorsku, jedno z osmi šumavských ledovcových jezer. Leží na německé straně Šumavy na severozápadním svahu Velkého Javoru, v nadmořské výšce 918 m, má plochu 6,36 ha a maximální hloubku 12 m.\n\nZ jezera vytéká potok , který je zdrojnicí řeky Bílá Řezná (\"Weißen Regen\").\n\nNad západním břehem se zvedá jezerní stěna (). Na severozápadním břehu jezera stojí restaurace .\n\nPřírodní rezervace Kleiner Arbersee chrání kromě vlastního jezera v rulovém karu s mohutnou stěnou také okolní letité smrkové, jedlové a bukové lesy s řadou chráněných rostlin, zvláště alpinskou květenou.\n\nJezero je nejsnáze dostupné z horského sedla Brennes (2,5 km). Kolem jezera vede naučná stezka.\n"}
{"id": "479358", "url": "https://cs.wikipedia.org/wiki?curid=479358", "title": "Ludvík Šimek", "text": "Ludvík Šimek\n\nLudvík Šimek (; 19. ledna 1837, Praha – 25. ledna 1886, Praha) byl český kamenosochař, figuralista novorenesančního a realistického výrazu, autor pomníku Josefa Jungmanna v Praze, sousoší svatých Cyrila a Metoděje v Třebíči a dalších prací.\n\nPo absolvování reálné školy pracoval nejdříve devět let jako učeň v dílně předního pražského sochaře Emanuela Maxe; naučil se tam pracovat různými sochařskými technikami v pískovci a mramoru včetně nejhrubších prací a získal velkou praktickou zručnost. Vedle toho studoval na průmyslové škole u sv. Havla a v letech 1857 – 1861 v ateliéru Eduarda Engertha na pražské malířské akademii. Z té doby pocházejí jeho sochy sv. Jana Křtitele (pod vedením Emanuela Maxe) a římského císaře Rudolfa Habsburského.\nNa počátku 60. let studoval sochařství u prof. Whitmanna na Akademii v Mnichově. Po návratu do Prahy vytesal sochu náhrobku pro dceru lékárníka Klarnera ve Slaném. Na jejím návrhu pracoval již v Mnichově.\n\nV roce 1864 získal tzv. Římskou cenu, státní stipendium na studijní pobyt v Římě, kde zůstal šest let. Z té doby pochází jeho socha sv. Antonína Opata. Spřátelil se zde se sochaři Václavem Levým, Petrem Maixnerem a s architekty Ignácem Ullmannem a Antonínem Barvitiem, s nimž nadále rád spolupracoval. Podle návrhu Josefa Mánesa vytvořil reliéfy pro hlavní vchod do kostela sv. Cyrila a Metoděje v Karlíně; nemohly ale být použity, protože zadání obsahovalo špatné rozměry.\n\nJako nejtalentovanější český kamenosochař monumentálních pomníků své generace Šimek v soutěži roku 1867 získal čtyři ze tří desítek zakázek na výzdobu dvorany vídeňského Arsenalu sochami vojevůdců z třicetileté války, a to Gottfrieda Pappenheima, Jana de Wertha, Jana Šporka a Albrechta z Valdštejna. Po dokončení dvou z těchto soch v Římě Šimek s dvěma rozpracovanými návrhy definitivně přesídlil roku 1870 do Prahy. Pronajal si rozlehlý dvouprostorový ateliér na Újezdě mezi Řetězovým mostem a kostelíkem sv. Jana Na prádle.\n\nŠimek patřil ve své době k předním českým sochařům. Byl považován za nástupce Václava Levého. Měl smysl pro harmonii a plnost tvarů. Současníci na něm oceňovali všestrannost, se kterou se věnoval sochařství portrétnímu, historickému i církevnímu. Myslbekovi se ovšem nevyrovnal. Byl členem c. k. umělecké akademie ve Vídni a pražského spolku Svatobor.\n\n\n\nSpolupráce s architekty: plastiky a reliéfy na budovách:\n\n\n"}
{"id": "479362", "url": "https://cs.wikipedia.org/wiki?curid=479362", "title": "Ja'akov Ne'eman", "text": "Ja'akov Ne'eman\n\nJa'akov Ne'eman (: יעקב נאמן, * 16. září 1939, Tel Aviv – 1. ledna 2017) byl izraelský právník a izraelský ministr spravedlnosti ve vládách Benjamina Netanjahua.\n\nNe'eman se narodil v Tel Avivu během mandátního období. Vystudoval právo na Hebrejské univerzitě v Jeruzalémě, kde v roce 1964 získal titul LL.B. (bakalář práv) O rok později získal titul LL.M (magistr práv) na New York University a v roce 1968 získal titul LL.D. (doktor práv).\n\nPo ukončení studií se vrátil do Izraele, kde založil právní kancelář Herzog, Fox & Ne'eman. Předsedal či byl členem četných národních a mezinárodních komisí, včetně výkonné komise Bar-Ilanovy univerzity, dále pak veřejné komise jmenované předsedou Knesetu za účelem určení platů a dalších výdajů vládních představitelů, veřejné komise jmenované vládou za účelem navržení ústavy, veřejné komise jmenované za účelem privatizace společnosti El Al a byl rovněž i členem rady guvernérů Izraelské banky a mnoha dalších.\n\nV roce 1979 byl jmenován generálním ředitelem na ministerstvu financí a tento post zastával tři roky. V roce 1996 byl tehdejším premiérem Netanjahuem jmenován do vlády, přestože nebyl členem Knesetu. Nejprve byl jmenován ministrem spravedlnosti a v červenci 1997 nahradil Netanjahua na postu ministra financí. Členem vlády byl až do voleb v roce 1999, které Netanjahuův Likud prohrál.\n\nKoncem března 2009 byl jmenován ministrem spravedlnosti ve druhé Netanjahuově vládě, kde působil do března 2013, kdy jej ve funkci nahradila Cipi Livniová.\n\nŽil v Jeruzalémě ve čtvrti Talbija.\n\n"}
{"id": "479369", "url": "https://cs.wikipedia.org/wiki?curid=479369", "title": "Charles Hobaugh", "text": "Charles Hobaugh\n\nCharles Owen Hobaugh (* 5. listopadu 1961) je americký astronaut NASA. Narodil se v Bar Harbor, Maine, má čtyři děti. Má rád lyže, volejbal, běhání, triatlon.\n\nSTS-104 byla jeho první mise do vesmíru, ve které letěl jako pilot v raketoplánu Atlantis. Jeho druhou misí STS-118 byla mise raketoplánu Endeavour, při které letěl již jako velitel mise. \n\nJeho dalším letem je mise STS-129 raketoplánu Atlantis. Raketoplán s Charlesem Hobaughem jako velitelem letu odstartoval 16. listopadu 2009 z Kennedyho vesmírného střediska na Floridě. Na Mezinárodní vesmírnou stanici ISS dopravíl náhradní díly a zásoby.\n\n"}
{"id": "479370", "url": "https://cs.wikipedia.org/wiki?curid=479370", "title": "Kakadu havraní", "text": "Kakadu havraní\n\nKakadu havraní (\"Calyptorhynchus banksii\") je velký druh kakadua žijící na velkém území Austrálie.\n\nDospělí jedinci dorůstají přibližně 60 cm a je u nich vyvinutý viditelný sexuální dimorfismus. Samci jsou celí černí, s výjimkou výrazného červeného pruhování na ocase, samice jsou o něco menší, černohnědé a mají žlutě pruhovaný ocas. K životu preferuje eukalyptové lesy, často v blízkosti vodních toků. Požírá především nejrůznější semena a hnízdí v dutinách stromů.\n\n"}
{"id": "479380", "url": "https://cs.wikipedia.org/wiki?curid=479380", "title": "Children of Bodom (singl)", "text": "Children of Bodom (singl)\n\n„Children of Bodom“ je splitový singl finských metalových skupin Children of Bodom, Cryhavoc a Wizzard. Byl vydán v roce 1998 vydavatelstvím Spinefarm.\n\n"}
{"id": "479381", "url": "https://cs.wikipedia.org/wiki?curid=479381", "title": "Přírodní park Horní Bavorský les", "text": "Přírodní park Horní Bavorský les\n\nPřírodní park Horní Bavorský les je s rozlohou 1738 km² jeden z největších přírodních parků v Bavorsku.\n\nPřírodní park zahrnuje celé území zemského okresu Cham a východní část zemského okresu Schwandorf. Na severozápadě sousedí s Přírodním parkem Oberpfälzer Wald, na východě jej ohraničuje státní hranice mezi Českem a Německem, na jihu sousedí s Přírodním parkem Bavorský les.\n\nVýznamnými vrcholy parku jsou Ostrý (1293 m), Hoher Bogen (1079 m), Kaitersberg (1133 m) a především nejvyšší Velký Javor (1456 m). Zhruba 40 % území parku pokrývají lesy. Přírodní rezervace zabírají 740 ha.\n\n"}
{"id": "479384", "url": "https://cs.wikipedia.org/wiki?curid=479384", "title": "Tripterygium wilfordii", "text": "Tripterygium wilfordii\n\nTripterygium wilfordii je jediný druh rodu Tripterygium, náležejícího do čeledi jesencovité (\"Celastraceae\") vyšších dvouděložných rostlin.\n\nOpadavé šplhavé keře až polodřevnaté liány, dorůstající do výše 2 až 6 (vzácněji až 10) metrů. Větévky jsou slabě hranaté, se střídavými zubatými listy s čárkovitými palisty. Listy jsou lysé nebo řídce pokryté hnědavými chlupy. Květy jsou jedno nebo oboupohlavné, v bohatých latovitých květenstvích, pětičetné. Ve středu květu je přítomen pohárkovitý nektáriový terč. Gyneceum ze 3 plodolistů, v každém plodolistu jsou 2 vajíčka. Plodem je jednosemenná samara se 3 křídly.\n\nDruh se vyskytuje ve východní Asii od severovýchodního Myanmaru přes Čínu po Koreu a Japonsko. Roste ve smíšených lesích od nížin do hor v nadmořské výšce 100 až 3500 m.\n\nNěkteré zdroje uvádějí 3 druhy rodu, mimo \"Tripterygium wilfordii\" ještě \"T. regelii\" a \"T. hypoglaucum\", tato jména jsou však častěji vedena jako synonyma \"Tripterygium wilfordii\" a dané taxony vřazeny do tohoto druhu\n\n\"Tripterygium wilfordii\" lze použít v ČR jako okrasnou rostlinu. Má sbírkový význam.\n\nRostlina je využívána v tradiční čínské medicíně při léčení horečky a zimnice, otoků a vředů. Současná medicína zkoumá možnosti využití při léčbě revmatoidní artritidy, chronické hepatitidy, zánětu ledvin, Bechtěrevovy nemoci a různých kožních problémů.\n\n"}
{"id": "479393", "url": "https://cs.wikipedia.org/wiki?curid=479393", "title": "Lavr Georgijevič Kornilov", "text": "Lavr Georgijevič Kornilov\n\nLavr Georgijevič Kornilov () (30. srpen 1870, Usť-Kamenogorsk – 13. duben 1918, Jekatěrinodar) byl ruský carský a bělogvardějský generál.\n\nKornilov se narodil v Usť-Kamenogorsku v Ruském Turkestánu (dnes Kazachstán) kozáckému otci a kazašské matce. Nastoupil jako kadet v Omsku, v letech 1889–1892 navštěvoval dělostřeleckou školu v Petrohradě, poté sloužil dočasně v Turkestánu. V rozmezí let 1895–1897 vystudoval Akademii generálního štábu s vyznamenáním. Po akademii byl přidělen ke generálnímu štábu Turkestánského okruhu. V letech 1899–1904 vedl několik expedic do Východního Turkestánu, Afghánistánu, Persie, Indie a Mongolska. Zde se naučil několika středoasijským jazykům. Za rusko-japonské války sloužil ve štábu jedné zúčastněné brigády. V bojích se osvědčil, byl mu udělen Kříž sv. Jiří a zároveň povýšil na plukovníka. V období 1907–1911 zastával post vojenského atašé v Číně. \n\nPo vypuknutí 1. světové války velel už jako generálmajor pěší divizi 8. armády generála Brusilova a při těžkých bojích byl v dubnu 1915 zajat rakousko-uherskou armádou. V červenci 1916 se mu však podařilo uniknout a vrátit se zpět za frontovou linii. Po svrhnutí cara v únoru 1917 byl pověřen velením nad Petrohradským vojenským okruhem. Z výkonu svojí funkce dal 21. března zatknout carskou rodinu v Carském Selu. V dubnu, po nepokojích v hlavním městě, požádal vládu o povolení nasadit armádu. Poté, co to vláda odmítla, se vzdal svého postu a vrátil se na frontu. V červenci byl ministrem války Kerenským povýšen nejprve na velitele Jihozápadního frontu a následně byl jmenován vrchním velitelem všech ruských jednotek. Položil si přitom dvě podmínky: že politické vedení nebude zasahovat do vojenských záležitostí a že se plně obnoví vojenská disciplina.\n\nPřestože byl kritikem cara, považoval za nutné, aby Rusko jako součást Trojdohody pokračovalo ve válce. Snažil se zvýšit bojeschopnost armády a taky bojovat proti levicovým silám, především bolševikům. Podle Kornilova by se vojenské sověty měly rozpustit, zakázat revoluční propaganda, obnovit vojenská disciplína včetně trestů a reorganizovat prozatímní vláda. Prohlásil, že Kerenskij ho pověřil úkolem obnovit pořádek v Petrohradě a reorganizovat vládu, což Kerenskij později popíral. Přikázal 3. sboru v Petrohradě zavést ve městě stanné právo. Kerenskij v tom viděl pokus o puč, a proto odvolal Kornilova 9. září z postu vrchního velitele ruské armády. Kornilov si (údajně) myslel, že Kerenskij padl do zajetí bolševiků a jedná z donucení. Rozhodl se tedy, že neuposlechne. Po zhroucení puče a věrných jednotek byl Kornilov zatčen a uvězněn ve věznici Bychov.\n\n19. listopadu, několik týdnů po proklamaci Petrohradského sovětu o získání moci, se mu podařilo uprchnout z věznice a dostat se k Donu, ovládanému Donskými kozáky. Zde se spojil s generálem Michailem Alexejevem a stal se velitelem protibolševické Dobrovolnické armády. Za jeho vedení docházelo k různým krvavým činům. Sám Kornilov prohlásil, že \"čím větší teror, tím větší naše vítězství\" a \"Kdyby bylo pro záchranu Ruska třeba zapálit půlku země a prolít krev tří ze čtyř Rusů, uděláme to\". Například ve vesnici Ležanka bylo Kornilovovými muži zabito přes 500 lidí. 24. února 1918 po pádu kozácké metropole Novočerkassku vedl Kornilov své muže tzv. Ledovým pochodem do prázdných Kubáňských stepí. Přestože byl ve značné početní nevýhodě, podařilo se mu zbavit se pronásledujících rudoarmějců a oblehnout Jekatěrinodar, hlavní město Kubáňské sovětské republiky. 13. dubna však náhodný dělostřelecký granát zasáhl Kornilovovo velitelství a generála zabil. Byl pohřben v nedaleké vesničce. O několik dní později, když rudoarmějci dobyli tuto vesničku, bylo Kornilovovo tělo vykopáno, vyndáno z rakve a spáleno na místní skládce.\n\n\n<references>\n\n</references >\n\n\n"}
{"id": "479395", "url": "https://cs.wikipedia.org/wiki?curid=479395", "title": "Are You Dead Yet?", "text": "Are You Dead Yet?\n\nAre You Dead Yet? je páté studiové album finské metalové skupiny Children of Bodom. Vydáno bylo v roce 2005 vydavatelstvím Spinefarm Records.\n\n"}
{"id": "479396", "url": "https://cs.wikipedia.org/wiki?curid=479396", "title": "Blooddrunk", "text": "Blooddrunk\n\nBlooddrunk je šesté studiové album finské metalové skupiny Children of Bodom. Vydáno bylo společností Spinefarm Records v roce 2008.\n\n"}
{"id": "479399", "url": "https://cs.wikipedia.org/wiki?curid=479399", "title": "Nephila komaci", "text": "Nephila komaci\n\nNephila komaci je ohrožený druh velkého pavouka žijícího v Africe a na Madagaskaru. Tento druh dokáže utkat spirálovité kruhové sítě o průměru až 100 cm a jeho samice dorůstá velikosti 12 cm. Objevili ho dva biologové – Slovinec Matjaz Kuntner a Američan Jonathan Coddington. Kuntner našel jednu samici ve sbírkách Výzkumného ústavu pro ochranu rostlin v jihoafrické Pretorii, ale protože ani po usilovném hledání v jiných muzeích nenašel žádný další vzorek, domníval se, že je druh vyhynulý. Pak ale Coddinngton nalezl tři exempláře tohoto druhu v Africe.\n"}
{"id": "479401", "url": "https://cs.wikipedia.org/wiki?curid=479401", "title": "Kalina", "text": "Kalina\n\nKalina (\"Viburnum\") je rod rostlin patřící do čeledi pižmovkovité (\"Adoxaceae\"). Jsou to dřeviny s jednoduchými vstřícnými listy, rozšířené především v mírném pásu severní polokoule. V české květeně jsou zastoupeny 2 druhy: kalina obecná a kalina tušalaj. Některé druhy patří mezi oblíbené okrasné keře.\n\nKaliny jsou opadavé nebo méně často stálezelené keře, vzácněji i nízké stromy. Listy jsou jednoduché, vstřícné, celistvé až hluboce laločnaté, celokrajné nebo zubaté, lysé až hustě chlupaté. Chlupy jsou jednoduché, hvězdovité, vzácněji šupinovité. Často jsou listy tuhé, kožovité, u některých druhů též svraskalé. Palisty mohou být přítomny nebo chybět. Květenství jsou vrcholová, nejčastěji se jedná o ploché, vypouklé až kulovité mnohoramenné vrcholíky. Květy jsou oboupohlavné, pravidelné. V okrajových částech květenství jsou u některých druhů přítomny asymetrické sterilní a zvětšené květy, některé kultivary mají květenství složena jen z těchto sterilních květů. Kalich je drobný, se 3 až 5 cípy. Koruna má většinou krátkou trubku a 5 korunních cípů. Tyčinek je 5 a přesahují korunu. Semeník je trojpouzdrý, spodní nebo polospodní, s krátkou čnělkou. Vyvíjí se jen 1 pouzdro. Plodem je kulovitá až elipsoidní peckovice, někdy nápadně zploštělá. Plody jsou nejčastěji červené nebo černé, nezřídka záhy vysýchavé. Pecka je plochá.\n\nRod kalina zahrnuje asi 200 až 250 druhů. Je rozšířen především v mírném a subtropickém pásu severní polokoule, dále se vyskytuje v jihovýchodní Asii a v horách tropické Ameriky. Chybí v subsaharské Africe. V ČR jsou původní dva druhy: kalina tušalaj (\"Viburnum lantana\") a kalina obecná (\"Viburnum opulus\"). V jižní Evropě roste třetí evropský druh, stálezelená kalina modroplodá (\"Viburnum tinus\").\n\n\nKaliny jsou cenné okrasné keře, dostupné ve velkém množství kultivarů. Ze stálezelených druhů je nejčastěji pěstována kalina vrásčitolistá, vzácněji také kalina Davidova a zahradní kříženec kalina pražská. Opadavé a poloopadavé druhy a jejich kultivary a kříženci jsou ceněny zvláště v době květu. Některé kaliny kvetou již v zimě a v předjaří, např. kalina vonná a kalina bodnantská. Nápadné sterilní květy na okrajích květenství mají zejména kultivary kaliny řasnaté a kaliny obecné. Velmi vonné květy má kalina Carlesiova a její kříženci kalina kulovitá a kalina Burkwoodova. Kalina Wrightova je velmi ozdobná na podzim, kdy dozrávají její zářivě červené plody.\n\nRod \"Viburnum\" je obvykle členěn do 10 sekcí:\n\nLentago - Severní Amerika\n\nMegalotinus - asi 18 druhů v subtropické Asii, zimní pupeny s 1 až 2 páry volných šupin nebo výjimečně holé, květenství podobná okolíku, s velkými sterilními květy, koruna zvonkovitá, plody červené nebo černé\n\nOdontotinus - asi 30 druhů v Asii a Severní Americe, 1 druh na Kavkaze, zimní pupeny se 2 až 3 páry volných šupin, květenství okolíkovitá, bez zvětšených sterilních květů, plody červené, vzácně černé\n\nOpulus - 3 až 5 druhů v Eurasii a Severní Americe, zimní pupeny se 2 páry volných pupenů, květenství je okolíkovité, s nebo bez velkých sterilních květů, plody červené\n\nOreinotinus - Střední a Jižní Amerika\n\nPseudotinus - 4 druhy v Asii a Severní Americe, zimní pupeny nahé, květenství je téměř přisedlý složený vrcholík podobný okolíku, bez zvětšených sterilních květů\n\nSolenotinus (Thyrsonima) - asi 20 druhů v mírných a subtropických oblastech Asie, zimní pupeny se 2 až 3 páry volných šupin, květenství latovité, pyramidální, bez zvětšených sterilníc květů, plody zprvu červené, později černé.\n\nTinus - 6 až 9 druhů v mírných až subtropických oblastech Eurasie, zimní pupeny s 1 párem volných šupin, květenství bez zvětšených sterilních květů, plody jsou modročerné a nejsou zprvu červené\n\nTomentosa (Pseudopulus) - 2 druhy v mírných oblastech Asie, zimní pupeny s 1 párem přirostlých šupin, květenství podobná okolíku, s velkými sterilními květy, plody zprvu červené, zralé pak červené nebo černé\n\nViburnum - asi 20 druhů v Asii a 1 v Evropě, zimní pupeny nahé, květenství bez zvětšených sterilních květů, plody zprvu červené, později černé\n"}
{"id": "479405", "url": "https://cs.wikipedia.org/wiki?curid=479405", "title": "Progres Story 1968–2008", "text": "Progres Story 1968–2008\n\nProgres Story 1968–2008 je album brněnské rockové skupiny Progres 2. Jedná se o živou desku, která byla natočena na dvou koncertech v roce 2008 při příležitosti 40. výročí založení kapely. Album vyšlo v listopadu 2008 (viz 2008 v hudbě) ve vydavatelství FT Records.\n\nKe 40. výročí založení skupiny The Progress Organization, jež později používala názvy Barnodaj, Progres 2 a Progres-Pokrok, se měl 7. října 2008 v brněnském Semilasse uskutečnit „narozeninový“ koncert, na kterém měli vystoupit všichni hudebníci, kteří touto kapelou mezi roky 1968 a 2008 prošli. Z důvodu velkého zájmu fanoušků byl přidán i druhý koncert na termín 6. října. Obě vystoupení byla totožná a představila se na nich i většina bývalých členů kapely, nepřítomni byli pouze klávesista Daniel Forró, který žije v Japonsku, a kytaristé Peter Peteraj (věnuje se vážné hudbě) a Ivan Manolov (nyní působí v oblasti jazzu). Hudebníci v původních obsazeních odehráli skladby ze všech vydaných alb kromě \"Změny!\".\n\nKromě 40. narozenin skupiny se také jednalo o opožděné 30. výročí první československé rockové opery \"Dialog s vesmírem\". Oba koncerty byly zorganizovány především na popud kytaristy a zpěváka Pavla Váněho, který se ujal i produkce. Vystoupení byla rovněž natočena a vydána jako stejnojmenné DVD.\n\n\"Progres Story 1968 – 2008\" je dvojalbum zahrnující celkem 25 skladeb z celé doby působnosti kapely. Jednotlivé bloky písní nebyly seřazeny chronologicky. Nejprve vystoupila současná sestava s průřezem skladeb, poté následovaly bloky z alb \"Mozek\", \"Mauglí\", \"Třetí kniha džunglí\", \"Otrava krve\", \"Barnodaj\" a \"Dialog s vesmírem\". Přídavek opět odehrála současná sestava. Vůbec poprvé vyšly na albu skladby „Sunshine of Your Love“, „You Keep Me Hangin' On“ a „200 malých cigaretek“.\n\n\n\n"}
{"id": "479408", "url": "https://cs.wikipedia.org/wiki?curid=479408", "title": "Drmek", "text": "Drmek\n\nDrmek (\"Vitex\") je rod rostlin z čeledi hluchavkovité. Jsou to dřeviny se vstřícnými, dlanitě složenými listy a pyskatými květy ve vrcholových nebo úžlabních květenstvích. Plodem je peckovice.\nRod zahrnuje asi 210 druhů a je rozšířen v tropech a subtropech celého světa s přesahy do mírného pásu. V Evropě roste jediný druh, středomořský drmek obecný.\n\nDrmky poskytují kvalitní dřevo a jedlé plody, mají význam v medicíně a jsou v tropech a subtropech vysazovány jako okrasné a stínící dřeviny. \n\nDrmky jsou opadavé nebo stálezelené keře a stromy. Některé jihoamerické druhy dorůstají výšky až 40 metrů a převyšují tak korunní patro okolního pralesa. Listy jsou vstřícné nebo případně přeslenité, dlanitě složené ze 3 až 8 lístků nebo výjimečně jednolisté. Jednotlivé lístky jsou řapíčkaté, celokrajné nebo se zubatým, pilovitým nebo vykrajovaným okrajem. Květy jsou dvoustranně souměrné, uspořádané v úžlabních nebo vrcholových vrcholících, thyrsech nebo latách.\nKalich je zvonkovitý, trubkovitý nebo nálevkovitý, pravidelný až lehce dvoupyský, na konci zpravidla uťatý nebo mělce troj až pětizubý.\nKoruna je modrá, bílá, žlutá nebo purpurová, dvoupyská, s rovnou nebo prohnutou korunní trubkou. Spodní pysk je zakončen třemi laloky, z nichž prostřední je výrazně prodloužený, horní pysk je obvykle dvoulaločný. Tyčinky jsou čtyři, dvě kratší a dvě delší, a většinou vyčnívají z květů. Semeník je srostlý ze 2 plodolistů a obsahuje buď 2 nebo 4 komůrky, v nichž je po 2 nebo po 1 vajíčku, a nese nitkovitou čnělku zakončenou dvouklanou bliznou. Plodem je kulovitá nebo vejcovitá peckovice podepřená vytrvalým kalichem. Plod obvykle obsahuje 4 komůrky, v nichž je po 1 semenu, občas jsou ale některé komůrky redukovány. Oplodí (mezokarp) je dužnaté, pecka tvrdá.\n\nRod drmek zahrnuje celosvětově asi 210 druhů. Je rozšířen v tropech a subtropech celého světa s nečetnými přesahy do teplých oblastí mírného pásu Evropy a Asie. V Americe sahá areál rozšíření od Mexika po severovýchodní Argentinu a zahrnuje i Karibské ostrovy. Rod je zastoupen prakticky v celé Africe včetně saharských zemí a Madagaskaru.\nV Evropě roste přirozeně jediný druh, drmek obecný, jehož areál sahá od Španělska přes celé Středomoří včetně ostrovů a severní Afriky až po Pákistán. Ve Středomoří je to běžný druh břehů řek a mořského pobřeží. Do střední Evropy tento druh nezasahuje. \n\nZ Ameriky je uváděno asi 85 druhů.\nJsou hojné zejména v sezónně suchých lesích.\nNěkteré druhy jsou charakteristické rostliny písečných dun. Drmky rostou také při okrajích mangrovových lagun a písčitých bažin. Vyskytují se i v horských mlžných lesích. Druh \"Vitex cymosa\" je dominantní rostlinou periodicky zaplavovaných lesů v Amazonii.\nZ Austrálie je uváděno 7 až 8 druhů, z toho 5 endemických.\nVe Starém světě má rozsáhlý areál drmek trojlistý, rozšířený od východní Afriky přes Asii až po Austrálii a Tichomořské ostrovy.\n\nKvěty obsahují hojný nektar a přitahují množství různého hmyzu. Některé druhy patří mezi významné nektarodárné rostliny.\nDrmky jsou živnými rostlinami housenek řady druhů denních i nočních motýlů.\nV tropické Americe na nich žijí housenky otakárků rodu \"Protesilaus\" (\"P. helios\", \"P. protesilaus\", \"P. stenodesmus\"), lišaje \"Manduca florestan\" a baboček rodu \"Adelpha\", v Asii babočky \"Acraea violae\" a lišajů \"Acherontia lachesis\", \"Acherontia styx\", \"Psilogramma menephron\" a \"Psilogramma jordana\". V Asii na nich také žijí pohledné housenky můry \"Parasa lepida\" z čeledi slimákovcovití.\n\nDrmky jsou vesměs nejedovaté rostliny.\nPřípadné vedlejší účinky užívání drmku obecného bývají mírné a dočasné. Nejčastěji zahrnují nechutenství, lehké střevní potíže, únavu, menstruační nerovnováhu, sucho v ústech, akné, svědění a vyrážku.\n\nRod \"Vitex\" je v rámci čeledi \"Lamiaceae\" řazen spolu s dalšími 6 rody (\"Cornutia\", \"Gmelina\", \"Petitia\", \"Premna\", \"Pseudocarpidium\", \"Teijsmanniodendron\") do podčeledi \"Viticoideae\". V minulosti byl součástí čeledi \"Verbenaceae\", která však byla na základě výsledků fylogenetických studií shledána parafyletickou a část rodů byla přeřazena do čeledi \"Lamiaceae\".\n\n\nDužnina plodů některých druhů je jedlá. Lokální význam mají zejména plody jihoamerických druhů \"Vitex triflora\", \"Vitex gigantea\" a \"Vitex cymosa\". V subsaharské Africe jsou populární plody \"Vitex payos\" a \"Vitex pooara\", které jsou také prodávány na lokálních trzích.\nDřevo \"Vitex cofassus\" je na Nové Guineji těženo pod názvem New Guinea teak. Používá se zejména na obklady a podlahy. Ceněné je také dřevo jihoamerického druhu \"Vitex gigantea\" a asijského \"VItex pinnata\". \"Vitex keniensis\" náleží ve východní Keni mezi nejvýznamnější druhy těžené pro dřevo. Lokální význam má i dřevo četných dalších afrických, asijských i amerických druhů.\n\nDrmky jsou využívány v domorodé a místní medicíně k léčení celé řady neduhů. V indické tradiční medicíně je využíván zejména drmek čínský, drmek obecný, drmek trojlistý a druhy \"Vitex altissima\", \"Vitex peduncularis\" a \"Vitex pinnata\". V africké domorodé medicíně se používá např. \"Vitex doniana\", \"Vitex grandifolia\", \"Vitex micrantha\" a \"Vitex mombassae\".\nPlody drmku obecného byly tradičně používány k léčení různých ženských nemocí a potíží, jako jsou poruchy menstruace, premenstruační dysforická porucha, neplodnost, hyperprolaktinémie, menopauza, poruchy laktace, akné a jiné. Pro některé z těchto účinků je součástí některých bylinných směsí, které jsou používány i v klinické praxi. Listy drmku čínského slouží jako tonikum a proti střevním parazitům. Plody drmku okrouhlolistého se v lidové medicíně používají na řadu neduhů včetně nachlazení, bolestí hlavy a očí, astma, hormonální nerovnováhy u žen, zánětu průdušek a infekcí trávicího traktu. Drmek trojlistý je pro své sedativní a protizánětlivé účinky používán na bolesti hlavy, revmatismus a nachlazení. V Asii se jím léčí trypanosomální onemocnění.\n\nAsijský druh \"Vitex peduncularis\" se v Assámu pěstuje na plantážích jako stínící dřevina. Za jediný v podmínkých střední Evropy zimovzdorný druh je povařován drmek okrouhlolistý. S drmkem obecným a drmkem čínským se lze setkat ve sbírkách některých českých botanických zahrad.\n\n"}
{"id": "479412", "url": "https://cs.wikipedia.org/wiki?curid=479412", "title": "Vláda Angely Merkelové", "text": "Vláda Angely Merkelové\n\nNěmecká politička Angela Merkelová se stala kancléřkou čtyř německých spolkových vlád:\n\n"}
{"id": "479413", "url": "https://cs.wikipedia.org/wiki?curid=479413", "title": "Eli'ezer Kaplan", "text": "Eli'ezer Kaplan\n\nEli'ezer Kaplan (: אליעזר קפלן, narozen 1891 – 13. července 1952) byl sionistický aktivista, izraelský politik, jeden ze signatářů izraelské deklarace nezávislosti a první izraelský ministr financí a vicepremiér. Mimo to také zastával funkci ministra průmyslu a obchodu.\n\nNarodil se v Minsku v carském Rusku (dnešní Bělorusko) a studoval v chederu a na střední škole v Lubiči. V roce 1905 vstoupil do Socialistické sionistické strany a byl jedním ze zakladatelů hnutí \"Mládež Siónu – Obrození\". V roce 1912 se pak stal tajemníkem jeho regionální organizace v Minsku. V roce 1917 promoval na Moskevském institutu technologie a stal se stavebním inženýrem.\n\nV roce 1919 byl členem ukrajinské delegace na Versaillské mírové konferenci. Následující rok podnikl aliju do mandátní Palestiny a zapojil se do sloučení \"Mládeže Siónu\" s ha-Po'el ha-ca'ir, z nichž se stal Hitachdut. Po účasti na konferenci sionistické federace v Londýně byl zvolen do Sionistické výkonné komise. Krátce poté byl poslán do Berlína, aby založil světovou kancelář Hitachdutu.\n\nDo mandátní Palestiny se vrátil v roce 1923 a vstoupil do Histadrutu. V letech 1923 až 1925 byl ředitelem technického oddělení telavivské radnice a od roku 1925 do roku 1933 byl členem telavivské městské rady. V roce 1933 se stal členem výboru Židovské agentury a až do roku 1948 byl taktéž jejím pokladníkem.\n\nJako člen prozatímní státní rady byl 14. května 1948 jedním ze signatářů izraelské deklarace nezávislosti a bezprostředně poté byl jmenován ministrem financí prozatímní vlády. V roce 1949 byl za stranu Mapaj zvolen do prvního Knesetu. V první Ben Gurionově vládě mu byla ponechána funkce ministra financí a mimo to se stal i ministrem průmyslu a obchodu. V druhé vládě bylo portfolio průmyslu a obchodu předáno Ja'akovu Gerimu a Kaplan si ponechal portfolio financí.\n\nPoslanecký mandát a ministerské portfolio mu bylo ponecháno i po volbách v roce 1951 a v červnu 1952 se stal historicky prvním izraelským vicepremiérem. O tři týdny později však zemřel.\n\nV roce 1953 bylo v Rechovotu postaveno Kaplanovo lékařské centrum a na jeho počest byly rovněž pojmenovány čtvrti ve městech Netanja a Kfar Saba.\n\n"}
{"id": "479414", "url": "https://cs.wikipedia.org/wiki?curid=479414", "title": "Trần Thu Hà", "text": "Trần Thu Hà\n\nTran Thu Ha, Trần Thu Hà, (* 26. srpna 1975, Hanoj) je oblíbená vietnamská zpěvačka. Její umělecké jméno je \"Ha Tran\". Její otec Tran Hien je také zpěvák.\n\n"}
{"id": "479415", "url": "https://cs.wikipedia.org/wiki?curid=479415", "title": "Ze'ev Šerf", "text": "Ze'ev Šerf\n\nZe'ev Šerf (: זאב שרף, narozen 21. dubna 1904 – 18. dubna, 1984) byl izraelský politik, který v 60. a 70. letech zastával několik ministerských postů, včetně ministra financí a ministra průmyslu a obchodu.\n\nŠerf se narodil v Černovicích v Rakousko-Uhersku (dnešní Ukrajina). Aliju do mandátní Palestiny podnikl v roce 1925. Byl členem mládežnického hnutí Poalej Cijon a zakladatelem hnutí „Socialistická mládež.“\n\nBěhem druhé světové války byl členem velení Hagany a po válce pracoval dva roky pro Židovskou agenturu. V roce 1947 byl jmenován tajemníkem situační komise, která pomáhala vytvářet administrativní aparát nového státu. Po vyhlášení nezávislosti byl až do roku 1957 tajemníkem vlády.\n\nVe volbách v roce 1965 se stal poslancem Knesetu za stranu Ma'arach. V listopadu 1966 byl jmenován ministrem průmyslu a obchodu a v srpnu 1968 se stal ministrem financí. Obě funkce zastával až do parlamentních voleb v roce 1969, po nichž se stal ministrem bydlení. Ve volbách v roce 1973 již do Knesetu zvolen nebyl a ztratil tak svůj post v izraelské vládě.\n\n"}
{"id": "479418", "url": "https://cs.wikipedia.org/wiki?curid=479418", "title": "Réva", "text": "Réva\n\nRéva (\"Vitis\") je rod rostlin z čeledi révovité (\"Vitaceae\"). Jsou to dřevnaté liány s jednoduchými až dlanitě složenými střídavými listy a drobnými nenápadnými květy, které jsou opylovány hmyzem. Plodem je bobule. Rod réva zahrnuje asi 60 druhů a je rozšířen v mírném a subtropickém pásu severní polokoule. Hospodářsky nejvýznamnější druh je réva vinná, jedlé plody mají i některé další druhy. Některé révy jsou pěstovány jako okrasné liány, např. velkolistá réva japonská.\n\nRévy jsou dřevnaté jednodomé nebo dvoudomé liány s úponky. Dřeň stonků je hnědavá, v uzlinách přerušovaná. Kůra se loupe v dlouhých pruzích. Listy jsou střídavé, jednoduché až složené, dlouze řapíkaté, s opadavými palisty. Čepel listů je dlanitě laločnatá s dlanitou žilnatinou nebo až dlanitě složená. Úponky vyrůstají naproti listům a jsou nejčastěji vidličnatě rozdvojené. Květy jsou pětičetné, v latovitých květenstvích. Kalich je miskovitý, srostlý, laločnatý, někdy redukovaný. Tyčinek je 5. Koruna je záhy opadavá, korunní lístky jsou v horní části srostlé. Semeník je svrchní, srostlý ze 2 plodolistů a se 2 pouzdry, v každém plodolistu jsou 2 vajíčka. Na bázi semeníku je pětilaločný žláznatý terč. Plodem je bobule obsahující 1 až 4 hruškovitá semena.\n\nRod zahrnuje asi 60 druhů a je rozšířen v mírném pásu severní polokoule s přesahy do subtropických oblastí. Největší množství druhů se vyskytuje v Číně a ve východních oblastech Severní Ameriky. V květeně České republiky je zastoupen jediný původní druh, réva vinná lesní (\"Vitis vinifera\" subsp. \"sylvestris\"). Vyskytuje se velmi vzácně na jižní Moravě v lužních lesích soutoku Moravy a Dyje. Réva vinná je rovněž jediný evropský zástupce tohoto rodu.\n\nNenápadné, drobné květy révy jsou opylovány hmyzem přilákaným nektarem. Semena jsou šířena ptáky a zvířaty konzumujícími plody.\n\nHospodářsky nejvýznamnějším druhem je bezesporu réva vinná (\"Vitis vinifera\"), prastará kulturní rostlina. Dnes je pěstována v klimaticky příhodných oblastech celého světa. Jedlé hrozny poskytují i některé jiné druhy, zejména \"Vitis labrusca\" a \"Vitis rotundifolia\". Americké druhy révy jsou odolné proti škůdci révy vinné zvanému mšička révokaz (\"Viteus vitifoliae\") a proto se používají jako podnož pro kulturní odrůdy révy vinné.\n\nNěkteré druhy tohoto rodu, ale i ušlechtilé odrůdy révy vinné, jsou používány v České republice jako okrasné rostliny. Jsou vhodné k popnutí zdí, treláží, pergol, nebo stromů. V českých botanických zahradách a arboretech jsou pěstovány zejména réva amurská (\"Vitis amurensis\"), réva pobřežní (\"V. riparia\") a réva japonská (\"V. coignetiae\"), vzácněji i réva americká (\"V. labrusca\") a révy \"V. piasezkii\", \"V. aestivalis\", \"V. palmata\" a \"V. vulpina\".\n\nRévy rostou na výsluní i v polostínu. Na půdu nejsou náročné. Některým více vyhovuje sušší, lehčí půda (např. réva vinná), jiné lépe prosperují na vlhčím stanovišti se živnou půdou (réva japonská). Vysazují se v bezlistém stavu. Množí se především dřevitými řízky, botanické druhy i výsevem.\n\n"}
{"id": "479419", "url": "https://cs.wikipedia.org/wiki?curid=479419", "title": "Vitis", "text": "Vitis\n\nVitis (zastarale česky \"Bíteš\") je městys v okrese Waidhofen an der Thaya v rakouské spolkové zemi Dolní Rakousy.\n\nV roce 2011 zde žilo 2 608 obyvatel.\n\nStarostou městysu je Anette Töpfl a vedoucím kanceláře Josef Binder. V zastupitelstvu městyse je 21 křesel a po volbách konaných v roce 2015 byla rozdělena podle získaných mandátů: L.ÖVP 15, SPÖ 5, FPÖ 1\n\n"}
{"id": "479424", "url": "https://cs.wikipedia.org/wiki?curid=479424", "title": "Lokomotiva 704", "text": "Lokomotiva 704\n\nLokomotivy řady 704 (ve starém označovacím systému T 234.0 a T 238.0) jsou dvounápravové kapotové posunovací lokomotivy s elektrickým přenosem výkonu. První tři prototypy byly vyrobeny roku 1988, sériová výroba probíhala v letech 1991 až 1994 v ČKD Lokomotivce. Své uplatnění našly především v lehké staniční službě, kde v železničních stanicích a depech obstarávají posun. Stroje jsou velmi spolehlivé, hospodárné a mají dobré trakční vlastnosti. Lokomotivám se podle hranatého stavebnicového tvaru přezdívá \"Malé lego\".\n\nV polovině 80. let již byly původní dvounápravové posunovací lokomotivy řad 700–703 díky svému stáří (první stroje vyrobeny v roce 1957) morálně zastaralé, slabé a nevyhovovaly nárokům tehdejšího provozu. Od ČSD i průmyslových podniků proto přišel požadavek na malou posunovací lokomotivu nové generace, splňující současné standardy. V ČKD proto začaly práce na lokomotivě řady T 234.0 (lehčí verze pro státní dráhy) a T 237.0 (těžší verze pro průmysl). Stejně jako o třicet let dříve v případě lokomotiv řady 700, i zde bylo rozhodnuto o použití lehkého automobilového motoru. Zvolen byl šestiválec LIAZ, upravený z nákladních vozů stejné značky. Celkem tři prototypy (dva drážní a jeden průmyslový) byly dokončeny na přelomu let 1988 a 1989 a poté podrobeny zkouškám. Po jejich absolvování bylo s drobnými změnami přikročeno k sériové výrobě, která byla zahájena v roce 1991. U průmyslové verze došlo ještě k mírnému nárůstu hmotnosti a ve starém značení byl typ přeznačen na T 238.0. První dvě lokomotivy byly exportovány do Maďarska, zbylé stroje zůstaly v Československu. O rok později byly vyrobeny první stroje také pro ČSD, poslední dodané exempláře však připadly rovnou nástupnickým ČD, které zároveň získaly všechny dříve dodané stroje. Výroba pokračovala až do roku 1994, kdy skončila výrobou poslední šestikusové série pro průmysl. Celkový počet vyrobených kusů tak dosáhl čísla 77. Na tento úspěšný typ však navázaly větší stroje řad 708 a 709, vyrobené taktéž v desítkách kusů pro tuzemsko i export.\n\nLokomotivu pohání přeplňovaný čtyřdobý automobilový motor 6 Z 135 T (výrobce LIAZ) o zdvihovém objemu 13,74 l. Agregát podává maximální výkon 250 kW (u prototypů 220 kW). Jedná se o vodou chlazený šestiválec s přímým vstřikováním nafty. Ventilový rozvod je typu OHV. Vrtání válců činí 135 mm, zdvih pístů, opatřených třemi pístními kroužky, 160 mm. Každý válec má dva sací a dva výfukové ventily. Volnoběžné otáčky jsou na hodnotě 600 ot./min, maximální se mohou vyšplhat až na 1 800 ot./min. Maximální rychlost lokomotivy je 60 km/h.\n\nTrakční motory jsou typu TE 015 C. Jedná se o stejnosměrné čtyřpólové tlapové elektromotory, uložené v rámu u jednotlivých dvojkolí.\n\nŘada 704 se v drážním provozu nejvíce uplatnila na staničním posunu. Její zavedení umožnilo ve větší míře rušit staré, tehdy už nevyhovující řady 700–703, na které také přestávaly být dostupné náhradní díly. Lokomotivy byly dodány do většiny velkých českých dep vždy po několika kusech, aby obsadily zálohy v depech či k posunu s vozy v osobních stanicích. Využívaly se i k vozbě osobních a lehkých nákladních vlaků, kde se ale projevoval jejich nízký výkon i hmotnost na nápravu, proto byly tyto výkony velmi omezené a spíše nouzové. Později je na těchto výkonech částečně nahradily větší a výkonnější stroje řady 708.\n\nV průmyslu se stroje dobře uplatnily ve vlečkových provozech, kde slouží k posunu se soupravami např. při nakládání surovin do vozů či při manipulaci mezi jednotlivými závody. Mezi nejvýznamnější uživatele této řady patří např. AWT (převzaté stroje po firmě Viamont), ArcelorMittal Ostrava, SD-KD a další firmy. V provozu soukromých vlastníků se také některé lokomotivy dočkaly modernizací či remotorizací, do části strojů SD-KD tak byly například dosazeny motory Caterpillar, jinde stroje dostaly klimatizace stanovišť, elektronický řídící systém a další.\n\n"}
{"id": "479425", "url": "https://cs.wikipedia.org/wiki?curid=479425", "title": "Progres Story 1968–2008 (video)", "text": "Progres Story 1968–2008 (video)\n\nProgres Story 1968–2008 je videozáznam koncertu brněnské rockové skupiny Progres 2. Natáčení proběhlo na dvou koncertech v roce 2008, které byly uspořádány ke 40. výročí založení kapely. DVD vyšlo v listopadu 2008 (viz 2008 v hudbě) ve vydavatelství FT Records.\n\nNa obou koncertech, jež se konaly 6. a 7. října 2008 v brněnském Semilassu, vystoupili téměř všichni hudebníci, kteří skupinou za 40 let její existence prošli. V dobových sestavách odehráli bloky skladeb ze všech alb (vyjma desky \"Změna!\"). Přes dvě hodiny trvající audiozáznam byl vydán jako stejnojmenné dvojCD, videozáznam byl zkrácen přibližně na 100minutovou délku. CD i DVD vyšla zároveň měsíc po koncertech.\n\n\nBonusy (bez 5.1 zvuku):\n\n\n\n"}
{"id": "479431", "url": "https://cs.wikipedia.org/wiki?curid=479431", "title": "Jehošua Rabinovic", "text": "Jehošua Rabinovic\n\nJehošua Rabinovic (: יהושע רבינוביץ, narozen 1911 – 14. srpna 1979) byl izraelský politik, který byl ministrem financí, ministr bydlení, a starosta Tel Avivu.\n\nNarodil se v polské Višněvě (dnešní Bělorusko). Střední školu studoval ve Vilniusu, kde i pracoval jako učitel. Byl učitelem, ředitelem a členem hnutí He-Chaluc. Aliju do mandátní Palestiny podnikl v roce 1934 a v Palestině studoval ekonomii a právo na Telavivské univerzitě. Před vyhlášením nezávislosti pracoval v Mašbir ha-Zarhan a byl členem Hagany.\n\nV roce 1955 byl zvolen do telavivské městské rady a radním byl až do roku 1959. Ten rok se stal zástupcem starosty zodpovědným za rozpočet a tuto funkci zastával až do roku 1969, kdy se stal starostou Tel Avivu. Tím byl až do roku 1974.\n\nJako nečlen Knesetu byl v březnu 1974 jmenován Goldou Meirovou do funkce ministra bydlení. Po její rezignaci se stal ministrem financí ve vládě Jicchaka Rabina a tuto funkci zastával až do roku 1977. Ve volbách v roce 1977 kandidoval za stranu Ma'arach, avšak po vítězství Likudu, který vytvořil pravicovou vládu, přišel o svůj ministerský post.\n\n"}
{"id": "479437", "url": "https://cs.wikipedia.org/wiki?curid=479437", "title": "Makovice", "text": "Makovice\n\nMakovice je plod makovitých rostlin, tobolka charakteristického téměř kulovitého tvaru, která se ve zralosti otvírá drobnými otvory pod víčkem. \n\nSemena máku setého obsahují hodně oleje a užívají se v potravinářství jako mák. Nezralé makovice obsahují různé alkaloidy (morfin, kodein aj.) a jsou surovinou pro výrobu opia. Pěstování a užívání máku jako potraviny, léčiva i drogy je doloženo už od 6. tisíciletí př. n. l. Česká republika byla roku 2011 po Turecku druhým největším producentem máku na světě, pěstování na větších plochách však podléhá ohlašovací povinnosti.\nVzhledem k velmi charakteristickému tvaru se slovo makovice užívá také v přenesených významech. \n\n\n\n"}
{"id": "479440", "url": "https://cs.wikipedia.org/wiki?curid=479440", "title": "Bedřich Homola", "text": "Bedřich Homola\n\nArmádní generál Bedřich Homola (2. června 1887 Běleč – 5. ledna 1943 Berlín, věznice Plötzensee) byl československý voják, generál, legionář a zemský velitel Obrany národa v období nacistické okupace Čech a Moravy. Užíval krycí jméno \"Ataman\". \n\nNarodil se 2. června 1887 v Bělči nedaleko Zadní Třebaně v rolnické rodině Václavu a Marii Homolovým. Po ukončení obecné školy v Litni v roce 1899 nastoupil do měšťanské školy v Hostomicích, odkud v roce 1901 přestoupil na německou měšťanskou školu v Bílině. V letech 1903 až 1907 vystudoval vyšší průmyslovou školu stavební v Praze.\n\nV letech 1907–1908 byl zaměstnán u architekta Zuslichta v Praze. V letech 1908–1909 sloužil jako jednoroční dobrovolník v Praze. Od roku 1909 do roku 1910 pracoval ve stavební firmě v Srbsku a od roku 1910 do roku 1914 na magistrátu hl. města Prahy.\n\nDo rakouské armády byl povolán v rámci mobilizace 27. července 1914. S 88. pěším plukem odjel na ruskou frontu. Z té se vrátil zraněn v září zpět. Rok nato, v hodnosti poručíka opět odjel na frontu na Debrecín a Halič. Byl však 14. září 1915 znovu raněn a navíc zajat Rusy a převezen do Moskvy.\n\nDo československých legií vstoupil 15. února 1916. Sloužil jako velitel roty, dále velitel poddůstojnické školy, stal se velitelem úseku trati Čenokovka - Doč u Bachmače a posléze velitelem Severní fronty. Od 25. května velel štábnímu vlaku a účastnil se bojů u Marjanovky. Od 27. října 1918 byl, již v hodnosti majora ustanoven zástupcem velitele důstojnické školy. Dne 20. července se stal inspektorem divizních kurzů pro poddůstojníky.\n\nDne 29. září 1919 se oženil s Galinou Faddějevovou, se kterou měl syna Olega Homolu (1921–2001), pozdějšího politika KSČ a literárního vědce. Dne 22. dubna 1920 se ve Vladivostoku nalodil a přes Singapur, Suez a Terst se vrátil zpět do vlasti.\n\nPo návratu do Československa nastoupil do školského oddělení Hlavního štábu. V letech 1921 až 1922 absolvoval válečnou školu v Praze a v hodnosti podplukovníka byl 20. září 1922 jmenován zástupcem velitele vojenské akademie v Hranicích na Moravě. Poté, co figuroval v mediálně propírané aféře týkající se sebevražd dvou frekventantů akademie (týkajích se jím zavedeného přísného režimu na akademii, přičemž jeden ze sebevrahů byl syn velitele dělostřelectva 1. divize československých legií v Rusku), byl přeložen 1. října 1923 do štábu 7. pěší divize v Olomouci jako jeho velitel. Dne 10. ledna 1925 byl povýšen na plukovníka gšt. a od 1. října 1925 velel 27. pluku v Olomouci.\n\nOd 1. ledna 1927 byl ustanoven zatímním velitelem, od 31. března velitelem 14. pěší brigády v Kroměříži. 21. února 1929 byl povýšen na brigádního generála. Od 5. března se stal velitelem 1. pěší divize a posádkovým velitelem Velké Prahy. Dne 1. července 1935 byl jako velitel VII. armádního sboru v hodnosti divizního generála převelen do Turčianského Sv. Martina a v roce 1938 převelen ve funkci velitele VII. armádního sboru do Banské Bystrice. Zde se zúčastnil obou mobilizací v roce 1938 (květnové i zářijové).\n\nVe dnech 9. až 11. března 1939 na rozkaz vlády, kdy generál Jan Syrový vyhlásil výjimečný stav na středním Slovensku, provedl odzbrojení Hlinkových gard a nechal jejich předáky internovat. Tato akce byla později na Slovensku známa jako tzv. \"Homolův puč\".\n\nDne 14. března 1939 byl bez udání důvodu povolán zpět do Prahy. Nepodařilo se mu však přejet autem nově vzniklou státní hranici, a proto pokračoval sám pěšky přes Beskydy (manželka byla internována Hlinkovými gardisty v Turzovce). Podařilo se mu dostat se na Moravu, kde se setkal s postupujícím wehrmachtem. Slovenské noviny o něm 19. března 1939 napsaly, že byl na hranicích postřelen a zahynul.\n\nKoncem března 1939 se objevil v Praze a s manželkou (diplomatickou cestou propuštěnou ze zajetí) se usídlil v Praze-Dejvicích. V té době začal intenzivně spolupracovat s dalšími důstojníky zaniklé československé armády na vybudování vojenské odbojové organizace.\n\nKoncem března 1939 se stal velitelem zemského velitelství Velká Praha nově vzniklé Obrany národa. Od srpna se skrýval ve Skřeži u Radnice u místního lesmistra. Zde měl i instalovanou vysílačku. V lednu 1940 se podílel na vzniku ÚVODu. V únoru 1940 po zatčení generálů Josefa Bílého a Hugo Vojty se stal velitelem Obrany národa. Ze své funkce se snažil sjednotit vojenský i politický odboj proti okupantům pod jedinou organizaci, a sice ÚVOD. V této organizaci zasedal jako zástupce vojenského odboje. Po porážce Francie se snažil orientovat domácí odboj i na SSSR a oponoval (společně např. s Josefem Balabánem) Benešovým obavám ze „sovětizace Československa“ tvrzením, že... \"„za 30–50 let komunismus nebude, bude zde však národ, kdežto za vlády Němců by za 20 let byl národ zničen.“\" Kromě toho navrhoval, že po osvobození by se nástupu sil krajní levice (a pravice) dalo čelit vládou silné ruky.\n\nV říjnu 1940 jen náhodou unikl zatčení gestapem, a proto byl nucen měnit úkryty. Od podzimu 1940 byla Obrana národa budována s ohledem na připravované protiněmecké povstání. V Londýně požadoval výstroj a výzbroj asi pro 100 praporů prvního a druhého sledu, se kterými by došlo k obsazení předválečných hranic a udržení vnitrozemí. Pro povstání počítal s leteckou podporou spojenců a rozkladem okupační moci. Tento program měl, kromě reálných důvodů (nemožnost přepravy tak velkého množství výzbroje a silná okupační moc) své odpůrce jak v Politickém ústředí, tak v PVVZ, kteří se obávali vojenské diktatury, která by po vítězství mohla být zavedena.\n\nBěhem roku 1941 docházelo k dalším stávkám a sabotážím a okupanti se domnívali, že je připravováno povstání. Po nástupu Reinharda Heydricha k moci 27. září 1941 byl vyhlášen výjimečný stav a probíhalo rozsáhlé zatýkání a popravy. Dne 25. října 1941 do Londýna přiznal, že veškerá práce na budování odboje je zničena.\n\nZatčen byl na základě udání 31. prosince 1941 v Praze na rohu náměstí Krále Jiřího a Vinohradské třídy. Byl umístěn v pankrácké věznici, odkud byl převážen k výslechům v Pečkově paláci.\n\nV září 1942 byl převezen do Drážďan a odtud do berlínské věznice Plötzensee. V Berlíně byl lidovým soudem odsouzen za velezradu k trestu smrti a 5. ledna 1943 popraven.\n\n\n"}
{"id": "479443", "url": "https://cs.wikipedia.org/wiki?curid=479443", "title": "Exhibicionismus", "text": "Exhibicionismus\n\nExhibicionismus (z latinského \"exhibere\", tj. „vystavovat“), známý též například jako „syndrom Lady Godivy“, je psychologická potřeba a typ chování zahrnující vystavování částí těla jiným lidem, s cílem získání výstřední přízně, obvykle alespoň z části se sexuálním podtextem, k upoutání pozornosti ostatních při vystavování na obdiv své obnažené „přirození“, tj. části lidského těla, které by měly být za normálních okolností zakryté. Některé studie uvádějí, že druhem exhibicionismu je i psychologická skatologie.\n\nRůzné druhy chování jsou klasifikovány jako exhibicionistické. Patří mezi ně (anglické termíny):\n\nTypický exhibicionista nemá tendence agresivní a neatakuje dětské objekty. Zcela nesexuální je motivace expozice genitálu u některých psychotiků, dementních jedinců a podobně. U mentálně defektních jedinců se někdy vyskytují atypické expozice genitálu jako projev sexuální neobratnosti v přístupu k objektu.\n\nExhibicionismus jako poruchu poprvé popsal v odborném časopise roku 1877 francouzský lékař a psychiatr Charles Lasègue (1809–1883). Typickými částmi těla jsou při „flashingu“ ženská prsa a/nebo hýždě. Mohou jimi nicméně být pohlavní orgány nebo hýždě obojího pohlaví. U mužských exhibicionistů je samotný akt exhibice přímější, neboť většinou spočívá v odhalení svého penisu nedobrovolnému publiku.\n\nV psychiatrii je exhibicionismus považován za parafilii jen v případě, že praktiky narušují kvalitu života nebo jeho normální fungování. Podle 4. vydání \"Diagnostické a statistické příručky mentálních poruch\" je exhibicionismus klasifikován pod číslem 302.4 a různé psychiatrické definice exhibicionismus charakterizují jako „sexuální uspokojení, kterého je dosahováno odvážnou sexuální veřejnou aktivitou a/nebo fyzickým vystavováním se.“ Navíc odhalování částí těla může také zahrnovat „zábavu při sexu, kdy je možno být náhodně viděn přímo při aktu.“\n\n\n"}
{"id": "479446", "url": "https://cs.wikipedia.org/wiki?curid=479446", "title": "Akta", "text": "Akta\n\nAkta (z lat. \"acta\", záznamy o jednání) jsou úřední listiny, dokumenty, protokoly, záznamy o jednání. \n\n\n\n"}
{"id": "479449", "url": "https://cs.wikipedia.org/wiki?curid=479449", "title": "U nás na farmě", "text": "U nás na farmě\n\nU nás na farmě (v anglickém originále Home on the Range) je animovaný film z roku 2004 režisérů Willa Finna a Johna Sanforda. Hudbu složil disneovský klasik Alan Menken.\n\nHlasy postaviček v originále namluvili herci jako Roseanne Barr, Judi Dench, Jennifer Tilly, Randy Quaid, Mark Walton, Charles Haid, Joe Flaherty, Estelle Harris, Patrick Warburton, Steve Buscemi, Carole Cook, Charles Dennis, Marshall Efron a Sam J. Levine.\n\n"}
{"id": "479450", "url": "https://cs.wikipedia.org/wiki?curid=479450", "title": "Nový Svět (Hradčany)", "text": "Nový Svět (Hradčany)\n\nNový Svět se nachází na pražských Hradčanech v městské části Praha 1. Rozkládá se v okolí stejnojmenné ulice na severozápad od Pražského hradu poblíž někdejších městských hradeb. Jedná se o velice malebné zákoutí s křivolakými uličkami a malými obytnými domečky, nacházející se stranou od hlavního turistického ruchu. \n\nPůvod vzniku této části Hradčan není přesně znám, jednalo se patrně o předhradí Pražského hradu, které vzniklo postupným zasypáváním strže a údolí potoka Brusnice na horním konci Jeleního příkopu. Dnes se tu nachází nejenom starobylá čtvrť Nový svět, ale i tenisové kurty, dětské hřiště a malé zahrádky.\n\nNový Svět se při svém založení nalézal podél potoka Brusnice mimo území města Hradčany na staré cestě směrem ke Střešovicím. Založil ho v polovině 14. století nejvyšší pražský purkrabí Hynek Berka z Dubé jako hradčanské předměstí. V roce 1360 bylo na podkladě rozhodnutí císaře Karla IV. přičleněno k Hradčanům a chráněno tehdy nově vznikajícím městským opevněním. \n\nBydleli zde především ti, kteří sloužili na hradě, ale i výše postavení lidé, kteří chtěli být hradu co nejblíž. Nový Svět dvakrát vyhořel. Jednou v době husitských válek v roce 1420 a po obnově v roce 1541 při velkém požáru, který postihl celou Malou Stranu a Hradčany.\n\nV 16. až 18. století se zástavba rozrostla až do Jeleního příkopu a po požáru se obnovené domky rozšířily i do jeho horní části.\n\nV 19. století byly zdejší domky obývány převážně chudinou a platilo to i pro období první republiky. V malých místnostech se tísnili celé početné rodiny a jejich život provázela nezaměstnanost a hlad.\n\nV současnosti je toto místo obydleno především umělci a vyhledáváno návštěvníky jako nejklidnější část Hradčan. \n\nNový Svět je tvořen stejnojmennou uličkou, do které ústí Černínská ulice od zahrad Černínského paláce a křivolaká Kapucínská ulice podél Kapucínského kláštera. Nový Svět končí na rohu Kanovnické ulice. Tam stála brána, která jej oddělovala od zbytku Hradčan. Zbořena byla kolem roku 1890. Skoro každý dům v uličkách Nového Světa má ve svém názvu slovo zlatý. Chudí obyvatelé této části Hradčan si tak pravděpodobně chtěli zlepšit svůj osud. Nynější vlastníci domy opravili a názvy ponechali.\n\nV krátké uličce Na Náspu, která vede na bývalé barokní hradby v Keplerově ulici se nachází dům č. 2, kde bydlel Karel Kachyňa. Režisér filmů Král Šumavy, Lásky mezi kapkami deště, Sestřičky, Smrt Krásných srnců a mnohých dalších. V Černínské ulici v domku č.5 s galerií a malým balkónkem bydlí filmař a výtvarník Jan Švankmajer se svou ženou Evou. Sousední přízemní domek č. 7 nese podle svého domovního znamení název U Zlatého bažanta. V protějším domě č. 6 žil a měl svůj první pražský ateliér malíř Jan Zrzavý. Jeho dalším majitelem byl  režisér Ivo Novák, který se proslavil filmy Léto s kovbojem a Fešák Hubert.\n\nNa malém náměstíčku pod hradbami, kde se ulice Černínská napojuje na ulici Nový Svět, stojí roubená chaloupka č. 10 se šindelovou střechou. Je to jediný zachovalý roubený dům v historickém centru Prahy. Její název U Raka pochází od množství raků, kteří žili v v potoce Brusnice. Mimo jiných obyvatel zde žili také spisovatelé a přátelé Arnošt Lustig a Ota Pavel. Dnes domek U Raka nabízí romantické ubytování. Na začátku ulice Nový svět stojí po pravé straně dům č. 27 U Zlatého slunce, který byl domovem malíři a grafikovi Jiřímu Anderlemu. V domě u Zlatého pluhu č. 25 bydlel houslista Jan Ondříček, kterému se v tomto domě narodil syn František, budoucí slavný houslový virtuóz. Tuto událost připomíná i pamětní deska na domě.\n\nNa protější severní straně je klasicistní dům U Zeleného křížku a hned vedle dům U Zlaté hvězdy. Oba pravděpodobně vznikly podle návrhu Ignáce Palliardiho. V přízemí Zlaté Hvězdy je malá kavárnička, odkud je vidět do horního Jeleního příkopu a na protékající potok Brusnice. Na jižní straně ulice je nenápadný dům č. 21 U Bílého lva. Vedlejší dům č. 19 u Zlatého beránka je barokně přestavěn. V šedesátých letech tu míval ateliér Milan Knížák a v sedmdesátých letech se sem přistěhoval malíř Miloš Kurovský. V domě č. 13 U Zlatého stromu a ve vedlejším č. 11 bydlel režisér Jindřich Polák, tvůrce známého filmu Pan Tau. Naproti domu č. 9 U svatého Michala jsou vchody do Jeleního příkopu, jeden vede na dětské hřiště a druhý na letní scénu divadla Ungelt.\n\nSvou velikostí se ostatním domům vymyká barokní vila č. 7 U Zlatého žaludu. V roce 1707 ji postavil proslulý architekt Jan Blažej Santini pro rodinu svého bratra štukatéra Františka Santiniho. Měšťanský barokní palác č. 5 U Zlatého hroznu byl postaven v roce 1694. Stavba je vyzdobena freskami, malovanými stropy a benátskými zrcadly. Žil zde klavírista a hudební skladatel Rudolf Friml. S jeho sestrou Zdenou Frimlovou se oženil Karel Hašler. Dům č. 3 U Zlaté hrušky má bohatou historii, ale jeho dnešní vzhled je barokní až secesní a pochází z 19. století. Nyní se zde nachází luxusní restaurace a naproti za zdí je její letní venkovní část.\n\nNejznámějším domem na Novém Světě je dům č. 1. U Zlatého noha, kde v roce 1600 býval hostinec. V té době přijel do Prahy slavný dánský hvězdář Tycho Brahe a pobýval zde do doby, než se přestěhoval do domu na Pohořelci. Jeho hrob se nachází v Týnském chrámu. \n\nNa Novém Světě žije nebo žilo mnoho dalších významných umělců jako například sochař Josef Nálepa, sklář Bořek Šípek, grafik Vladimír Suchánek, fotografové Jan Reich a Ota Pajer, malíř Reon Argondian (Jan Zahradník) a další.\n\n\n"}
{"id": "479451", "url": "https://cs.wikipedia.org/wiki?curid=479451", "title": "Nikola II. Petrović-Njegoš", "text": "Nikola II. Petrović-Njegoš\n\nNikola II. Petrović-Njegoš, uváděn také s rodným jménem \"Nikolas\" (černoh. cyrilicí: Никола II Петровић-Његош; narozen 7. července 1944) je od roku 1986 korunním princem černohorským – pretendentem trůnu Černé Hory – a hlavou dynastie Petrovićů-Njegošů žijícím ve francouzském exilu.\n\nNikola II., rodným jménem \"Nikolas Michael František Petrović-Njegoš\", se narodil 7. července 1944 v Saint-Nicolas-du-Pélem ve Francii jako jediný potomek korunního prince Michaela Petroviće-Njegoše a korunní princezny Geneviève Prigent. Je pravnukem posledního černohorského panovníka, knížete a krále Nikoly I. Petroviće-Njegoše. Vyrůstal nejprve v Saint-Nicolas, po rozvodu svých rodičů v Paříži s matkou a chůvou.\n\nMladý princ byl nejprve vzděláván soukromými pařížskými učiteli, v roce 1964 byl přijat na proslulou vyšší uměleckou školu \"École nationale supérieure des Beaux-Arts\" (ÉNSBA) v centru Paříže. V letech 1965 – 1967 navštěvoval kurzy v několika předních umělecko-architektonických ateliérech a kancelářích. Mezi lety 1967 – 1971 se jako architekt prosadil svou účastí v mnoha projektech, včetně Střediska zimních sportů v Avoriaz, a se svým přítelem Shamaï Haberem působil jako hostující na celkem sedmi vědeckých fakultách ve Francii.\n\nV roce 1971 získal diplom z architektury a doktorát ÉNSBA. Od roku 1971 je čestným členem prestižního francouzského spolku architektů Société Française des Architectes.\n\nKorunní princ Nikola II. byl aktivním účastníkem kampaně za obnovení nezávislosti Černé Hory, předcházející referendu o jejím vystoupení z prozatímního státního společenství Srbsko a Černá Hora.\n\nKorunní princ se hlásí k dědictví Černohorského království a několikrát také učinil veřejné prohlášení, že je ochoten nastoupit na trůn svých předků, pokud by obnovení monarchie bylo přáním Černohorců. V Černé Hoře byla otázka obnovení monarchie a podpory královské rodiny vždy mnoha občany vnímána jako téma k velice vážným úvahám.\n\nV červenci 2010 dostal Nikola II. nabídku od Úřadu vlády Černé Hory, zahrnující pravidelnou roční rentu ze státní pokladny (ve stejné výši jako je plat prezidenta republiky) a návrat královských rezidencí v Cetinje, Podgorice a Njeguši, zabavených po anexi Černé Hory Srbskem v roce 1917 a následném zrušení monarchie o rok později. Korunní princ nabídku odmítnul z důvodů, že podmínky majetkového vyrovnání nebyly spravedlivě sestaveny. Navíc se – a to oprávněně – domníval, že přistoupení k této dohodě by mělo za následek značné omezení členů černohorské královské rodiny volně se vyjadřovat o politické situaci v Černé Hoře. Jako nesouhlas s nevstřícným rozhodnutím vlády Nikola II. s rodinou odmítl účast na oslavách stého výročí vyhlášení království 28. srpna 2010. Toto důležité jubileum oslavil v Paříži v kruhu svých nejbližších.\n\nSituace se ale změnila 15. dubna 2011, kdy vláda Černé Hory informovala královskou rodinu o novém návrhu zákona rehabilitujícího královskou rodinu s vytvořením nadace pro dynastii Petrovićů-Njegošů v čele s hlavou dynastie. Zákon sděloval postupné navrácení zkonfiskovaného královského majetku mezi lety 1917 – 1918, kulturní, humanitární a rozvojovou podporu, či zajištění černohorského státního občanství všem členům královské rodiny. Nový návrh vlády Nikola II. přijal a v současnosti probíhají procesy jeho schvalování.\n\nKorunní princ Nikola II. má jako hlava dynastie právo udělovat nejvyšší černohorské státní vyznamenání z dob monarchie, kterým je \"Řád knížete Danila I.\" a další královská vyznamenání – Řád Petrovićů-Njegošů a Řád svatého Petra Cetinjského.\n\nK významným osobnostem, kterým Nikola II. udělil dynastické řády Černé Hory, patří např.:\n… a mnoho dalších, vč. členů černohorské královské rodiny.\n\nPo přijetí návrhu zákona z dubna 2011 má korunní princ společně s rodinou v Černé Hoře k dispozici několik budov a pozemků, např. celý \"Modrý palác\" v Cetinje, původní rezidenci korunního prince Danila Alexandra Petroviće-Njegoše, dále rodný dům knížete a krále Nikoly I. v Njeguši spolu s přilehlými staveními, zahradami a ostatními lučními i lesními pozemky, horní patro původního \"zimního královského paláce\" v Podgorice společně s dvoupatrovým bytem v centru města a dále vilu ve vesnici Mala Gorana patřící původně princezně Anně Petrović-Njegoš, dceři krále Nikoly I..\n\nZákon dále umožňuje Nikolovi II. vystupovat co by člen vlády a vykonávat funkci zvláštního státního zástupce v nepolitických záležitostech. První takovou záležitostí bylo zastupování černohorského předsedy vlády Igora Lukšićem korunním princem Nikolou II. na pohřbu Otty Habsburského, bývalého rakousko-uherského korunního prince.\n\nV roce 1976 se Nikola II. v Trébeurdenu v departamentu Côtes-du-Nord oženil s francouzskou módní návrhářkou Francine Navarro, která po svatbě získala titul \"její královské výsosti\" a stala se černohorskou korunní princeznu. Svatebního obřadu se zúčastnili pouze rodinní příslušníci a nejbližší přátelé a pár zahraničních hostů – např. srbský korunní princ Alexandr Karađorđević s manželkou Marií, vévodkyní ze Seborgy a prezident Francie Valéry Giscard d'Estaing s první dámou Anne-Aymone. Korunní princezna zemřela 6. srpna 2008 v Paříži. Smrt manželky byla pro Nikolu II. hlubokou citovou ztrátou.\n\nKorunní pár má dvě děti:\n\nKorunní princ Nikola si ponechal královskou standartu po svém dědovi Nikolovi I. – bíle orámovanou červenou vlajku se stříbrnou korunovanou dvojhlavou orlicí držící v levé noze královské žezlo a v pravé královské jablko. Na hrudi orlice je erb s iniciály HII (Николa II – Nikola II.) Pod orlicí je vyobrazen královský lev.\n\nKorunní princ Nikola II. je váženou osobností nejen ve Francii. Velice známý je jeho blízký vztah k černohorskému prezidentovi Filipu Vujanovićovi a první dámě Světlaně Tobeji. Kontakt udržuje také s bývalým francouzským prezidentem d'Estaingem, srbským korunním princem Alexandrem II., britskou královnou Alžbětou II., monackým knížetem Albertem II. a dále členy královských rodin Dánska, Norska a Francie. V červenci 2006 navštívila královská rodina českého prezidenta Václava Klause v Praze a o rok později podnikl Nikola II. s Francine Navarro státní návštěvu do Vietnamu.\n\n\n\n\n\n"}
{"id": "479456", "url": "https://cs.wikipedia.org/wiki?curid=479456", "title": "Záchranáři u protinožců", "text": "Záchranáři u protinožců\n\nZáchranáři u protinožců, uváděno i pod alternativním českým názvem Zachránci u protinožců (v anglickém originálu The Rescuers Down Under) je animovaný film z roku 1990 režisérů Hendela Butoye a Mika Gabriela. Jde o 29. snímek z tzv. animované klasiky Walta Disneye. Premiérován byl 16. listopadu 1990.\n\nPříběh se odehrává v Austrálii, jde o pokračování snímku \"Zachránci\" z roku 1977, jenž vznikl podle novely spisovatelky Margery Sharpové. \n\nSnímek patří do období známého jako disneyovská renesance (1989–1999). Tato dvojice filmů (\"Zachránci u protinožců\" a \"Zachránci\") a snímky \"Fantasie\" a \"Fantasie 2000\" jsou jediné vícedílné filmy společnosti Disney, které byly produkovány společností \"Walt Disney Feature Animation\". \n\nHlasy postaviček v originále namluvili herci jako Eva Gabor, Bob Newhart, John Candy a George C. Scott.\n\n"}
{"id": "479461", "url": "https://cs.wikipedia.org/wiki?curid=479461", "title": "Daniel Silva Rossi", "text": "Daniel Silva Rossi\n\nDaniel Silva Rossi (* 4. ledna 1981 v Rio Claro) je brazilský defenzivní fotbalový záložník či obránce, od ledna 2013 hráčem českého klubu FK Baumit Jablonec. Mimo Brazílie působil na klubové úrovni v Japonsku a Česku.\n\nSvoji fotbalovou kariéru začal São Paulo FC, kde se v roce 1996 propracoval do prvního mužstva. Následně přestoupil do Kawasaki Frontale, který se stal jeho prvním zahraničním angažmá. Po působení v Avaí FC se vrátil zpět do São Paula. V roce 2007 se stal hráčem Rio Claro Futebol Clube.\n\nPřed ročníkem 2007/2008 odešel do SK Sigma Olomouc, kam jej přivedl jeho hráčský agent Gustav Santarius. Do týmu přišel společně s krajanem Danielem Buenem. V záloze utvořil sehranou vytvořil s krajanem Melinhem. V roce 2010 měla o štítového záložníka zájem slovenská MŠK Žilina, ale Olomouc jej neuvolnila. Nepustila jej ani v letním přestupovém období 2012 do kádru mistrovského Slovanu Liberec. Trenér Roman Pivarník s brazilským hráčem počítá, zapadá mu do systému hry. V anketě MF Dnes se dostal do nejlepší sestavy všech dob Sigmy Olomouc jako jediný cizinec. 6. srpna 2011 Ve 2. kole Gambrinus ligy 2011/12 zaznamenal 2 vstřelené branky proti hostujícímu Baníku Ostrava (v 10. a 44. minutě). Olomouc vyhrála 3:0. V sezóně 2011/12 vyhrál s Olomoucí český fotbalový pohár.\n\nNa začátku sezóny 2012/13 (20. července 2012) nastoupil v základní sestavě k utkání o český Superpohár proti Slovanu Liberec. Olomouc zvítězila 2:0 a zajistila si tak trofej.\n\nDaniel Rossi patřil v Olomouci na postu defenzivního záložníka mezi nejlepší hráče české ligy.\n\nPo 5½ letech strávených v Olomouci podepsal Rossi v lednu 2013 lukrativní smlouvu se severočeským klubem FK Baumit Jablonec. První ligový zápas v novém působišti odehrál 23. února 2013 v derby proti domácímu Liberci, střetnutí skončilo výhrou Liberce 1:0. 17. května 2013 se podílel na vítězství ve finále Poháru České pošty 2012/13 proti Mladé Boleslavi. Utkání se rozhodlo až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2), Rossi svůj pokus proměnil.\n\n"}
{"id": "479465", "url": "https://cs.wikipedia.org/wiki?curid=479465", "title": "Michal Bárta", "text": "Michal Bárta\n\nMichal Bárta je jméno a příjmení, které má více nositelů:\n\n"}
{"id": "479467", "url": "https://cs.wikipedia.org/wiki?curid=479467", "title": "Mirabeau (stanice metra v Paříži)", "text": "Mirabeau (stanice metra v Paříži)\n\nMirabeau je nepřestupní stanice pařížského metra na lince 10 v 16. obvodu v Paříži. Nachází se na křižovatce ulic \"Rue Mirabeau\" a \"Avenue de Versailles\". Metro je v této části linky jednosměrné, tj. vlaky jezdí pouze ve směru ze stanice Boulogne – Pont de Saint-Cloud do stanice Gare d'Austerlitz.\n\nStanice byla otevřena 30. září 1913 při prodloužení linky 8 od stanice \"Beaugrenelle\" (dnes Charles Michels) po Porte d'Auteuil.\n\n27. července 1937 byl úsek linky 8 La Motte-Picquet – Grenelle ↔ \"Porte d'Auteuil\" odpojen od linky 8 a stal se součástí linky 10.\n\nTrať od stanice \"La Motte-Picquet – Grenelle\" až k tunelu pod Seinou je stavěna běžným způsobem. Za řekou však byla trať z technických důvodů postavena netradičně. Do stanice \"Mirabeau\" na pravém břehu řeky vedou koleje, které leží ve větší hloubce než obvykle, neboť procházejí tunelem pod Seinou. V místě stanice měl stát kruhový objezd, a proto byla stanice rozdělena na dvě části - Église d'Auteuil pro západní směr a \"Mirabeau\" pro východní. Zdejší kostel měl však nestabilní základy, a proto bylo nutné zvýšit polohu stanice. Tím ovšem vznikl velký výškový rozdíl, které musel vlak z tunelu pod Seinou do nedaleké stanice překonat. Proto nájezdová rampa začíná ihned po opuštění tunelu a pokračuje přes stanici \"Mirabeau\", kterou vlak v tomto směru jen projíždí vzhůru do stanice \"Église d'Auteuil\". Odtud pokračuje do konečné stanice a vrací se opět do \"Mirabeau\" z opačné strany.\n\nJméno stanice je odvozeno od názvu ulice \"Rue Mirabeau\". Honoré Gabriel Riqueti de Mirabeau (1749-1791) byl spisovatel, diplomat, novinář a významný politický činitel během Francouzské revoluce.\n\nNa nástupišti je jediný východ umístěný na jeho začátku, který vede na \"Avenue de Versailles\" u domu č. 63 a na \"Rue Mirabeau\" u domu č. 3/5.\n\n"}
{"id": "479470", "url": "https://cs.wikipedia.org/wiki?curid=479470", "title": "Mabillon (stanice metra v Paříži)", "text": "Mabillon (stanice metra v Paříži)\n\nMabillon je nepřestupní stanice pařížského metra na lince 10 v 6. obvodu v Paříži. Nachází se na křižovatce ulic \"Rue du Four\" a \"Boulevard Saint-Germain\".\n\nStanice byla otevřena 10. března 1925, když byla linka 10 prodloužena o jednu stanici z Croix-Rouge (od roku 1939 je uzavřená) a 14. února 1926 pokračovalo rozšíření do sousední stanice Odéon.\n\nJméno stanice je odvozeno od názvu nedaleké ulice \"Rue Mabillon\". Jean Mabillon (1632–1707) byl benediktinský učenec, vydavatel náboženských textů, zakladatel paleografie a diplomatiky.\n"}
{"id": "479471", "url": "https://cs.wikipedia.org/wiki?curid=479471", "title": "Odéon (stanice metra v Paříži)", "text": "Odéon (stanice metra v Paříži)\n\nOdéon je přestupní stanice pařížského metra mezi linkami 4 a 10 v 6. obvodu v Paříži. Nachází se pod náměstím \"Place Henri-Mondor\" a pod \"Boulevardem Saint-Germain\", kudy vede linka 10.\n\nStanice byla otevřena 9. ledna 1910 jako součást úseku \"Pont Notre-Dame\" (Châtelet) ↔ Raspail, který spojoval severní a jižní část linky 4.\n\nNástupiště linky 10 bylo zprovozněno 14. února 1926, když sem byla prodloužena trať ze sousední stanice Mabillon. Do 15. února 1930 zde linka končila, než byla rozšířena po Place d'Italie (dnes na lince 7).\n\nJméno stanice je odvozeno od názvu náměstí \"Carrefour de l'Odéon\" podle zdejšího divadla Odéon.\n\nStanice má vchody:\n\n"}
{"id": "479475", "url": "https://cs.wikipedia.org/wiki?curid=479475", "title": "Jussieu (stanice metra v Paříži)", "text": "Jussieu (stanice metra v Paříži)\n\nJussieu je přestupní stanice pařížského metra mezi linkami 7 a 10 v 5. obvodu v Paříži. Nachází se pod náměstím \"Place Jussieu\", kde se kříží \"Rue Jussieu\" a \"Rue Linné\".\n\nStanice byla otevřena 26. dubna 1931 pro obě linky zároveň. Byl dostavěn tunel pod Seinou a zprovozněn úsek mezi Sully – Morland a Place Monge na lince 7. Současně bylo otevřeno nástupiště linky 10.\n\nKdyž byla nástupiště v roce 1975 renovována, byly zde poprvé k obkladu stěn použity obdélníkové dlaždice namísto tradičních zkosených.\n\nStanice se dříve jmenovala \"Jussieu – Halle-aux-vins\" (neboli tržnice s vínem). Dnes zůstal pouze název \"Jussieu\", protože malý trh s vínem, který založil Napoleon Bonaparte, byl zbořen a na jeho místě je nyní kampus Jussieu pro Univerzitu Paříž VI a \"Institut de physique du globe de Paris\" (Fyzikální ústav zeměkoule v Paříži). \"Rue Jussieu\" nese jméno francouzské rodiny Jussieu, ze které v 17.–19. století vzešlo několik botaniků.\n\nVýchody ze stanice vedou na náměstí \"Place Jussieu\".\n\n"}
{"id": "479476", "url": "https://cs.wikipedia.org/wiki?curid=479476", "title": "Vaneau (stanice metra v Paříži)", "text": "Vaneau (stanice metra v Paříži)\n\nVaneau je nepřestupní stanice pařížského metra na lince 10 na hranicích 6. a 7. obvodu v Paříži. Nachází se pod ulicí \"Rue de Sèvres\" poblíž křižovatky s \"Rue Vaneau\".\n\nStanice byla otevřena 30. prosince 1923 jako součást prvního úseku linky 10 mezi stanicemi Invalides a Croix-Rouge (ta byla v roce 1939 uzavřena). Dnes je většina tohoto úseku součástí linky 13.\n\nJméno stanice je odvozeno od názvu nedaleké ulice \"Rue Vaneau\", která nese jméno jednoho ze členů École Polytechnique, který padl během Červencové revoluce v roce 1830.\n\nJediný vchod do stanice je součástí budovy č. 42bis na ulici \"Rue de Sèvres\".\n"}
{"id": "479477", "url": "https://cs.wikipedia.org/wiki?curid=479477", "title": "Ségur (stanice metra v Paříži)", "text": "Ségur (stanice metra v Paříži)\n\nSégur je nepřestupní stanice pařížského metra na lince 10 na hranicích 7. a 15. obvodu v Paříži. Nachází se pod \"Avenue de Suffren\", pod kterou vede linka 10 u křižovatky s \"Rue Pérignon\".\n\n27. července 1937 byl na lince 10 otevřen nový úsek ze stanice Duroc západním směrem do stanice La Motte-Picquet. Stanice \"Ségur\" byla ovšem otevřena až po dvou měsících 29. září.\n\nJméno stanice je odvozeno od názvu nedaleké \"Avenue de Ségur\". Philippe Henri markýz de Ségur (1724-1801) byl maršál Francie a státní sekretář pro válku.\n\nStanice má dva vchody, které se nalézají na \"Avenue de Suffren\".\n\n"}
{"id": "479479", "url": "https://cs.wikipedia.org/wiki?curid=479479", "title": "Chorvatské království", "text": "Chorvatské království\n\nChorvatské království (chorvatsky \"Kraljevina Hrvatska\", latinsky \"Regnum Croatiae\", maďarsky \"Horvát Királyság\", německy \"Königreich Kroatien\") byl státní útvar (monarchie), který existoval s různou mírou nezávislosti a s malými přestávkami téměř od roku 925 do roku 1918. Chorvatské království vzniklo v roce 925, kdy byl dosavadní chorvatský kníže Tomislav I. od papeže korunován králem. Definitivně chorvatské království zaniklo v roce 1918, kdy se rozpadlo Rakousko-Uhersko a chorvatské země se připojily ke Státu Slovinců, Chorvatů a Srbů resp. ke království Srbů, Chorvatů a Slovinců.\n\nJednotlivá historická období Chorvatského království jsou rozdělena takto:\n\n\nOd roku 1815 pak dochází k posilování maďarizačních snah. Reakcí na ně bylo roku 1849 vyčlenění Slavonie jako korunní země z podřízenosti Chorvatska. Po rakousko-uherském vyrovnání z roku 1867 dochází ke spojení dvou korunních zemí resp. Chorvatského království a Slavonského království do království Chorvatsko-Slavonského v rámci Rakouska-Uherska, stávají se ale součástí Uherska resp. zalitavska. Sílící chorvatsko-illyrské hnutí, ale roku 1868 vynutí získává po Uhersko-Chorvatském vyrovnání tzv. \"nagoda\", částečnou autonomii v rámci Rakousko-Uherského Zalitavska, v němž pak setrvalo až do roku 1918. V roce 1881 k Chorvatsku-slavonsku bylo připojeno území Vojenská hranice.Království Chorvatsko-Slavonské se dělilo stejně jako Uhersko na župy, těch chorvatských bylo 8.\n\nKorunní země království Dalmácie, ale po rakousko-uherském vyrovnání byla součástí Předlitavska, po Uhersko-Chorvatském vyrovnání se tedy nemohlo stát součástí království Chorvatsko-Slavonského. Představitelé království Chorvatsko-Slavonského, ale dávali najevo svůj nesouhlas s tímto rozdělením a nazývali Chorvatsko-Slavonsko oficiálně jako Trojjediné království dalmatské, chorvatské a slavonské (\"Trojednica\") a také ve znaku království na kterém byla Dalmácie zastoupena třemi leopardími hlavami. Uherští představitelé pochopitelně ve vlastním zájmu podporovali chorvatské nároky na Dalmácii. Nicméně Chorvatsko zůstalo takto rozděleno až do konce první světové války.\n\n29. října 1918 chorvatský parlament vyhlásil konec unie s ostatními zeměmi Koruny svatoštěpánské a připojení Království chorvatsko-slavonského ke Státu Slovinců, Chorvatů a Srbů. Tím ztratil termín Země Koruny svatoštěpánské svůj význam a přestal být používán.\n\nZa pokračovatele Chorvatského království lze teoreticky považovat i Nezávislý stát Chorvatsko, který vznikl po faktické likvidaci Jugoslávie nacistickým Německem okupací na jaře 1941 vyhlásili chorvatští ustašovci Nezávislý stát Chorvatsko, obsahující větší část chorvatských zemí a rovněž celou Bosnu a Hercegovinu. Hlavní postavou nového státu byl Ante Pavelić, který přijal titul vůdce. Chorvatsko bylo prohlášeno monarchií, jako hlava státu a chorvatský král byl oficiálně režimem vybrán jako Tomislav II., 4. vévoda z Aosty princ Aimone Savojsko-Aosta, který pocházel z savojské dynastie. Ten však ale nedisponoval žádnou reálnou mocí a nikdy do Chorvatska nepřijel. V roce 1943 se titulu chorvatského krále vzdal.\n\n\n"}
{"id": "479483", "url": "https://cs.wikipedia.org/wiki?curid=479483", "title": "Simcha Erlich", "text": "Simcha Erlich\n\nSimcha Erlich (: שמחה ארליך, narozen 1915 – 19. června 1983) byl izraelský politik. Byl předsedou Liberální strany a ministrem financí ve vládě Menachema Begina. Je známý svými snahami liberalizovat izraelskou ekonomiku.\n\nErlich se narodil v roce 1915 v Polsku a byl členem mládežnického hnutí Všeobecných sionistů. Aliju do mandátní Palestiny podnikl v roce 1938 a poté pracoval jako rolník v Nes Cijoně. Po založení státu vstoupil do Liberální strany. V roce 1955 byl zvolen do telavivské městské rady. Studoval optiku a založil továrnu na výrobu čoček. V roce 1969 opustil městskou radu a byl zvolen do Knesetu z\n\nPo volbách do Knesetu v roce 1977 byl jmenován ministrem financí a vicepremiérem. Z pozice ministra financí se v Izraeli pokoušel vyvolat ekonomickou revoluci zrušením devizových předpisů a cestovních daní, stejně jako zlevněním dováženého zboží. Brzy se však ukázalo, že izraelská ekonomika na tuto radikální změnu nebyla připravena, jak bylo patrné z následného zhoršení platební bilance, zvýšení objemu importovaného zboží a prudkého nárůstu míry inflace. V důsledku toho byl Erlich nucen odstoupit z postu ministra financí. Zůstal však ve funkci vicepremiéra a měl na starost rozvoj Galileje, arabského sektoru a absorpci imigrantů.\n\nPo volbách v roce 1981 byl jmenován ministrem zemědělství a i nadále byl vicepremiérem. Zemřel v roce 1983.\n\n"}
{"id": "479485", "url": "https://cs.wikipedia.org/wiki?curid=479485", "title": "Moše Nisim", "text": "Moše Nisim\n\nMoše Nisim (: משה נסים, narozen 10. dubna 1935) je bývalý izraelský politik, ministr a vicepremiér. Z ministerských funkcí zastával post ministra financí, ministra spravedlnosti a ministra průmyslu a obchodu.\n\nNarodil se v Jeruzalémě v mandátní Palestině. Vystudoval právo na Hebrejské univerzitě, kde získal titul magistra. Během své služby u Izraelských obranných sil (IOS) byl důstojníkem oddělení spravedlnosti a po absolvování povinné vojenské služby pracoval jako advokát.\n\nDo Knesetu byl poprvé zvolen ve volbách v roce 1959 za Všeobecné sionisty. O poslanecký mandáž však přišel v následujících volbách v roce 1961 a v Knesetu se opět objevil až po volbách v roce 1969, kdy byl zvolen za stranu Gachal (vzniklou spojením Cherutu, Všeobecných sionistů a Progresivní strany). V roce 1973 se Gachal transformoval do strany Likud a Nisim byl předsedou poslaneckého klubu v letech 1973 až 1977.\n\nPo vítězství Likudu ve volbách v roce 1977 byl Nisim v lednu 1978 jmenován ministrem bez portfeje ve vládě Menachema Begina. V srpnu 1980 se stal ministrem spravedlnosti a v této funkci setrval až do dubna 1986, kdy se stal ministrem financí.\n\nPo volbách v roce 1988 se stal opět ministrem bez portfeje, a to do března 1990, kdy se stal ministrem průmyslu a obchodu. V červnu 1990 se stal vicepremiérem.\n\nMísto ve vládě ztratil poté, co Likud prohrál ve volbách v roce 1992 a Kneset opustil v roce 1996.\n\n"}
{"id": "479486", "url": "https://cs.wikipedia.org/wiki?curid=479486", "title": "Jig'al Hurvic", "text": "Jig'al Hurvic\n\nJig'al Hurvic (: יִגָּאֵל הורביץ, narozen 1918 – 10. ledna 1994) byl izraelský politik, který v 70. a 80. letech zastával různé ministerské posty v izraelské vláda. Patřily mezi ně například ministr financí, průmyslu a obchodu či ministr bez portfeje.\n\nHurvic se narodil v Nachlat Jehuda (dnes součástí města Rišon le-Cijon v roce 1918. V letech 1938 až 1941 byl členem sekretariátu ha-No'ar ha-oved ve-ha-lomed a během druhé světové války sloužil v Židovské brigádě. V roce 1961 vstoupil do strany Mapaj a stal se členem ústředního výboru strany. V letech 1961 až 1965 byl rovněž členem sektariátu hnutí Mošavim.\n\nV roce 1965 se připojil k nové straně Davida Ben Guriona s názvem Rafi a posléze následoval Ben Guriona i do strany Rešima mamlachtit v roce 1969. Ve volbách v témže roce byl za stranu zvolen poslancem Knesetu. Po jejím sloučením do nové aliance Likud v roce 1973 byl Hurvic znovuzvolen za Likud do Knesetu. Do Knesetu byl zvolen i ve volbách v roce 1977 a stal se ministrem průmyslu a turismu a tuto funkci zastával do října 1978. V listopadu 1979 byl jmenován ministrem financí, avšak 13. ledna 1981 vládu opustil. Dne 26. ledna téhož roku společně s dvěma spolustraníky vystoupil z Likudu a založil stranu Rafi-Rešima mamlachtit. Ještě 19. května téhož roku ale stranu opustil a přidal se k nové straně Moše Dajana s názvem Telem.\n\nV následujících volbách v roce 1981 přišel o křeslo poslance Knesetu, jelikož byl na kandidátní listině strany Telem na třetím místě a strana získala pouze dva mandáty. Po Dajanově smrti v říjnu 1981 jej však Hurvic nahradil. V červnu 1983 stranu opustil a opět vstoupil do strany Rafi-Rešimat Mamlachtit. Krátce před volbami v roce 1984 stranu přejmenoval na Omec (doslova „odvaha“).\n\nPřestože strana získala pouze jediný mandát (ten získal Hurvic), vstoupila do vlády národní jednoty a Hurvic byl jmenován ministrem bez portfeje a tuto funkci zastával až do roku 1988. V roce 1987 se vrátil do Likudu. Za stranu úspěšně kandidoval ve volbách v roce 1988, ale o křeslo poslance nakonec přišel v roce 1992, když Likud prohrál volby na úkor Strany práce.\n\n"}
{"id": "479488", "url": "https://cs.wikipedia.org/wiki?curid=479488", "title": "Petermannia cirrosa", "text": "Petermannia cirrosa\n\nPetermannia cirrosa je druh jednoděložné rostliny z čeledi Petermanniaceae. Jedná se o monotypickou čeleď, obsahující jediný rod \"Petermannia\" a jediný druh \"Petermannia cirrosa\". Některé starší taxonomické systémy ji někdy řadily do čeledi liliovité v širším pojetí (\"Liliaceae\" s.l.) nebo byla řazena do ocúnovitých (\"Colchicaceae\").\n\nJedná se o vytrvalou dřevnatou trnitou liánu s oddenkem. Listy jsou jednoduché, střídavé, řapíkaté až skoro přisedlé. Čepele jsou víceméně eliptické, zašpičatlé, celokrajné, žilnatina je zpeřená (zpeřeně souběžná). Proti listu vyrůstají květenství nebo úpony, které jsou od květenství odvozeny. Květy jsou oboupohlavné, ve vrcholičnatém květenství, které vyrůstá proti listu. Okvětních lístků je 6, jsou volné. Tyčinek je 6 ve 2 přeslenech nejsou srostlé s okvětím ani navzájem. Gyneceum je srostlé ze 3 plodolistů, je synkarpní, semeník je spodní. Plodem je bobule.\n\nJedná se o endemit východního pobřeží Austrálie.\n"}
{"id": "479492", "url": "https://cs.wikipedia.org/wiki?curid=479492", "title": "Jig'al Kohen-Orgad", "text": "Jig'al Kohen-Orgad\n\nJig'al Kohen-Orgad (: , narozen 30. srpna 1937 – 27. srpna 2019) byl izraelský politik, který od října 1983 do září 1984 zastával post izraelského ministra financí.\n\nNarodil se v Tel Avivu za dob mandátní Palestiny a vystudoval ekonomii a pedagogiku na Hebrejské univerzitě. V mládí byl členem mládežnického hnutí Bnej Ecel (doslova „Mladý Irgun“). V roce 1962 začal pracovat v úřadu ekonomického plánování při ministerstvu financí.\n\nVstoupil do strany Cherut, ale později ji opustil a roce 1965 vstoupil do strany ha-Merkaz ha-chofši. Nakonec se však do Cherutu vrátil a ten se v polovině 70. let transformoval do aliance Likud. Stal se předsedou ekonomické rady Cherutu a v roce 1977 byl za stranu Likud zvolen poslancem Knesetu. Ve volbách v roce 1981 byl opětovně zvolen a v říjnu 1983 byl jmenován ministrem financí. Přestože svůj poslanecký mandát obhájil i v následujících volbách, nebyl již členem vlády. O poslanecký mandát přišel ve volbách v roce 1988.\n\n"}
{"id": "479494", "url": "https://cs.wikipedia.org/wiki?curid=479494", "title": "Albánské království (1939–1943)", "text": "Albánské království (1939–1943)\n\nAlbánské království (albánsky \"Mbretëria Shqiptare\", italsky \"Regno albanese\") v letech 1939–1943 jako loutkový stát a protektorát ovládaný fašistickou Itálií, která jeho území okupovala od roku 1939. Králem byl oficiálně italský král Viktor Emanuel III., zatímco vládu vedli italští guvernéři. Albánie v této době neexistovala jako nezávislý stát, ale jako autonomní součást Italské říše, vedené italskou vládou, která zamýšlela učinit z Albánie součást Velké Itálie. Po německo-italské Invazi do Jugoslávie se součástí tohoto „státu“ staly i Albánci osídlená okolní území: většina území moderního Kosova a okrajové části moderní Černé Hory, Severní Makedonie a Srbska. Záhy poté byla připojena i malá Albánci osídlená část řeckého Epiru.\n\nS invazí do Albánie započala fašistická Itálie 7. dubna 1939, necelých pět měsíců před vypuknutím druhé světové války. Po krátkém boji, v němž albánské jednotky předvedly nedostatečnou obranu, byla 10. dubna 1939 prakticky celá Albánie okupována. K invazi došlo, protože italský diktátor Benito Mussolini požadoval přímou kontrolu Albánie, aby dosáhl rozšíření svojí říše, neboť ukrutně žárlil na nacistické Německo, které anektovalo Rakousko a okupovalo České země. 9. dubna 1939 Albánský král Zog I., jenž byl předtím od roku 1925 spojencem Itálie, která ho dřív podporovala, uprchl s celou svojí rodinou do sousedního Řecka a nakonec do Londýna, protože se nechtěl stát italskou loutkou. 12. dubna 1939 albánský parlament odhlasoval sesazení krále Zoga I. a spojení Albánie s Itálií formou personální unie, přičemž albánskou korunu nabídl italskému králi Viktoru Emanuelovi III.. Parlament také zvolil Shefqeta Beje Verlaciho předsedou vlády. Verlaci kromě toho pět dní zastával i post hlavy státu než Viktor Emanuel III., na ceremoniálu v římském paláci Quirinale, přijal albánskou korunu. Albánie přestala existovat jako nezávislý stát a stala se autonomním italským protektorátem, podobným německému Protektorátu Čechy a Morava, v němž Itálie připravovala eventuální kolonizaci a asimilaci zdejšího obyvatelstva. Viktor Emanuel III. byl oficiálně albánským králem až do svojí abdikace 25. července 1943. Albánii i nadále vládla albánská civilní vláda, v jejímž čele stáli italští guvernéři. 15. dubna 1939 Albánie vystoupila ze Společnosti národů. Shefqet Bej Verlaci, jenž byl ve funkci prvního předsedy vlády, měl na starosti každodenní záležitosti italského protektorátu. 3. prosince 1941 byl pak ve funkci nahrazen Mustafou Merlikem-Krujou.\n\nAlbánie byla pro italské nacionalisty fašistického smýšlení významná kulturně a historicky, neboť byla dlouho součástí Římská říše a to ještě před tím, než Římané ovládli severní Itálii. Později ve středověku byly některé pobřežní oblasti (například Durazzo) řadu let součástí Benátské republiky (Benátská Albánie).\n\nOd samého počátku byly zahraniční záležitosti Albánie, cla a přírodní suroviny pod přímou kontrolou Itálie. Veškeré albánské zásoby ropy proudily přes italskou státní ropnou společnost Agip. Loutková Albánská fašistická strana se stala vládnoucí stranou a italští fašisté umožňovali italským občanům osídlovat Albánii, vlastnit zde pozemky, aby je postupně přeměnili v italskou půdu.\n\nNadvláda nad Albánií poskytovala Itálii na Balkáně strategickou pozici. Toho v říjnu 1940 využil během řecko-italské války italský diktátor Benito Mussolini při své neúspěšné invazi do Řecka. Mussolini plánoval povést invazi do Řecka i jiných států v oblasti, například do Jugoslávie, aby poskytl Itálii nadvládu nad většinou pobřeží Středozemního moře, což byla součást plánu fašistů v projektu Mare Nostrum („Naše moře“), jehož cílem byla italská nadvláda ve Středomoří. Brzy po zahájení italské invaze provedly řecké jednotky protiútok a velká část jižní Albánie (včetně měst Gjirokastër and Korçë) se ocitla pod řeckou kontrolou. 6. dubna 1941 nacistické Německo započalo s útokem na Řecko (operace Marita), při němž bylo Řecko během dubna dobyto a 30. dubna 1941 Řecko kapitulovalo. Řecké územní zisky na jihu Albánie se vrátily do italských rukou a navíc se pod italskou kontrolou ocitla přibližně polovina Řecka. V dubnu 1941 využila Itálie Albánii i při napadení dalšího rivala, Jugoslávie. Při této akci získala velkou podporu mezi albánskými nacionalisty, kteří chtěli k Albánii připojit Albánci osídlená území v Kosovu a Vardarské Makedonii.\n\nJiž v roce 1939, na albánský státní svátek 28. listopadu, probíhaly četné demonstrace proti okupantům. V roce 1940 zahájili někteří albánští nacionalisté ozbrojený odpor proti Italům. V Turecku zformoval dlouholetý bojovník proti Zoguovi, Muslim Peza, Albánskou dobrovolnickou četu, jejímž cílem bylo přejít přes řecké území zpět do Albánie a vést tam ozbrojený boj (což však Řecko nepovolilo).\n\nPo pádu Jugoslávie a Řecka v dubnu 1941 připojili italští fašisté k Albánskému království většinu Albánci osídlených oblastí, které předtím náležely Jugoslávii (okrajové části Černé Hory, malou část jihozápadního Srbska, většinu moderního Kosova, západní část moderní Severní Makedonie) či Řecka. Albánští fašisté v květnu 1941 tvrdili, že téměř všechna Albánci osídlená území byla sloučena s Albánií (viz mapa). Z Řecka byla k Albánskému království připojena menší západní část Epiru, označovaná Albánci jako Čamerie, ale toto již byl jen důsledek rozdělení Řecka mezi Německo a Itálii. Některá menší Albánci osídlená území však i nadále zůstávala mimo Albánii a kontakt s Albánií byl prakticky znemožněn. Silně utlačováni byli Albánci, žijící v regionech, které získalo Bulharsko.\n\nPoté, co se italská armáda v září roku 1943 vzdala, byla Albánie okupována Německem (viz Albánské království (1943–1944)) a záhy v ní vypukla zuřivá partyzánská válka.\n"}
{"id": "479499", "url": "https://cs.wikipedia.org/wiki?curid=479499", "title": "Žlutoroh jeřábolistý", "text": "Žlutoroh jeřábolistý\n\nŽlutoroh jeřábolistý (\"Xanthoceras sorbifolium\") je druh rostliny z čeledi mýdelníkovité (\"Sapindaceae\") a jediný druh rodu žlutoroh (\"Xanthoceras\"). Je to opadavý keř až malý strom s lichozpeřenými listy a pohlednými pětičetnými květy v hroznovitých květenstvích. Plodem je dřevnatá tobolka. Druh se vyskytuje v Číně a Koreji. Je poměrně vzácně pěstován jako okrasná dřevina a má jedlá semena.\n\nŽlutoroh je opadavý keř nebo malý strom, dorůstající výšky 2 až 5 metrů. Větve jsou hnědočervené, tlusté, s pupeny krytými střechovitě se překrývajícími šupinami. Odění obsahuje hvězdovité chlupy.\nListy jsou střídavé, lichozpeřené, i s řapíkem asi 15 až 30 cm dlouhé, složené ze 4 až 8 jařem kopinatých až vejčitých, na okraji ostře pilovitých lístků, bez palistů. Vrcholový lístek bývá hluboce trojlaločný.\nKvětenství jsou vrcholové nebo úžlabní hroznovité thyrsy, dosahující délky až 20 cm. \nKvěty jsou pětičetné a pravidelné, oboupohlavné nebo funkčně jednopohlavné, s pětilaločným nektáriovým terčem.\nKalich je šedavě plstnatý.\nKorunní lístky jsou bílé, s purpurově červenou nebo žlutou bází a zřetelnými žilkami, široce obvejčité, na bázi krátce nehetnaté, asi 2 cm dlouhé. Kališní i korunní lístky jsou volné.\nTyčinek je 8 a nevyčnívají z květů. \nSemeník je šedavě chlupatý. Obsahuje 3 komůrky, v nichž je po 7 až 8 vajíčkách, a na vrcholu nese nitkovitou čnělku zakončenou hlavatou bliznou.\nPlodem je leskle černá, kulovitá až široce elipsoidní, asi 1,8 cm dlouhá, dřevnatá tobolka, otevírající se 3 chlopněmi. Semena jsou zploštěle kulovitá, s tlustým, kožovitým oplodím.\n\nDruhy se vyskytuje v severní a severovýchodní Číně a Koreji.\n\nRod \"Xanthoceras\" je v rámci čeledi \"Sapindaceae\" řazen do samostatné monotypické podčeledi \"Xanthoceratoideae\". Podle výsledků fylogenetických studií je to zcela bazální větev čeledi \"Sapindaceae\". Někteří taxonomové jej dokonce oddělují do samostatné monotypické čeledi \"Xanthocerataceae\".\n\nDruh je dosti zřídka pěstován jako okrasná dřevina. Lze se s ním setkat i v některých českých botanických zahradách. V několika exemplářích je vysazen např. v areálu Dendrologické zahrady v Průhonicích, udáván je také ze sbírek Pražské botanické zahrady v Tróji a Arboreta Žampach. Semena jsou jedlá.\n\n"}
{"id": "479503", "url": "https://cs.wikipedia.org/wiki?curid=479503", "title": "Žlutokořen jednoduchý", "text": "Žlutokořen jednoduchý\n\nŽlutokořen jednoduchý (\"Xanthorhiza simplicissima\") je druh rostlin patřící do čeledi pryskyřníkovité (\"Ranunculaceae\"). Žlutokořen je monotypický rod. Pochází z východu Severní Ameriky, kde jeho původním stanovištěm byl podrost ve vlhkých listnatých lesích.\n\nŽlutokořen je nízký opadavý keř 40 – 80 cm vysoký s tenkými vzpřímenými nevětvenými výhony. Rozšiřuje se podzemními výběžky. Jeho kůra i kořeny jsou nažloutlé, hořké chuti. Lichozpeřené listy jsou až 18 cm dlouhé a tvoří je 3 nebo 5 zastřihovaných pilovitých podlouhlých lístků dlouhých 3 až 6 cm. Zjara jsou mladé listy bronzové barvy a na podzim získávají výraznou barvu červenou. Květenství dlouhé 15 až 20 cm vyrůstá zpravidla současně s listy, v březnu až dubnu, a nese květy červenohnědé barvy. V květu je 5 kališních lístků a 5 či 10 tyčinek. Rozkvétá v dubnu a květnu, plodem jsou malé měchýřky nahnědlé barvy velké cca 4 mm.\n\nŽlutokořen se pěstuje převážně v Severní Americe jako půdopokryvná zahradní rostlina v parcích, kde za příhodných podmínek se rychle rozrůstá. Požaduje vlhkou výživnou půdu s dostatkem humusu. Vysazuje se do stínu nebo polostínu. Množí se odkopky, kořenovými řízky i semeny.\n\nKořen obsahuje alkaloid „berberin“, který působí protizánětlivě, hemostaticky i imunostaticky a proto se využívá na stavění krváceni ze sliznice (hemeroidy, dásně).\nStimuluje také sekreci žlučí a žlučového barviva, tím napomáhá při léčbě cirhózy jater. Indiáni užívali kořen proti břišním vředům, nachlazení, křečím a bolestem v krku a v ústech. Užívání kořene ve vysokých dávkách je potenciálně toxické.\n\nŽlutokořen jednoduchý lze použít v ČR jako okrasnou rostlinu. Má jen sbírkový význam.\n"}
