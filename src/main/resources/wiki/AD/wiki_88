{"id": "529358", "url": "https://cs.wikipedia.org/wiki?curid=529358", "title": "Ruský hřbitov v Sainte-Geneviève-des-Bois", "text": "Ruský hřbitov v Sainte-Geneviève-des-Bois\n\nSainte-Geneviève-des-Bois je ruský ortodoxní hřbitov nacházející se v departementu Essonne ve Francii.\n\nV 18. století byla Sainte-Geneviève-des-Bois původně farma, která byla v následujícím století zvětšena. Na farmě byla roku 1926 pohřbena skupina ruských emigrantů. Roku 1927 vystavěla britská dobroditelka Dorothy Paget z farmy domov důchodců pro ruské emigranty.\n\nV roce 1938 navrhl Albert Benois stavbu hřbitova s typickými prvky ruského stylu.\n\nNa hřbitově je pohřbeno více než 10 000 ruských emigrantů a exulantů.\n\n\nOd šedesátých let 20. století se úřady pokouší zavřít hřbitov. Některé hroby byly dokonce otevřeny a ostatky z nich zpopelněny. Od roku 2006 nemá hřbitov žádnou právní ochranu, avšak francouzské ministerstvo kultury jej považuje za největší pohřebiště ruských emigrantů a nachází se též v databázi Base Mérimée. Na hřbitově se již v současnosti nepohřbívá, avšak například v roce 2000 jej navštívil Vladimir Putin aby vzdal hold pohřbeným.\n"}
{"id": "529359", "url": "https://cs.wikipedia.org/wiki?curid=529359", "title": "Seznam vratislavských knížat", "text": "Seznam vratislavských knížat\n\nVratislavské knížectví vzniklo roku 1177 rozdělením slezského údělu a získal ho Boleslav I. Vysoký, zakladatel dolnoslezské větve piastovského rodu. Piastovci vládli Vratislavsku přes 150 let, za tu dobu se vyčlenilo a zase včlenilo mnoho různých knížectvích. Největšího rozsahu a významnosti dosáhlo za vlády Jindřicha I. Bradatého a jeho syna Jindřicha II. Pobožného. Po vymření Piastovců připadlo knížectví českému králi, který pak držel titul vratislavského knížete až do jeho odstoupení Pruskému království v roce 1742. Od té doby se titul nepoužívá.\n"}
{"id": "529360", "url": "https://cs.wikipedia.org/wiki?curid=529360", "title": "Karel De Gucht", "text": "Karel De Gucht\n\nKarel De Gucht (* 27. ledna 1954, Overmere, Belgie) je belgický a evropský politik, který v letech 2010–2014 působil jako komisař pro obchod Evropské komise vedene José Barrosem.\n\nOd července 2009 do února 2010 působil jako komisař pro rozvojovou a humanitární pomoc.\n\nV letech 2004 až 2009 byl belgickým ministrem zahraničních věcí.\n\n\n"}
{"id": "529361", "url": "https://cs.wikipedia.org/wiki?curid=529361", "title": "András Sike", "text": "András Sike\n\nAndrás Sike (* 18. června 1965 Eger, Maďarsko) je maďarský zápasník, reprezentant v zápase řecko-římském. V roce 1988 vybojoval na olympijských hrách v Soulu zlatou medaili ve váhové kategorii do 57 kg, na hrách v Barceloně o čtyři roky později skončil ve stejné kategorii na 10. místě.\n\n"}
{"id": "529362", "url": "https://cs.wikipedia.org/wiki?curid=529362", "title": "Quartier des Ternes", "text": "Quartier des Ternes\n\nQuartier des Ternes (\"čtvrť Ternes\") je 65. administrativní čtvrť v Paříži, která je součástí 17. městského obvodu. Má rozlohu 146,6 ha a ohraničují ji ulice \"Avenue de la Grande Armée\" na jihozápadě, Boulevard périphérique na západě, \"Rue d'Héliopolis\", \"Rue Rennequin\", \"Rue Poncelet\" a \"Rue des Renaudes\" na severovýchodě a \"Avenue de Wagram\" a \"Boulevard de Courcelles\" na východě.\n\nVe středověku zde pařížský biskup vlastnil zemědělskou usedlost, která se nazývala \"Villa Externa\", neboť ležela mimo pozemkové državy biskupství. Její název se časem měnil na \"Estern\" a později na dnešní \"Ternes\". (V současné francouzštině jinak slovo \"ternes\" znamená nudný nebo nevýrazný.)\n\nTuto usedlost koupil Pierre Habert (1605-1637), básník a komorník Jindřicha III., který ji nechal přestavět na zámek. Kolem zámku vznikla vesnice Ternes, která byla během Velké francouzské revoluce připojena k městu Neuilly-sur-Seine. V roce 1860 se čtvrť Ternes, která měla v té době již 16 000 obyvatel, stala součástí Paříže.\n\n"}
{"id": "529364", "url": "https://cs.wikipedia.org/wiki?curid=529364", "title": "Matěj Havelka", "text": "Matěj Havelka\n\nMatěj Havelka (5. května 1809 Žitětín u Kopidlna – 19. června 1892 Praha) byl český právník, politik a básník.\n\nStudoval gymnázium v Jičíně, filozofii a práva na Karlo-Ferdinandově univerzitě v Praze. Pak pracoval jako úředník na pražském magistrátu. V letech 1839–1841 působil coby prozatímní magistrátní rada v Mirovicích, pak krátce v Dobrušce a po následujících devět let v Nymburku.\n\nVe volbách roku 1848 byl na návrh Palackého zvolen na rakouský ústavodárný Říšský sněm. Zastupoval volební obvod Čáslav v Čechách. Uvádí se jako magistrátní rada. Patřil ke sněmovní pravici. Usiloval o zrušení roboty (přesněji výkup emfyteutického podvlastnictví), ale pouze za plnou náhradu, nikoliv jen za částečnou, jak navrhovali ostatní poslanci. Do diskusí přispěl vynikajícími právnickými znalostmi. Po vypuknutí říjnového povstání společně s Antonínem Strobachem uprchl z Vídně.\n\nRoku 1850 se stal přísedícím u soudu v Rakovníku, členem obecní rady a nakonec i čestným občanem města. Roku 1855 přijal místo u krajského soudu v Písku, nejprve jako adjunkt, pak sekretář a soudní rada.\n\nZnovu se politicky angažoval po obnovení ústavního systému vlády v 60. letech 19. století. Od zemských voleb v březnu 1861 zasedal na Českém zemském sněmu za kurii městskou, obvod Písek. Zvolen byl i v zemských volbách v lednu 1867, nyní za kurii venkovských obcí, obvod Poděbrady, Městec Králové. Za týž obvod uspěl i v krátce poté konaných zemských volbách v březnu 1867. Rezignoval ale ještě před srpnem 1868. V roce 1866 byl členem zemského výboru.\n\nZemský sněm ho v roce 1861 delegoval i do Říšské rady (tehdy ještě volené nepřímo), za kurii měst a průmyslových míst. K roku 1861 se uvádí Mathias Hawelka, krajský soudní rada, bytem v Písku. Do vídeňského parlamentu se vrátil ještě po volbách do Říšské rady roku 1879, nyní coby poslanec za městskou kurii, obvod Čáslav, Kutná Hora, Chrudim atd. Slib složil 30. listopadu 1880.\n\nZ Písku přešel roku 1863 do Prahy k obchodnímu soudu a od roku 1867 do funkce rady vrchního zemského soudu. Po definitivním odchodu z parlamentu v polovině 80. let 19. století byl jmenován soudcem státního soudu. Dlouhá léta přednášel kandidátům soudnictví, od roku 1869 byl zkušebním komisařem při právnických zkouškách. Dlouhodobě předsedal \"Právnické jednotě\". Po čtyřiceti letech státní služby byl vyznamenán Řádem železné koruny 3. třídy, se kterým byl spojen dědičný šlechtický titul.\n\nZemřel v Hlávkově domě v Jungmannově ulici v Praze. Jeho dcera Miloslava Pippichová-Havelková (1847–1878), provdaná za Karla Pippicha, byla známá jako zpěvačka, další dcera Zdeňka byla druhou ženou Josefa Hlávky.\n\nPatřil k zakladatelům české právnické vědy a literatury. Články, které zveřejňoval v \"Pražských novinách\" a odborném tisku, se vyznačovaly přesvědčivou logikou i jasným stylem a byly často citovány. Podporoval časopisy (\"Poutník od Otavy\", \"Škola a život\", \"Právník\") a přispíval do Riegrova \"Slovníku naučného\". Jeho stať \"O přísaze vyjevovací (juramentum manifestationis)\" byla přeložena do italštiny.\n\nZnámý byl i jako básník. Jeho poezie byla inspirována lidovou tvorbou a některé básně zhudebnili František Pivoda, Jan Pavel Martinovský nebo František Kaván. Souhrnně vyšly v XVII. dílu \"Národní bibliotéky\" v Kobrově nakladatelství.\n\n\n"}
{"id": "529365", "url": "https://cs.wikipedia.org/wiki?curid=529365", "title": "Máire Geogheganová-Quinnová", "text": "Máire Geogheganová-Quinnová\n\nMáire Geogheganová-Quinnová (5. září 1950 Carna, Irsko) je irská a evropská politička, od 8. února 2010 komisařka pro výzkum a inovace v Evropské komisi vedené José Barrosem.\n\n"}
{"id": "529366", "url": "https://cs.wikipedia.org/wiki?curid=529366", "title": "Necmi Gençalp", "text": "Necmi Gençalp\n\nNecmi Gençalp (* 1. ledna 1960 Yozgat, Turecko) je turecký zápasník, reprezentant ve volném stylu. V roce 1988 vybojoval na olympijských hrách v Soulu stříbrnou medaili ve váhové kategorii do 82 kg.\n\n"}
{"id": "529368", "url": "https://cs.wikipedia.org/wiki?curid=529368", "title": "Kristalina Georgievová", "text": "Kristalina Georgievová\n\nKristalina Ivanova Georgievová, nepřechýleně Kristalina Georgieva (bulharsky \"Кристалина Иванова Георгиева\"; * 13. srpna 1953 Sofie, Bulharsko) je bulharská a evropská politička a ekonomka.\n\nNarodila se v Sofii v Bulharsku, kde vystudovala politickou ekonomii a sociologii na \"Universitet za nacionalno i svetovo ctopanstvo\" – Univerzitě národní a světové ekonomie (toho času \"Vyšší institut ekonomie Karla Marxe\"). Po zakončení magisterského studia pokračovala doktorským studiem z ekonomie a v letech 1977–1993 zde vyučovala. V roce 1976 se dostala do Spojeného království na London School of Economics jako hostujicí profesor. Hostovala také na MIT a podílela se na více než sto publikacích, včetně učebnic mikroekonomie a makroekonomie.\n\nOd roku 1993 do roku 2008 pracovala Georgievová ve Světové bance ve Washingtonu. V letech 2010 až 2016 byla jako bulharská komisařka členkou Evropské komise. Od listopadu 2014 do 31. prosince 2016 byla místopředsedkyní Evropské komise a komisařkou pro rozpočet a lidské zdroje v Evropské komisi vedené Jean-Claude Junckerem. Na svou funkci rezignovala, aby se od 2. ledna 2017 ujala postu výkonné ředitelky Světové banky, její portfolio bylo převedeno na Günthera Oettingera.\n\nOd 8. února 2010 do 1. listopadu 2014 zastávala funkci komisařky pro mezinárodní spolupráci a humanitární pomoc v Evropské komisi vedené José Barrosem.\n\nV srpnu 2019 byla Evropskou unií nominována na funkci výkonné ředitelky Mezinárodního měnového fondu (MMF) ve Washingtonu jako nástupkyně po Francouzce Christine Lagardeové, která převezme v listopadu post předsedkyně Evropské centrální banky ve Frankfurtu nad Mohanem. Do funkce byla zvolena měnovým fondem 25. září a nastoupila 1. října 2019.\n\n"}
{"id": "529369", "url": "https://cs.wikipedia.org/wiki?curid=529369", "title": "Lubomír Havlák", "text": "Lubomír Havlák\n\nLubomír Havlák (27. prosince 1921, Fryčovice – 28. září 2014, Praha) byl český operní zpěvák, představitel hrdinného tenoru, dlouholetý člen opery Národního divadla v Praze.\n\nJako ročník 1921 prožil totální nasazení v nacistickém Německu. Po válce, během základní vojenské služby, nastoupil do Armádního uměleckého souboru. Školil se u renomovaného prof. zpěvu Rudolfa Vaška, který jej přeškolil z původního barytonu na tenor. Vyznačoval se lahodným, temně zabarveným hlasem širokého rozsahu. Jeho profesionální kariéra odstartovala v ostravské opeře (první role Lovec v Rusalce), záhy přešel do opery v Ústí nad Labem, kde byl obsazován do velkých rolí (Turridu, Lukáš v Hubičce, Ctirad, Dalibor, Laca a další).\n\nZačátkem padesátých let ho objevila i slovenská operní divadla. Působil v Bratislavě a Košicích (kde ztvárnil velmi zdařile Pedra v opeře Eugena d'Alberta Tiefland/Nížina). V roce 1954 byl angažován do Národního divadla v Praze, na jehož scéně působil až do roku 1990 a nepřekonatelně ztvárnil mnoho dramatických rolí. Byl označován za jednoho z mála wagnerovských tenorů na české operní scéně. Již jedna z jeho prvních rolí, ztvárnění Tannhäusera na prknech Smetanova divadla, byla vysoce hodnocena a rovněž jeho Míťa Karamazov v opeře Otakara Jeremiáše Bratři Karamazovi v režii Ferdinanda Pujmana. Následně s úspěchem hostoval ve Státní opeře Berlín mj. v roli Florestana. Jeho role se vyznačovaly vysokou pěveckou úrovní i velmi přesvědčivým hereckým ztvárněním. Vynikající umělecké výkony podával v dramatických rolích jako byl Heřman, Canio, Radames, Ondrej, Don José a další, v pozdějších letech jeho angažmá se úspěšně přeškolil do rolí buffo.\n\nHostoval v Maďarsku, bývalé Jugoslávii, Gruzii, Itálii a mnoha dalších státech. Jeho umění je zachyceno na četných rozhlasových i gramofonových nahrávkách (mimo jiné Bratři Karamazovi,Šárka, Čert a Káča, Zuzana Vojířová, Kytice od B. Martinů). Později působil i jako pedagog, mimo jiné na Univerzitě Karlově, jako profesor hlasové výchovy.\n\nZajímavostí je, že se účastnil natáčení La Madre od Aloise Háby v roli Francka. Kvůli mikrotonálnímu charakteru skladby a kompletně jinému tónovému materiálu nejde pro zpěváka o lehkou záležitost.\n\n"}
{"id": "529371", "url": "https://cs.wikipedia.org/wiki?curid=529371", "title": "Brav", "text": "Brav\n\nBrav je ve starší češtině hromadné označení pro drobný domácí dobytek: kozy, ovce a vepře. Ve slovenštině znamená pouze vepře a \"bravčové mäso\" znamená vepřové.\n\nRozlišení mezi „velkým“ skotem (hovězím dobytkem) a „menším“ bravem i mezi jejich pastýři hrálo velkou roli v nejstarších indoevropských společnostech. České slovo brav snad souvisí s angl. \"barrow\" (kanec) a německým \"Barch\", a původně označovalo štětinatá zvířata. Podle jiných znamenal brav původně jen ovce a kozy, kdežto vepři do něho byli zahrnuti později.\n\n"}
{"id": "529372", "url": "https://cs.wikipedia.org/wiki?curid=529372", "title": "Micpa", "text": "Micpa\n\nMicpa ( מִצְפָּה, doslova \"Vyhlídka\", Mitzpa, v oficiálním seznamu sídel Mizpa) je vesnice typu mošava v Izraeli, v Severním distriktu, v Oblastní radě Dolní Galilea.\n\nLeží v oblasti s intenzivním zemědělstvím, v nadmořské výšce 76 metrů v Dolní Galileji, na náhorní plošině cca 3 kilometry od břehů Galilejského jezera.\n\nObec se nachází leží na okraji zastavěného území města Tiberias, jen cca 3 kilometry severozápadně od jeho centra, cca 105 kilometrů severovýchodně od centra Tel Avivu a cca 48 kilometrů východně od centra Haify. Micpu obývají Židé, přičemž osídlení v tomto regionu je zcela židovské. Výjimkou je vesnice Chamam cca 5 kilometrů severozápadním směrem, kterou obývají izraelští Arabové respektive arabští Beduíni.\n\nMicpa je na dopravní síť napojena pomocí dálnice číslo 77, jež spojuje oblast okolo Haify s Tiberiasem.\n\nMicpa byla založena v roce 1908. Jejími zakladateli byli židovští přistěhovalci, kteří do tehdejší turecké Palestiny dorazili v rámci druhé alije. Pozemky do židovského vlastnictví nabyla Jewish Colonization Association. Zástavba sestávala v malých domů z tmavého bazaltového kamene obehnaných z bezpečnostních důvodů kamennou zdí. Osada se zpočátku potýkala s nedostatkem vody. Zdejší sladkovodní pramen byl nepostačující. Vesnice byla v první fázi navržena pro 10 rodinných farem, z nichž každá měla přidělenou výměru pozemků přes 200 dunamů (20 hektarů).\n\nBezpečnostní situace se zlepšila až po válce za nezávislost v roce 1948. Pak se tato malá osada začala rozvíjet. Roku 1949 měla Micpa jen 75 obyvatel a rozlohu katastrálního území 4802 dunamů (4,802 kilometrů čtverečních).\n\nTeprve roku 1979 získala vesnice napojení na vodovodní síť společnosti Mekorot. Obyvatelé se zabývají zemědělstvím, pracují v turistických službách nebo za prací dojíždějí mimo obec. Obec se na základě rozhodnutí svých obyvatel brání výraznější stavební expanzi.\n\nObyvatelstvo v Micpa je sekulární. Podle údajů z roku 2014 tvořili naprostou většinu obyvatel v Micpa Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 142 lidí. Během roku 2014 populace klesla o 12,9 %.\n\n\n"}
{"id": "529373", "url": "https://cs.wikipedia.org/wiki?curid=529373", "title": "Johannes Hahn", "text": "Johannes Hahn\n\nJohannes Hahn (* 2. prosince 1957, Vídeň, Rakousko) je rakouský a evropský lidovecký politik,\nod 1. listopadu 2014 komisař pro evropskou sousedskou politika a rozhovory o rozšíření v Evropské komisi vedené Jean-Claude Junckerem. Předtím od 8. února 2010 do 1. listopadu 2014 zastával funkci komisaře pro regionální politiku Evropské komise vedené José Barrosem.\n\nV minulosti byl rakouským ministrem pro vědu a výzkum v první vládě Wernera Faymanna.\n\n"}
{"id": "529375", "url": "https://cs.wikipedia.org/wiki?curid=529375", "title": "Václav Vlček (plukovník letectva)", "text": "Václav Vlček (plukovník letectva)\n\nVáclav Vlček (22. července 1895, Čakovice – 23. října 1974, Praha) byl plukovník československého letectva.\n\nAktivně se podílel na budování československého letectva, zúčastnil se odboje i povstání v květnu 1945, v roce 1949 byl odsouzen za velezradu a degradován.\n\nPo vypuknutí první světové války v červenci 1914 byl vyslán k balonovému oddílu, se kterým prošel většinu válečných front. Po vzniku první čs. republiky se zapojil do budování čs. letectva postupně na posádkách Pardubice, Olomouc, Bratislava a Košice. Při letu u 7. letky v Košicích podél maďarských hranic dne 14. července 1920 přistál pro poruchu těsně u hranic na maďarské půdě. Byl uvězněn, postaven před vojenský bolševický soud a odsouzen k smrti. Teprve na rozkaz maršála Foche, velitele dohodových vojsk, byl 13. listopadu 1921 propuštěn z vězení.\n\nV roce 1925 absolvoval speciální výcvik s generálem Janouškem u bombardovacího pluku v Nancy pro létání v noci. Poté vedl výcvik letců u III. odboru MNO.\n\n5. července 1926 za sokolského sletu uspořádal čs. aeroklub letecké závody na trase Praha-Hradec Králové-Ostrava-Olomouc-Nitra-Bratislava-Brno-České Budějovice-Plzeň-Praha. Na letounu BH-9 „Boska“ s motorem Walter získal Václav Vlček první cenu závodu. 26. července a 8. prosince 1927 překonal na stroji BH-9 další světové rekordy.\n\nV roce 1933 byl jmenován velitelem I. perutě pluku T. G. Masaryka, o dva roky později byl jmenován předsedou Svazu letců a profesorem Vojenské velitelské akademie v Praze. \n\nV již vypjaté době hrozby Hitlerova Německa 7. dubna 1937 uspořádal pod patronací Svazu letců ve Smetanově síni Obecního domu v Praze varovnou manifestaci s heslem „Pro mohutné letectví na obranu státu“ se „slibem letců národu“. Dne 30. května 1937 organizoval na Staroměstském náměstí slavnost odevzdání praporu od Obce sokolské Prvnímu leteckému pluku s heslem „Na křídlech za vítězstvím“. Druhý den byl přijat na Hradě jako předseda Svazu letců prezidentem republiky dr. E. Benešem, jemuž zde předal „Slib letců“.\n\nOd roku 1939 za protektorátu Svaz letců organizoval vysílání vycvičeného leteckého personálu do ciziny. Těchto akcí se aktivně zúčastňoval spolu s plk. Hamšíkem, mjr. Malým a kpt. Černým. Stal se členem odbojové skupiny „Sázava“.\n\nOd roku 1941 pracoval jako civilní zaměstnanec v továrně Walter v Jinonicích. Zde 5. května 1945 velel osvobození továrny a obsazení německého pancéřového vlaku. Dne 6. května byl zraněn výbuchem pancéřové pěsti. Nadále zůstal v továrně, navštívil velitelství divize generála Vlasova v Řeporyjích a dne 7. května přijal generála Buňačenka, kterému umožnil týž den zřídit velitelství přímo v objektu Waltrovky.\n\nPro trvalé poškození oka pancéřovou pěstí skončil s létáním a byl jmenován velitelem leteckého týlu 2. oblasti v Českých Budějovicích.\n\nDne 10. května 1949 byl zatčen v Čimelicích Státní bezpečností, odvezen k vyšetřování do „Domečku“ na Hradčanech a později odsouzen ve zinscenovaném procesu za velezradu. Po propuštění, ztrátě vojenských hodností a občanských práv, pracoval jako dělník v modřanském cukrovaru, později jako skladník v Pramenu. Jeho život ukončila mozková mrtvice při pracovní brigádě na vlakovém nádraží Modřany dne 23. října 1974.\n\n"}
{"id": "529377", "url": "https://cs.wikipedia.org/wiki?curid=529377", "title": "Zápas na Letních olympijských hrách 1988 – muži, řecko-římský do 62 kg", "text": "Zápas na Letních olympijských hrách 1988 – muži, řecko-římský do 62 kg\n\nZápas řecko-římský ve váhové kategorii do 62 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 17 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "529378", "url": "https://cs.wikipedia.org/wiki?curid=529378", "title": "Doris Leuthard", "text": "Doris Leuthard\n\nDoris Leuthard (* 10. duben 1963, Merenschwand / kanton Aargau, Švýcarsko) je švýcarská právnička a politička. Jako členka spolkové rady (vlády) Švýcarska (od 1. srpna 2006) byla zvolena viceprezidentkou Švýcarska pro rok 2009 a prezidentkou pro rok 2010 a 2017. Je členkou Křesťanské lidové strany (CVP), umístěné zhruba uprostřed politického spektra.\n\nOd r. 1999 do 2006 byla poslankyní Národní rady (velká komora švýcarského parlamentu), od 2004 do 2006 prezidentkou své politické strany CVP. Ve vládě byla zprvu ministryní národního hospodářství, od 1. listopadu 2010 převzala ministerstvo životního prostředí, dopravy, energie a komunikací.\n\nMezi jejími významnými úlohami ve funkci prezidentky se nacházejí mj. ne vždy jednoduchá vyjednávání mající zajistit co nejlepší integraci Švýcarska v prostoru Evropské unie, jejímž Švýcarsko není členem.\n\nJe dcerou bývalého obecního písaře v Merenschwandu a poslance parlamentu kantonu Aargau. Ona sama vystudovala práva na universitě v Curychu a v r. 1991 získala advokátský patent.\n"}
{"id": "529384", "url": "https://cs.wikipedia.org/wiki?curid=529384", "title": "Státní fond kinematografie", "text": "Státní fond kinematografie\n\nStátní fond kinematografie je český státní fond zřízený za účelem podpory českých filmů a filmařů. Fond spravuje Ministerstvo kultury. Založen byl k 1. lednu 2013 na základě zákona č. 496/2012 Sb., o audiovizuálních dílech a podpoře kinematografie a o změně některých zákonů (o audiovizi). \n\nDo té doby existoval Státní fond České republiky pro podporu a rozvoj české kinematografie zřízený v roce 1992 na základě zákona ČNR č. 241/1992 Sb. ze dne 14. dubna 1992, který se stal významným nástrojem veřejné podpory filmové tvorby, ať už je to psaní scénářů, či výroba a distribuce filmů. Podporoval také technický rozvoj a modernizaci kin. Zároveň se podílel na spolufinancování projektů z oblasti propagace kinematografie, např. festivalů a přehlídek. \n\nV členění rozpočtové soustavy se tento fond nachází mezi mimorozpočtovými fondy, a to konkrétně jako státní účelový fond. Působí pod správou Ministerstva kultury ČR, které je ústředním orgánem státní správy zaštiťujícím uměleckou a kulturní činnost, spolu se správou finančních fondů, za účelem podpory a zachování uměleckých děl a kulturních aktivit. Obecně jsou české státní účelové fondy tvořeny výlučně na základě zákona, který určuje zásady tvorby fondu a způsob čerpání jeho prostředků na přesně vymezené účely. Každý fond financuje specifickou oblast určenou jeho statutem a v ní pak slouží zejména k poskytování dotací a někdy i půjček určitým subjektům za předem stanovených podmínek. Jelikož hospodaří s veřejnými prostředky, jsou fondy kontrolovány parlamentem a každý správce státního fondu je povinen hospodařit podle rozpočtu státního fondu, který je schvalován jako součást státního rozpočtu na příslušný kalendářní rok.\n\nFond je spravován Ministerstvem kultury České republiky. V čele Fondu stojí ministr kultury, který je zodpovědný za hospodaření s prostředky Fondu. Z tohoto důvodu nemá Fond žádné organizační složky mimo sídlo ministerstva, tudíž ani žádné zaměstnance a nezřizuje žádné další jím řízené příspěvkové organizace.\n\nMinisterstvo kultury jako správce Fondu sestavuje pro každý rozpočtový rok návrh rozpočtu příjmů a výdajů, přehled pohledávek a závazků a závěrečný účet Fondu, které předkládá Ministerstvu financí České republiky. Návrh rozpočtu Fondu je posléze předložen vládě vždy do 31. srpna a ta jej po případných úpravách, které v něm provede, předkládá spolu s návrhem státního rozpočtu ke schválení Poslanecké sněmovně. Závěrečný účet Fondu pak tvoří přílohu státního závěrečného účtu. Spolu se závěrečným účtem je správcem Fondu předkládáno i vyhodnocení použití vynaložených prostředků.\n\nMezi nejvýznamnější finanční zdroje Fondu patří příjmy z obchodního využití filmů, k nimž Fond vlastní autorská práva výrobce, a odvody příplatku k ceně vstupného do kin. Přestože se finanční podpora kinematografie ze strany státu v roce 2000 nominálně zvýšila, stále postrádá širší a stabilnější základnu. Dosud se totiž nepodařilo prosadit novely audiovizuálních zákonů, které by ji posílily například rozšířením zdrojů příjmů Fondu kinematografie nebo zřízením Českého audiovizuálního centra.\n\nNásledující tabulka obsahuje seznam podpořených projektů:\n"}
{"id": "529390", "url": "https://cs.wikipedia.org/wiki?curid=529390", "title": "Zápas na Letních olympijských hrách 1988 – muži, řecko-římský do 68 kg", "text": "Zápas na Letních olympijských hrách 1988 – muži, řecko-římský do 68 kg\n\nZápas řecko-římský ve váhové kategorii do 68 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 31 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "529392", "url": "https://cs.wikipedia.org/wiki?curid=529392", "title": "Aleje-Zátiší", "text": "Aleje-Zátiší\n\nAleje-Zátiší je část města Františkovy Lázně v okrese Cheb. Nachází se na severovýchodě Františkových Lázní. Prochází zde silnice I/21. Je zde evidováno 19 adres. V roce 2011 zde trvale žilo 59 obyvatel. Evidenční část Aleje-Zátiší vznikla 24. listopadu 1990 a je tvořena vesnicí Aleje a samotou Zátiší (nyní hotel na silnici I/21).\n\nAleje-Zátiší leží v katastrálním území Františkovy Lázně o výměře 6,26 km.\n\n"}
{"id": "529393", "url": "https://cs.wikipedia.org/wiki?curid=529393", "title": "Seznam viceprezidentů podle zemí světa", "text": "Seznam viceprezidentů podle zemí světa\n\nViceprezident je druhá nejvyšší funkce ve státě.\n"}
{"id": "529396", "url": "https://cs.wikipedia.org/wiki?curid=529396", "title": "Václav Vlček", "text": "Václav Vlček\n\nJméno a příjmení Václav Vlček nese více osobností:\n\n"}
{"id": "529398", "url": "https://cs.wikipedia.org/wiki?curid=529398", "title": "Ha-Zor'im", "text": "Ha-Zor'im\n\nha-Zor'im ( הַזּוֹרְעִים, HaZor'im, v oficiálním seznamu sídel HaZore'im) je vesnice typu mošav v Izraeli, v Severním distriktu, v Oblastní radě Dolní Galilea.\n\nLeží v nadmořské výšce 52 metrů pod mořskou hladinou v Dolní Galileji. Vesnice je situována do oblasti s intenzivním zemědělstvím, v údolí Bik'at Javne'el, které je na jihozápadě ohraničeno terénním zlomem Har Javne'el a Har Adami, na severovýchodě pak obdobným prudkým svahem vrchoviny Tel Ma'on, Har Menor a Ramat Porija. Vlastní obec leží na dně údolí, při jeho hlavní vodoteči – Nachal Javne'el, do které tu od severovýchodu ústí vádí Nachal Zor'im a Nachal Sirgona.\n\nObec se nachází cca 5 kilometrů od břehů Galilejského jezera, cca 5 kilometrů jihozápadně od města Tiberias, cca 100 kilometrů severovýchodně od centra Tel Avivu a cca 48 kilometrů východně od centra Haify. Ha-Zor'im obývají Židé, přičemž osídlení v tomto regionu je zcela židovské. Výjimkou je město Kafr Kama cca 6 kilometrů jihozápadním směrem, které obývají izraelští Čerkesové.\n\nHa-Zor'im je na dopravní síť napojen pomocí lokální sílnice číslo 7688, jež vede do Tiberiasu.\n\nHa-Zor'im byl založen v roce 1939. Šlo o opevněnou osadu typu Hradba a věž, která byla zřízena na pozemcích, které do židovského vlastnictví předtím získala Jewish Colonization Association. Zakladateli vesnice byla skupina židovských přistěhovalců z Nizozemska. Ti již nějakou dobu před založením této osady společně pracovali na jiných místech tehdejší britské Palestiny včetně nedaleké vesnice Micpa. Vznik osady ha-Zor'im byl projevem protestu proti vydání Bílé knihy, která omezovala židovské přistěhovalectví do Palestiny. Během jednoho dne tehdy vzniklo tímto způsobem sedm židovských opevněných osad. Zhruba 7 kilometrů severozápadně odtud se do války za nezávislost tedy do roku 1948 nacházela arabská vesnice Lubija a tato nová židovská osada byla pracovně nazývána מחנה לוביה – Machane Lubija.\n\nOsadníci zpočátku trpěli nedostatkem vodních zdrojů. Voda se musela dovážet z Tiberiasu v cisternách. Roku 1949 měl ha-Zor'im (nazývaný tehdy též Sergunija) 130 obyvatel a rozlohu katastrálního území 2600 dunamů (2,6 kilometrů čtverečních). Po vzniku státu Izrael sem dorazili další osadníci. Jednak evropští Židé, kteří přežili holokaust, jednak židovští přistěhovalci ze severní Afriky.\n\nEkonomika obce je založena jen z menší části na zemědělství (věnuje se mu 10 ze zdejších 105 rodin). Část obyvatel prací dojíždí mimo obec, jiní se živí v turistickém ruchu. V ha-Zor'im funguje ješiva אורות הזורעים – Orot ha-Zor'im. Je tu k dispozici zařízení předškolní péče o děti. Základní škola je v kibucu Lavi. Kromě toho zde funguje synagoga, knihovna, sportovní areály a zdravotní ordinace.\n\nObyvatelstvo v mošavu Ha-Zor'im je nábožensky založené. Jde o stoupence proudu náboženského sionismu ha-Dati ha-Leumi. Podle údajů z roku 2013 tvořili naprostou většinu obyvatel v Ha-Zor'im Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 890 lidí. Během roku 2014 populace stoupla o 3,2 %.\n\n\n"}
{"id": "529399", "url": "https://cs.wikipedia.org/wiki?curid=529399", "title": "Dolní Dvory", "text": "Dolní Dvory\n\nDolní Dvory je část okresního města Cheb. Nachází se na východě Chebu, zhruba 3,5 km od centra města. Prochází zde silnice II/606. Je zde evidováno 19 adres. V roce 2011 zde trvale žilo 63 obyvatel.\n\nDolní Dvory je také název katastrálního území o rozloze 3,05 km².\n\nPrvní písemná zmínka o vesnici pochází z roku 1269.\n\n"}
{"id": "529401", "url": "https://cs.wikipedia.org/wiki?curid=529401", "title": "Horní Dvory", "text": "Horní Dvory\n\nHorní Dvory je část okresního města Cheb. Nachází se na východě Chebu. Je zde evidováno 18 adres. V roce 2011 zde trvale žilo 45 obyvatel.\n\nHorní Dvory je také název katastrálního území o rozloze 2,29 km.\n\nPrvní písemná zmínka o vesnici pochází z roku 1269.\n"}
{"id": "529402", "url": "https://cs.wikipedia.org/wiki?curid=529402", "title": "Hradiště (Cheb)", "text": "Hradiště (Cheb)\n\nHradiště je část okresního města Cheb. Nachází se na severovýchodě Chebu. Prochází zde silnice II/606. Je zde evidováno 87 adres. V roce 2011 zde trvale žilo 204 obyvatel.\n\nHradiště leží v katastrálním území Hradiště u Chebu o rozloze 2,83 km.\n\nPrvní písemná zmínka o vesnici pochází z roku 1312.\n\n"}
{"id": "529404", "url": "https://cs.wikipedia.org/wiki?curid=529404", "title": "Hrozňatov", "text": "Hrozňatov\n\nHrozňatov (do roku 1948 \"Starý\" a \"Nový Kynšperk\") je vesnice, část okresního města Cheb. Nachází se asi 6,5 km na jih od Chebu. Je zde evidováno 99 adres. V roce 2011 zde trvale žilo 183 obyvatel.\n\nHrozňatov leží v katastrálním území Starý Hrozňatov o rozloze 7,71 km².\n\n\n"}
{"id": "529412", "url": "https://cs.wikipedia.org/wiki?curid=529412", "title": "Chvoječná", "text": "Chvoječná\n\nChvoječná je osada, část okresního města Cheb. Nachází se 5 km na severovýchod od centra Chebu. Je zde evidováno 5 adres. V roce 2011 zde trvale žilo 23 obyvatel.\n\nChvoječná je také název katastrálního území o rozloze 1,87 km².\n\nPrvní písemná zmínka o vesnici pochází z roku 1340.\n\nSeverovýchodně od vesnice na pravém břehu Ohře bývalo památkově chráněné středověké tvrziště. V devadesátých letech dvacátého století dosahovalo rozměrů 17 × 25 metrů, ale pozůstatky příkopu a valu byly již tehdy označeny za téměr zcela zaniklé. Je možné, že tvrz, která zde stávala, souvisela se vsí Vokov. Ta zanikla v patnáctém století a později se přesunula dále směrem k západu. Archeologický výzkum na lokalitě nalezl stopy dřevěné budovy s kamennou podezdívkou a také pravěké artefakty z mezolitu a neolitu.\n\n"}
{"id": "529413", "url": "https://cs.wikipedia.org/wiki?curid=529413", "title": "Jindřichov (Cheb)", "text": "Jindřichov (Cheb)\n\nJindřichov je malá vesnice, část okresního města Cheb. Nachází se asi 3,5 km na severovýchod od Chebu. Je zde evidováno 33 adres. V roce 2011 zde trvale žilo 64 obyvatel.\n\nJindřichov leží v katastrálním území Jindřichov u Tršnic o rozloze 1,83 km.\n\nPrvní písemná zmínka o vesnici pochází z roku 1290.\n"}
{"id": "529414", "url": "https://cs.wikipedia.org/wiki?curid=529414", "title": "Klest", "text": "Klest\n\nKlest je malá vesnice, část okresního města Cheb. Nachází se asi 4 km na severozápad od Chebu. Je zde evidováno 18 adres. V roce 2011 zde trvale žilo 51 obyvatel.\n\nKlest je také název katastrálního území o rozloze 1,57 km.\n\nPrvní písemná zmínka o vesnici pochází z roku 1305.\n"}
{"id": "529415", "url": "https://cs.wikipedia.org/wiki?curid=529415", "title": "Loužek (Cheb)", "text": "Loužek (Cheb)\n\nLoužek je malá vesnice, část okresního města Cheb. Nachází se 6 km na severovýchod od Chebu. Je zde evidováno 14 adres. V roce 2011 zde trvale žilo 26 obyvatel.\n\nLoužek je také název katastrálního území o rozloze 3,66 km².\n\nPrvní písemná zmínka o vesnici pochází z roku 1290.\n\nAsi 600 metrů východně od vesnice se v místech opuštěné pískovny a polí nachází památkově chráněné archeologické naleziště. Získaná keramika dokládá osídlení oblasti v době mezolitu a lidem kultur popelnicových polí z mladší až pozdní doby bronzové.\n\n"}
{"id": "529416", "url": "https://cs.wikipedia.org/wiki?curid=529416", "title": "Rob Druppers", "text": "Rob Druppers\n\nRobertus (\"Rob\") Johannes Druppers (* 29. dubna 1962, Utrecht) je bývalý nizozemský atlet, běžec, jehož specializací byl běh na 800 metrů.\n\nJe bývalým držitelem halového světového rekordu v běhu na 1000 metrů. \n\n"}
{"id": "529417", "url": "https://cs.wikipedia.org/wiki?curid=529417", "title": "Pelhřimov (Cheb)", "text": "Pelhřimov (Cheb)\n\nPelhřimov je osada, část okresního města Cheb. Nachází se asi 3 km na jihozápad od Chebu. Je zde evidováno 25 adres. V roce 2011 zde trvale žilo 78 obyvatel.\n\nPelhřimov leží v katastrálním území Dolní Pelhřimov o rozloze 6,96 km².\n\nPrvní písemná zmínka o vesnici pochází z roku 1294.\n\n\n"}
{"id": "529418", "url": "https://cs.wikipedia.org/wiki?curid=529418", "title": "Adolf Schneeberger", "text": "Adolf Schneeberger\n\nAdolf Schneeberger (14. června 1897 Choceň – 15. prosince 1977 Praha) byl český fotograf.\n\nSyn Adolfa Schneebergera (1854 - ?) a Milady Brandeisové (1869 - 1903), brat účastníka odboje Emila Schneebergera (1900 - 1942), bratranec diplomata Ferdinanda Veverky (1887 - 1981) a příbuzný MUDr. Václava Lüftnera (1855 - 1925).\n\nAdolf Schneeberger začal fotografovat ve svých deseti letech. Po maturitě v roce 1914 studoval strojnictví na Technice v Praze, kde se také zapsal na přednášky fotografie. Následující rok nastoupil vojenskou službu a v letech 1916–1918 prošel ruskou, rumunskou a italskou frontu, kde také amatérsky fotografoval.\n\nPo návratu z války pokračoval ve studiu na ČVUT. Aktivně se podílel na klubové činnosti fotoamatérů. V roce 1920 se dostal do vedení \"Českého klubu fotografů amatérů\", avšak kvůli generačním názorovým rozporům klub opustil a založil \"Fotoklub Praha\", kam odešli další, tehdy amatérští fotografové, např. Josef Sudek a J. E. Purkyně ml. V roce 1924 spolu s Josefem Sudkem a Jaromírem Funkem založil \"Českou fotografickou společnost\", která si kladla za cíl používat čistě fotografické procesy a vymanit se z vlivu grafiky.\n\nV roce 1927 Josef Sudek a Adolf Schneeberger založili profesionální fotografický ateliér. Protože Schneeberger nemohl obdržet živnostenské oprávnění, neboť neměl požadované fotografické vzdělání, stal se formálně učedníkem Josefa Sudka. Ateliér se časem stal součástí nakladatelství Melantrich jako oddělení pro užitou fotografii. Sudek Melantrich opustil, ale Schneeberger zde našel uplatnění při vytváření obrázkových časopisů. V roce 1931 se ještě krátce vrátil k amatérskému fotografickému hnutí jako jednatel \"Českého klubu fotografů amatérů\". Po dvou letech Schneeberger z klubu vystoupil a dále se již aktivně fotografování nevěnoval.\n\n\n"}
{"id": "529420", "url": "https://cs.wikipedia.org/wiki?curid=529420", "title": "Herminio Hidalgo", "text": "Herminio Hidalgo\n\nHerminio Hidalgo (* 30. března 1962) je panamský zápasník, který se na vrcholové úrovni účastní soutěží v obou stylech. V roce 1988 se zúčastnil her v Soulu, kde v zápase řecko-římském vypadl v pátém kole a ve volném stylu ve čtvrtém kole, oboje v kategorii do 68 kg. V roce 1987 vybojoval ve stejné váhové kategorii v zápase řecko-římském stříbro na Panamerických hrách.\n\n"}
{"id": "529425", "url": "https://cs.wikipedia.org/wiki?curid=529425", "title": "Podhoří (Cheb)", "text": "Podhoří (Cheb)\n\nPodhoří je vesnice, část okresního města Cheb. Nachází se asi 3 km na západ od Chebu. Prochází zde silnice II/606. Je zde evidováno 58 adres. V roce 2011 zde trvale žilo 72 obyvatel.\n\nPodhoří leží v katastrálním území Podhoří u Chebu o rozloze 2,99 km.\n\nPrvní písemná zmínka o vesnici pochází z roku 1395.\n"}
{"id": "529434", "url": "https://cs.wikipedia.org/wiki?curid=529434", "title": "Dalibor Pták", "text": "Dalibor Pták\n\nDalibor Pták (31. prosince 1894 Brno — 21. února 1960 Česká Kamenice), byl český divadelní herec, zpěvák, imitátor, skladatel a klavírista.\n\nPokřtěn byl jako František Dalibor Pták. Pocházel ze staré herecké rodiny. Jeho matkou byla Marie Ptáková, rozená Bursová, členka divadelního souboru Vendelína Budila a později herečka Divadla na Vinohradech. Jeho otcem byl operní pěvec Bohumil Pták, člen operního souboru Národního divadla .\n\nZačínal jako partner Vlasty Buriana, mezi nejznámější skeče této dvojice patří \"Italská opera\" z roku 1914. V pozdějších letech vedle Burianovy rostoucí slávy spíše upadal do pozadí, a po 2. světové válce žil v zapomenutí a chudobě. Na podzim roku 1945 začal vyučovat hru na klavír na zámku v Horní Polici a s Josefem Hajšlem hráli loutkové divadlo. V roce 1947 se přestěhoval již se ženou do sousedního Žandova a stal se zde hlavní kulturní osobností. Nedávno nalezené pozůstatky loutkových her na půdě bývalého žandovského divadélka pamatují na jeho éru. V roce 1949 se odstěhoval.\n\nJe pochován na hřbitově v Srbské Kamenici.\n\n\n"}
{"id": "529435", "url": "https://cs.wikipedia.org/wiki?curid=529435", "title": "Lloyd LaBeach", "text": "Lloyd LaBeach\n\nLloyd Barrington LaBeach (28. června 1924 Ciudad de Panamá, Panama – 17. února 1999 New York, USA) byl panamský běžec specializující se na krátké sprinty. V roce 1948 vybojoval na olympijských hrách v Londýně dvě bronzové medaile a to v běhu na 100 a v běhu na 200 metrů.\n\n"}
{"id": "529439", "url": "https://cs.wikipedia.org/wiki?curid=529439", "title": "Střížov (Cheb)", "text": "Střížov (Cheb)\n\nStřížov je malá vesnice, část okresního města Cheb. Nachází se asi 3 km na sever od Chebu. Je zde evidováno 28 adres. V roce 2011 zde trvale žilo 190 obyvatel.\n\nStřížov leží v katastrálním území Střížov u Chebu o rozloze 1,94 km.\n\nPrvní písemná zmínka o vesnici pochází z roku 1279.\n\n\n"}
{"id": "529441", "url": "https://cs.wikipedia.org/wiki?curid=529441", "title": "Nová Ves (Křižovatka)", "text": "Nová Ves (Křižovatka)\n\nNová Ves je malá vesnice, část obce Křižovatka v okrese Cheb. Nachází se asi 2,5 km na jihovýchod od Křižovatky. Je zde evidováno 15 adres. V roce 2011 zde trvale žilo 26 obyvatel.\n\nNová Ves leží v katastrálním území Nová Ves u Křižovatky o rozloze 7,03 km. Nová Ves leží i v katastrálním území Mostek u Křižovatky o rozloze 1,82 km.\n\nPrvní písemná zmínka o vesnici pochází z roku 1395.\n\n\n"}
{"id": "529442", "url": "https://cs.wikipedia.org/wiki?curid=529442", "title": "Dolní Lažany (Lipová)", "text": "Dolní Lažany (Lipová)\n\nDolní Lažany je malá vesnice, část obce Lipová v okrese Cheb. Nachází se asi 1,5 km na jihovýchod od Lipové. Je zde evidováno 12 adres. V roce 2011 zde trvale žilo 31 obyvatel.\n\nDolní Lažany leží v katastrálním území Dolní Lažany u Lipové o rozloze 3,28 km.\n\nPrvní písemná zmínka o vesnici pochází z roku 1348.\n\n"}
{"id": "529443", "url": "https://cs.wikipedia.org/wiki?curid=529443", "title": "Dolní Lipina", "text": "Dolní Lipina\n\nDolní Lipina je malá vesnice, část obce Lipová v okrese Cheb. Nachází se asi 1,5 km na západ od Lipové. Je zde evidováno 19 adres. V roce 2011 zde trvale žilo 34 obyvatel.\n\nDolní Lipina je také název katastrálního území o rozloze 1,91 km. Dolní Lipina leží i v katastrálním území Horní Lipina o rozloze 2,82 km.\n\nPrvní písemná zmínka o vesnici pochází z roku 1299.\n\n"}
{"id": "529444", "url": "https://cs.wikipedia.org/wiki?curid=529444", "title": "Horní Lažany (Lipová)", "text": "Horní Lažany (Lipová)\n\nHorní Lažany je malá vesnice, část obce Lipová v okrese Cheb. Nachází se asi 2,5 km na jihovýchod od Lipové. Je zde evidováno 28 adres. V roce 2011 zde trvale žilo obyvatel.\n\nHorní Lažany leží v katastrálním území Horní Lažany u Lipové o rozloze 3,88 km.\n\nPrvní písemná zmínka o vesnici pochází z roku 1368.\n\n\n"}
{"id": "529445", "url": "https://cs.wikipedia.org/wiki?curid=529445", "title": "Mechová", "text": "Mechová\n\nMechová (německy \"Mies\") je velká vesnice, část obce Lipová v okrese Cheb. Nachází se asi 2 km na severozápad od Lipové. Je zde evidováno 335 adres. V roce 2011 zde trvale žilo 37 obyvatel.\n\nMechová je také název katastrálního území o rozloze 2,38 km.\n\nPrvní písemná zmínka o vesnici pochází z roku 1395.\n\nKatastrální území Mechová ve svých původních hranicích náleželo k obci Všeboř. Součástí Lipové se tento katastr stal k 15. září 1951.\n"}
{"id": "529447", "url": "https://cs.wikipedia.org/wiki?curid=529447", "title": "Palič", "text": "Palič\n\nPalič je malá vesnice, část obce Lipová v okrese Cheb. Nachází se asi 4 km na jihovýchod od Lipové. Je zde evidováno 35 adres. V roce 2011 zde trvale žilo 99 obyvatel.\n\nPalič je také název katastrálního území o rozloze 6,83 km².\n\nPrvní písemná zmínka o vesnici pochází z roku 1292.\n\n"}
{"id": "529448", "url": "https://cs.wikipedia.org/wiki?curid=529448", "title": "Stebnice", "text": "Stebnice\n\nStebnice je vesnice, část obce Lipová v okrese Cheb. Nachází se asi 1,5 km na sever od Lipové. Prochází tudy železniční trať Plzeň – Cheb. Je zde evidováno 52 adres. V roce 2011 zde trvale žilo 43 obyvatel.\n\nStebnice je také název katastrálního území o rozloze 2,38 km². Stebnice leží i v katastrálním území Žírnice o rozloze 1,45 km².\n\nPrvní písemná zmínka o vesnici pochází z roku 1273.\n\nPřed druhou světovou válkou zde žilo 150 obyvatel.. Katastrální území Stebnice ve svých původních hranicích náleželo původně k obci Jesenice. Součástí Lipové se tento katastr stal k 15. září 1951.\n\n\n"}
{"id": "529449", "url": "https://cs.wikipedia.org/wiki?curid=529449", "title": "Dolní Luby", "text": "Dolní Luby\n\nDolní Luby (do roku 1948 \"Dolní Schönbach\") je malá vesnice, část města Luby v okrese Cheb. Nachází se asi 1,5 km jihovýchodně od Lubů. Prochází zde silnice II/212. Je zde evidováno 12 adres. V roce 2011 zde trvale žilo 18 obyvatel.\n\nDolní Luby je také název katastrálního území o rozloze 2,43 km.\n\nPrvní písemná zmínka o vesnici pochází z roku 1158.\n"}
{"id": "529450", "url": "https://cs.wikipedia.org/wiki?curid=529450", "title": "Horní Luby", "text": "Horní Luby\n\nHorní Luby (do roku 1948 \"Horní Schönbach\") je malá vesnice, část města Luby v okrese Cheb. Nachází se asi 2 km na severozápad od Lub. Prochází zde silnice II/212. Je zde evidováno 33 adres. V roce 2011 zde trvale žilo 35 obyvatel.\n\nHorní Luby je také název katastrálního území o rozloze 3,9 km.\n\nPrvní písemná zmínka o vesnici pochází z roku 1158.\n\nHorní Luby patřily v minulosti k významným hornickým místům s nejvýznamnější českou těžbou rtuti. Výhradním těženým minerálem byl cinabarit. Počátek těžby v okolí spadá možná již do 12. století, jisté však je, že ve druhé polovině 15. století zde byly provozovány dva doly. Nejstarší publikované zmínky o dolování cinabaritu pocházejí od Agricoly, který lokalitu uvádí ve výčtu českých a evropských rtuťových dolů a vyzdvihuje kvalitu cinabaritu z Horních Lubů. Na přelomu 15. a 16. století byly otevřeny nové šachty Zvěstování Panny Marie a Tří králů. Největší rozsah hornictví nastal začátkem 16. století, kdy také dosáhl největší slávy. V roce 1563 bylo v provozu šest dolů. Během sedmdesátých let 16. století začala těžba kvůli tenčícím se zásobám pomalu upadat. Na konci 60. let 16. století se produkce rtuti snížila, ale přesto stále dosahovala výše 2000 až 2500 kg rtuti za rok. Dolování v Horních Lubech svým historickým významem překračuje hranice českých zemí. Po krátkou dobu v období let 1520–1540 vytvářela česká rtuť z Horních Lubů konkurenční tlak na evropském trhu se rtutí. Česká rtuť v té době představovala konkurenci tehdejším, téměř monopolním, rtuťovým dolům v Idriji v dnešním Slovinsku. Idrijští těžaři proti obchodu s českou rtutí na evropském trhu silně protestovali. Nakonec byla uzavřena územní a cenová dohoda tak, aby produkce rtuti z Horních Lubů neohrožovala obchod s idrijskou rtutí. Rtuť z dolů v Horních Lubech nebyla dodávána do Benátek, prodávala se pouze v Norimberku, Antverpách a Lyonu. Obavy z konkurence české rtuti však byly vzhledem k rozdílu ve velikosti ložiska spíše neopodstatněné. V dlouhodobém časovém horizontu nemohla česká produkce rtuti idrijskou významně ohrozit. Roku 1938 byl na lokalitě proveden geofyzikální průzkum, kterým byly zjištěny dvě zrudněné struktury. Další geologický průzkum k ověření zásob na ložisku se prováděl v polovině 20. století. V prostoru starých hald bylo vyhloubeno šest průzkumných kutacích rýh a několik mělkých průzkumných šachtic. Částečně byly vyzmáhány dvě staré šachty. Průzkumem ověřené zásoby byly posouzeny jako nerentabilní a průzkum byl v roce 1963 ukončen. Dobývání ložiska připomíná již jen několik zplanýrovaných hald a zabořená ústí starých štol. Celková produkce za dobu existence dolů v Horních Lubech je odhadována na 50 000 až 55 000 kg rtuti.\n\nNa území obce se nachází také ruina barokního zámku Horní Luby, postaveného mezi lety 1604–1608 svobodným pánem Heinrichem von Pissnitz, který koupil lubské panství od Rudolfa II. Zámek za svou historii opakovaně změnil majitele a byl několikrát přestavěn, naposledy zřejmě na přelomu 19. a 20. století. Zámek byl spojen s blízkou obcí Luby u Chebu cestou s alejí. K zámku náležel rozlehlý anglický park, v současné době zpustlý a zarostlý bolševníkem.\n\nPo druhé světové válce byl zámek znárodněn a využíván k rozličným účelům: jako ústav pro narušenou mládež krátce v 50. letech, následně jako ubytovna pro příslušníky pohraniční stráže. Zhruba od roku 1964 do začátku osmdesátých let 20. století nebyl zámek využíván, následně se dostal pod správu Státního statku Skalná a sloužil jako sklad obilí a brambor, v přilehlých hospodářských staveních se chovali vepři. Od této doby zámek rychle chátral až do podoby současných rozvalin.\n\n"}
{"id": "529451", "url": "https://cs.wikipedia.org/wiki?curid=529451", "title": "Opatov (Luby)", "text": "Opatov (Luby)\n\nOpatov (německy Absroth) je malá vesnice, část města Luby v okrese Cheb. Nachází se asi 1 km na východ od Lubů. Je zde evidováno 41 adres. V roce 2011 zde trvale žilo 38 obyvatel.\n\nOpatov leží v katastrálním území Opatov u Lubů o rozloze 11,05 km.\n\nPrvní písemná zmínka o vesnici pochází z roku 1158.\n"}
{"id": "529455", "url": "https://cs.wikipedia.org/wiki?curid=529455", "title": "Konrád I.", "text": "Konrád I.\n\nJméno Konrád I. používalo v historii několik osob:\n\n"}
{"id": "529457", "url": "https://cs.wikipedia.org/wiki?curid=529457", "title": "Staatz (zřícenina hradu)", "text": "Staatz (zřícenina hradu)\n\nZřícenina hradu Staatz leží v severní části Weinviertelu \"(vinné čtvrti)\" v městyse Staatz.\n\nZřícenina hradu stojí na kopci vysokém 332 metrů nad mořem, který patří k \"Waschbergzone\", rozdělující Weinviertel na severní a jižní část. Kopec vytváří typickou vápencovou geologickou jednotku ve Weinviertelu, podobně se nacházející jako hrad Falkenstein a na území sousední jižní Moravy. Skládá se z odloučených úlomků hornin, které vyčnívají z povrchu země. Působivým útvarem je „Statzer Berg“, který téměř 100 metrů vyčnívá nad rozšířenou Laaerskou nížinou.\n\nTato skvělá strategická poloha na „Staatzer Klippe“ se využila v 11. století pro vznik hradu. V dokumentech z roku 1072 je poprvé uváděn Pucho de Stoz. Až do poloviny 13. století je v dokumentech zmiňován rod „Staatzerů“.\n\nV roce 1246 bylo pod hradem vojsko Friedricha II. Rakouského-Bojovného a Ulricha z Korutan, který byl na příkaz českého příbuzného v Rakousku přepaden; v bitvě proti Babenberkům byl \"Korutan\" na Staatzu uvězněn.\n\nKrál Přemysl Otakar II. (1232-1278) dal hrad lénem na Otto von Maissau. Pod maissauerskými vládci hrad prožil období rozkvětu a pod hradem se rozkládalo osídlení, v dokumentech z té doby je uváděno jako město. Po ztroskotání povstání proti vévodovi Albrechtu V. byl Staatz v roce 1430 Maissaurům odebrán a 1431 arcivévoda dal lénem truksasovi \"(stolníkovi)\" Niklasi von Drasenhofen jako zástavu. V první polovině 16. století přešel Staatz na barona von Roggendorf. V roce 1551 hrad zastavil císař Ferdinand I. Habsburský (1503-1564). Staatz arcivévoda převedl na barona von Breuner, který hrad rozšířil. Roku 1600 koupil Staatz Seyfried Christoph von Breuner (1569-1651) od císaře Rudolfa II. Habsburského (1552-1612). Od té doby je hrad v soukromém vlastnictví.\n\nHrad byl tehdy považován za nedobytný. Tím větší bylo překvapení jeho dobytí Švédy a jeho zničení dne 24. dubna 1645. Hrad byl opuštěn a na úpatí hradní skály byl postaven nový zámek. V roce 1671 se prodává panství Staatz baronu von Kuenritz, 1675 přišel na panství Colloredo. V roce 1945 zámek vyhořel a byl zbourán. Dnes je bývalá sýpka přestavěná na hudební sál, ve skále je sklep a dvě obytné budovy, zachované ze zámku.\n\nPo dobytí Staatzu se hrad změnil v rozvalinu, dodnes jsou zachovány zbytky první brány a část paláce se zbytkem románského okna. Na špici útesu je ještě zbytek hradní věže. Zřícenina hradu je volně přístupná, výstup se vyplatí pro působivé vyhlídky do rovinaté krajiny. Nabízené vyhlídky jsou výborným zážitkem pro děti.\n\nNa úpatí hradního kopce je skalní hlediště, kde se v létě konají muzikály.\n\n"}
{"id": "529466", "url": "https://cs.wikipedia.org/wiki?curid=529466", "title": "Gmina Jasenice", "text": "Gmina Jasenice\n\nGmina Jasenice ( Gmina Jasienica) je gmina v jižním Polsku ve Slezském vojvodství v okrese Bílsko-Bělá. Skládá se ze čtrnácti starostenství:\nDohromady má celá gmina rozlohu 91,71 km² (20,0 % území okresu) a ke dni 31. 12. 2016 zde žilo 23 424 obyvatel (14,41 % obyvatelstva okresu).\n\nSousedí s městem Bílsko-Bělá na západě, gminou Javoří a gminou Brenná na jihu, gminou Skočov na západě, gminou Chyby a gminou Čechovice-Dědice na severu.\n\nGmina leží na území Těšínského Slezska na úpatí Slezských Beskyd. Centrální část gminy se z geomorfologického hlediska nachází ve Slezském podhůří a jedná se o oblast s dobře rozvinutým zemědělstvím. Severozápadní část gminy kolem vesnic Roztropice, Jilovnice a Landek patří k rybníkářské oblasti zvané \"Žabí kraj\". Mazančovice, Horni a Dolní Meziříčí a také samotná Jasenice jsou součástí suburbánní zóny Bílska-Bělé.\n\n"}
{"id": "529469", "url": "https://cs.wikipedia.org/wiki?curid=529469", "title": "Igor Potapovič", "text": "Igor Potapovič\n\nIgor Potapovič ( ; * 6. září 1967, Almaty) je bývalý kazašský atlet, který se specializoval na skok o tyči. Dříve reprezentant Sovětského svazu.\n\nPrvní úspěch zaznamenal v roce 1986 na prvním ročníku juniorského mistrovství světa v Athénách, kde získal zlatou medaili. O tři roky později skončil stříbrný na halovém ME v nizozemském Haagu. V roce 1995 na halovém MS v Barceloně získal za výkon 580 cm stříbro. Ve finále prohrál jen se Sergejem Bubkou, který překonal 590 cm. V témž roce obsadil deváté místo na mistrovství světa v Göteborgu. Na letních olympijských hrách v Atlantě 1996 skončil těsně pod stupni vítězů, na čtvrtém místě (586 cm). O rok později se stal v Paříži halovým mistrem světa. V roce 2000 se zúčastnil letní olympiády v australském Sydney, kde však v kvalifikaci na výšce 555 cm třikrát neuspěl a skončil bez platného pokusu.\n\nV roce 1992 v Havaně se stal vítězem světového poháru. Mezi jeho úspěchy patří také dvě zlaté medaile z Asijských her (1994, 1998) a stříbro a zlato z mistrovství Asie. Je držitelem národních a asijských rekordů.\n\n\n"}
{"id": "529474", "url": "https://cs.wikipedia.org/wiki?curid=529474", "title": "Lazy (Polsko)", "text": "Lazy (Polsko)\n\nLazy () je vesnice v jižním Polsku ve Slezském vojvodství v okrese Bílsko-Bělá ve gmině Jasenice. Leží v kopcovité krajině Slezského podhůří mezi Svěntošůvkou a Věščútem. Ke dni 31. 12. 2016 zde žilo 903 obyvatel, rozloha obce činí 3,49 km².\n\nPrvní zmínka o Lazech pochází z listiny biskupství vratislavského vydané mezi lety 1295 až 1305. Nachází se zde katolický kostel sv. Josefa postavený v letech 1938–1971.\n\n"}
{"id": "529478", "url": "https://cs.wikipedia.org/wiki?curid=529478", "title": "Košťany nad Turcom", "text": "Košťany nad Turcom\n\nKošťany nad Turcom jsou obec na Slovensku v okrese Martin. Obec se nachází na středním Slovensku v sousedství s městem Martin v malebném regionu Turiec. Žije zde 1335 obyvatel. První listinné důkazy zmiňující se o \"villa Coschan\" (tehdejších Košťanech) pocházejí z roku 1323. Historie obce je svázána s různými vlastníky panství, de kterých obec patřila.\n\nHlavní činností zdejších obyvatel v 18. a 19. století bylo zemědělství. Až po zrušení poddanství v roce 1848 se v obci začala rozvíjet řemesla a obchod, a to v době následujícího období, které bylo pomalým a těžkým přechodem od vazby na půdu – přechodem od feudalismu ke kapitalistické formě vlastnictví. Další významnou skutečností, která podnítila rozvoj řemesel nejen v Košťanech nad Turcom, ale i v celém zdejším kraji, se stalo zrušení cechů v roce 1872. V obci se usadili mistři jako mlynář, švec, stolař, kovář, kožešník, kolář, zedník, obchodník, truhlář, krčmář apod.\n\nMimo rozvoje řemesel bylo nadále hlavním zdrojem obživy zemědělství . Pěstovali zde brambory, len, ječmen, oves. Rozšířen bylo pěstování ovocných stromů. Choval se zde hovězí dobytek a v menší míře i prasata.\n\nNa přelomu 19. a 20. století neměla obec vyhovující školní budovu a až po zdlouhavých jednáních zástupců obce a státních institucí se budova začala stavět v roce 1904 na pozemku, který odkoupila obec od pana Jána Staričky a výstavbu financovala z amortizačního úvěru splatného v období následujících 50 let.\n\nČasté živelní pohromy, hlavně požáry, donutily představitele obce založit hasičský sbor, a to v roce 1885, kdy jeho prvním velitelem se stal Ján Šedaj st. a spoluzakladatelem byl Ondrej Párička. Největší požár byl zaznamenán 27. června 1887 kdy shořelo 17 obytných budov a 24 budov hospodářských. Šetření na vybavení hasičského sboru se nevyplatilo a tak bylo představenstvo obce nuceno v roce 1894 zakoupit hasičskou stříkačku. Největší povodeň zde byla zaznamenána 25.-26. července 1960 kdy velká voda strhla most na silnici do Turčianskeho Petra a řeka Turiec se vylila ze svého koryta, stejně tak i potok Belianka.\n\n\n\n"}
{"id": "529486", "url": "https://cs.wikipedia.org/wiki?curid=529486", "title": "Vojtík a duchové", "text": "Vojtík a duchové\n\nVojtík a duchové je česká televizní pohádka z roku 1997 režírovaná Vlastou Janečkovou. Jedná se o pokračování pohádky \"Cyprián a bezhlavý prapradědeček\".\n\nCyprián Pecka z Višně a jeho žena Veronika, neteř jeho kuchařky Kunhuty, mají syna Vojtíka a očekávají narození dalšího potomka. Protože Veronika potřebuje mít klid, Vojtík je často napomínán. Vojtík se proto domnívá, že ho rodiče nemají rádi. Vojtíkova nejlepší kamarádka je Cecilka, dcera bílé paní, která Vojtíka na jeho přání promění v ducha. Vojtíkovi rodiče jsou z toho smutní, ale když Vojtík poprosí Cecilku, aby ho proměnila opět v člověka, Cecilka to odmítne.\n\nPo narození Vojtíkovy sestřičky jsou Cyprián s Veronikou pozváni na ples. Vojtíkovu sestřičku hlídá kuchařka Kunhuta, ale ta usne. Hrad napadnou lupiči a jediní, kdo mohou hrad a hlavně Vojtíkovu sestřičku bránit jsou Vojtík a Cecilka. Teprve, až když jde do nejhoršího, Cecilka se obměkčí a Vojtíka promění zpět v člověka, aby mohl sestřičku lépe bránit.\n\nKdyž se vrátí Vojtíkovi rodiče, jsou rádi, že je Vojtík opět člověkem. Vojtík zjistí, že může vidět Cecilku neustále i když sám je člověkem.\n"}
{"id": "529488", "url": "https://cs.wikipedia.org/wiki?curid=529488", "title": "Bělovicko", "text": "Bělovicko\n\nBělovicko ( Bielowicko) je vesnice v jižním Polsku ve Slezském vojvodství v okrese Bílsko-Bělá v gmině Jasenice na území Těšínského Slezska. Ke dni 31. 12. 2014 zde žilo 621 obyvatel, rozloha obce činí 3,81 km².\n\nPrvní historická zmínka o vesnici pochází z roku 1233.\n\nPamětihodností Bělovicka je dřevěný farní kostel sv. Vavřince postavený v roce 1541, cíl každoroční pouti obyvatel nedalekého města Skočova. Koná se 10. srpna na památku velkého požáru, který postihl Skočov v roce 1756.\n\n"}
{"id": "529492", "url": "https://cs.wikipedia.org/wiki?curid=529492", "title": "Grigorij Jegorov", "text": "Grigorij Jegorov\n\nGrigorij Alexandrovič Jegorov ( , * 12. ledna 1967, Šymkent) je bývalý kazašský atlet, jehož specializací byl skok o tyči.\n\nVětšinu svých úspěchů zaznamenal coby reprezentant Sovětského svazu.\n\n\n"}
{"id": "529495", "url": "https://cs.wikipedia.org/wiki?curid=529495", "title": "Jegorov", "text": "Jegorov\n\nPříjmení Jegorov () nosí více osobností:\n\n"}
{"id": "529496", "url": "https://cs.wikipedia.org/wiki?curid=529496", "title": "Rychlobruslení na Zimních olympijských hrách 2010 – 1000 metrů ženy", "text": "Rychlobruslení na Zimních olympijských hrách 2010 – 1000 metrů ženy\n\nZávod na 1000 metrů žen na Zimních olympijských hrách 2010 se konal v hale Richmond Olympic Oval v Richmondu dne 18. února 2010. Z českých závodnic se jej zúčastnila Karolína Erbanová.\n\n"}
{"id": "529503", "url": "https://cs.wikipedia.org/wiki?curid=529503", "title": "Alžběta Marie Minsterberská", "text": "Alžběta Marie Minsterberská\n\nAlžběta Marie Minsterberská též Eliška Marie, vévodkyně z Württemberka (11. května 1625 Olešnice – 17. března 1686 Olešnice) byla poslední přislušnice rodu knížat z Minsterberka, potomků českého krále Jiřího z Poděbrad.\nByla jediným dítětem knížete Karla Fridricha Minsterberského z Olešnice (1593–1647) a jeho první manželky Anny Sofie (1598–1641), dcery vévody Bedřicha Viléma I. Sasko-Výmarského.\n\nV Olešnici se 1. května 1647 provdala za Silvia I. Nimroda Württemberského z Juliusburgu, kterému přinesla věnem Olešnické knížectví s asi sedmdesáti tisíci obyvateli, panství Meziboří a Šternberk na Moravě. Její otec zemřel již 31. května 1647 a král Ferdinand III. ponechal manželům olešnické vévodství, které udělil Silviovi Nimrodovi v léno, ale nechal si odstoupit panství Jevišovice.\nV roce 1652 založila společně s manželem Řád lebky. Po vévodově smrti v dubnu 1664 vládla jako regentka za své čtyři nedospělé syny, spolu s Kristiánem Břežským a Augustem hrabětem z Lehnice. \n\nSmrtí Alžběty Marie roku 1686 vymřel po přeslici knížecí rod Minsterberků.\n\nZ manželství se narodilo sedm dětí:\n\n"}
{"id": "529508", "url": "https://cs.wikipedia.org/wiki?curid=529508", "title": "Pavlína Jíšová", "text": "Pavlína Jíšová\n\nPavlína Jíšová (* 21. září 1962, České Budějovice) je česká folková zpěvačka, textařka a skladatelka.\n\nVystudovala učitelství českého jazyka a hudební výchovy na českobudějovické Pedagogické fakultě.\n\nSe skupinou Sem Tam získala dvakrát ocenění Porta na stejnojmenném plzeňském festivalu. Poté zpívala s Pavlem Žalmanem Lohonkou ve skupině Žalman & spol., tuto kapelu v roce 1990 opustila kvůli svým mateřským povinnostem. Od roku 1991 působila ve skupině Nezmaři, od roku 2002 vystupuje jako sólová zpěvačka. V roce 2002 založila vlastní skupinu CS Band (zkratka CS, protože hudebníci Pavel Malina, Pavel Plánka pocházejí z Čech, Juraj Figura, Peter Szabados ze Slovenska). V současné době vystupuje se skupinou Pavlína Jíšová a přátelé, často společně se svou dcerou, zpěvačkou Adélou Jonášovou.\n\nNa většině písniček, které Pavlína se svojí skupinou zpívá, se sama hudebně i textařsky podílí, ale obecně písničky pochází z per všech členů skupiny, někdy doplněné o texty Zbyška Rašky.\n\nPavlína Jíšová prezentuje písničky z hudební scény folk&country stylu v pořadu \"Folková jíška Pavlíny Jíšové\" v českobudějovickém Českém rozhlase. S těmito pořady souvisejí i živé koncerty v rozhlasovém hudebním studiu natáčené jihočeskou televizí Gimi a českobudějovickým rozhlasem za účasti diváků. Zájem o písně Pavlíny Jíšové dokládá autorská spolupráce s Věrou Martinovou, Marií Rottrovou a Pavlem Bobkem.\n\nŠestkrát po sobě získala ocenění \"Zpěvačka roku\" od hudebního časopisu \"Folk & Country\". Českými hudebními médii je často označována jako „první dáma českého folku“.\n\n\n"}
{"id": "529510", "url": "https://cs.wikipedia.org/wiki?curid=529510", "title": "Eulerova úloha o 36 důstojnících", "text": "Eulerova úloha o 36 důstojnících\n\nÚloha o 36 důstojnících je matematický problém formulovaný matematikem Leonhardem Eulerem v roce 1782.\n\nCílem úlohy je sestavit 36 důstojníků 6 různých hodností a ze 6 různých pluků do čtverce, aby v žádné řadě nebyli dva důstojníci stejného pluku, ani hodnosti. Euler vyslovil domněnku, že tato úloha nemá řešení (nejde provést). Jeho domněnka byla dokázána až po více jak sto letech Gastonem Tarrym.\n\n"}
{"id": "529514", "url": "https://cs.wikipedia.org/wiki?curid=529514", "title": "Zdravotní pojištění", "text": "Zdravotní pojištění\n\nZdravotní pojištění v České republice je daň, která je součástí jednoho ze tří pilířů sociálního zabezpečení vedle státní sociální podpory a sociální pomoci. Zdravotní pojištění slouží pro případ nemoci, kdy se pojištěnci hradí potřebná zdravotní péče v rozsahu stanoveném zákonem. Je postaveno na principu povinné přerozdělovací platby odvedené z výše příjmu, principu svobodné volby zdravotní pojišťovny a principu povinnosti být pojištěn.\n\nExistují tři přístupy placení zdravotního pojištění\n\nZákladní vlastností všeobecného zdravotního pojištění je povinná občanská účast. Při vyloučení části občanů z procesu veřejného zdravotního pojištění by mohlo dojít k poklesu úrovně poskytované zdravotní péče. Vyloučení například vysokopříjmové skupiny občanů kvůli hrazení komerční zdravotní péče z vlastních zdrojů by mělo totiž za následek snížení příjmů do fondu všeobecného zdravotního pojištění. V současném veřejném zdravotním systému vzniká povinnost účasti na veřejném zdravotním pojištění všem občanům bez rozdílu a možnosti vlastní volby.\n\nDalší vlastností všeobecného zdravotního pojištění je skutečnost, že jeho poplatník odvádí pojištění ve výši podle svého příjmu, nikoliv podle svého zdravotního stavu a rizikovosti pro pojišťovnu.\n\nZe zdravotního pojištění se hradí zdravotní péče poskytnutá pojištěnci s cílem zachovat, obnovit nebo zlepšit jeho zdravotní stav a to bez jeho přímé finanční účasti.\n\nHrazená zdravotní péče zahrnuje\n\nJe povinné jak v ČR tak v EU. Toto pojištění musí odvádět každý zákonem stanovený plátce. V rámci EU platí princip jednoho pojištění - tzn. pokud je osoba pojištěncem v jiném státě EU, pak nemůže být (až na výjimky) zároveň pojištěncem i v ČR.\n\nV České republice si zdravotní pojištění platí zaměstnanec i jeho zaměstnavatel. Zaměstnanec má jako vyměřovací základ pro platbu zdravotního pojištění hrubou mzdu 72násobek průměrné hrubé mzdy v národním hospodářství. A sami si platí zdravotní pojištění osoby samostatně výdělečné činné. U OSVČ je vyměřovacím základem 50 procent z částky rozdílu mezi příjmy a výdaji na dosažení, zajištění a udržení příjmů ze samostatné výdělečné činnost, minimální vyměřovací základ je dvanáctinásobek poloviny průměrné mzdy v národním hospodářství. U osob bez zdanitelných příjmů je vyměřovacím základem částka odpovídající výši minimální mzdy. Tento systém si pojištěnci mohou doplnit komerčním zdravotním připojištěním, které je nepovinné.\n\nStát hradí zdravotní pojištění ze státního rozpočtu těmto lidem:\n\nPodíl pojištěnců, za které zdravotní pojištění hradí stát, je více než polovina.\n\nV České republice jsou povinně zdravotně pojištěny všechny osoby, které mají trvalý pobyt na území státu, i osoby, které trvalý pobyt v ČR nemají. Ti ovšem musí mít zaměstnavatele, který provádí podnikání a má sídlo na území ČR. Tito zaměstnanci s trvalým pobytem mají ale zdravotní pojištění hrazeno pouze po dobu pracovního poměru.\n\nZdravotní pojištění v České republice není součástí žádného jiného sociálního pojištění, je postavené pouze na základě smluvní dohody mezi občanem ČR a jím zvolenou zdravotní pojišťovnou. Dále pak tyto zdravotní pojišťovny musí mít smlouvy se zdravotnickými zařízeními. V tomto řetězci má přední úlohu zdravotní pojišťovna, která si může sama určit, s jakým zdravotnickým zařízením bude mít smlouvu. Zdravotní pojišťovnu můžete změnit pouze 1x za rok. Podle termínu, kdy o změnu požádáte, se stanete klientem nové pojišťovny buď k 1. červenci (pokud o přeregistraci požádáte mezi 1. lednem až 31. březnem) nebo k 1. lednu (pokud o přeregistraci požádáte mezi 1. červencem až 30. zářím). Celou změnu zdravotní pojišťovny, tedy i odhlášení, provádí nová osobou vybraná zdravotní pojišťovna. Dále má pojištěnec právo na dobrovolný výběr jakéhokoliv zdravotnického zařízení.\n\nPacienti se u lékaře prokazují průkazem pojištěnce - zdravotní pojišťovny jsou povinny bezplatně vydat svým pojištěncům průkaz pojištěnce (\"plastový\") nebo náhradní doklad (\"papírový\") - jsou si rovnocenné pro doložení veřejného zdravotního pojištění v ČR.\n\nZ veřejného zdravotního pojištění jsou v ČR vyňaty osoby, které na území ČR vykonávají nelegální práci.\n\nZdravotní pojištění v ČR nemusí hradit ten pojištěnec, který se ze systému odhlásí před odjezdem na dlouhodobý pobyt v zahraničí - pojištěnec musí být v zahraničí nepřetržitě více než šest měsíců, před odjezdem musí svoji zdravotní pojišťovnu o odjezdu informovat a po celou dobu pobytu v zahraničí musí být zdravotně pojištěn - buď komerčním zdravotním pojištěním, nebo (má-li na to nárok) veřejným zdravotním pojištěním v daném státě pobytu. Po svém návratu a opětovném přihlášení do zdravotního systému ČR musí doložit délku pobytu v zahraničí a již zmíněné zdravotní pojištění.\n\nZdravotní pojišťovny v ČR\n\na) 111 Všeobecná zdravotní pojišťovna ČR \n\nb) resortní, oborové, podnikové a další pojišťovny:\n\n\nVeřejné výdaje v sektoru zdravotnictví v ČR jsou představovány především výdaji zdravotních pojišťoven např. v roce 2008 tj. 201 miliard Kč. zdravotní pojišťovny jsou podřízené Ministerstvu zdravotnictví ČR, kterému každoročně předkládá výroční zprávu, zdravotně pojistný plán a účetní závěrku. Tyto dokumenty schvaluje vláda a v případě VZP i poslanecká sněmovna Parlamentu ČR.\n\nJe odvislé od dobrovolného rozhodnutí občana-pacienta. \"Institut komerčního (soukromého) pojištění jako nástroj řešení negativních důsledků rizikových situací a je v lidské společnosti velmi starý a zároveň v určitých ohledech dosud nepřekonaný.\" Je určeno ke krytí zdravotní péče přesahující rámec péče hrazené z veřejného zdravotního pojištění. Toto pojištění je dobrovolné s předdefinovaným plněním výše pojistného. Soukromé pojištění je schopno lépe reagovat na nečekané zdravotní komplikace či úrazy v životě člověka. Soukromé pojištění řeší především ekonomickou stránku jedince a spoléhá se právě pouze na jeho ekonomické nástroje. Snaží se motivovat jedince k tomu, že potřebuje zaopatřit svou budoucí zdravotní péči při nepředvídatelných zdravotních událostech. Smyslem soukromého zdravotního pojištění je ochrana pojištěného před ztrátou příjmů důsledkem úrazu či nemoci.\n\nSouhrnně lze říci, že soukromé pojištění zakládá různým skupinám populace různý nárok na zdravotní péči, a to včetně diferenciace přístupu k poskytovatelům zdravotní péče. To se dostává do v garantovaných systémech zdravotní péče do konfliktu s ústavním pořádkem.\n\nSoukromé zdravotní pojištění není definováno výškou příjmu pojištěnce, ale nejvyšší částkou jako výsledek smluvního vztahu. Vzhledem k dnešní situaci si ale soukromé zdravotní pojištění sjednávají spíše lidé s vysokými příjmy a podnikatelé. Pojištěnec získává pojistné plnění i za nadstandardní zdravotnické služby a péči. Některé komerční pojišťovny zahrnují i zdravotní pojištění v tuzemsku.\n\nPojistit lze:\n\nVýhody\nNevýhody\n\nObyvatelům EU, kteří se mohou prokázat evropským pasem zdravotního pojištění, je neodkladná akutní péče hrazena z veřejného zdravotního pojištění.<ref name=\"businessinfo.cz/cs/clanky/zdravotni-pojisteni-kdo-z-cizincu-jej-plati-a-kdo-ma-vyhody-jako-cesi-81459.html\"></ref>\n\nZdravotní péče je z veřejného zdravotního pojištění hrazena i cizincům ze zemí mimo EU, pokud jsou v zaměstnaneckém poměru u firmy se sídlem v ČR, cizinci s povolením k trvalému pobytu a jejich děti a žadatelé o azyl a cizinci požívající dočasné ochrany. Ostaní si pro pobyt musí sjednat soukromé (komerční) zdravotní pojištění. Při pobytu v ČR do devadesáti dnů si mohou sjednat zdravotní pojištění nutné a neodkladné péče. Maximální doba, po kterou lze sjednat pojištění nutné neodkladné péče, je dva roky.<ref name=\"mesec.cz/clanky/zdravotni-pojisteni-cizincu-kdo-komercni-a-kdo-ziska-verejne\"></ref> Z tohoto pojištění nejsou hrazeny preventivní prohlídky. Pro cizince, kteří na území ČR pobývají déle než devadesat dnů a žádají o dlouhodobý nebo trvalý pobyt, je určeno komplexní zdravotní pojištění. Cílem péče hrazeným z tohot pojištění je zachovat zdravotní stav pojištěného z doby před uzavřením pojistné smlouvy, tedy jak ambulantní péče, tak i preventivní zdravotní péče či zdravotní péče související s těhotenstvím a porodem.\n\nCizinci, kteří v ČR pracovali, odváděli daně, pojistné na sociální pojištění a veřejné zdravotní pojištění, přestávají být účastníky veřejného zdravotního pojištění, když práci ztratí.<ref name=\"lidovky.cz/nepojistitelne-zeny-tehotne-cizinky-plati-i-tricet-tisic-za-porod-10y-/zpravy-domov.aspx?c=A140204_174547_ln_domov_vsv\"></ref>\n\nKomerční pojištění ale obsahují mnoho výluk. Příkladem takové výluky je například, že pojišťovna neuhradí pojistnou událost, jejíž příčina nastala před uzavřením pojistné smlouvy. Podle právníka specializujícího se na mingrační právo Pavla Čižinského tak například komeční pojišťovna nepojistí již těhotnou ženu ohledně péče v souvislosti s porodem. Kromě toho pojištovny nemají povinnost cizince pojistit. Protože dítě získává stejné občanství, jako jeho rodiče, v okamžiku, kdy se ženě, která nemá veřejné zdravotní pojištění, narodí nemocné dítě, často rodiče musí platit za jeho léčení vysoké částky.\n\nTěhotné cizinky často musí obcházet pojišťovny a vyjednávat podmínky pojištění. Podle právníka Pavla Čižinského se tento stav těžko změní, protože z pojištění cizinců plynou pojišťovnám velké zisky a legislativní opatření komplikuje lobbing pojišťoven v parlamentu.\n\nNa rozdíl od veřejného zdravotního pojištění je nutné u komerčního pojištění uhradit celou částku již při podpisu pojistné smlouvy a v případě předčasného ukončení pojistné smlouvy nebývá nespotřebované pojistné pojištěným vráceno.\n\nPojištění zvířat jsou dva typy. Prvním je pojištění, které nabízejí některé české pojišťovny majitelům domácích mazlíčků a které kompenzuje náklady spojené s výdaji za léčení, tzv. pojištění veterinární péče. Druhým typem je pojištění hospodářských zvířat, které kompenzuje hospodářským podnikům i drobným chovatelům náklady spojené s léčbou nebo úhynem hospodářských zvířat. To však není typické zdravotní pojištění.\n\nToto pojištění, které se nazývá pojištění veterinární péče, nabízí jen několik pojišťoven v Čechách (Česká pojišťovna, Česká podnikatelská pojišťovna, Slavia, Halali, PetExpert ve spolupráci s ČSOB Pojišťovnou) a pouze pro psy a kočky.\n\nAby mohl klient své zvíře vůbec pojistit, musí splnit několik podmínek:\n\n\nPodle pojišťovny se poté liší potřebný věk zvířete, ve kterém je zvíře ještě vhodné k pojištění (některé pojišťovny nepojišťují zvířata starší 8 let), nutná doba trvání pojištění, finanční omezení veterinární péče a karenční doba. Někde je tedy klientův mazlíček pojištěný ihned od prvního dne platnosti smlouvy, obvykleji však až po 30 dnech.\n\nCena pojištění domácího mazlíčka závisí na jeho věku, na tom, zda je to pes nebo kočka, na velikosti zvířete a na finančním omezení roční péče. Cena se však pojišťovna od pojišťovny liší.\n\nAby byly náklady spojené s léčbou opravdu vyplacené, musí být léčba účelná a provedená u veterináře. Alternativní léčba nebo samoléčba nebude pojišťovnou hrazena. Ani pokud klient splní tyto podmínky, nemusí být vyhráno. Obvykle si totiž bude muset zaplatit preventivní prohlídky, léčbu vrozených a chronických onemocnění a komplikace týkající se březosti a porodu. Kromě toho tu také existuje řada výluk z pojištění. Obvykle jsou vyloučeny z pojištění náklady na zranění spojené se závody či s výstavami. Hrazeny nejsou ani výlohy spojené s porodem, otravou, operací po dopravní nehodě, rvačkou psů či s první léčbou alergie nebo epilepsie.\n\nToto pojištění slouží zejména k uhrazení škod, které vzniknou jako následek živelních událostí, akutních otrav, hromadných nákaz a klimatických výkyvů a týká se zpravidla všech hospodářský zvířat chovaný v České republice. Pojištění však může chránit také ryby, včelstva nebo exotická i méně obvyklá zvířata.\n\n"}
{"id": "529515", "url": "https://cs.wikipedia.org/wiki?curid=529515", "title": "Rychlobruslení na Zimních olympijských hrách 2010 – 500 metrů ženy", "text": "Rychlobruslení na Zimních olympijských hrách 2010 – 500 metrů ženy\n\nZávod na 500 metrů žen na Zimních olympijských hrách 2010 se konal v hale Richmond Olympic Oval v Richmondu dne 16. února 2010. Z českých závodnic se jej zúčastnila Karolína Erbanová.\n\n"}
{"id": "529523", "url": "https://cs.wikipedia.org/wiki?curid=529523", "title": "Sihanoukville", "text": "Sihanoukville\n\nSihanoukville (čti [Sihanukvil]; khmersky ក្រុងព្រះសីហនុ – \"Krong Preah Sihanuk\"), zvané též Kompong Som, je přístavní město na jihu Kambodže, na pobřeží Thajského zálivu. Nachází se zhruba 185 km od hlavního města Phnompenhu, s nímž je spojeno kvalitní silnicí a spíše chatrnou železnicí. Sihanoukvillský přístav, který je vůbec jediným kambodžským přístavem s hlubokými vodami, byl vystavěn v letech 1955–1956. Město dostalo název podle tehdejšího krále Norodoma Sihanuka. V r. 1998 žilo v Sihanoukville přes 155 tisíc obyvatel. Místo je známé i jako plážové letovisko. Poblíž Sihanoukville stojí mezinárodní letiště.\n\n"}
{"id": "529527", "url": "https://cs.wikipedia.org/wiki?curid=529527", "title": "Kolibacilóza", "text": "Kolibacilóza\n\nKolibacilóza je lokalizované nebo systémové bakteriální onemocnění ptáků způsobované primárně nebo sekundárně enterobakterií \"Escherichia coli\". Bakterie \"E. coli\" (EC) je běžným saprofytem střevního traktu ptáků; některé kmeny ale jsou podmíněně (příležitostně) patogenní, schopné při poškození obranných mechanismů hostitele vyvolávat kolibacilózu. Infekce EC představují v drůbežnictví vážný veterinární i ekonomický problémem. Informace o ptačích kmenech \"E. coli\" i jimi vyvolávaných infekcích nejsou tak detailně prostudované jako u savčích izolátů.\n\nBakterie \"Escherichia coli\" (rod \"Escherichia\", čeleď \"Enterobacteriaceae\") je gramnegativní (G-), uniformně se barvící, nesporulující tyčka průměrné velikosti 2-3 x 0,6 µm. Buňky mohou mít variabilní velikost i tvar. Většina kmenů je pohyblivých s peritrichózními bičíky. Bakterie roste na běžných půdách při teplotě 18-44 °C, s optimem kolem 37 °C. Na agaru inkubovaném při 37 °C po dobu 24 hod vytváří nízké, konvexní, hladké a bezbarvé kolonie velikosti 1-3 mm v průměru. V tekutých půdách tvoří zákal. \n\nIdentifikace EC se provádí biochemicky a sérologicky. Biochemická aktivita EC je charakterizována zejména zkvašováním laktózy, dekarboxylací lyzínu, produkcí indolu a beta-galaktosidázy. Sirovodík neprodukuje, močovinu nehydrolyzuje a Voges-Proskauerův (VP) test je negativní. Biochemická identifikace se zpravidla provádí pomocí komerčních testů (Enterotest I a II, API systém aj.). Sérotypy \"E. coli\" jsou klasifikovány podle Ewingova schématu. Doposud je známo 173 somatických O antigenů, 74 kapsulárních K antigenů, 53 bičíkových H antigenů a 17 F (fimbrie) antigenů, jejichž kombinací vzniká přes 240 sérotypů.\nIzoláty \"E. coli \" mohou být dále charakterizovány podle toxicity, rezistence k antibiotikům, přítomnosti adhezinů, adherence na buňky, hemaglutinace, lyzogenie (fagotypizace), výskytu plasmidů aj. K detekci specifických genů důležitých pro virulenci byly také vyvinuty DNA sondy a PCR. \n\nVětšina sérotypů EC izolovaných z drůbeže je patogenních jen pro ptáky. Virulentní ptačí kmeny ale mohou být pro savčí kmeny potenciálním zdrojem genů a plasmidů kódujících antibakteriální rezistenci nebo faktory virulence, což podporují nálezy EC shodných vlastností u ptáků i savců (Lafont et al., 1984). Nelze proto jednoznačně vyloučit možnost přenosu z ptáků na savce a člověka.\n\nU kmenů \"E.coli\" izolovaných z nemocné drůbeže byl identifikován velký počet potenciálních faktorů virulence. Žádný z těchto faktorů nekoreloval s virulencí izolátu, s výjimkou schopnosti vyvolávat mortalitu embryí i mladých kuřat. Důležitější než bakteriální faktory virulence je u ptáků vnímavost hostitele, kterou obecně zvyšují virové, bakteriální a parazitární infekce, toxické látky a nedostatečná hygiena prostředí. Patogenní i nepatogenní izoláty \"E. coli\" jsou podobné v biochemických vlastnostech i v citlivosti k lékům. Virulentní kmeny jsou ale schopné perzistovat ve střevním traktu déle a ve větším množství než avirulentní kmeny.\n\nVýskyt bakterie \"E. coli\" v přírodě je uniformní; tvoří určitou část fyziologické mikroflóry střevního traktu \"Galliformes\", \"Columbiformes\", \"Falconiformes\", \"Strigiformes\" a \"Corvidae\", zatímco u \"Passeriformes\" a \"Psittaciformes\" se \"E. coli\" běžně nevyskytuje. Klinicky zjevné onemocnění se nejčastěji zjišťuje u kura domácího, krůt a kachen; u běžců probíhá kolibacilóza obdobně jako u drůbeže. Zdraví ptáci s neporušenou imunitou jsou odolní na přirozenou infekci EC a to i virulentních kmenů.\n\nK přenosu EC dochází vertikálně (přestupem z infikovaného ovaria či vejcovodu do tvořícího se vejce nebo častěji fekální kontaminací vaječné skořápky s následnou penetrací přes skořápku a podskořápečné membrány) a horizontálně. Asi 0,5 až 6 % vajec snesených klinicky zdravými slepicemi obsahuje EC. Experimentálně infikované nosnice vylučovaly EC až ve 26 % snesených vajec. Kongenitální přenos infekce je častou příčinou zamoření líhní, zvýšených úhynů embryí v líhních i kuřat či krůťat v prvním týdnu po vylíhnutí. Nedostatečná hygiena při produkci násadových vajec (NV), líhnutí a v odchovu napomáhají vzniku septikémií nebo lokalizovaných infekcí patogenními kmeny EC. Na infekci se může podílet pouze EC nebo v kombinaci s jinými bakteriemi, jako jsou např. \"Proteus\" spp., \"Bacillus\" spp., \"Pseudomonas\" spp., enterokoky nebo klostridie. Horizontální přenos se uskutečňuje aerogenně (prach v halách může obsahovat 105 až 106 buněk EC/gram) nebo přes trávící trakt (perorálně) prostřednictvím kontaminovaného krmiva anebo vody (přítomnost EC v pitné vodě je považována za indikátor fekální kontaminace). Také krmivo a trus hlodavců jsou často kontaminovány patogenními EC.\n\nK infekci patogenními kmeny EC dochází endogenní cestou pomnožením střevních bakterií nebo exogenní cestou ze zevního prostředí (po poškození kůže nebo slizničních bariér, při imunosupresi nebo jsou-li ptáci vystaveni abnormálnímu stresu). V obsahu střevního traktu drůbeže se \"E. coli\" vyskytuje v množství až 106/g, přičemž asi 10-15 % střevních koliformních bakterií představuje potenciálně patogenní sérotypy. Větší množství EC se nachází u mladších ptáků, u ptáků bez endogenní mikroflóry a v dolní části střevního traktu. U téhož jedince mohou být izolovány kmeny různých sérotypů. \n\nInhalace kontaminovaného prachu je považována za jeden z nejdůležitějších zdrojů infekce dýchacího (respiračního) traktu, zejm. vzdušných vaků. Vystavení kuřat prachu v halách a také nadměrné množství čpavku způsobují vymizení cilií (řasinek) na epitelu sliznice horních cest dýchacích, což usnadňuje EC kolonizovat respirační trakt. Vnímavost k infekci EC je zvýšena i při infekci drůbeže virem infekční bronchitidy, Newcastleské nemoci nebo mykoplasmaty, kdy poškozená respirační sliznice se stává extrémně vnímavou na invazi EC. Naopak EC se také uplatňuje jako komplikující sekundární infekce při jiných infekcích (virózy, mykoplasmóza aj.) nebo po oslabení odolnosti hostitele škodlivými plyny (např. amoniak) či jinými stresory (imunosuprese).\n\nTestace patogenity EC pro drůbež se provádí na kuřatech nebo kuřecích embryích příp. molekulárně biologickými metodami. Jednotlivé sérotypy mohou zahrnovat jak nepatogenní kmeny (běžný saprofyt trávicího traktu ptáků), tak i patogenní kmeny. Ty se podle virulence pro střevní sliznici rozlišují na enterohemoragické (EHEC), enteroinvazivní (EIEC), enteropatogenní (EPEC) a enterotoxigenní kmeny \"E. coli\"(ETEC).\n\nKlinická manifestace kolibacilózy může probíhat jako lokalizovaná anebo systémová infekce ptáků. A to podle toho, zda se jedná o primární či sekundární infekci, dále záleží také na vstupní bráně infekce, virulenci původce a vnímavosti hostitele. Níže popisované symptomy se mohou vyskytovat samostatně nebo v kombinacích; existuje velká variabilita klinických i patologických příznaků.\n\nInkubační doba po experimentální infekci EC je 1-2 dny.\n\n(angl. „mushy chick disease“). Při vertikálním přenosu infekce se EC pomnožuje ve žloutkovém váčku a ve střevu čerstvě líhnutých mláďat a infekce se mezi nimi rychle šíří při líhnutí. Suché prostředí líhní napomáhá vysoké incidenci infekce. Infikovaná embrya hynou zejména v posledních dnech inkubace anebo v prvním týdnu po vylíhnutí, případně i déle. Morbidita a mortalita u postižených kuřat a krůťat se obvykle pohybují mezi 5 až 10 %. Postižená mláďata mají průjem, jsou méně životná, netečná a vyhledávají teplo, shlukují se. Břicho mají v různém stupni zvětšené, stěna břišní je napnutá a má změněnou barvu. Pupek bývá viditelně zesílen. Stěna žloutkového váčku je edématózní se silně nastříknutými a dilatovanými cévami, nevstřebaný žloutek má abnormální velikost, barvu a konzistenci. Obsah žloutkového vaku bývá vodnatý, vazký nebo kaseózní (sýrovitý), žlutohnědé až hnědozelené barvy, často nepříjemně zapáchající. Aplikace antimikrobiálních látek sice může snížit mortalitu, ale přežívající zvířata jsou pro další odchov nerentabilní.\n\nInfekce násadových vajec EC se ale nemusí vždy projevovat mortalitou embryí či mláďat, může perzistovat ve žloutkovém vaku, později ve střevech, aniž by docházelo ke klinickým příznakům onemocnění; bývá ale snížená užitkovost. K infekci žloutkového vaku může také dojít přestupem z exogenně infikovaného a nezahojeného pupku (omfalitida) nebo naopak. U vylíhlých mláďat s prolongovaným průběhem infekce žloutkového vaku zpravidla dochází k systémovému šíření infekce (perikarditidy, perihepatitidy). Omfalitida a zánět žloutkového vaku byly také experimentálně reprodukovány u kachen po infekci násadových vajec (Sandhu a Layton, 1985).\n\nU rostoucích kuřat a krůťat i dospělé drůbeže (případně kachen a bažantů) vznikají někdy akutní infekce s klinickými příznaky a průběhem připomínající tyf drůbeže nebo choleru, přičemž je izolována pouze \"E. coli\". Prvním příznakem bývá pokles příjmu krmiva, dále se pozoruje slabost, postávání a načepýřené peří, průjem, někdy dyspnoe (dušnost), občas kašel a frkání či pohybové poruchy. U nosnic je možný pokles snášky. Morbidita a mortalita jsou variabilní a ztráty se obvykle pohybují pod 5 %. Častým pitevním nálezem jsou nazelenalá a zvětšená játra, splenomegalie (zvětšená slezina) a překrvená svalovina, v jiných případech se zjišťují zánět vzdušných vaků, perihepatitida, perikarditida a peritonitida. \n\nU ptáků chovaných v zajetí je koliseptikémie charakterizována náhlých vznikem letargie (netečnost, ospalost), anorexie, načepýřeného peří, průjmem a polyurií (nadměrná produkce moče). Septikémie obvykle postihuje ledviny, ačkoliv klinické příznaky postižení ledvin nemusí být vždy přítomny. Postižení CNS je vzácné. Oční změny se vyskytují občas a projevují se exsudací fibrinu do přední komory oční nebo uveitidou (zánět živnatky). Důsledkem infekce EC někdy vzniká sérofibrinózní artritida anebo polyserozitida (zánět serózních blan). Katarální enteritida je častá, ale není specifická. \n\nKoliseptikémie u kachen může připomínat riemerelózu (\"R. anatipestifer\"). Je charakterizována perikarditidou, perihepatitidou a zánětem vzdušných vaků s nálezem vlhkého, granulárního až tvarohovitého exsudátu různé tloušťky. Při pitvě je zaznamenáván typický zápach. Játra jsou často zduřelá, tmavá a zbarvená žlučí, slezina je zduřelá a tmavá. Z vnitřních orgánů je často izolována E.coli O78.\n\nZánět vzdušných vaků se projevuje zesílením jejich stěn, které jsou potažené kaseózním (sýrovitým) exsudátem. Změny vzdušných vaků mohou přecházet na peritoneum (pobřišnice) a způsobovat fibrinózní polyserozitidu. Pneumonie (zánět plic) vyvolávané EC jsou vzácné, s výjimkou u husí. Mohou se vyskytnout u mladých kuřat, která inhalovala velký počet virulentních buněk EC v kontaminovaném prachu. Postižení ptáci obvykle vykazují dyspnoe a cyanózu (modré zbarvení kůže a sliznic). Na rozdíl od savců se pneumonie neprojevuje dýchacími šelesty.\n\nU samic ptáků často vzniká po infekci EC fibrinózní salpingitida (zánět vejcovodu), charakterizovaná nálezem různě velké kaseózní masy v dilatovaném vejcovodu. K infekci dochází kontaminací z kloaky nebo metastází ze vzdušných vaků. Infekce zpravidla probíhá chronicky (až několik měsíců), snáška je zastavena; neléčení ptáci mohou i uhynout na salpingitidu a peritonitidu. Infekce pohlavního traktu u samců jsou méně časté a projevují se orchitidou (zánět varlat) a trvalou sterilitou. \n\nInfekce dutiny břišní bakterií \"E. coli\" u samic ve snášce je charakterizována akutní mortalitou, nálezem žloutku a fibrinu v dutině tělní. K infekci dochází při prostupu bakterií vejcovodem a jejich rychlým pomnožením ve žloutku. Pitevně se v abdominální dutině zjišťují kousky žloutku, nevstřebaný žloutek, kaseózní materiál nebo mléčná tekutina, společně se zánětem a deformací ovaria a salpingitidou. Změny mohou být lokalizovány kolem ovaria nebo oviduktu (vejcovodu) nebo přímo v dutině tělní se nachází různě velké množství zapáchající kaseózní hmoty. Vejcovod může být obliterován celým nebo částečně formovaným vejcem, což také může způsobit rupturu stěny vejcovodu. \n\nSynovitida (zánět synoviální blanky kloubu) často vzniká jako následek septikémie zejména u jedinců s nedostatečnou imunitou. Většina ptáků se uzdraví během jednoho týdne, zatímco jiní zůstávají chronicky nemocnými. Infekce mezikloubních prostorů thorakolumbálních (hrudních a bederních) obratlů vyvolávají spondylitidu (zánět obratlů) projevující se progresivní parézou až paralýzou. U krůt postižených hemoragickou enteritidou byla popsána synovitida a osteomyelitida (zánět kostní dřeně) vyvolaná \"E. coli\" (Droual et al., 1996). U ptáků chovaných v zajetí dochází často po koliseptikémii k sekundární kolonizaci kloubů a kostní dřeně (Gerlachová, 1994). Změny jsou relativně častější u mláďat a výletků. Někteří z malých zpěvných ptáků jsou zvláště citliví. Infekce kostní dřeně je velmi bolestivá a ptáci silně omezují pohyb.\n\nPanoftalmie (akutní hnisavý zánět celého očního bulbu) není častým důsledkem koliseptikémie. V ojedinělých případech lze zjistit jednostranné nahromadění hnisu na dně přední komory oční (\"hypopyon\"), což vede ke slepotě. Většina ptáků uhyne krátce po vzniku změn. \n\nKoligranulomatóza je ojediněle a vzácně se vyskytující onemocnění kura, krůt, pávů, křepelek a tetřeva velkého. Příčinou jsou zpravidla mukoidní (hlenovité), opouzdřené a nepohyblivé sérotypy \"E. coli\" O8, O9 a O16. K onemocnění pravděpodobně dochází po porušení celistvosti střevní sliznice jinými patogeny a následné sekundární infekci specifickými sérotypy EC.\n\nU postižených ptáků se pozoruje průjem, polyurie a chronická ztráta tělesné hmotnosti, případně sporadický úhyn. Klinické příznaky nejsou specifické, zvířata se většinou najdou uhynulá. Při pitvě se zjišťují žluté, tuhé a nodulární granulomy v játrech, subseróze střev (zejména slepá střeva) a mesenteria (okruží). Někdy je pozorována granulomatózní dermatitida. Změny na serózách připomínají leukózní nádory. Od tuberkulózních granulomů se liší tím, že nejsou otevřeny do lumina střev.\n\nAviární celulitida je chronický kožní zánět v oblasti břicha výkrmových kuřat, charakterizovaný nálezem různě silné vrstvy zesýrovatělého heterofilního exsudátu v podkožní tkáni. Barevně odlišné změny jsou zpravidla lokalizovány na kůži mezi stehnem a střední linií těla a nacházejí se až po opracování kuřat. Celulitida představuje neustále se zvyšující příčinu konfiskací na porážkách od doby jejího prvního popisu (Randall et al., 1984). Ze změn se většinou izoluje \"E. coli\" sérotypů O2 nebo O78, ale byly prokázány i jiné bakterie. Onemocnění je považováno za časný projev kolibacilózy (Peighambari et al., 1995) a za možné predispoziční faktory jsou považovány špatná kvalita podestýlky anebo kuřat. \n\nDiagnóza kolibacilózy se stanovuje na základě anamnézy, klinického, pitevního a bakteriologického vyšetření. Pro diagnózu kolibacilózy je nezbytné rozlišení patogenních kmenů od nepatogenních (kontaminujících) kmenů \"E. coli\". Patogenita izolátů se určuje parenterální inokulací mladých kuřat či krůťat v dávce 0,1 ml z naočkované a přes noc držené tekuté půdy. Patogenní kmeny způsobují úhyn nebo změny charakteristické pro kolibacilózu během 3 dnů. Sérotypizace ptačích izolátů EC se rutinně neprovádí, význam má ale v epizootologických studiích.\n\nDiferenciální diagnostika. Kolibacilózu je nutné odlišit od jiných bakteriálních infekcí, které mohou vyvolávat podobné změny. Synovitidy a artritidy mohou být vyvolány virusy, mykoplasmaty, stafylokoky, salmonelami, \"Bacillus moniliformis\" a dalšími. Z uhynulých embryí nebo mláďat lze vyizolovat \"Aerobacter\" spp., \"Klebsiella\" spp., \"Proteus\" spp., \"Bacillus\" spp., salmonely, stafylokoky, enterokoky či klostridie. Perikarditida může být také způsobena chlamydiemi, peritonitida pak pasteurelami nebo streptokoky. Zánět vzdušných vaků je často způsobován chlamydiemi i mykoplasmaty. Akutní septikémie mohou být výsledkem infekce pasteurelami, salmonelami, streptokoky aj. Granulomy v játrech mohou mít řadu příčin, včetně infekce anaerobními bakteriemi z rodů \"Eubacterium\" a \"Bacteroides\". Infekce \"E. coli\" velmi často komplikují průběh virových respiračních i střevních infekcí.\n\nLéčebně se používají antimikrobiální látky podle výsledků mikrobiologických testů citlivosti. Měla by se používat taková léčiva, která jsou schopna penetrovat až do cílové tkáně nebo granulomů. Orálně podaná antibiotikum mohou být účinná k ošetření infekce EC omezené na střevní sliznici, ale pro většinu systémových infekcí je nutná parenterální aplikace. Po ukončené léčbě je vhodné upravit endogenní mikroflóru a pH střevního traktu aplikací probiotik. \n\nNejvhodnější způsob prevence kolibacilózy spočívá v dodržování zoohygienických zásad při produkci násadových vajec, líhnutí i odchovu, kontrole kvality prováděné dezinfekce, dezinsekce a deratizace a správné výživě. Slibným příslibem jsou vyvíjené živé i inaktivované vakcíny. Komerční výroby a praktického využívání však tyto vakcíny ještě nedosáhly.\n\n"}
{"id": "529539", "url": "https://cs.wikipedia.org/wiki?curid=529539", "title": "Hamrníky", "text": "Hamrníky\n\nHamrníky je část města Mariánské Lázně v okrese Cheb. Nachází se na jihozápadě Mariánských Lázní. Je zde evidováno 242 adres. V roce 2011 zde trvale žilo 778 obyvatel.\n\nHamrníky leží v katastrálním území Úšovice.\n\nPrvní písemná zmínka o vesnici pochází z roku 1720.\n\nPodle sčítání 1930 zde žilo v 52 domech 489 obyvatel. 14 obyvatel se hlásilo k československé národnosti a 472 k německé. Žilo zde 480 římských katolíků a 6 evangelíků.\n\n\n"}
{"id": "529540", "url": "https://cs.wikipedia.org/wiki?curid=529540", "title": "Chotěnov-Skláře", "text": "Chotěnov-Skláře\n\nChotěnov-Skláře je část města Mariánské Lázně v okrese Cheb, tvořená vesnicemi Chotěnov a Skláře. Nachází se asi 4,5 km na jihovýchod od Mariánských Lázní. Je zde evidováno 55 adres. V roce 2011 zde trvale žilo 82 obyvatel.\n\nChotěnov-Skláře leží v katastrálním území Chotěnov u Mariánských Lázní o rozloze 3,71 km².\n\nChotěnov je zmiňován už při údajném založení tepelského kláštera v roce 1193, a to jako hraniční obec tepelského panství. První písemná zmínka o vsi pochází z roku 1273. Někdy později vznikl v místech dnešních Sklářů na Kosím potoce pod Hamrnickým dvorem železný hamr, pojmenovaný podle svatého Bartoloměje, patrona pístovské farnosti. Vysoká pec skončila svou činnost po roce 1834 a byla zbořena roku 1870. Na Kosím potoce stály ještě dva další hamry, panský hamr svatého Kryštofa a tzv. Vodní hamr, všechny provozy patřily klášteru Teplá. Na potoce byla i řada mlýnů, z nichž mezi nejstarší patří Selský mlýn, zřejmě totožný s Novým mlýnem zmiňovaným již v roce 1463. Po roce 1818 vznikla ve Sklářích továrna na hliněné džbánky na stáčení minerálních vod, která byla v provozu do roku 1834 a zbořena roku 1870. V roce 1880 bylo ve Sklářích 7 trvale obydlených domů, roku 1895 byla postavena klášterní hájenka.\n\nV roce 1927 bylo ve Sklářích zbudováno mezinárodní letiště Skláře. Za války bylo využíváno německou armádou k výcviku pilotů. V padesátých letech byla letecká doprava opět zastavena a informace o využití letiště podléhaly cenzuře, nějakou dobu sloužilo jen zemědělským letounům. V letech 1965–1970 byla odstřelena betonová letištní budova. Po roce 1989 bylo letiště obnoveno a sloužilo zejména lehkým a ultralehkým letounům, parašutismu a plachtaření.\n\nSkláře nikdy nebyly katastrálně ani správně samostatné, vždy patřily pod Chotěnov. Některé ze zdejších četných samot byly v minulosti počítány pod Hamrníky (část Vysoká Pec s hamrnickým číslováním) a Stanoviště (7 domů z chotěnovským číslováním). Po druhé světové válce až do roku 1969 sídlil chotěnovský místní národní výbor ve Sklářích č. p. 21. Usnesením 15. řádné schůze městského národního výboru v Mariánských Lázních z 12. srpna 1969 byla obec Chotěnov-Skláře připojena k Mariánským Lázním, k předání úřadu došlo 6. února 1971.\n\nPodle sčítání 1930 zde žilo v 34 domech 221 obyvatel. 3 obyvatel se hlásilo k československé národnosti a 217 k německé. Žilo zde 220 římských katolíků a 1 příslušník Církve československé husitské.\n\n\n"}
{"id": "529541", "url": "https://cs.wikipedia.org/wiki?curid=529541", "title": "Stanoviště (Mariánské Lázně)", "text": "Stanoviště (Mariánské Lázně)\n\nStanoviště je malá vesnice, část města Mariánské Lázně v okrese Cheb. Nachází se asi 2 km na jihovýchod od Mariánských Lázní. Je zde evidováno 44 adres. V roce 2011 zde trvale žilo 39 obyvatel.\n\nStanoviště leží v katastrálním území Stanoviště u Mariánských Lázní o rozloze 3,06 km.\n\nJe to menší vesnice v sudetském pohraničním pásmu. Budovy, které jsou zde postaveny jsou většinou německého původu. Uprostřed vesnice je postaven kříž za padlé německé vojáky. Při cestě do vesnice je ještě jeden památeční kříž, věnovaný také německým vojákům.\n\nJelikož Stanoviště leží nedaleko od proslulých Mariánských Lázní, je tato malá vesnice v posledních letech opět pomalu osidlována. Dříve zde fungoval velký kravín a statek, který je dnes již uzavřen, přičemž chvíli fungoval jako psí útulek. Přímo ve vesnici funguje kemp pro cizince, cyklisty, a jiné návštěvníky.\n\nPrvní písemná zmínka o vesnici pochází z roku 1273.\n\nZajímavostí je, že město mělo zařídit trolejbusovou dopravu do Mariánských Lázní, ale později od svého záměru ustoupilo.\n\nPodle sčítání 1930 zde žilo v 22 domech 127 obyvatel. 127 obyvatel se hlásilo k německé národnosti. Žilo zde 125 římských katolíků.\n\n"}
{"id": "529542", "url": "https://cs.wikipedia.org/wiki?curid=529542", "title": "Hluboká (Milhostov)", "text": "Hluboká (Milhostov)\n\nHluboká je malá vesnice, část obce Milhostov v okrese Cheb. Nachází se asi 3,5 km na severovýchod od Milhostova. Prochází zde silnice II/212. Je zde evidováno 20 adres. V roce 2011 zde trvale žilo 30 obyvatel.\n\nHluboká leží v katastrálním území Hluboká u Milhostova o rozloze 2,42 km. Hluboká leží i v katastrálním území Dolní Částkov o rozloze 3,39 km.\n\nPrvní písemná zmínka o vesnici pochází z roku 1305.\n\n\n"}
{"id": "529543", "url": "https://cs.wikipedia.org/wiki?curid=529543", "title": "Vackovec", "text": "Vackovec\n\nVackovec () je osada, část obce Milhostov v okrese Cheb, v Karlovarském kraji. Nachází se asi 2 km na jihovýchod od Milhostova. Je zde evidováno 5 adres. V roce 2011 zde trvale žilo 26 obyvatel.\n\nVackovec je také název katastrálního území o rozloze 3,35 km.\n\nTéměř zaniklá vesnice se nachází v ploché krajině Chebské pánve při levém břehu řeky Plesné. Geologický podklad tvoří třetihorní sedimenty, převážně písky a jíly.\nVýznamným geologickým fenoménem v nivě říčky Plesné jsou vývěry minerálních vod a plynného oxidu uhličitého. Mofetové pole Bublák západně od Vackovce se stalo součástí národní přírodní památky Bublák a niva Plesné vyhlášené v roce 2017.\n\nSpolečně s dalšími mofetovými poli v blízkém okolí představuje oblast nivy Plesné jedno z největších území s výskytem mofet, jako projev postvulkanické činnosti na Chebsku. Mofety Bublák jsou rovněž lokalitou Geoparku Egeria, součásti Česko - bavorského geoparku..\n\nPrvní písemná zmínka o vesnici pochází z roku 1304.\nKoncem 13. století patřil Vackovec pánům z Hartenberka. První písemná zmínka souvisí s Oldřichem z Hartenberka, který prodal část vsi waldsasenskému klášteru. Tuto (Taut) z Hartenberka odkázal druhou část vsi klášteru a Vackovec byl připojen ke klášternímu majetku v okolí Lubů, v jehož rámci tvořil samostatné zboží. S Luby zůstal spojen až do roku 1348, kdy klášter postoupil celý lubský újezd včetně Vackovce Rüdigerovi ze Sparnecku. Během 15. století se vystřídalo více majitelů, některé dvory drželi chebští měšťané. Koncem 15. století vlastnil Vackovec chebský měšťan Hans Ruprecht, jeho potomci až do poloviny 16. století. Roku 1561 připadl Vackovec jako odúmrť Českému království a stal se majetkem dvorské komory. Král Rudolf II. ho roku 1604 propůjčil Jindřichovi z Písnice. Jeho synové již roku 1612 toto léno převedli na Jiřího Multze z Valdova. V rukou Multzů zůstal do počátku 18. století, poté přešel Vackovec do rukou chebských měšťanů. Ve vsi stálo panské sídlo, vybudované zřejmě ve 14. století, o němž je však první zmínka až z roku 1561. Ještě roku 1701 zde žil Jáchym Arnošt z Hartenberku, který na něm sepsal závěť. Po jeho smrti ovšem rezidenční úloha místní tvrze skončila, neboť majitelé vsi žili již jinde. Není jisté, kolik panských sídel ve Vackovci v průběhu vývoje vzniklo. Existence tvrzi je někdy spojována s věží uprostřed vsi. Je možné, že po jejím zániku byla na jejím místě postavena věž, kterou lze datovat do 16. století. Skládala se z velké čtverhranné věže o dvou patrech, kryté sedlovou střechou a nízkého patrového stavení. Stávala ještě na přelomu padesátých a šedesátých let 20. století, poté však byla zbořena a nedochovalo se z ní nic.\n\nPři jihovýchodním okraji se nachází několik kilometrů dlouhé těleso nedostavěné Sudetské dálnice. Stavba byla zahájena na počátku druhé světové války. Silnice měla po připojení českého pohraničí k nacistickému Německu zajistit lepší dopravní spojení v tzv. Sudetské župě. Výstavbu zahájil slavnostní výkop 7.12.1938, jehož se zúčastnil Rudolf Hess a Konrad Henlein. Koncem dubna 1942 byla výstavba z finančních důvodů zastavena. V poválečné době bylo nedokončené těleso ponecháno svému osudu.\n\n\n"}
{"id": "529545", "url": "https://cs.wikipedia.org/wiki?curid=529545", "title": "Malá Šitboř", "text": "Malá Šitboř\n\nMalá Šitboř je malá vesnice, část obce Milíkov v okrese Cheb. Nachází se 1 km na západ od Milíkova. Je zde evidováno 29 adres. V roce 2011 zde trvale žilo 72 obyvatel.\n\nMalá Šitboř je také název katastrálního území o rozloze 1,96 km.\n\nPrvní písemná zmínka o vesnici pochází z roku 1299.\n\nV 60. letech 18. století v Malé Šitboři vzniklo panské osídlení, stavebníkem byl Kryštof Arnošt z Biggata. Roku 1974 však byl zámek zbořen, za své vzala i socha sv. Jana Nepomuckého z roku 1757. Jedinou významnější památkou ve vesnici tak zůstal rokokový památník před zaniklým zámkem z první poloviny 18. století.\n\nV Malé Šitboři a sousedním Milíkov byla hlavně v 19. století významná židovská obec, po které zde zůstal židovský hřbitov v polích 1,5 km jižně od vesnice.\n\n"}
{"id": "529546", "url": "https://cs.wikipedia.org/wiki?curid=529546", "title": "Mokřina (Milíkov)", "text": "Mokřina (Milíkov)\n\nMokřina (do roku 1948 \"Krottensee\") je malá vesnice, část obce Milíkov v okrese Cheb. Nachází se asi 2 km na severozápad od Milíkova. Je zde evidováno 20 adres. V roce 2011 zde trvale žilo 18 obyvatel.\n\nMokřina je také název katastrálního území o rozloze 2,01 km.\n\nPrvní písemná zmínka o vesnici pochází z roku 1311.\n\n\n"}
{"id": "529547", "url": "https://cs.wikipedia.org/wiki?curid=529547", "title": "Těšov (Milíkov)", "text": "Těšov (Milíkov)\n\nTěšov je malá vesnice, část obce Milíkov v okrese Cheb. Nachází se asi 1,5 km na západ od Milíkova. Je zde evidováno 15 adres. V roce 2011 zde trvale žilo devět obyvatel.\n\nTěšov leží v katastrálním území Těšov u Milíkova o rozloze 1,86 km.\n\nPrvní písemná zmínka o vesnici pochází z roku 1370.\n\n\n"}
{"id": "529549", "url": "https://cs.wikipedia.org/wiki?curid=529549", "title": "Velká Šitboř", "text": "Velká Šitboř\n\nVelká Šitboř je malá vesnice, část obce Milíkov v okrese Cheb. Nachází se 1,5 km na západ od Milíkova. Je zde evidováno 8 adres. V roce 2011 zde trvale žilo dvanáct obyvatel.\n\nVelká Šitboř je také název katastrálního území o rozloze 3,05 km. Velká Šitboř leží i v katastrálním území Úval o rozloze 1,43 km.\n\nPrvní písemná zmínka o vesnici pochází z roku 1299.\n\n\n"}
{"id": "529550", "url": "https://cs.wikipedia.org/wiki?curid=529550", "title": "Jüan-š’", "text": "Jüan-š’\n\nJüan-š’ (čínsky: znaky 元史; pinyin Yuán Shǐ) je jedna z oficiálních dějepisných prací zahrnutých do dvaadvaceti historií Číny. Sestává z 210 dílů (\"ťüanů\") a popisuje dějiny vlády dynastie Jüan od dob Čingischána (1162–1227) do vyhnání Mongolů z Pekingu roku 1368.\n\nDílo sestavoval velký kolektiv redaktorů Úřadu pro historii mingské vlády, v jehož čele stál Sung Lien (1310–1381). Práce začaly v březnu 1369, během půl roku byl text díla, sestávající ze 159 \"ťüanů\", předložen císaři. Byl však zhodnocen jako neúplný a nedostatečný a vrácen k dopracování. Následně byl text ve všech oblastech rozšířen na celkovou délku 210 \"ťüanů\". Práce byla dokončena v červenci 1370 a schválena císařem.\n\n\"Jüan-š’\" obsahuje popis událostí vlády císařů dynastie Jüan v chronologickém pořadí.\nZačíná anály panování chánů a císařů dynastie. Následuje sekce chronologických a genealogických tabulek. Dílo pokračuje popisy rituálů a zvyků, organizace státní správy, vojenství, hospodářství a obchodu, geografie, kalendáře, věd a umění ve sledovaném období. Následují informace o národech, které byly v kontaktu s říší Jüan a monografie o různých aspektech života a správy země. A konečně životopisy významných státníků té doby.\n\nV díle je poměrně málo vlastní tvorby redakčního kolektivu, v podstatě byly pouze upravovány a sestavovány originální texty, sepsané během panování dynastie Jüan. Do textu \"Jüan-š’\" je tak zahrnuto i mnoho autentického materiálu – edikty císařů, zprávy vládních úředníků, nápisy na hrobech státníků atd.\n"}
{"id": "529554", "url": "https://cs.wikipedia.org/wiki?curid=529554", "title": "Sumci", "text": "Sumci\n\nSumci (\"Siluriformes\") jsou řád převážně sladkovodních paprskoploutvých ryb.\n\nŘád sumci zahrnuje čeledi:\n\n"}
{"id": "529556", "url": "https://cs.wikipedia.org/wiki?curid=529556", "title": "Rájov (Mnichov)", "text": "Rájov (Mnichov)\n\nRájov je malá vesnice, část obce Mnichov v okrese Cheb. Nachází se asi 4,5 km na jih od Mnichova. Je zde evidováno 44 adres. V roce 2011 zde trvale žilo 94 obyvatel.\n\nRájov leží v katastrálním území Rájov u Mariánských Lázní o rozloze 9,32 km.\n\nPrvní písemná zmínka o vesnici pochází z roku 1273.\n\nPodle sčítání 1930 zde žilo v 110 domech 576 obyvatel. 575 obyvatel se hlásilo k německé národnosti. Žilo zde 575 římských katolíků.\n\n\n"}
{"id": "529557", "url": "https://cs.wikipedia.org/wiki?curid=529557", "title": "Sítiny (Mnichov)", "text": "Sítiny (Mnichov)\n\nSítiny (něm. \"Rauschenbach\") je malá vesnice, část obce Mnichov v okrese Cheb. Nachází se asi 1,5 km na jihozápad od Mnichova. Je zde evidováno 46 adres. V roce 2011 zde trvale žilo 54 obyvatel.\n\nSítiny je také název katastrálního území o rozloze 8,68 km.\n\nPrvní písemná zmínka o vesnici pochází z roku 1214.\n\nPodle sčítání 1930 zde žilo v 85 domech 410 obyvatel. 408 obyvatel se hlásilo k německé národnosti. Žilo zde 402 římských katolíků a 8 evangelíků.\n\n\n"}
{"id": "529558", "url": "https://cs.wikipedia.org/wiki?curid=529558", "title": "Norodom Sihanuk", "text": "Norodom Sihanuk\n\nNorodom Sihanuk (khmersky នរោត្ដម សីហនុ; 31. října 1922, Phnompenh, Kambodža – 15. října 2012, Peking, Čína) byl kambodžský politik, v letech 1941–1955 a 1993–2004 král Kambodže.\n\nStředoškolská studia absolvoval v Saigonu, v dnešním Vietnamu, neboť v té době střední školy v Kambodži neexistovaly. Další studia započal na vojenské škole ve francouzském Saumuru. S podporou Francie, jež tehdy ovládala celou Indočínu, byl 24. dubna 1941 prohlášen za nového kambodžského krále – oficiální korunovace však proběhla až v září téhož roku. Nastoupil tak po svém dědovi, králi Sisowathu Monivongovi, jenž zemřel den předtím. V březnu 1955 však svůj trůn přenechal vlastnímu otci Norodomu Suramaritovi, aby se sám mohl aktivněji angažovat v politice, načež se hned téhož roku představil ve volbách v čele nové politické organisace Sangkum. V letech 1955–1968 byl s přestávkami předsedou vlády, současně v l. 1960–1976 „hlavou státu“, což byla nově zřízená funkce místo titulu krále (jeho otec, dosavadní král, zemřel v r. 1960). Od r. 1970 však tuto funkci zastával jen formálně, neboť již v r. 1970 byl zbaven moci při puči vedeném generálem Lon Nolem, po němž uprchl do exilu (Peking, Pchjongjang). Po pádu Lon Nola se vrátil do Kambodže, avšak za Pol Potova režimu zůstal pod dozorem v domácím vězení. Po roce 1979 odešel znovu do exilu. Do Kambodže se vrátil 14. listopadu 1991, od 24. září 1993 mu byl opět udělen obnovený titul krále, který si podržel až do 14. října 2004, kdy abdikoval. Ve funkci jej nahradil jeho syn Norodom Sihamoni.\n\nNorodom Sihanuk se též poměrně výrazně angažoval na mezinárodní politické scéně. V roce 1956 byl jedním ze spoluzakladatelů Hnutí nezúčastněných zemí, společně s jugoslávským presidentem Josipem Brozem Titem, egyptským presidentem Gamálem Abd an-Násirem, indonéským presidentem Sukarnem a indickým premiérem Džaváharlálem Néhrúem.\nPočátkem března 1967 navštívil Sihanuk Československo.\n\nNorodom Sihanuk se také věnoval četným uměleckým aktivitám (např. psaní poezie i prózy, hudba), především režíroval několik filmů, v nichž často i sám hrál. Film \"Začarovaný les\" měla v roce 1967 dokonce zhlédnout i skupina členů vlády ČSSR včetně premiéra a ministra zahraničí. K obdobné projekci v roce 1970 se schylovalo i v případě filmu Soumrak, k navrhované návštěvě však vzhledem ke královu odvolání z čela státu nedošlo.\n\n"}
{"id": "529559", "url": "https://cs.wikipedia.org/wiki?curid=529559", "title": "Božetín (Nový Kostel)", "text": "Božetín (Nový Kostel)\n\nBožetín je malá vesnice, část obce Nový Kostel v okrese Cheb. Nachází se asi 2,5 km na severozápad od Nového Kostela. Je zde evidováno 23 adres. V roce 2011 zde trvale žilo 32 obyvatel.\n\nBožetín je také název katastrálního území o rozloze 6,23 km².\n\nPrvní písemná zmínka o vesnici pochází z roku 1185 a nachází se v konfirmační listině majetku kláštera ve Waldsassenu vydané papežem Luciem III. Vesnice patřila ke klášternímu majetku od druhé poloviny dvanáctého století do roku 1348, kdy připadla zpět koruně. Z hlediska typu zástavby se jedná o krátkou jednořadou (tzv. chebskou) lánovou ves.\n\nNa západním okraji vesnice se dochovalo tvrziště po božetínské tvrzi. Ta byla založena neznámo kým někdy na přelomu třináctého a čtrnáctého století a nejspíše v patnáctém století zanikla.\n\n"}
{"id": "529560", "url": "https://cs.wikipedia.org/wiki?curid=529560", "title": "Čižebná", "text": "Čižebná\n\nČižebná (do roku 1948 \"Zweifelsreuth\") je malá vesnice, část obce Nový Kostel v okrese Cheb. Nachází se asi 1 km na východ od Nového Kostela. Je zde evidováno 10 adres. V roce 2011 zde trvale žilo 23 obyvatel.\n\nČižebná je také název katastrálního území o rozloze 2,28 km. Čižebná leží i v katastrálním území Smrčí u Nového Kostela o rozloze 4,28 km a Svažec o rozloze 3,59 km.\n\nPrvní písemná zmínka o vesnici pochází z roku 1390.\nV první polovině 20. století probíhala v Čižebné těžba a zpracování hnědého uhlí. Uhlí těžil v letech 1917–1929 hlubinný důl Marie Pomocná, hluboký 92 metrů. Nejvyšší roční těžby ve výši 26 242 tun bylo dosaženo v roce 1927. V letech 1923–1929 byla v provozu koksárna. V ní se v roce 1926 vyrobilo 10 461 tun koksu, 2 088 tun dehtu a 174 tun lehkého oleje. V letech 1925–1929 byla v provozu menší briketárna s nejvyšší roční výrobou briket ve výši 20 000 tun v roce 1928.\n\nSamostatnou obcí se stala Čižebná roku 1880, od roku 1961 je částí obce Nový Kostel.\nV letech 2004–2005 byl na kopci nad vesnicí postaven větrný park o celkovém instalovaném výkonu 1 815 kW se čtyřmi větrnými turbínami (jedna typu Vítkovice VE 315-II a tři typu Tacke TW 500).\n\n"}
{"id": "529562", "url": "https://cs.wikipedia.org/wiki?curid=529562", "title": "Horka (Nový Kostel)", "text": "Horka (Nový Kostel)\n\nHorka je malá vesnice, část obce Nový Kostel v okrese Cheb. Nachází se asi 5 km na jihovýchod od Nového Kostela. Je zde evidováno 10 adres. V roce 2011 zde trvale žilo 11 obyvatel.\n\nHorka leží v katastrálním území Horka u Milhostova o rozloze 1,91 km.\n\nPrvní písemná zmínka o vesnici pochází z roku 1219.\n\n"}
{"id": "529563", "url": "https://cs.wikipedia.org/wiki?curid=529563", "title": "Kopanina (Nový Kostel)", "text": "Kopanina (Nový Kostel)\n\nKopanina (do roku 1948 \"Frauenreuth\") je malá vesnice, část obce Nový Kostel v okrese Cheb. Nachází se asi 3 km na jihovýchod od Nového Kostela. Prochází zde silnice II/212. Je zde evidováno 33 adres. V roce 2011 zde trvale žilo 59 obyvatel.\n\nKopanina je také název katastrálního území o rozloze 9,02 km. Kopanina leží i v katastrálním území Bor u Kopaniny o rozloze 2,96 km.\n\nPrvní písemná zmínka o vesnici pochází z roku 1265.\n\n\n"}
{"id": "529564", "url": "https://cs.wikipedia.org/wiki?curid=529564", "title": "Mlýnek (Nový Kostel)", "text": "Mlýnek (Nový Kostel)\n\nMlýnek je malá vesnice, část obce Nový Kostel v okrese Cheb. Nachází se asi 3 km na jih od Nového Kostela. Je zde evidováno 7 adres. V roce 2011 zde trvale žilo devět obyvatel.\n\nMlýnek je také název katastrálního území o rozloze 4,01 km.\n\nPrvní písemná zmínka o vesnici pochází z roku 1301.\n\n\n"}
{"id": "529565", "url": "https://cs.wikipedia.org/wiki?curid=529565", "title": "Spálená", "text": "Spálená\n\nSpálená je malá vesnice, část obce Nový Kostel v okrese Cheb. Nachází se asi 1,5 km na západ od Nového Kostela. Prochází zde silnice II/213. Je zde evidováno 19 adres. TV roce 2011 zde trvale žilo 29 obyvatel.\n\nSpálená leží v katastrálním území Nový Kostel o výměře 2,41 km.\n\nPrvní písemná zmínka o vesnici pochází z roku 1350.\n\n\n"}
{"id": "529566", "url": "https://cs.wikipedia.org/wiki?curid=529566", "title": "Dobroše", "text": "Dobroše\n\nDobroše je malá vesnice, část obce Odrava v okrese Cheb. Nachází se asi 2 km na severovýchod od Odravy. Je zde evidováno 11 adres. V roce 2011 zde trvale žilo 11 obyvatel.\n\nDobroše je také název katastrálního území o rozloze 1,07 km.\n\nPrvní písemná zmínka o vesnici pochází z roku 1313.\n"}
{"id": "529567", "url": "https://cs.wikipedia.org/wiki?curid=529567", "title": "Mostov", "text": "Mostov\n\nMostov je malá vesnice, část obce Odrava v okrese Cheb. Nachází se asi 1,5 km na sever od Odravy. Je zde evidováno 28 adres. V roce 2011 zde trvale žilo 47 obyvatel.\n\nMostov je také název katastrálního území o rozloze 3,48 km.\n\nPrvní písemná zmínka o vesnici pochází z roku 1362.\n\n\n"}
{"id": "529568", "url": "https://cs.wikipedia.org/wiki?curid=529568", "title": "Obilná", "text": "Obilná\n\nObilná je malá vesnice, část obce Odrava v okrese Cheb. Nachází se asi 1,5 km na západ od Odravy. Prochází zde dálnice D6. Je zde evidováno 17 adres. V roce 2011 zde trvale žilo 47 obyvatel.\n\nObilná je také název katastrálního území o rozloze 2,74 km.\n\nPrvní písemná zmínka o vesnici pochází z roku 1288.\n\n"}
{"id": "529569", "url": "https://cs.wikipedia.org/wiki?curid=529569", "title": "Potočiště", "text": "Potočiště\n\nPotočiště (do roku 1948 \"Dürnbach\") je malá vesnice, část obce Odrava v okrese Cheb. Nachází se asi 3,5 km na západ od Odravy. Je zde evidováno 20 adres. V roce 2011 zde trvale žilo 47 obyvatel.\n\nPotočiště je také název katastrálního území o rozloze 2,47 km.\n\nPrvní písemná zmínka o vesnici pochází z roku 1312.\nV letech 1976–1990 byla součástí města Cheb, poté se připojila k obci Odrava.\n\n"}
{"id": "529570", "url": "https://cs.wikipedia.org/wiki?curid=529570", "title": "Jesenice (Okrouhlá)", "text": "Jesenice (Okrouhlá)\n\nJesenice je malá vesnice, část obce Okrouhlá v okrese Cheb. Nachází se 1,5 km na severozápad od Okrouhlé na břehu vodní nádrže Jesenice. Je zde evidováno 21 adres. V roce 2011 zde trvale žilo 35 obyvatel.\n\nJesenice leží v katastrálním území Jesenice u Chebu o rozloze 3,62 km.\n\nPrvní písemná zmínka o vesnici pochází z roku 1299.\n"}
{"id": "529571", "url": "https://cs.wikipedia.org/wiki?curid=529571", "title": "Lomnička (Plesná)", "text": "Lomnička (Plesná)\n\nLomnička je vesnice, část města Plesná v okrese Cheb. Nachází se asi 2,5 km na východ od Plesné. Je zde evidováno 52 adres. V roce 2011 zde trvale žilo 94 obyvatel.\n\nLomnička leží v katastrálním území Lomnička u Plesné o rozloze 3,08 km.\n\nNa okraji lesa nad obcí je židovský hřbitov, k němuž vede i jedna z větví místní naučné stezky.\n\nPrvní písemná zmínka o vesnici pochází z roku 1348.\n\n"}
{"id": "529572", "url": "https://cs.wikipedia.org/wiki?curid=529572", "title": "Smrčina (Plesná)", "text": "Smrčina (Plesná)\n\nSmrčina (do roku 1948 \"Ermesgrün\") je malá vesnice, část města Plesná v okrese Cheb. Nachází se asi 2 km na severovýchod od Plesné. Je zde evidováno 8 adres. V roce 2011 zde trvale žil jeden obyvatel.\n\nSmrčina je také název katastrálního území o rozloze 2,6 km².\n\nPrvní písemná zmínka o vesnici pochází z roku 1271.\n"}
{"id": "529574", "url": "https://cs.wikipedia.org/wiki?curid=529574", "title": "Vackov (Plesná)", "text": "Vackov (Plesná)\n\nVackov je malá vesnice, část města Plesná v okrese Cheb. Nachází se asi 3 km na severovýchod od Plesné. Je zde evidováno 12 adres. V roce 2011 zde trvale žilo deset obyvatel.\n\nVackov je také název katastrálního území o rozloze 4,38 km².\n\nPrvní písemná zmínka o vesnici pochází z roku 1154.\n"}
{"id": "529575", "url": "https://cs.wikipedia.org/wiki?curid=529575", "title": "Hraničná (Pomezí nad Ohří)", "text": "Hraničná (Pomezí nad Ohří)\n\nHraničná (do roku 1918 \"Dolní Hraničná\", německy \"Unterkunreuth\") je malá vesnice, část obce Pomezí nad Ohří v okrese Cheb. Nachází se asi 0,5 km na jih od Pomezí nad Ohří. Je zde evidováno 24 adres. V roce 2011 zde trvale žilo obyvatel.\n\nHraničná leží v katastrálním území Dolní Hraničná o rozloze 6,34 km².\n\nPrvní písemná zmínka o vesnici pochází z roku 1249.\n\n\n"}
{"id": "529576", "url": "https://cs.wikipedia.org/wiki?curid=529576", "title": "Ostroh (Poustka)", "text": "Ostroh (Poustka)\n\nOstroh () je malá vesnice, část obce Poustka v okrese Cheb. Nachází se asi 1,5 km na jihozápad od Poustky. Je zde evidováno 50 adres. V roce 2011 zde trvale žilo 55 obyvatel.\n\nOstroh je také název katastrálního území o rozloze 3,41 km².\n\nPrvní písemná zmínka o vesnici pochází z roku 1349.\n\n\n"}
{"id": "529580", "url": "https://cs.wikipedia.org/wiki?curid=529580", "title": "Kateřina (Skalná)", "text": "Kateřina (Skalná)\n\nKateřina je malá vesnice, část města Skalná v okrese Cheb. Nachází se asi 3,5 km na jihovýchod od Skalné. Je zde evidováno 24 adres. V roce 2011 zde trvale žilo 46 obyvatel.\n\nKateřina leží v katastrálním území Vonšov o výměře 4,44 km.\n\nPrvní písemná zmínka o vesnici pochází z roku 1846.\n\n\n"}
{"id": "529581", "url": "https://cs.wikipedia.org/wiki?curid=529581", "title": "Vonšov", "text": "Vonšov\n\nVonšov je malá vesnice, část města Skalná v okrese Cheb. Nachází se asi 2 km na jihovýchod od Skalné. Je zde evidováno 12 adres. V roce 2011 zde trvale žilo 17 obyvatel.\n\nVonšov je také název katastrálního území o rozloze 4,44 km². V katastrálním území Vonšov leží i Kateřina.\n\nV roce 2007 zde byl postaven čtyřhvězdičkový hotel. Ve vesnici se nachází železniční zastávka na trati 146 a sídlo zde má Skalenská autodoprava. Přes vesnici protéká Vonšovský potok.\n\nPrvní písemná zmínka o vesnici pochází z roku 1328.\n\n\n"}
{"id": "529582", "url": "https://cs.wikipedia.org/wiki?curid=529582", "title": "Zelená (Skalná)", "text": "Zelená (Skalná)\n\nZelená je osada, část města Skalná v okrese Cheb. Nachází se asi 1,5 km na východ od Skalné. Jsou zde evidovány tři adresy. V roce 2011 zde trvale žilo devět obyvatel.\n\nZelená leží v katastrálním území Skalná o výměře 13,29 km.\n\nPrvní písemná zmínka o vesnici pochází z roku 1299.\n"}
{"id": "529584", "url": "https://cs.wikipedia.org/wiki?curid=529584", "title": "Sekerské Chalupy", "text": "Sekerské Chalupy\n\nSekerské Chalupy je vesnice, část obce Stará Voda v okrese Cheb. Nachází se asi 2 km na jih od Staré Vody. Je zde evidováno 55 adres. V roce 2011 zde trvale žilo 96 obyvatel.\n\nSekerské Chalupy leží v katastrálním území Stará Voda u Mariánských Lázní o výměře 10,72 km.\n\nPrvní písemná zmínka o vesnici pochází z roku 1789.\n\n"}
{"id": "529585", "url": "https://cs.wikipedia.org/wiki?curid=529585", "title": "Pitbike", "text": "Pitbike\n\nPitbike jsou malé motocykly, které původně pochází z motocyklu Honda Monkey. Za místo vzniku motocyklu se považují Spojené státy americké. Hojně se využívají též v Austrálii. I když jsou určené pro mládež, dnes je využívají všechny generace. \n\nNázev Pitbike vzniklo odvozením z termínu Pitline, což je startovní rošt. Pravděpodobně motocykly používali mechanici při poslední údržbě na startovním roštu.Ma manualnu prevodovku>$\n4-takt \n\nMotocykly jsou miniatury MX motocyklů většinou osazených čtyřtaktním motorem, většinou o objemu 110, 125, 140 a 160 ccm. Tyto motocykly se používají pro volný pohyb po depu při závodech. V současnosti jsou velmi populární a vznikají i jednotlivé závody těchto motocyklů. Jízdní vlastnosti těchto motocyklů umožňují provozovat jak motokros, tak i ostatní motocyklové sporty jako je supercross, supermoto, FMX a jiné adrenalinové sporty.\n"}
{"id": "529586", "url": "https://cs.wikipedia.org/wiki?curid=529586", "title": "The Cat Empire", "text": "The Cat Empire\n\nThe Cat Empire je hudební skupina o šesti členech pocházející z australského Melbourne. V kapele vystupují perkusionista a zpěvák Felix Riebl, trumpetista a zpěvák Harry James Angus, baskytarista Ryan Monro, klávesista Ollie McGill, bubeník Will Hull Brown a DJ Jumps, vlastním jménem Jamshid Khadiwhala. Kapelu doprovází dechová sekce The Empire Horns.\n\nJejich hudba se pohybuje v mnoha žánrech – od ska, reggae, jazzu po latinskoamerickou hudbu. Hraje ve složení perkuse-bicí, basa, gramofony, klávesy a trubka (+ hostující dechová sekce). Absence kytary vytváří neotřelý zvuk, který je podtržen hlasem Felixe Riebla.\n\nThe Cat Empire byli založeni v roce 1999 jako melbournská jazzová kapela The Jazz Cat, na konci roku 2001 vydali singl „Feline“, o rok později se objevuje deska \"The Sun\", kterou kapela prodávala pouze v průběhu jedné ze svých koncertních šňůr. V roce 2003 vydává regulérní desku nesoucí název \"The Cat Empire\", za rok pak DVD \"On the Attack\", v roce 2005 následuje druhé album \"Two shoes\" a v roce 2006 \"Cities\".\n\nJsou spolu přes 17 let, vydali sedm studiových alb. V australských žebříčcích bodovalo jejich druhé album Two Shoes, první album The Cat Empire bylo 3 x vyhlášeno platinovým a výborně si vedlo i album Steal the Light z roku 2013. Na jaře roku 2016 vydala kapela své doposud poslední album Rising With The Sun, které si vedlo výborně ve světových žebříčcích (například #1 v Austrálii, #9 v České republice).\n\n"}
{"id": "529588", "url": "https://cs.wikipedia.org/wiki?curid=529588", "title": "Vysoká (Stará Voda)", "text": "Vysoká (Stará Voda)\n\nVysoká (německy \"Maiersgrün\") je malá vesnice, část obce Stará Voda v okrese Cheb. Nachází se asi 4,5 km na západ od Staré Vody. Je zde evidováno 30 adres. V roce 2011 zde trvale žilo 12 obyvatel.\n\nVysoká leží v katastrálním území Vysoká u Staré Vody o rozloze 13,53 km, Háj u Staré Vody o rozloze 5,9 km (dříve obec \"Grafengrün\"), Nové Mohelno o rozloze 7,9 km a Slatina u Staré Vody o rozloze 13,34 km (dříve obec \"Lohhäuser\").\n\nPrvní písemná zmínka o vesnici pochází z roku 1392.\n\n\n"}
{"id": "529589", "url": "https://cs.wikipedia.org/wiki?curid=529589", "title": "Babice (Teplá)", "text": "Babice (Teplá)\n\nBabice je malá vesnice, část města Teplá v okrese Cheb. Nachází se asi 4,5 km na severozápad od Teplé. Je zde evidováno 8 adres. V roce 2011 zde trvale žilo 16 obyvatel.\n\nBabice leží v katastrálním území Babice u Poutnova o rozloze 3,66 km.\n\nPrvní písemná zmínka o vesnici pochází z roku 1273.\n\n"}
{"id": "529590", "url": "https://cs.wikipedia.org/wiki?curid=529590", "title": "Beranov", "text": "Beranov\n\nBeranov (dříve Český Beranov) je malá vesnice, část města Teplá v okrese Cheb. Nachází se asi 3,5 km na severovýchod od Teplé. Prochází zde silnice II/198. Je zde evidováno 23 adres. V roce 2011 zde trvale žilo 29 obyvatel.\n\nBeranov je také název katastrálního území o rozloze 3,88 km².\n\nPrvní písemná zmínka o vesnici pochází z roku 1233.\n\n\n"}
{"id": "529592", "url": "https://cs.wikipedia.org/wiki?curid=529592", "title": "Josef Illík", "text": "Josef Illík\n\nJosef Illík (10. září 1919 Praha – 21. ledna 2006 Praha) byl český fotograf a kameraman.\n\nJeho divácky nejúspěšnějším dílem je takřka tradiční vánoční film \"Tři oříšky pro Popelku\". Během svého života spolupracoval s řadou režisérů a podílel se na mnoha dalších známých filmech, např. \"Kočár do Vídně\", \"Princ a Večernice\", \"Kladivo na čarodějnice\", \"Tenkrát o Vánocích\", \"Král Šumavy\", \"Už zase skáču přes kaluže\" a dalších.\n\nV roce 1959 vyšla jeho jediná fotopublikace \"Praha zasněná\" v nákladu 10 000 (!) výtisků. Úvod knihy napsal Jiří Marek a katalog a resumé Josef Trojan. V knize najdeme stovku sugestivních černobílých fotografií pražských zákoutí, náměstí, řeky Vltavy i momentek z pražského života. Pražské fotografie jsou doplněny snad dvacítkou malých snímků holčičky – Illíkovy dcery Jarmily Illíkové – Kutové. Ta se později stala jeho pokračovatelkou a pracovala například jako fotografka Národního muzea. Zatím posledním fotografem rodu je Lukáš Kuta, umělecký fotograf a houslový virtuos.\n\n\n\n\n"}
{"id": "529593", "url": "https://cs.wikipedia.org/wiki?curid=529593", "title": "Beranovka", "text": "Beranovka\n\nBeranovka (dříve Německý Beranov) je vesnice, část města Teplá v okrese Cheb. Nachází se asi 4,5 km na jih od Teplé. Je zde evidováno 51 adres. V roce 2011 zde trvale žilo 28 obyvatel.\n\nBeranovka je také název katastrálního území o rozloze 3,82 km.\n\nPrvní písemná zmínka o vesnici pochází z roku 1233.\n\n"}
{"id": "529594", "url": "https://cs.wikipedia.org/wiki?curid=529594", "title": "Beroun (Teplá)", "text": "Beroun (Teplá)\n\nBeroun je malá vesnice, část města Teplá v okrese Cheb. Nachází se asi 5,5 km na jihovýchod od Teplé. Je zde evidováno 20 adres. V roce 2011 zde trvale žilo 21 obyvatel.\n\nBeroun leží v katastrálním území Beroun u Starého Sedla o rozloze 3,66 km.\n\nPrvní písemná zmínka o vesnici pochází z roku 1272.\n\n"}
{"id": "529595", "url": "https://cs.wikipedia.org/wiki?curid=529595", "title": "Bezvěrov (Teplá)", "text": "Bezvěrov (Teplá)\n\nBezvěrov je malá vesnice, část města Teplá v okrese Cheb. Nachází se asi 5 km na jihozápad od Teplé. Prochází zde silnice II/198. Je zde evidováno 6 adres. V roce 2011 zde trvale žili tři obyvatelé.\n\nBezvěrov leží v katastrálním území Bezvěrov u Teplé o rozloze 3,95 km. Součástí katastru je i území již zaniklé obce Svatý Vojtěch.\n\nPodle legendy existovala obec již v 10. století, kdy údajně obdržela své současné jméno od svatého Vojtěcha, jenž zde podle tradičního podání během svého návratu z Říma do Čech nalezl samé pohany, tj. z jeho pohledu lidi bez víry.\n\nPrvní písemná zmínka o vesnici pochází z roku 1273.\n\n"}
{"id": "529596", "url": "https://cs.wikipedia.org/wiki?curid=529596", "title": "ß", "text": "ß\n\nß (ostré \"s\", z něm. \"scharfes S\" nebo Eszett) je písmeno německé abecedy. Je to souhláska sloužící v němčině k zobrazení neznělé alveolární frikativy (výslovnost dle IPA [s]). Vyskytuje se zpravidla pouze v minuskulní podobě, ačkoliv později vzniklo i majuskulní ostré s (ẞ), jehož použití je od roku 2017 zakotveno i v oficiálním německém pravopisu. \n\nTvarem se tento znak podobá znaku \"β\" (beta) řecké abecedy.\n\nDnes se tento znak používá již výhradně v němčině. Pravidelně se používá v Německu, Rakousku a Lucembursku, podobně tak ho používají německy mluvící skupiny v Belgii, Dánsku a Itálii. Ve Švýcarsku a Lichtenštejnsku je ostré \"s\" považováno za zastaralé a nahrazuje se \"ss\".\n\nTento znak vznikl původně jako ligatura dlouhého \"s\" (ſ) a \"z\" v gotickém písmu (𝔷), v humanistické antikvě se do \"ß\" spojovalo \"ſ\" se \"s\". Tato ligatura se používala do 18. století i v jiných jazycích.\n\nOstré \"s\" existovalo dlouho pouze v minuskulní podobě, ve verzálkách a kapitálkách se proto nahrazovalo za „SS“. Problém neexistence majuskulního ß se projevoval zejména v úředních záznamech a dokladech, kdy bylo nutno i ve verzálkách odlišit zápis \"ss\" a \"ß\" ve vlastních jménech osob a míst. Proto bylo pro tyto účely povoleno používat malé ß i ve verzálkách a kapitálkách. Od začátku 20. století bylo také mnohokrát navrženo velké ß, což nakonec na začátku 21. století vedlo k jeho zavedení i do německých a mezinárodních znakových norem, např. ISO/IEC 10646 a Unicode (U+1E9E „LATIN CAPITAL LETTER SHARP S“ vedle původního U+00DF „LATIN SMALL LETTER SHARP S“), a k jeho používání i v některých periodických tiskovinách, např. v samotném titulu \"Gießener Zeitung\". \n\nOd roku 2017 je jeho použití zakotveno v závazných pravidlech německého pravopisu jako alternativa k přepisu jako „SS“ ve verzálkách a kapitálkách.\n\nNa standardní německé klávesnici lze \"ß\" psát klávesou v pravé části horní řady, mezi číslicí 0 a diakritickou čárkou.\n\nNa jiných klávesnicích se obvykle přímo nevyskytuje, lze jej zadat buď kódem znaku (ve Windows typicky pomocí Windows kódu znaku +, případně DOS kódem znaku +) nebo klávesovou zkratkou, která je často konstruována jako modifikace klávesy \"S\" (např. +). Na české klávesnici lze někdy \"ß\" napsat jako +.\n"}
{"id": "529597", "url": "https://cs.wikipedia.org/wiki?curid=529597", "title": "Bohuslav (Teplá)", "text": "Bohuslav (Teplá)\n\nBohuslav je malá vesnice, část města Teplá v okrese Cheb. Nachází se asi 7 km na severozápad od Teplé. Je zde evidováno 6 adres. V roce 2011 zde trvale žilo 11 obyvatel.\n\nBohuslav leží v katastrálním území Bohuslav u Poutnova o rozloze 2,31 km².\n\nPrvní písemná zmínka o vesnici pochází z roku 1233.\n\n\n"}
{"id": "529598", "url": "https://cs.wikipedia.org/wiki?curid=529598", "title": "Číhaná (Teplá)", "text": "Číhaná (Teplá)\n\nČíhaná je malá vesnice, část města Teplá v okrese Cheb. Nachází se asi 6 km na severozápad od Teplé. Je zde evidováno 16 adres. V roce 2011 zde trvale žilo 10 obyvatel.\n\nČíhaná leží v katastrálním území Číhaná u Poutnova o rozloze 3,7 km².\n\nPrvní písemná zmínka o vesnici pochází z roku 1273.\n\n\n"}
{"id": "529600", "url": "https://cs.wikipedia.org/wiki?curid=529600", "title": "Heřmanov (Teplá)", "text": "Heřmanov (Teplá)\n\nHeřmanov je malá vesnice, část města Teplá v okrese Cheb. Nachází se asi 4,5 km na jihovýchod od Teplé. Prochází zde silnice II/210. Je zde evidováno 25 adres. V roce 2011 zde trvale žilo 41 obyvatel.\n\nHeřmanov leží v katastrálním území Heřmanov u Starého Sedla o rozloze 5,3 km.\n\nPrvní písemná zmínka o vesnici pochází z roku 1838.\n\n"}
{"id": "529601", "url": "https://cs.wikipedia.org/wiki?curid=529601", "title": "Horní Kramolín", "text": "Horní Kramolín\n\nHorní Kramolín je malá vesnice, část města Teplá v okrese Cheb. Nachází se 4 km na západ od Teplé při silnici silnici II/198 do Mariánských Lázní. Je zde evidováno 8 adres. V roce 2011 zde trvale žilo devět obyvatel.\n\nHorní Kramolín je také název katastrálního území o rozloze 2,7 km².\n\nPrvní písemná zmínka o vesnici pochází z roku 1273.\n\n\n"}
{"id": "529602", "url": "https://cs.wikipedia.org/wiki?curid=529602", "title": "Hoštěc", "text": "Hoštěc\n\nHoštěc je malá vesnice, část města Teplá v okrese Cheb. Nachází se asi 3 km na severozápad od Teplé. Prochází tudy železniční trať Karlovy Vary – Mariánské Lázně. Je zde evidováno 16 adres. V roce 2011 zde trvale žilo 19 obyvatel.\n\nHoštěc je také název katastrálního území o rozloze 4,36 km.\n\nPrvní písemná zmínka o vesnici pochází z roku 1273.\n\n"}
{"id": "529603", "url": "https://cs.wikipedia.org/wiki?curid=529603", "title": "Jankovice (Teplá)", "text": "Jankovice (Teplá)\n\nJankovice je malá vesnice, část města Teplá v okrese Cheb. Nachází se asi 2 km na západ od Teplé. Je zde evidováno 15 adres. V roce 2011 zde trvale žilo sedm obyvatel.\nJankovice je také název katastrálního území o rozloze 4,04 km.\n\nPrvní písemná zmínka o vesnici pochází z roku 1273.\n\n"}
{"id": "529604", "url": "https://cs.wikipedia.org/wiki?curid=529604", "title": "Kladruby (Teplá)", "text": "Kladruby (Teplá)\n\nKladruby jsou malá vesnice, část města Teplá v okrese Cheb. Nachází se asi 4,5 km na východ od Teplé. Je zde evidováno 25 adres. V roce 2011 zde trvale žilo 36 obyvatel.\n\nKladruby leží v katastrálním území Kladruby u Beranova o rozloze 6,66 km².\n\nPrvní písemná zmínka o vesnici pochází z roku 1227.\n\n\n"}
{"id": "529605", "url": "https://cs.wikipedia.org/wiki?curid=529605", "title": "Klášter (Teplá)", "text": "Klášter (Teplá)\n\nKlášter je vesnice, část města Teplá v okrese Cheb. Nachází se asi 2 km na jihovýchod od Teplé. Prochází zde silnice II/210. Je zde evidováno 192 adres. V roce 2011 zde trvale žilo 131 obyvatel.\n\nKlášter leží v katastrálním území Klášter Teplá o rozloze 14,36 km.\n\nPrvní písemná zmínka o vesnici pochází z roku 1197.\n\n"}
{"id": "529606", "url": "https://cs.wikipedia.org/wiki?curid=529606", "title": "Křepkovice", "text": "Křepkovice\n\nKřepkovice je malá vesnice, část města Teplá v okrese Cheb. Nachází se 4 km na jih od Teplé. Je zde evidováno 23 adres. V roce 2011 zde trvale žilo 29 obyvatel. Jihozápadně od vesnice pramení potok Hadovka.\n\nKřepkovice je také název katastrálního území o rozloze 3,73 km.\n\nPrvní písemná zmínka o vesnici pochází z roku 1273.\n\n\n"}
{"id": "529607", "url": "https://cs.wikipedia.org/wiki?curid=529607", "title": "Mrázov", "text": "Mrázov\n\nMrázov je malá vesnice, část města Teplá v okrese Cheb. Nachází se 3 km na jihozápad od Teplé. Prochází tudy železniční trať Karlovy Vary – Mariánské Lázně a 1 km severně od vsi silnice II/198. Je zde evidováno 28 adres. V roce 2011 zde trvale žilo 60 obyvatel.\n\nMrázov je také název katastrálního území o rozloze 3,45 km².\n\nPrvní písemná zmínka o vesnici pochází z roku 1273.\n\n\n"}
{"id": "529609", "url": "https://cs.wikipedia.org/wiki?curid=529609", "title": "Žebrovice různolistá", "text": "Žebrovice různolistá\n\nŽebrovice různolistá (\"Blechnum spicant\") je stálezelená kapradina s dvěma typy odlišně vypadajících listů, plodnými (sporofyly) a sterilními (trofofyly).\n\nJejí trofofyly jsou sytě zelené, přezimující, většinou lesklé, tuhé, jednou zpeřené, hluboce vykrajované a dlouhé až 20 cm, avšak kratší než sporofyly. Sporofyly jsou většinou vzpřímené a dosahují délky až 80 cm. Má také zkrácený oddenek (4–5 cm), který je u starších rostlin často vícehlavý, pokrytý plevinami.\n\nNa sporofylech, které se nacházejí uprostřed růžice listů, jsou od července do srpna patrné výtrusné kupky, částečně kryty neopadavou ostěrou. Kupky (v mládí bílé, poté hnědé) jsou umístěny rovnoběžně po každé straně hlavní žilky čepele. Tato kapradina se množí výsevem čerstvých spor z těchto kupek. Spory jsou ledvinitého až kulovitého tvaru a hnědé barvy. Na podzim pak sporofyly odumírají.\n\nNevyhovuje jí přímé slunce. Nejlépe se jí daří v polostínu nebo i hlubokém stínu. Potřebuje lehkou, vlhkou, kyselou půdu, popřípadě rašelinu. Vyžaduje také vysokou vzdušnou vlhkost.\n\nEvropa, Maroko, Kanárské ostrovy, Blízký východ, Japonsko, Severní Amerika. Můžeme ji najít i v lesích České republiky, kde roste ve smrčinách či borech rostoucí na kyselých půdách. Vyskytuje se i v horských podmínkách.\n\nČasto se pěstuje jako skalnička, protože není náročná na péči, navíc vydrží teploty do -29 °C.\nObsahuje fytoekdysony, což jsou sloučeniny s účinky hmyzích hormonů. Tento jev patří k obrannému mechanismu kapradiny proti požeru hmyzem. Žebrovice různolistá je v České republice zařazena na Červeném seznamu mezi vzácnější druhy vyžadující další pozornost (ochranná kategorie C4a).\n\n\n"}
{"id": "529610", "url": "https://cs.wikipedia.org/wiki?curid=529610", "title": "Nezdice (Teplá)", "text": "Nezdice (Teplá)\n\nNezdice je malá vesnice, část města Teplá v okrese Cheb. Nachází se asi 4,5 km na jihovýchod od Teplé. Je zde evidováno 11 adres. V roce 2011 zde trvale nikdo nežil.\n\nNezdice leží v katastrálním území Nezdice u Křepkovic o rozloze 3,35 km.\n\nPrvní písemná zmínka o vesnici pochází z roku 1273.\n\n"}
{"id": "529611", "url": "https://cs.wikipedia.org/wiki?curid=529611", "title": "Pěkovice", "text": "Pěkovice\n\nPěkovice (původním německým názvem \"Pöcken\") je malá vesnice, část města Teplá v okrese Cheb. Nachází se asi 4,5 km na jih od Teplé. Je zde evidováno 22 adres. V roce 2011 zde trvale žilo 40 obyvatel. \"Pěkovice\" je také název katastrálního území o rozloze 3,65 km².\n\nVesnice leží v nadmořské výšce 710 m na Tepelské vrchovině, která je jedním z nejméně osídlených území v České republice. Kousek od vsi je pramen řeky Teplá, která potom protéká lázeňským centrem Karlových Varů a vlévá se zde do Ohře. Za zajímavosti tu je vlastní minerální pramen – Pěkovická kyselka, dále přes 200 let stará a památkově chráněná roubená chalupa, čtyři částečně dochované původní statky, nejmladší je z roku 1893, také kamenná boží muka postavená v roce 1586 a považovaná za nejstarší památku tohoto druhu na Karlovarsku. Protože v okolí žije málo lidí a není zde žádný průmysl, zachovala se tu panenská příroda se spoustou divokých zvířat, ptactva a zajímavých chráněných druhů rostlin.\n\nDnes je ve vsi celkem devět obytných budov, velká farma, z bývalého obchodu se stalo menší překladiště firmy, zásobující obchody s potravinami v okolí, nedávno se otevřel malý soukromý autoservis a prodejna zahradní techniky. Poněvadž v širokém okolí nejsou žádné vetší obce s silným osvětlením, za jasných nocí je tady nerušený pohled na hvězdnou oblohu. V zimě je tu spousta sněhu, v létě zeleně, a vždycky klid.\n\nPrvní písemná zmínka o vesnici pochází z roku 1273.\n\nPřed začátkem druhé světové války bylo tu asi 25 soukromých hospodářství, tři chovné rybníky, velkostatek, základní škola, hospoda, obchod a 186 hlášených obyvatel. Kostel ve vsi nikdy nebyl, protože všechny malé okolní obce patřily k farnosti kláštera premonstrátů v Teplé, ale zřejmě existoval obecný úřad, což je patrné z alespoň jedné dodnes dochované vlastní známky.\n\nPo roce 1945 postihl Pěkovice osud většiny malých obcí v česko-německém pohraničí. Německé obyvatelstvo bylo vyhnáno, většina budov zbourána nebo rozebrána na stavební materiál. Devět budov včetně hospody a školy bylo zachováno z důvodu provozu zřízených zde státních statku. Do roku 1989 existovala zde farma hovězího dobytku, byl nově postaven obchod, dva malé paneláky a řádovky pro pracovníky farmy.\n\nPo „sametové revoluci“ v roce 1989 hospodářství zde postupně upadalo a ves znovu pustla. Bývalé statni statky rozprodávaly majetek za pár korun, ale zájemců moc nebylo. Ze školy, hospody a ještě několika budov se staly ruiny. Pěkovická farma při tom měla štěstí - koupil ji italský podnikatel, a od té doby buduje se tady prosperující moderní chovní podnik hovězího dobytku.\n\nV létě roku 1998 se obcí prohnalo tornádo, což je dost  nezvyklý jev pro střední Evropu. Byly poškozeny lesy v okolí, na jednom s dochovaných původních státků byla stržená půlka střechy obytného domu a půlka stodoly.\n\n\n"}
{"id": "529612", "url": "https://cs.wikipedia.org/wiki?curid=529612", "title": "Popovice (Teplá)", "text": "Popovice (Teplá)\n\nPopovice ( ) je malá vesnice, část města Teplá v okrese Cheb. Nachází se asi 6 km na severozápad od Teplé a v nadmořské výšce 665 metrů. Je zde evidováno 24 adres. V roce 2011 zde trvale žilo 22 obyvatel.\n\nPopovice leží v katastrálním území Popovice u Poutnova o rozloze 2,36 km².\n\nPrvní písemná zmínka o vesnici pochází z roku 1273. Patřila klášteru v Teplé, od kterého je volně odvozen její název, jehož základem je slovo pop.\n\nPopovice byly roku 1995 zařazeny mezi vesnické památkové zóny. Památkově chráněnými objekty jsou usedlosti čp. 1, čp. 3 a návesní kaplička. Mezi chráněné budovy patří také bývalá škola s hasičskou zbrojnicí.\n\n"}
{"id": "529613", "url": "https://cs.wikipedia.org/wiki?curid=529613", "title": "Poutnov", "text": "Poutnov\n\nPoutnov () je malá vesnice, část města Teplá v okrese Cheb. Nachází se asi 4,5 km na severozápad od Teplé. Prochází tudy železniční trať Karlovy Vary – Mariánské Lázně. Je zde evidováno 40 adres. V roce 2011 zde trvale žilo 133 obyvatel.\n\nPoutnov je také název katastrálního území o rozloze 5,22 km².\n\nPrvní písemná zmínka o vesnici pochází z roku 1214, kdy patřila klášteru v Teplé. Později se stala součástí bečovského panství pánů z Rýzmburka. V letech 1399 a 1408 je připomínán poutnovský man Ondřej z Poutnova, a je tedy pravděpodobné, že zde jako panské sídlo stála nějaká tvrz, i když písemně je doložena až roku 1456. V roce 1412 Poutnov získal Petr Kovář z Poutnova a okolo roku 1437 statek patřil Ondřeji a Mikulášovi z Poutnova.\n\nRoku 1456 je jako majitel uváděn Dyez Hofer, zakladatel rodu Hoferů z Lobenštejna. Panství po něm zdědil Hans Hofer připomínaný v roce 1467, ale Kateřina, vdova po Dyezu Hoferovi, na tvrzi žila ještě v roce 1477. V roce 1469 král Jiří z Poděbrad zastavil Poutnov za 200 rýnských zlatých Kunšovi Pelarovi. Na počátku šestnáctého století panství ze zástavy vyplatil tepelský klášter, ale král Ferdinand I. ho v roce 1535 zastavil Kašparu Pluhovi z Rabštejna a jeho strýci Hanušovi. Menší část vsi v té době patřila Volfu Pinticovi z Pintic, který vedl s Kašparem Pluhem spory o hranice panství. V roce 1544 vesnici koupil Jindřich z Plavna.\n\nDalší zpráva o vesnici pochází z roku 1578, kdy ji koupil tepelský hejtman Filip ze Schirndingu. Část vesnice poté patřila v letech 1592–1597 tepelskému klášteru, zatímco zbytek získal Jan Kfelíř ze Zakšova uváděný zde v roce 1589 a 1603. Klášterní část vesnice na počátku sedmnáctého století vlastnil Daniel Ričl z Brandenbachu a od roku 1616 plzeňský měšťan Václav Brand z Brandfenfelsu a jeho příbuzní. Část, která patřila Kfelířům, v roce 1603 získal Jan Friedrich Lochman z Paliče, ale za účast na stavovském povstání v letech 1618–1620 mu byl statek zkonfiskován. Zabavený majetek v roce 1627 koupil Valentin Schindl z Hirschfeldu, který rozdělené panství spojil do jednoho celku. Jeho potomkům patřilo až do čtyřicátých let osmnáctého století, kdy je získal loketský hejtman Jan Ott z Ottilienfeldu. Po něm se mezi majiteli do zrušení poddanství vystřídali chebský měšťan Johann Weiss, Karel z Ottilienfeldu, Jan Knoll, Egid Sölch a Albrecht Dejm ze Stříteže.\n\n\nV Poutnově lze nalézt budovy dříve využívané jako škola, mateřská škola, obchod. Dnes jsou určeny k obytným účelům.\n\n"}
{"id": "529615", "url": "https://cs.wikipedia.org/wiki?curid=529615", "title": "Rankovice", "text": "Rankovice\n\nRankovice je malá vesnice, část města Teplá v okrese Cheb. Nachází se asi 3,5 km na sever od Teplé. Je zde evidováno 19 adres. V roce 2011 zde trvale žilo 14 obyvatel.\n\nRankovice je také název katastrálního území o rozloze 3,83 km².\n\nPrvní písemná zmínka o vesnici pochází z roku 1273. Na konci II. světové války zde žilo jen německé obyvatelstvo. Ještě před odsunem Němců v roce 1946 bylo do obce repatriováno 20 českých exulantských rodin z doby pobělohorské z polského Zelova (14 rodin reformovaných evangelíků, 5 rodin baptistů a jedna rodina českobratrská). Rodiny pokračovaly v exulantských tradicích - tj. i bez kazatele a modlitebny se ve sborovém společenství modlily, zpívaly, vzdělávaly děti v nedělní škole a společně slavily Štědrý večer. Komunita se shromažďovala v prostorách rankovické školy, ale škola byla zrušena. V letech 1950-1951 školu nahradilo sídlo Místního národního výboru (s vlastní matrikou pro nově narozené dětí reemigrantů) a kancelář nově vzniklého Jednotného zemědělského družstva. Proto (až na jednu rodinu, která v obci zůstala, rok 2016) exulanti z Rankovic odešli. \n\n\n"}
{"id": "529616", "url": "https://cs.wikipedia.org/wiki?curid=529616", "title": "Služetín (Teplá)", "text": "Služetín (Teplá)\n\nSlužetín (německy \"Lusading\") je malá vesnice, část města Teplá v okrese Cheb. Nachází se asi 4,5 km na západ od Teplé. Je zde evidováno 13 adres. V roce 2011 zde trvale žilo 69 obyvatel.\n\nSlužetín leží v katastrálním území Služetín u Poutnova o rozloze 4,38 km.\n\nPrvní písemná zmínka o vesnici pochází z roku 1273.\n\n"}
{"id": "529617", "url": "https://cs.wikipedia.org/wiki?curid=529617", "title": "Zahrádka (Teplá)", "text": "Zahrádka (Teplá)\n\nZahrádka je malá vesnice, část města Teplá v okrese Cheb. Nachází se asi 7 km na jihovýchod od Teplé. Je zde evidováno 22 adres. V roce 2011 zde trvale žilo 13 obyvatel.\n\nZahrádka leží v katastrálním území Zahrádka u Starého Sedla o rozloze 3,58 km².\n\nPrvní písemná zmínka o vesnici pochází z roku 1183.\n\n\n"}
{"id": "529619", "url": "https://cs.wikipedia.org/wiki?curid=529619", "title": "Doubí (Třebeň)", "text": "Doubí (Třebeň)\n\nDoubí (německy \"Aag\") je malá vesnice, část obce Třebeň v okrese Cheb nacházející se 1 km na jih od Třebně. Je zde evidováno 9 adres. V roce 2011 zde trvale žilo 39 obyvatel.\n\nDoubí leží v katastrálním území Doubí u Třebeně o rozloze 1,11 km.\n\nPrvní písemná zmínka o vesnici pochází z roku 1374.\n\n"}
{"id": "529620", "url": "https://cs.wikipedia.org/wiki?curid=529620", "title": "Chocovice", "text": "Chocovice\n\nChocovice je osada, část obce Třebeň v okrese Cheb, která se nachází 1,5 km na jihovýchod od Třebně. Protéká jí řeka Ohře. Je zde evidováno 5 adres. V roce 2011 zde trvale žilo 15 obyvatel.\n\nChocovice je také název katastrálního území o rozloze 2,58 km.\n\nPrvní písemná zmínka o vesnici pochází z roku 1290.\n\n"}
{"id": "529621", "url": "https://cs.wikipedia.org/wiki?curid=529621", "title": "Vilém I. Sicilský", "text": "Vilém I. Sicilský\n\nVilém I. zvaný \"Špatný\" nebo také \"Zlý\" (italsky \"Guglielmo il Malo\", 1131 – 7. května 1166, Palermo) byl druhým králem Sicílie. Vládl od otcovy smrti roku 1154 až do své vlastní. Byl čtvrtým synem Rogera II. Sicilského a Elvíry Kastilské, dcery Alfonse VI. Kastilského a jeho čtvrté ženy Isabely, dcery sevillského emíra.\n\nVilémovo přízvisko \"„Zlý“\" nemá žádnou oporu v historických událostech, je spíše vyjádřením zaujatosti historika Hugo Falcanduse a vrstvy baronů ke králi a vrstvě jeho úředníků. Je však zřejmé, že co do energie a charakteru zaostával za svým otcem a dával přednost polomuslimskému životu ve svých nádherných palácích v Palermu.\n\nJako čtvrtý syn krále neměl Roger původně žádné naděje na královský trůn. Smrt jeho tří starších bratří v letech 1138 až 1148 však zcela změnila situaci. Když pak otec v roce 1154 zemřel, nebyl Vilém dostatečně připraven převzít jeho roli. Po převzetí moci zachoval administrativu tak, jak ji otec v posledních letech vybudoval. Pouze anglický kancléř Thomas Brun byl nahrazen kancléřem Maiem z Bari. Skutečná moc v království byla v první řadě v rukou tohoto úředníka. Z nízkého původu se vypracoval k titulům admirála, \"ammiratus ammiratorum\" nebo také \"Emír emírů\". Maio pokračoval v Rogerově politice vyloučení šlechty z administrativních záležitostí a rovněž se snažil omezit přílišnou svobodu měst. Barony trpící pod královskou mocí podněcoval ke vzpouře papež Hadrián IV., o jehož uznání Vilém ani nežádal, ale i byzantský císař Manuel I. Komnenos a císař Svaté říše římské Fridrich I. Barbarossa.\n\nNa konci roku 1155 řecká vojska obsadila Bari, Trani, Giovinazzo, Andrii a Taranto a začala obléhat Brindisi. Vilémova armáda se vylodila na poloostrově, zničila řeckou flotilu a armádu v Brindisi a obsadila Bari. Papež Hadrián se s tím smířil a v Beneventu podepsal 18. června dohodu, v níž opustil rebely a uznal Viléma jako krále. Během léta 1157 vyslal Vilém mohutnou flotilu (164 lodí a 10 000 mužů), která vyplenila řecký ostrov Euboia a město Almyros. V následujícím roce uzavřel Vilém s Řeky mír.\n\nTyto diplomatické úspěchy byly patrně dílem Maia. Na druhé straně království ztratilo své africké državy ve prospěch arabské dynastie Almohadů. Je však možné, že Maio sám radil tuto provincii opustit s ohledem na nebezpečí, které království hrozilo ze severu. Roku 1156 začala revolta ve Sfaxu (v dnešním Tunisu) a rychle se šířila. Pro její potlačení se nic nedělalo. Teprve v roce 1159 admirál Petr vedl mohutnou expedici se 160 loděmi proti Baleárským ostrovům, které byly v držení Saracénů. Se stejnou flotilou se pak snažil se osvobodit obléhanou Mahdii, avšak vrátil se zpět, aniž by došlo k bitvě. Petr v nemilost neupadl, ale již žádná expedice za udržením křesťanské Mahdie nebyla vyslána. Město padlo 11. ledna 1160.\n\nMaiova politika vedla ke všeobecnému spiknutí a v listopadu 1160 byl Maio v Palermu zavražděn vůdcem sicilských šlechticů Matějem Bonelim. Baroni nehodlali svrhnout i krále, přáli si však slabou vládu. Vhodným kandidátem se zdál být Vilémův nejstarší syn Roger IV., vévoda Apulienský.\n\nPo zavraždění Maia napadli královský palác dva vlastní královi příbuzní: Šimon, Vilémův nelegitimní polobratr a stejně nelegitimní synovec Tankred Sicilský. Král byl s celou svou rodinou zajat. Králův život ušetřil Richard, hrabě z Molise. Následně pochodoval v ulicích Palerma a oznamoval, že bude za svůj čin o tři dny později v katedrále korunován.\nZatímco král zůstával v rukou konspirátorů, kteří se nemohli dohodnout, zda ho mají zavraždit nebo pouze zbavit moci, lid a armáda se spojili na jeho obranu. Povstání bylo potlačeno a královská moc obnovena. Bonello byl oslepen a krátká vojenská akce proti vzbouřencům se omezila na vypálení jejich města Butera.\n\nPři prvním útoku na palác za osvobozením krále, byl králův syn Roger zabit zbloudilým šípem (i když výše zmíněný zaujatý historik Falcandus naznačuje, že mohlo jít o královu pomstu nevěrnému synovi).\n\nPo porážce vzbouřenců svěřil Vilém řízení státních záležitostí do rukou mužů, kteří prošli Maiovou školou. Vytvořil triumvirát: pronotář Matouš z Ajella, hrabě Sylvester z Marsica (ten zdědil Maioův majetek) a biskup Palmer ze Syrakus (zvolený, ale nevysvěcený). Další léta již byla klidná. Stal se oblíbencem papeže Alexandra III., neboť jej podporoval v boji proti vzdoropapežům i proti císaři Barbarossovi. Když byl papež v Lateránském paláci v listopadu 1165 slavnostně instalován, čestnou stráž tvořili právě Normané\n\nVilém I. zemřel 7. května 1166 a je pohřben v katedrále ve městě Monreale. Se svou ženou Markétou Navarrskou měl čtyři syny.\n\n\n"}
{"id": "529622", "url": "https://cs.wikipedia.org/wiki?curid=529622", "title": "Lesina", "text": "Lesina\n\nLesina je osada, část obce Třebeň v okrese Cheb. Nachází se asi 2,5 km na východ od Třebně. Je zde evidováno 5 adres. V roce 2011 zde trvale žilo 14 obyvatel.\n\nLesina je také název katastrálního území o rozloze 2,39 km. V katastrálním území Lesina leží i obec Lesinka.\n\nPrvní písemná zmínka o vesnici pochází z roku 1290.\n\n"}
{"id": "529623", "url": "https://cs.wikipedia.org/wiki?curid=529623", "title": "Lesinka", "text": "Lesinka\n\nLesinka je malá vesnice, část obce Třebeň v okrese Cheb. Nachází se asi 1 km na jihovýchod od Třebně. Je zde evidováno 7 adres. V roce 2011 zde trvale žilo 22 obyvatel.\n\nLesinka leží v katastrálním území Lesina o výměře 2,39 km.\n\nPrvní písemná zmínka o vesnici pochází z roku 1322.\n\n"}
{"id": "529625", "url": "https://cs.wikipedia.org/wiki?curid=529625", "title": "Chodovská Huť", "text": "Chodovská Huť\n\nChodovská Huť (dříve Chodovský Šmelctál) je vesnice, část obce Tři Sekery v okrese Cheb. Nachází se asi 3 km na jih od Třech Seker. Je zde evidováno 107 adres. V roce 2011 zde trvale žilo 121 obyvatel.\n\nChodovská Huť je také název katastrálního území o rozloze 12,38 km. Chodovská Huť leží i v katastrálním území Plánská Huť o rozloze 1,95 km (původně obec s názvem Planský Šmelctál).\n\nPrvní písemná zmínka o vesnici pochází z roku 1788.\n\n"}
{"id": "529626", "url": "https://cs.wikipedia.org/wiki?curid=529626", "title": "Krásné (Tři Sekery)", "text": "Krásné (Tři Sekery)\n\nKrásné (něm. \"Schönthal\") je vesnice, část obce Tři Sekery v okrese Cheb. Nachází se asi 1 km na sever od Třech Seker. Je zde evidováno 113 adres. V roce 2011 zde trvale žilo 278 obyvatel.\n\nKrásné leží v katastrálním území Krásné u Tří Seker o rozloze 7,9 km.\n\nPrvní písemná zmínka o vesnici pochází z roku 1838.\n\n\n"}
{"id": "529627", "url": "https://cs.wikipedia.org/wiki?curid=529627", "title": "Tachovská Huť", "text": "Tachovská Huť\n\nTachovská Huť (dříve Tachovský Šmelctál) je malá vesnice, část obce Tři Sekery v okrese Cheb. Nachází se asi 2 km na jihozápad od Tří Seker. Je zde evidováno 20 adres. V roce 2011 zde trvale žilo 56 obyvatel.\n\nTachovská Huť je také název katastrálního území o rozloze 6,14 km.\n\nPrvní písemná zmínka o vesnici pochází z roku 1788.\n\n"}
{"id": "529628", "url": "https://cs.wikipedia.org/wiki?curid=529628", "title": "František Šohaj", "text": "František Šohaj\n\nFrantišek Šohaj (25. listopadu 1815 Pacov – 31. května 1878 Praha) byl český klasický filolog a pedagog.\n\nZákladní vzdělání získal v rodném městě. V jedenácti letech ho rodiče poslali do Prahy, aby se naučil německy a mohl být přijat na gymnázium. To pak navštěvoval postupně v Českých Budějovicích (u strýce Vacka Kamenického), Jindřichově Hradci a Písku. V roce 1834 nastoupil na pražskou univerzitu, kde postupně studoval filozofii a práva. Seznámil se tam také s předními obrozenci, jako byli Václav Štulc, Josef Bojislav Pichl, Alois Pravoslav Trojan a Václav Vladivoj Tomek. Roku 1848 získal titul doktora filozofie a začal pracovat jako soukromý vychovatel v bohatých rodinách. Krátce také přednášel filologii a estetiku na univerzitě, kde zastupoval zemřelého profesora Kanavala po dobu, než se vedení fakulty podařilo zajistit náhradu ze zahraničí.\n\nChtěl se stát gymnazijním profesorem, doplnil si proto ještě zkoušky z filologie, zeměpisu a dějepisu. Od roku 1859 vyučoval na pražském akademickém gymnáziu. Byl velmi úspěšný a oblíbený. Zemřel 31. května 1878 ve 3 hodiny ráno, pohřben byl na Vyšehradském hřbitově.\n\nPrvní Šohajovou literární prací byla balada \"Přibík z Újezda\", inspirovaná pověstí z Březnicka a uveřejněná v \"Musejníku\" v roce 1839. Později překládal z latiny a řečtiny – Vergiliovy básně a Sofoklovy tragédie \"Antigona\" (1851, druhé vydání 1856) a \"Král Oidipus\" (1856). Roku 1852 napsal mluvnici latiny. V dalších letech se soustředil na pedagogickou činnost a samostatně nepublikoval, ale jako člen redakce pro vydávání řeckých a římských klasiku kontroloval a opravoval překlady.\n\n"}
{"id": "529629", "url": "https://cs.wikipedia.org/wiki?curid=529629", "title": "Lipoltov", "text": "Lipoltov\n\nLipoltov je malá vesnice, část obce Tuřany v okrese Cheb. Nachází se 1,5 km na západ od Tuřan. Ve vesnici je evidováno 14 adres. V roce 2011 zde trvale žilo 31 obyvatel.\n\nLipoltov je také název katastrálního území o rozloze 3,17 km. V katastrálním území Lipoltov leží i Tuřany.\n\nPrvní písemná zmínka o vesnici pochází z roku 1294.\n\n\n"}
{"id": "529630", "url": "https://cs.wikipedia.org/wiki?curid=529630", "title": "Návrší (Tuřany)", "text": "Návrší (Tuřany)\n\nNávrší je malá vesnice, část obce Tuřany v okrese Cheb. Nachází se asi 1 km na sever od Tuřan. Je zde evidováno 13 adres. V roce 2011 zde trvale žilo 32 obyvatel.\n\nNávrší leží v katastrálním území Tuřany u Kynšperku nad Ohří o výměře 2,94 km.\n\nPrvní písemná zmínka o vesnici pochází z roku 1370.\n\n\n"}
{"id": "529631", "url": "https://cs.wikipedia.org/wiki?curid=529631", "title": "Klimentov", "text": "Klimentov\n\nKlimentov (německy \"Klemensdorf\") je vesnice, část obce Velká Hleďsebe v okrese Cheb. Nachází se asi 1 km na severozápad od Velké Hleďsebe. Je zde evidováno 143 adres. V roce 2011 zde trvale žilo 599 obyvatel.\n\nKlimentov je také název katastrálního území o rozloze 1,06 km.\n\nPrvní písemná zmínka o vesnici pochází z roku 1788.\n\nSoučástí obce je rozsáhlý areál bývalých kasáren Klimentov, vybudovaný v padesátých letech a vojáky opuštěný v roce 2004. Jeho kapacita byla 2500 vojáků,zařazených do pěších, tankových, raketových uskupení. Součástí byly i jednotky PtP a vně kasáren řada obytných domů pro vojáky z povolání. Ministerstvo obrany areál předává obci.\n\nObec je napojena na mariánskolázeňskou MHD trolejbusovou linkou č. 6, o volných dnech autobusovou č. 16. Také sem zajíždí spoje meziměstských autobusů.\n\n\n"}
{"id": "529632", "url": "https://cs.wikipedia.org/wiki?curid=529632", "title": "Malá Hleďsebe", "text": "Malá Hleďsebe\n\nMalá Hleďsebe \"(\"německy \"Klein Siehdichfür\") je malá vesnice, část obce Velká Hleďsebe v okrese Cheb. Nachází se asi 2 km na jihozápad od Velké Hleďsebe. Je zde evidováno 16 adres. V roce 2011 zde trvale žilo 20 obyvatel.\n\nMalá Hleďsebe je také název katastrálního území o rozloze 0,89 km.\n\nPrvní písemná zmínka o vesnici pochází z roku 1587.\n\n"}
{"id": "529634", "url": "https://cs.wikipedia.org/wiki?curid=529634", "title": "Martinov (Vlkovice)", "text": "Martinov (Vlkovice)\n\nMartinov je osada, část obce Vlkovice v okrese Cheb. Nachází se asi 2 km na jihovýchod od Vlkovic. Je zde evidováno 30 adres. V roce 2011 zde trvale žilo 10 obyvatel.\n\nMartinov leží v katastrálním území Martinov u Mariánských Lázní o rozloze 2,51 km².\n\nPrvní písemná zmínka o vesnici pochází z roku 1459.\n\nPodle sčítání 1930 zde žilo v 28 domech 144 obyvatel. 143 obyvatel se hlásilo k německé národnosti. Žilo zde 144 římských katolíků.\n\n"}
{"id": "529635", "url": "https://cs.wikipedia.org/wiki?curid=529635", "title": "Antonínova Výšina", "text": "Antonínova Výšina\n\nAntonínova Výšina je malá vesnice, část obce Vojtanov v okrese Cheb. Nachází se asi 3 km na jih od Vojtanova. Prochází zde silnice I/64. Je zde evidováno 6 adres. V roce 2011 zde trvale žili čtyři obyvatelé.\n\nAntonínova Výšina leží v katastrálním území Mýtinka u Poustky o výměře 2,76 km.\n\nPrvní písemná zmínka o vesnici pochází z roku 1395.\n"}
{"id": "529636", "url": "https://cs.wikipedia.org/wiki?curid=529636", "title": "Milhostov (Zádub-Závišín)", "text": "Milhostov (Zádub-Závišín)\n\nMilhostov je malá vesnice, část obce Zádub-Závišín v okrese Cheb. Nachází se asi 1,5 km na jihovýchod od Zádubu-Závišína. Je zde evidováno 37 adres. V roce 2011 zde trvale žilo 48 obyvatel.\n\nMilhostov leží v katastrálním území Milhostov u Mariánských Lázní o rozloze 2,21 km.\n\nObec Milhostov připadla pod správní území MěNV Mariánské Lázně dnem 1. dubna 1976. V minulosti byl Milhostov samostatnou katastrální obcí se 220 hektary. Patřil pod politickou obec Ovesné Kladruby, která mu byla i farní obcí a zeměpisně největším sousedem.\n\nMilhostov leží 5 km jihovýchodně od MariánskýchLázní ve svahu údolí Jilmového potoka ve výšce 700 m n. m. Se okolím je obec spojena železnicí a špatnou silnicí – odbočkou ze silnice Závišín – Ovesné Kladruby. Severně od obce se tyčí nejvyšší hora Tepelské vrchoviny Podhorní vrch (846 m n. m.), východně nad Jilmovým potokem se táhne výšina ve směru na Ovesné Kladruby, zakončená na jihu Jilmovým vrchem (Ulmberg m n. m.). Severně na západ se táhne výšina cca 720 m n. m. Severním směrem leží Zádub a za ním je Závišín. Silniční poměry zkreslují polohu Milhostova vůči sousedním sídlům. Zádub, Vlkovice a Ovesné Kladruby leží přibližně stejně daleko v různých směrech.\n\nTato ves – po celý čas existence čistě zemědělská – se poprvé uvádí v potvrzovací listině papeže Řehoře X. z 23. května 1273, která obsahuje seznam obcí, patřících premonstrátskému klášteru Teplá. Zapsána je jako „Milhoztouo“. Ještě v roce 1495, za krále Jiřího z Poděbrad, se uvádí jako „Milhostowo“. Německý název „Millestau“ se objevuje až později a teprve v roce 1854 je určen úřední název Milhostov, a něm.Muellestau.\nA.PROFOUS vysvětluje původ názvu od osobního jména Milhost, Milgost a uvádí příklady výskytu tohoto jména z let 1120-1182.\nVes stejného jména v Čechách neexistovala a až po 2. světové válce se objevil název Milhostov pro jinou obec na Chebsku.\n\nPrvní písemná zmínka o vesnici pochází z roku 1273. Historie obce je nejvíce spjata s historií její farnosti – Ovesnými Kladruby. Spolu s nimi pak patřila po 700 let pod premonstrátský klášter Teplá (1193–1848) s výjimkou dvou krátkých období v 16. století, kdy byla krátce v rukou Pluhů z Bečova a podruhé pánů Šliků, podobně, jako okolní vesnice. Mihostovští byli křtěni, ženili se a byli pochováváni v Ovesných Kladrubech, kam patřili farností.\n\nOvesné Kladruby byly místem, kam chodily děti do školy, kde bylo zprvu nádraží a kde byla policejní stanice. Zvláště v zimě byla cesta do školy pro metrové závěje velice obtížná. Nadané děti pokračovaly na měšťanské škole v Teplé a až do roku 1938 začaly chodit do Mariánských Lázní. Populární byla Landwirtschaftliche Volksbildungsschule ve Vlkovicích, která měla 2 zimní semestry.\n\nMilhostov patřil mezi značně staré obce založené kolonizací Hroznaty, nebo jeho otce Sezimy a není vyloučen původ ještě starší. Šlo o typickou okrouhlici, se 14 dvory v uzavřeném kruhu. Vesnice ležela na svahu údolí Jilmového potoka a pouze starý mlýn na potoce ležel stranou (měl čp.15). Vhodná poloha se týkala i povětrnostních podmínek, kdy výšina na západě chránila obec před převládajícími větry. A.GNIRS psal, že ves se znovu osídlila v 15. stol., snad vymřela po černém moru r.1381. Podle GNIRSE se ves vyvíjela ze tří čtyřhranných svobodných dvorů, které stávaly na různých místech ve svahu. Z nich nejzachovalejší byl dvůr „U Hutererů“, který shořel 1943. Gnirsova domněnka o třech dvorech je sporná, protože ještě indikační skica Milhostovského katastru (1833) zachycuje zcela jednoznačně ves v podobě okrouhlice.\n\nAsi 1 km jižně od Milhostova a 1 km severně od Martinova, nedaleko od soutoku Jilmového potoka a Kladrubského potoka se nachází v nadmořské výšce 620 m n. m. přírodní památka Milhostovské mofety. Jsou to malé krátery v zemi, do hloubky asi 50 cm, jimiž uniká z nitra země na povrch přírodní sirouhličitých plyn. Výstupní cesty plynu tvoří pukliny vzniklé pohybem starších zlomů a na ně kolmých zlomů vytvořených vulkanickou činností Podhorního vrchu. Za deště se malé krátery naplní vodou, kterou plyn probublává. Vývěry lze pozorovat i v okolí u břehů Jilmového potoka. Plynné vývěry jsou obdobného charakteru jako u výskytu mofet na přírodní památce Sirňák, vzdálené přibližně 4 km. Mofety působí jako přírodní pasti, v mofetových kráterech jsou běžné nálezy uhynulých drobných hlodavců a brouků. Příčinou jejich smrti je oxid uhličitý, který je hlavní součástí plynu. Místo je v terénu označeno informační tabulí.\n\nPodle sčítání 1930 zde žilo v 27 domech 147 obyvatel. 147 obyvatel se hlásilo k německé národnosti. Žilo zde 147 římských katolíků.\n\n\n"}
{"id": "529637", "url": "https://cs.wikipedia.org/wiki?curid=529637", "title": "Zádub (Zádub-Závišín)", "text": "Zádub (Zádub-Závišín)\n\nZádub je vesnice, část obce Zádub-Závišín v okrese Cheb. Nachází se na západě Zádubu-Závišína. Prochází zde silnice II/230. Je zde evidováno 73 adres. V roce 2011 zde trvale žilo 177 obyvatel.\n\nZádub je také název katastrálního území o rozloze 1,85 km.\n\nPodle německé kroniky z roku 1935, která se odvolává na podstatně starší, již neexistující Dorschnerovu kroniku, se jedná zřejmě o nejstarší vesnická sídla v oblasti. Významný archeologický nález (z roku 1936) kolových staveb na dně Podhorního rybníka nevylučuje možnost předslovanské kultury.\n\nPrvní písemná zmínka o vesnici pochází z roku 1273. Jedná se o bulu papeže Řehoře X. z 23. května toho roku. Tato uvádí obce \"Zadubo\" a \"Zavissino\" (sousední vesnice, dnes Závišín).\n\nPodle sčítání 1930 zde žilo v 89 domech 544 obyvatel. 8 obyvatel se hlásilo k československé národnosti a 536 k německé. Žilo zde 544 římských katolíků.\n\n\n"}
{"id": "529639", "url": "https://cs.wikipedia.org/wiki?curid=529639", "title": "Závišín (Zádub-Závišín)", "text": "Závišín (Zádub-Závišín)\n\nZávišín () je malá vesnice, část obce Zádub-Závišín v okrese Cheb. Nachází se na severu Zádubu-Závišína. Prochází zde silnice II/230. Je zde evidováno 46 adres. V roce 2011 zde trvale žilo 83 obyvatel.>\n\nZávišín je také název katastrálního území o rozloze 2,26 km.\n\nPrvní písemná zmínka o vesnici pochází z roku 1273.\n\nPodle sčítání 1930 zde žilo v 53 domech 361 obyvatel. 360 obyvatel se hlásilo k německé národnosti. Žilo zde 361 římských katolíků.\n\n\n"}
{"id": "529640", "url": "https://cs.wikipedia.org/wiki?curid=529640", "title": "Železniční trať Ostrov nad Ohří – Jáchymov", "text": "Železniční trať Ostrov nad Ohří – Jáchymov\n\nProvoz na železniční trati z Ostrova nad Ohří do Jáchymova byl zahájen 21. prosince 1896 a ukončen 3. srpna 1957 kvůli rozšíření silnice do Jáchymova. Na trať se vjíždí úvratí z tratě 140. Trať byla nejstrmější adhezní veřejnou drahou v Čechách – sklon zde dosahoval až 52,6 ‰. Nyní trať už nefunguje.\n\nRoku 1883 byla vydána předběžná koncese pro stavbu železnice. Tu získal Dr. Russ. O rok později zpracovala pražská firma Schmied&Halama předběžný projekt. Ten byl ve dnech 29. -30. 5. 1884 podroben revizi pod vedením Ing. Baziky. Výsledek byl kvůli prudkému sklonu tratě zamítavý. Město ale na stavbě trvalo, a proto proběhla 6. února 1885 revize nová. Její výsledek byl kladný a zpráva konstatovala, že stavba by stála 407 000 zlatých (45 222 zlatých na jeden km). Město získalo úvěr u Zemské banky, ten byl garantován výnosem Českého sněmu ze dne 14. 4. 1894. Koncese pro stavbu byla udělena 5. září 1895 a vypracování projektu provedla firma E. Gross z Vídně. Tato společnost také o rok později zahájila vlastní stavbu.\n\nNa trati se plánoval vznik pěti stanic: \"Schlackenwerth\" (Ostrov), \"Schlackenwerth P. H.\" (Ostrov-zastávka), \"Unter-Brand\" (Dolní Žďár), \"Ober-Brand\" (Horní Žďár) a \"St. Joachimsthal\" (Jáchymov). 25. září 1896 byla zahájena stavba tunelu v úbočí Šibeničního vrchu. Protože poblíž stály domy, nemohl být použit dynamit a skála se musela lámat ručně. I přesto, že se pracovalo dvacet čtyři hodin denně, práce postupovaly pomalu, přibližně půl metru za den. Tunel byl proražen až 14. října 1896. V roce 1898 provedla firma František Kuliš z Nejdku vyzdívku klenby tunelu do hloubky pěti metrů z obou stran tunelu. Na konci listopadu 1896 byly při policejně-technické zkoušce shledány nedostatky, z nichž nejzávažnější byl sklon trati. Ten činil 52,6 ‰, o 5,6 ‰ více než podle projektu.\n\nV prosinci byl vypraven za účasti ministra pro železnice první vlak. Pravidelná doprava byla zahájena 23. prosince 1896. Kolem roku 1900 bylo zvažováno prodloužení trati do Perninku, Božího Daru a Kovářské. Projekt byl ale zamítnut pro nadměrnou technickou náročnost. Osmého ledna 1902 byla z místní železnice vytvořena akciová společnost. Na trati se často stávalo, že souprava v prudkém stoupání uvízla, hlavně v zimě kvůli závějím. Cestující potom museli čekat více než hodinu na příjezd záložní lokomotivy. Proto, když se v Radium-Paláci konala konference států Malé dohody, odmítli její účastníci přepravu slavnostním vlakem a do Jáchymova se raději přepravili fiakry. O dva roky později na trati ve vlaku uvízl rumunský regent, který se v Jáchymově léčil.\n\nOsobní doprava byla pro nerentabilnost zrušena 15. prosince 1934 a nahrazena autobusy ČSD. Zároveň byla podána žádost na demolici tratě, což vyvolalo prudkou vlnu protestů. Město v reakci odmítlo podporovat autobusovou dopravu a 15. února 1938 přednesla delegace města na Ministerstvu železnic žádost o obnovu osobní dopravy. Žádost byla zamítnuta a na oplátku byl městem vyhlášen zákaz zastavení autobusů před Radium-Palácem a na území města byly zrušeny autobusové zastávky. Osobní doprava byla znovuzavedena až Deutsche Reichsbahn v roce 1941. V jízdním řádu byla vedena jako trať 166g. Po osvobození trať 25. května 1945 přebraly ČSD.\n\nPo zahájení masivní těžby uranu sloužila železnice k jeho přepravě na ostrovské nádraží a odtud uran putoval do SSSR. Po ukončení těžby této suroviny byla dráha v roce 1957 výnosem České Národní Rady zrušena.\n\nV současnosti je trať kompletně snesena. Nicméně bývalé drážní těleso je ve větší části zachováno. Na trati je pod Jáchymovem zachovaný 18,3 metrů dlouhý Jáchymovský tunel a v Horním Žďáru můstek přes potok.\n\nZachovaly se rovněž nádražní budovy, ale slouží tak pouze nádraží Ostrov nad Ohří. Budovy zastávky Ostrov a nádraží Dolní Žďár se dochovaly, zastávka Ostrov byla v roce 2017 opravena a slouží jako malé muzeum zrušené železnice a cyklistické odpočívadlo. V Horním Žďáru je dochovaný domek správce trati. Nádraží Horní Žďár a Jáchymov byla demolována při výstavbě silnice Ostrov – Jáchymov.\n\nV současnosti je na tělese bývalé dráhy vybudována cyklostezka z Ostrova do Jáchymova.\n\nSe sklonem 52.6 ‰ šlo o nejstrmější adhezní trať s normálním rozchodem na území Československa. Na této trati je navíc i nejkratší železniční tunel na území České republiky a původně i Československa. Měří 18, 3 metru (nejkratší provozovaný je u Žlutic a měří 25 metrů).\n"}
{"id": "529642", "url": "https://cs.wikipedia.org/wiki?curid=529642", "title": "Seznam katastrálních území v okrese Cheb", "text": "Seznam katastrálních území v okrese Cheb\n\nV této tabulce je uveden kompletní výčet katastrálních území Okresu Cheb, včetně rozlohy a sídel, které na nich leží.\nCelková výměra 1045,93 km\n\nhttp://www.uir.cz/, územně identifikační registr ČR\n"}
{"id": "529643", "url": "https://cs.wikipedia.org/wiki?curid=529643", "title": "Seznam větrných mlýnů v Česku", "text": "Seznam větrných mlýnů v Česku\n\nSeznam větrných mlýnů v České republice:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "529648", "url": "https://cs.wikipedia.org/wiki?curid=529648", "title": "Miloslava Pippichová-Havelková", "text": "Miloslava Pippichová-Havelková\n\nMiloslava Pippichová-Havelková (25. února 1847 Nymburk – 28. března 1878 Praha) byla česká operní pěvkyně – sopranistka. Vystupovala r. 1867 v Prozatímním divadle a po několikaleté přestávce znovu v 70. letech, převážně na koncertech. 6. června 1869 řídila jako první česká žena-sbormistryně pěvecký soubor na slavnosti k odhalení pomníku Boženy Němcové.\n\nNarodila se 25. února 1847 v Nymburku, kde byl její otec, známý právník Matěj Havelka, v té době radou krajského soudu. Rodina byla kulturně a vlastenecky založená, otec vedl jak ji, tak sestru Zdeňku ke vzdělání a hudbě. Do školy chodila v Písku, kde se seznámila s básníkem Adolfem Heydukem. Vedle češtiny a němčiny se také naučila francouzsky, rusky, anglicky a italsky.\n\nJako pěvkyně měla soprán velkého rozsahu. Jejím prvním učitelem zpěvu byl František Gregora, ředitel kůru v Písku. Po přestěhování rodiny do Prahy pokračovala v pěvecké škole Františka Pivody, který s ní nastudoval více než 25 oper. Herectví, ke kterému měla rovněž velké nadání, se učila u Otilie Sklenářové-Malé. 6. ledna 1867 poprvé vystoupila v Českém zemském divadle jako Eleonora v opeře \"Trubadúr\" od Giuseppe Verdiho. K dalším rolím patřila Gilda (\"Rigoletto\"), Ludmila (Jan Nepomuk Škroup: \"Švédové v Praze\"), Matylda (Gioacchino Rossini: \"Vilém Tell\") a Elvíra (Daniel Auber: \"Němá z Portici\"). Její zpěv i herecký projev došly velkého uznání a zajistily ji v divadle stálé angažmá. Dlouho se z něj ale netěšila. Přílišnou námahou při představeních i domácím cvičení u ní propukla nervová choroba hlasu, která si vynutila klid. Na scénu se vrátila v roce 1870 a do prosince 1874, kdy se provdala za Karla Pippicha, uskutečnila řadu koncertů s písněmi Pivody, Dvořáka, Fibicha, Bendla, Skuherského, Glinky i z lidové tvorby.\n\nÚčastnila se také humanitárních a vlasteneckých akcí. V Písku propagovala prodej losů na podporu Zdeňky Havlíčkové, dcery Karla Havlíčka. 6. června 1869 se stala první českou ženou – sbormistryní, když na Žofíně dirigovala sboru 50 zpěvaček u příležitosti odhalení pomníku Boženy Němcové. Americký klub dam, který tuto slavnost organizoval, jí na památku daroval ozdobnou taktovku ze slonoviny s věnováním. Kritika ocenila jistotu jejího vedení i půvab a eleganci.\n\nPo svatbě v roce 1874 se přestěhovala za manželem do Chrudimi. V letech 1875 a 1876 dál zpívala na koncertech. Pro časopis Světozor v roce 1875 přeložila novelu \"Z káznice J. A...\" V únoru 1877 onemocněla a o rok později odjela do Prahy s tím, že odtud bude pokračovat na ozdravný pobyt do města Arco (dnes v italské provincii Trento). Její stav se ale zhoršil a 26. března 1878 v Praze zemřela. Pohřbena byla v Chrudimi za účasti desítek umělců a tisíců dalších lidí.\n\n"}
{"id": "529649", "url": "https://cs.wikipedia.org/wiki?curid=529649", "title": "Volby do Státního shromáždění Republiky Slovinsko 1996", "text": "Volby do Státního shromáždění Republiky Slovinsko 1996\n\nVolby do Státního shromáždění Republiky Slovinsko se konaly 10. listopadu 1996. Volební účast byla 73,70 %. Voleno bylo 88 poslanců z 90, zbylí dva byli delegáti národnostních menšin.\n\n"}
{"id": "529650", "url": "https://cs.wikipedia.org/wiki?curid=529650", "title": "Seznam vodních mlýnů v Česku", "text": "Seznam vodních mlýnů v Česku\n\nSeznam vodních mlýnů v České republice:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "529651", "url": "https://cs.wikipedia.org/wiki?curid=529651", "title": "Connie Hedegaardová", "text": "Connie Hedegaardová\n\nConnie Hedegaardová (* 15. října 1960, Holbæk, Dánsko) je dánská a evropská politička, od 8. února 2010 komisařka pro otázky klimatu v Evropské komisi vedené José Barrosem.\n\nV minulosti byla členkou dánské vlády jako ministryně životního prostředí (2. srpna 2004 až 23. listopadu 2007), ministryně pro skandinávskou spolupráci (od 18. února 2005 do 23. listopadu 2007) a ministryní pro energetiku a ochranu klimatu (od 23. listopadu 2007 do 24. listopadu 2009).\n\n"}
{"id": "529654", "url": "https://cs.wikipedia.org/wiki?curid=529654", "title": "Železniční trať Vojkovice nad Ohří – Kyselka", "text": "Železniční trať Vojkovice nad Ohří – Kyselka\n\nŽelezniční trať Vojkovice nad Ohří – Kyselka o délce 9,0 km byla zprovozněna 1. února 1895 jako normálněrozchodná veřejná železnice. Na veřejnou železnici ve stanici Kyselka navazovala vlečka a nákladní úzkorozchodná drážka.\n\nTuto místní dráhu vybudovala firma Heinrich Mattoni a provoz zajišťovala Buštěhradská dráha, od roku 1923 Československé státní dráhy. Osobní doprava do lázní v Kyselce byla zastavena v roce 1935, nadále však trať sloužila pro nákladní dopravu firmy Mattoni, později už jen jako vlečka. V roce 1998 byl provoz zastaven, od té doby trať chátrala, krátký úsek z nádraží Kyselka do závodu Mattoni po mostě přes Ohři byl zrušen v roce 2001 a při rekonstrukci mostu v roce 2007 byly koleje sneseny.\n\nOd roku 2012 je provoz na železniční vlečce obnoven pro dopravu minerálek ze závodu Mattoni.\n\nMinistr dopravy Vít Bárta (2010-2011) po návštěvě podniku Mattoni začal veřejně hovořit o plánu na reaktivaci trati jako vlečky a převedení nákladní dopravy z aut na železnici ve spolupráci se státem vlastněným dopravcem ČD Cargo. Ředitel Karlovských minerálních vod Alessandro Pasquale médiím potvrdil, že o vlečku se i v letech nevyužívání alespoň v základním rozsahu firma starala a reaktivaci plánuje. Ačkoli se na zprovoznění vlečky zviditelňovalo v médiích mnoho politiků, při obnovení provozu byl přítomen i hejtman Karlovarského kraje, ve skutečnosti byla obnova vlečky výhradně záležitostí Karlovarských minerálních vod, a.s. a Autodopravy Hanzalík, s.r.o.\n\nNa začátku května roku (2012) zahájila společnost Karlovarské minerální vody, a. s. rekonstrukci vlečky. Dopravu na vlečce zajišťuje firma Railsystem, s.r.o., dceřiná firma Autodopravy Hanzalík, s. r. o., která se doposud zabývala jen silniční nákladní dopravou. Za tímto účelem firma zakoupila od Českých drah několik starších lokomotiv řady 749.\n\n28. srpna 2012 proběhlo oficiální otevření obnovené vlečky pro veřejnost, avšak první vlak s minerálkami vyjel po obnovené vlečce již 15. srpna 2012. Výrobce minerálek zahájil přepravu svých výrobků po železnici mimo jiné kvůli obyvatelům Kyselky, kteří poukazovali na problémy s kamionovou dopravou na úzké silnici z Kyselky do Karlových Varů. Obnova železniční vlečky trvala čtyři měsíce. V sezoně vypraví výrobce minerálek jednu vlakovou soupravu denně. Mimo sezonu by měly stačit tři soupravy týdně.\nV letním období po trati též vedeny výletní vlaky\n\nSoučasně s normálně rozchodnou vlečkou byla v Kyselce zřízena úzkokolejka a dvě kratší lanovky. Shodný byl rozchod kolejí –450 mm – i účel, kterým byl svoz přepravek s lahvemi minerálky. Nejdelší větev úzkokolejky, vedená po nábřeží, vznikla však až náhradou za původní normálněrozchodnou vlečku. Torzo úzkokolejky je dodnes patrné před zchátralými lázeňskými domy. Vozíky úzkokolejky byly v podstatě podvozky pod přepravky. Díky tomuto řešení úzkokolejka projížděla přímo plnicí linkou a z velké části tak odpadla manipulace s přepravkami. Na trati byly vlaky vedeny motorovou lokomotivou, v závodě a na překladišti byl posun vozů animální.\n\nLanovka k Ottovu prameni – v údolí Ohře – v údolní stanici na bývalé Mattoniho kolonádě na ni navazovala úzkorozchodná dráha.\nLanovka k Löschnerovu prameni – v údolí Lomnického potoka.\n\n"}
{"id": "529657", "url": "https://cs.wikipedia.org/wiki?curid=529657", "title": "The Final Frontier (album, Iron Maiden)", "text": "The Final Frontier (album, Iron Maiden)\n\nThe Final Frontier (česky \"Nejzazší hranice\") je patnácté album britské heavymetalové skupiny Iron Maiden. Tisková informace o vydání nového alba byla publikována 4. března 2010. Bylo vydáno v srpnu 2010 jako první album po dlouhé odmlce od posledního studiového alba \"A Matter of Life and Death\".\n\nNa podporu alba byla uspořádána série koncertů \"The Final Frontier World Tour\". Severoamerická tour začala 9. června v Dallasu a byla ukončena 20. července ve Washingtonu, D.C.. Odtud se skupina přesula do Evropy, kde byly na konci července a počátku srpna uspořádány koncerty ve větších státech; byly potvrzeny Spojené království, Německo, Švédsko, Norsko, Finsko, Itálie, Maďarsko a Belgie. V ostatních státech byly uspořádány koncerty až v roce 2011.\n\n"}
{"id": "529659", "url": "https://cs.wikipedia.org/wiki?curid=529659", "title": "Igor Tranděnkov", "text": "Igor Tranděnkov\n\nIgor Leonidovič Tranděnkov ( ) (*17. srpna 1966, Petrohrad) je bývalý ruský atlet, dvojnásobný stříbrný olympijský medailista.\n\nJeho specializací byl skok o tyči. V roce 1985 získal v Chotěbuzi zlatou medaili na juniorském mistrovství Evropy. Je ženatý s Marinou Tranděnkovovou, která se rovněž věnovala atletice.\n\n\n"}
{"id": "529665", "url": "https://cs.wikipedia.org/wiki?curid=529665", "title": "Elect the Dead Symphony", "text": "Elect the Dead Symphony\n\nElect The Dead Symphony je koncertní CD/DVD Serje Tankiana. Jedná se o záznam speciálního koncertu, který se uskutečnil 16.3.09 v aucklandské Town Hall (Nový Zéland). Serj Tankian tam netradičně a zcela poprvé vystoupil v doprovodu 70 členného orchestru Auckland Philharmonic Orchestra, aby zahrál své písně z alba Elect the Dead a pár dalších bonusů. Aranžmá písní pro orchestr vytvořil uznávaný novozélandský skladatel John Psathas.\n\n\nAlbum vyšlo jako CD, CD/DVD a LP. DVD obsahuje videozáznam a exkluzivní zákulisní video, které vás posadí do předních řad při nacvičování, video ze zákulisí před vystoupením a rozhovory se Serjem a dalšími aktéry koncertu.\n\n"}
{"id": "529675", "url": "https://cs.wikipedia.org/wiki?curid=529675", "title": "Volby do Státního shromáždění Republiky Slovinsko 2000", "text": "Volby do Státního shromáždění Republiky Slovinsko 2000\n\nVolby do Státního shromáždění Republiky Slovinsko se konaly 15. října 2000. Volební účast byla 70,14 %. Voleno bylo 88 poslanců z 90, zbylí dva byli delegáti národnostních menšin.\n\n"}
{"id": "529679", "url": "https://cs.wikipedia.org/wiki?curid=529679", "title": "Janusz Lewandowski", "text": "Janusz Lewandowski\n\nJanusz Antoni Lewandowski (* 13. června 1951, Lublin, Polsko) je polský ekonom a evropský politik, od 8. února 2010 komisař pro rozpočet v Evropské komisi vedené José Barrosem.\n\nV letech 1992 až 1993 byl polským ministrem pro privatizaci.\n\n"}
{"id": "529688", "url": "https://cs.wikipedia.org/wiki?curid=529688", "title": "Koloredov", "text": "Koloredov\n\nKoloredov (německy: \"Colloredow\") je název osady, jež vznikla roku 1790 jako součást sviadnovského panského dvora. Roku 1868 se Koloredov od obce Sviadnov oddělil, avšak roku 1908 tato nová obec své samostatnosti pozbyla a připojila se k obci Místek.\n\nZaložení osady Koloredov na rozparcelovaných pozemcích sviadnovského panského dvora podnítil olomouckého arcibiskupa Antonín Theodor Colloredo-Waldsee, po němž osada získala také své jméno. Obyvatelé nové osady přicházeli zejména ze sousedního Místku a od počátku 19. století také Židé, kteří se tehdy v Místku nemohli usazovat. Roku 1868 se Koloredov oddělil od Sviadnova a stal se samostatnou obcí, v níž zejména díky aktivitě židovských podnikatelů vzniklo několik významných továren (textilka Arthura Lembergera, likérka Hermanna Löwa). Roku 1900 v obci žilo 1 716 obyvatel (1 566 katolíků, 109 židů a 41 evangelíků). Roku 1908 Koloredov pozbyl samostatnosti a stal se částí obce Místek.\n\n\n"}
{"id": "529691", "url": "https://cs.wikipedia.org/wiki?curid=529691", "title": "Clara Hughesová", "text": "Clara Hughesová\n\nClara Hughesová (* 27. září 1972 Winnipeg, Manitoba) je bývalá kanadská rychlobruslařka a cyklistka. Je jedním z pěti sportovců, kteří získali medaili na zimních i letních olympijských hrách, a zároveň jedinou osobou v historii, která na obou hrách získala několik medailí.\n\nJako cyklistka se Hughesová zúčastnila několika Panamerických her a her Commonwealthu. V roce 1995 dojela na mistrovství světa v cyklistice v časovce na druhém místě. Na Letních olympijských hrách 1996 v Atlantě získala dvě bronzové medaile, jednu v individuálním silničním závodě a jednu v časovce. Závodila i na následujících hrách v Sydney a čtyřikrát jela také v ženském závodě Tour de France. Je osmnáctinásobnou mistryní Kanady. V roce 2015 uvedla, že na cyklistickém MS 1994 měla pozitivní dopingový test na efedrin, ačkoliv podle svých slov nevěděla, jak se jí do těla dostal. Čtvrté místo z časovky jí zůstalo, tříměsíční trest si odpykala mimo sezónu a dostala radu, aby o svém případu mlčela.\n\nZimních olympijských her 2002 se zúčastnila jako rychlobruslařka a v závodě na 5000 m dojela na třetím místě. Na zimní olympiádě v Turíně získala na této trati zlatou medaili a v roce 2010 ve Vancouveru bronz. Z turínských her si odvezla ještě stříbrnou medaili ze závodu družstev. Na pětikilometrové trati získala rovněž několik medailí na mistrovství světa.\n\n"}
{"id": "529692", "url": "https://cs.wikipedia.org/wiki?curid=529692", "title": "Cecilia Malmströmová", "text": "Cecilia Malmströmová\n\nCecilia Malmströmová (* 15. května 1968, Stockholm, Švédsko) je švédská a evropská politička, od listopadu 2014 evropská komisařka pro obchod v Evropské komisi vedené Jean-Claude Junckerem.\n\nJe členkou švédské liberální strany Folkpartiet liberalerna.\n\nV letech 1999 až 2006 byla poslankyní Evropské parlamentu\n\nV letech 2006 až 2010 byla členkou švédské vlády jako ministryně pro evropské záležitosti. Od 8. února 2010 do 1. listopadu 2014 pa byla komisařka pro vnitřní záležitosti v Evropské komisi vedené José Barrosem.\n\nProsazuje zákaz střelných zbraní v celé Evropské unii.\n\n"}
{"id": "529698", "url": "https://cs.wikipedia.org/wiki?curid=529698", "title": "Kódži Murofuši", "text": "Kódži Murofuši\n\nKódži Murofuši ( 室伏 アレクサンダー 広治, Koji Murofushi, (* 8. říjen 1974, Numazu) je japonský atlet, olympijský vítěz a mistr světa v hodu kladivem.\n\nV roce 1994 získal stříbrnou medaili na Asijských hrách v Hirošimě. Na následujících Asijských hrách v thajském Bangkoku (1998) a v jihokorejském Pusanu (2002) vybojoval zlaté medaile. Na mistrovství Asie v lehké atletice získal tři stříbrné (1993, 1995 a 1998) a jednu zlatou medaili (2002).\n\nV roce 2001 získal na světovém šampionátu v Edmontonu stříbrnou medaili, když ve finále podlehl jen polskému kladiváři Szymonu Ziółkowskemu. 29. června 2003 v Praze si vytvořil výkonem 84,86 metru nový osobní rekord, který ho dnes řadí na páté místo v dlouhodobých tabulkách. V témže roce na MS 2003 v Paříži vybojoval bronz. V roce 2004 vyhrál hod kladivem na olympiádě v Athénách, ale až po dodatečné diskvalifikaci Maďara Adriána Annuse.\n\nV roce 2006 vyhrál světové atletické finále ve Stuttgartu. O rok později na světovém šampionátu v Ósace skončil na 6. místě. Na LOH 2008 v Pekingu získal bronz po dodatečné diskvalifikaci dvou závodníků, kteří se umístili před ním. V roce 2010 však arbitrážní soud CAS ve švýcarském Lausanne rozhodl, že běloruští kladiváři Vadim Děvjatovskij (stříbro) a Ivan Tichon (bronz) dostanou medaile zpět.\n\nV roce 2009 vyhrál po patnácté mistrovství Japonska v hodu kladivem.\n\nMurofuši pochází ze sportovní rodiny, jeho otec Šigenobu Murofuši byl rovněž kladivář, účastník dvou olympiád a vítěz Asijských her. Držel 23 let japonský rekord v hodu kladivem, než ho překonal jeho syn. Sestra Juka Murofušiová hází také kladivem, je medailistkou z mistrovství Asie. Murofušiho matka Stefanie Moritzová je bývalá rumunská atletka, reprezentantka v hodu oštěpem.\n\n"}
{"id": "529700", "url": "https://cs.wikipedia.org/wiki?curid=529700", "title": "Milan Gombala", "text": "Milan Gombala\n\nMilan Gombala (* 29. ledna 1968, Lučenec, Československo) je bývalý československý a později český atlet, který se věnoval skoku do dálky.\n\nV roce 1987 získal bronzovou medaili na juniorském mistrovství Evropy v Birminghamu . Na světovém šampionátu v Tokiu 1991 neprošel sítem kvalifikace. Kvalifikací neprošel také na letních olympijských hrách v Barceloně v roce 1992. O rok později skončil na mistrovství světa ve Stuttgartu na jedenáctém místě (769 cm). Největší úspěch své kariéry zaznamenal v roce 1994 na mistrovství Evropy v Helsinkách, kde získal stříbrnou medaili. Ve druhé sérii skočil 804 cm, což mu zaručovalo zlato. V poslední, šesté sérii se však zlepšil Bulhar Ivailo Mladenov na 809 cm a stal se mistrem Evropy . Na halovém MS v Barceloně 1995 se umístil ve finále na šestém místě (795 cm). V roce 1996 reprezentoval na olympiádě v Atlantě, kde však skončil v kvalifikaci.\n\n\n"}
{"id": "529702", "url": "https://cs.wikipedia.org/wiki?curid=529702", "title": "Střemcha obecná", "text": "Střemcha obecná\n\nStřemcha obecná (\"Prunus padus\", místně také \"třemcha\" či \"křemcha\"), druh rodu slivoň, je opadavý keř nebo strom z čeledi růžovitých.\n\nStřemcha obecná je rozšířena téměř v celé Evropě, velké části Sibiře, na Kavkaze i v Maroku. V Česku roste na celém území roztroušeně až hojně. Nenáročná dřevina, snese půdu hlinitou i jílovitou, kyselou i zásaditou, nesnáší však vyloženě suchá stanoviště. Nejčastěji se s ní lze setkat na otevřených, slunečných místech, ve světlých lesích a hájích, na okrajích řek, potoků i v zaplavovaných místech.\n\nV keřovité formě vyrůstá do výšky 2 metrů, ve stromové téměř 15 m. Má hustou korunou široce vejcovitou až kuželovitou, v průměru do 8 metrů. Jedná se o velice otužilou dřevinu s červenohnědou borkou, která je mrazuvzdorná až do –40 °C. Mladé větvičky bývají zprvu jemně chlupaté, později jsou lysé, převislé a dostávají temně hnědou barvu. Tmavě zelené až modrozelené listy bývají obvejčité až eliptické, pilovité a zužují se do špičky. Jsou velké až 12 cm a mají tmavě zelenou až modrozelenou barvu. Tvarem se podobají listům třešně.\n\nIntenzivně vonící drobné bílé samosprašné pětičetné květy jsou uspořádány do hustých válcovitých hroznovitých květenství dlouhých až 15 cm. Rozkvétá od dubna do května. Plody jsou drobné šťavnaté peckovice s tenkým mezokarpem, veliké asi 1 cm, barvy červenohnědé až černé obsahující jedno, na povrchu drsné semínko.\n\nPlody se pro trpkou chuť k přímé konzumaci nehodí, používají se jako přísada do kompotových směsí a při výrobě marmelád. Plody jsou vhodnou a oblíbenou potravou lesního ptactva. V severských zemích se plodů využívá k výrobě destilátů nebo vín. V době květu je střemcha významnou medonosnou rostlinou. Pěkné, nahnědlé dřevo vyhledávají řezbáři a je vhodné pro výrobu vycházkových holí.\n\nMá vysoký obsah látek s baktericidními a hmyz odpuzujícími účinky v kůře, pupenech, listech i semenech. Rostlina vyjma dužiny plodů obsahuje glykosid amygdalin, který se štěpí na glukózu, benzaldehyd a kyanovodík. V lidovém lékařství se kůra užívala jako močopudný a potopudný prostředek.\n\nJejí listy bývají ničeny žírem motýlich larev předivky zhoubné (\"Yponomeuta evonymella\"), plody houbou puchýřnatcem slívovým (\"Taphrina pruni\"). Střemcha obecná je odolná a nenáročná dřevina velké estetické, ale malé hospodářské hodnoty.\nNejjedovatější, pro obsah kyanovodíku, je kůra a semena. Požití částí rostlin způsobuje nevolnost a jsou zaznamenány případy úmrtí nejen skotu, ale i u lidí.\n\nJe to velice variabilní druh, je známo více než 25 poddruhů. V Česku se v přírodních podmínkách nejvíce vyskytují tyto dva:\nStřemcha obecná skalní je považována za kriticky ohrožený druh kategorie C1 (R1).\n\nNěkdy je střemcha řazena jako podrod slivoně (\"Prunus\" subgen. \"Padus\") (Mill.) Focke.\n\n\n"}
{"id": "529706", "url": "https://cs.wikipedia.org/wiki?curid=529706", "title": "Günther Oettinger", "text": "Günther Oettinger\n\nGünther Oettinger (* 15. října 1953, Stuttgart, Německo) je německý a evropský politik, člen CDU. Od 1. ledna 2017 je komisařem pro rozpočet a lidské zdroje. Od 1. listopadu 2014 byl komisařem pro digitální ekonomiku a společnost Evropské komise vedené Jean-Claudem Junckerem, 31. prosince 2016 převzal portfolio rozpočet a lidské zdroje, které měla do té doby na starosti Kristalina Georgieva, která na svůj post k tomuto dni rezignovala. \n\nPředtím byl od 8. února 2010 komisařem pro energetiku Evropské komise vedené Josém Barrosem. V letech 2005—2010 byl premiérem spolkové země Bádensko-Württembersko; spolurozhodoval tehdy o kontroverzním železničním projektu Stuttgart 21, který od roku 2010 vzbuzuje kontroverze a protesty odpůrců.\n\n"}
{"id": "529707", "url": "https://cs.wikipedia.org/wiki?curid=529707", "title": "Ivan Mikloš", "text": "Ivan Mikloš\n\nIvan Mikloš (* 2. června 1960, Svidník) je slovenský ekonom a politik. V letech 1991–1992 působil ve funkci ministra privatizace SR, v letech 2002–2006 a 2010–2012 na postu slovenského ministra financí. K roku 2010 byl také místopředsedou SDKÚ-DS.\n\nJe ženatý a má dvě děti.\n\n\n\n\n\n\n"}
{"id": "529708", "url": "https://cs.wikipedia.org/wiki?curid=529708", "title": "Krvavec toten", "text": "Krvavec toten\n\nKrvavec toten (\"Sanguisorba officinalis\") je planě rostoucí rostlina, druh náležející do rodu krvavec. Tato vytrvalá bylina s poněkud neobvyklým květenstvím je rozšířena na severu Eurasie, kde roste od západní Evropy až po Kamčatku, severovýchodní Čínu, Japonsko a následně i v pacifické oblasti Severní Ameriky. V České republice je krvavec toten téměř na celém území hojný, vyskytuje se od nížin až po horské oblasti, ve vyšších polohách se však objevuje řidčeji.\n\nRostlina vlhkých, listnatých lesů a jejich okrajů, mokrých nehnojených luk, pastvin, břehů vodních nádrží a toků. Preferuje hluboké, střídavě vlhké půdy s kolísající hladinou spodní vody, které jsou hlinité až jílovité, mírně zásadité a chudé na dusík. Rostliny kvetou od května do srpna, plody dozrávají do konce října.\n\nVytrvalá bylina s až 1 m vysokou lodyhou, která je přímá, jemně rýhovaná, lysá a v horní části větvená. Vyrůstá z téměř 3 cm tlustého a 15 cm dlouhého, válcovitého a hodně rozvětveného oddenku. Listy v řídké přizemní růžici mají až 20 cm řapíky, jsou dlouhé 20 až 40 cm, lichozpeřené a obvykle 4 až 7jařmé. Jejich lístky s krátkými řapíčky jsou vejčité až kopinaté, až 6 cm dlouhé, po obvodě pilovité, na vrcholu okrouhlé či špičaté, na líci tmavě a na rubu šedě zelené. Málo početné střídavě rostoucí lodyžní listy jsou podobné listům přízemním, jsou však menší a často jen 3jařmé.\n\nDrobné, oboupohlavné květy vytvářejí hustý, konečný, válcovitý klas, až 3 cm dlouhý a 1,5 cm široký. Klas je z počátku kulovitý a připomíná hlávku, později se znatelně prodlužuje. Jeho kopinaté listeny a kratší vejčité listence jsou rezavě hnědé a suchoblanité. Z hustě směstnaných květů se nejdříve rozvíjejí květy nejvyšší a naposled květy spodní.\n\nKvět má vejčitou číšku a které vyrůstají čtyři kališní lístky, jsou široce kopinaté až vejčité a mají barvu tmavě purpurovou až krvavě červenou a v dolní části zelenou. Květ nemá korunu. Čtyři tyčinky čnící z kalichu mají červené nitky a žluté prašníky. Pestík obsahuje jedno vajíčko a má čnělku zakončenou hlavičkovitou bliznou s výstupky. Vespod číšky je prstencové nektarium lákající opylující hmyz, hlavně dvoukřídléa motýly. Plod je podélně žebrovatá nažka zasazená ve tmavě hnědé vytrvalé číšce. Rostliny se rozšiřují rozrůstáním oddenků a nažkami roznášenými větrem.\n\nKrvavec toten obsahuje ve svém oddenku hodně saponinů, tříslovin, flavonoidů a fytoncidních látek. Nálev ze sušeného oddenku se používá v lidovém léčitelství, působí antisepticky, protizánětlivě, má antibakteriální účinky a staví různá krvácení. Čerstvá nať zase slouží při léčbě nehojících se povrchových ran a křečových žil.\n\nKrvavec toten je jedinou živnou rostlinou housenek motýlů modráska očkovaného a modráska bahenního, kteří jsou v České republice považováni za silně ohrožené druhy (EN).\n\nPůvodní obyvatelé Sibiře, například Jakuti, Evenkové a Čukčové, ale také severoameričtí indiáni, například Kríové a Odžibvejové, jedí oddenky krvavce vařené jako zeleninu, nebo je suší a připravují z nich bylinkové čaje. Oddenky jsou důležitou potravou hraboše severního, který si z nich na podzim vytváří zásoby. Jakuti a další původní obyvatelé Sibiře hraboší zásobárny vykopávali a vybírali z nich krvavcové oddenky.\n\nČeské jméno rodu „krvavec“ pochází ze schopnosti zastavovat krvácení a druhové jméno „toten“ vzniklo ze staročeského výrazu pro bubnování, neboť jeho květenství se podobají paličkám k bubnu.\n\n\n \n"}
{"id": "529711", "url": "https://cs.wikipedia.org/wiki?curid=529711", "title": "Osiky (hrad)", "text": "Osiky (hrad)\n\nHrad Osiky je zaniklé středověké sídlo neznámého jména, které leží na katastru obce Synalov v okrese Brno-venkov, nedaleko obce Osiky. Reliéfní pozůstatky hradu jsou chráněny jako kulturní památka České republiky.\n\nStarší literatura uvádí, že se jedná o hrad Levnov, ten však byl přesvědčivě ztotožněn s hradem u Ketkovic. Jméno tohoto hradu není známo, stejně jako chybí i písemné zmínky o něm. Podle povrchových sběrů keramiky lze stáří lokality určit do 13. století. Někteří badatelé se domnívají, že jde o hrad Zuzinov, na němž byl roku 1250 kastelánem Kuna ze Zbraslavi a Kunštátu. Podle jiné hypotézy by mohlo jít o první lokalitu, která se vztahovala k rodu pánů z Lomnice (resp. Tasovců), přičemž obě dvě hypotézy se nemusí vzájemně vylučovat.\n\n\n"}
{"id": "529712", "url": "https://cs.wikipedia.org/wiki?curid=529712", "title": "Siegfried Wagner", "text": "Siegfried Wagner\n\nSiegfried Wagner (6. června 1869 – 4. srpna 1930) byl německý hudební skladatel a dirigent, v letech 1908 – 1930 umělecký ředitel Hudebních slavností v Bayreuthu, syn Richarda Wagnera a vnuk Ference Liszta.\n\nSiegfried se narodil v roce 1869 skladateli Richardu Wagnerovi a jeho manželce Cosimě Wagnerové (rozené Lisztové), v Tribschenu na jezeře Lucern ve Švýcarsku. Byl tak nejen synem významného skladatele, ale přes svou matku rovněž vnukem dalšího velkého hudebního autora – Franze Liszta. Siegfried začal komponovat už v dětském věku a jeho nejstarší skladby vznikly někdy kolem roku 1882. Po ukončení středoškolského vzdělání se začal v roce 1889 intenzivněji věnovat hudbě u žáka svého otce Engelberta Humperdincka, ale stále více ho lákala architektura, kterou nakonec studoval v Berlíně a Karlsruhe.\n\nV roce 1892 podnikl se svým přítelem, anglickým skladatelem Clementem Harrisem cestu do Asie, v jejímž průběhu se rozhodl opustit architekturu a vrátit se zpět k hudbě. Dle některých Siegfriedových životopisců došlo během této cesty mezi Siegfriedem a Clementem Harrisem údajně k intimnímu sblížení. Zde Siegfried rovněž načrtl svou první oficiální práci, symfonickou báseň \"Sehnsucht\", inspirovanou stejnojmennou básní Friedricha Schillera. Toto dílo bylo ale dokončeno až těsně před koncertem, který Siegfried Wagner osobně dirigoval v Londýně 6. června 1895.\n\nV roce 1894 Siegfried Wagner debutoval jako asistent dirigenta v Bayreuthu a v roce 1896 se stal tamtéž dirigentem zodpovědným za provedení \"Prstenu Nibelungova\", a to spolu s Felixem Mottlem a Hansem Richterem. První samostatnou inscenaci, jako režisér a dirigent, provedl v Bayreuthu v roce 1901. Dirigování ale Siegfried považoval po celý svůj život za podřadnou činnost a sám sebe vnímal především jako skladatele. I přes svou nechuť k dirigování patřil mezi žádané a uznávané dirigenty a koncertoval ve všech hlavních městech Evropy. V roce 1899 pak měla konečně premiéru jeho první opera, \"Medvědí kůže\" (\"Der Bärenhäuter\"), a v následujících letech složil ještě dalších 18 oper. Jako skladatel nikdy nedosáhl úspěchů svého otce, což ho po celý život trápilo a toto protivenství osudu přičítal tomu, že se proti němu spiknul „židovský tisk“ ve snaze cíleně ho poškodit, jelikož byl synem antisemity Richarda Wagnera. V roce 1908 převzal Siegfried po své matce Cosimě místo uměleckého ředitele festivalu v Bayreuthu.\n\nSiegfried Wagner byl bisexuální. Jeho matka ho po dlouhé roky marně nutila, aby uzavřel manželství a zachoval tak rod Wagnerů, který by si tak mohl prostřednictvím dalších dědiců i nadále udržovat vliv nad finančně velmi výnosným hudebním odkazem Richarda Wagnera a také nad dalším „rodinným podnikem“ - festivalem v Bayreuthu.\n\nKolem roku 1913 matčin tlak na Siegfieda vzrostl v důsledku Harden-Eulenburské aféry, v níž novinář Maximilian Harden obvinil několik osobností veřejného života, zejména Filipa, knížete Eulenburg-Hertefeldského, přítele císaře Viléma II., z homosexuality. V této atmosféře se už Siegfried nemohl manželství vyhnout. Rodina mu tedy našla vhodnou ženu, sedmnáctiletou Angličanku Winifred Klindworthovou (rozenou Williamsovou), kterou po smrti jejích rodičů vychovával klavírista, dirigent a příznivec nacionálního socialismu Karl Klindworth, nadšený wagnerián a žák Franze Liszta. Winifred byla od malička vychovávána v lásce k hudbě Richarda Wagnera a setkání se členy jeho rodiny bylo pro ni velkým zážitkem. Do pětačtyřicetiletého Siegfrieda Wagnera se okamžitě a bezhlavě zamilovala a 22. 9. 1915 se za něj plná nadšení také provdala. Manželé měli čtyři děti:\n\nPřestože manželství bylo zpočátku velmi šťastné a zachovalo dynastickou posloupnost v rodině, udržoval Siegfried i nadále homosexuální vztahy. Petr Pachl, jeden ze Siegfriedových životopisců, navíc tvrdil, že v roce 1901 Siegfried zplodil nemanželského syna, Waltera Aigna (1901-1977). Nicméně toto tvrzení zůstává sporné a chybí pro ně důkazy.\n\nSiegfried a Winifred Wagnerovi byli už od roku 1922 v těsném kontaktu s NSDAP a od roku 1923 patřili k aktivním příznivcům strany. S Adolfem Hitlerem se poprvé osobně setkali 1. 10. 1923 v Bayreuthu, kde Hitler svým vystupováním silně zapůsobil především na Winifred a jejího švagra Houstona Stewarta Chamberlaina. Hitler navázal těsné kontakty s rodinou, jelikož si velmi dobře uvědomoval případný propagantistický význam festivalu, který byl věnován památce jeho nejmilovanějšího skladatele. Ještě téhož roku skončil Hitler ve vězení a rodina Wagnerů dělala vše pro jeho propuštění, což jim nikdy nezapomněl. V roce 1924 vyrazili manželé Wagnerovi do USA, kde se snažili získat peníze na znovuobnovení festivalu (ten byl v letech 1914 – 1924 přerušen), ale liberální tisk ostře vystoupil proti antisemitským výrokům Siegfrieda Wagnera, proti angažovanosti rodiny ve prospěch NSDAP a rovněž bylo veřejnosti odhaleno, že rodina Wagnerů disponuje obrovským majetkem, takže žádnou finanční pomoc ani nepotřebuje. Manželé se tedy bez úspěchu vracejí zpět do Evropy, přes Řím, kde se setkají s Mussolinim. Neúspěch v USA nezabrání přípravám na znovuzahájení festivalu a ten je 22. července 1924 obnoven. Siegfried a Winifred se nadále snaží propagovat dílo Richarda Wagnera, ale v politických názorech se stále více rozcházejí. Siegfried se i přes svůj neskrývaný antisemitismus nikdy nestane členem NSDAP a odmítá se aktivně angažovat ve věcech nacismu. Winifred je naproti tomu váženou členkou strany. Sám Hitler říkal: „Siegfried – osobně byl mým přítelem, politicky byl pasivní !“ (Hitler – Monology, str. 308). Zvláštní je i to, že Siegfried opakovaně prohlašoval, že Židy nesnáší, ale zároveň odmítal propustit zaměstnance židovského původu, kteří pracovali pro Bayreuth.\n\nSiegfried Wagner zemřel v Bayreuthu na srdeční infarkt v roce 1930, během namáhavých režijních a orchestrálních zkoušek. Svou matku Cosimu přežil o pouhé čtyři měsíce. Vzhledem k tomu, že jeho dva synové ještě nebyli dospělí, převzala jeho funkci na festivalu v Bayreuthu vdova Winifred Wagnerová, která festival vedla až do roku 1945.\n\n\n"}
{"id": "529713", "url": "https://cs.wikipedia.org/wiki?curid=529713", "title": "Algirdas Šemeta", "text": "Algirdas Šemeta\n\nAlgirdas Šemeta (* 23. dubna 1962, Vilnius, Sovětský svaz, dnes Litva) je litevský a evropský politik, od 8. února 2010 a komisař pro zdanění a celní unii, audit a boj s podvody Evropské komise vedené Josém Barrosem.\n\nOd července 2009 do února 2010 působil jako evropský komisař pro finanční plánování a rozpočet.\n\n"}
{"id": "529715", "url": "https://cs.wikipedia.org/wiki?curid=529715", "title": "Bezděčínský potok", "text": "Bezděčínský potok\n\nNázev Bezděčínský potok má více vodních toků:\n\n"}
{"id": "529716", "url": "https://cs.wikipedia.org/wiki?curid=529716", "title": "The Final Frontier", "text": "The Final Frontier\n\nThe Final Frontier může být:\n\n"}
{"id": "529720", "url": "https://cs.wikipedia.org/wiki?curid=529720", "title": "Jeřáb ptačí", "text": "Jeřáb ptačí\n\nJeřáb ptačí (\"Sorbus aucuparia\"), či jeřáb obecný, je rostlina z čeledi růžovitých pocházející z Evropy. Příbuzné druhy pak rostou i v severnější Asii a Severní Americe. Jeřáb dorůstá až 5 metrů. Kvete bíle v 7–12 cm širokých chocholících.\n\nJeřáb ptačí se často plete s jasanem ztepilým, protože má podobný vzhled listů. U jeřábu jsou jednotlivé laloky listů jen o málo menší a na opticky poněkud delším stonku trochu blíže u sebe. Rychle roste, nemá kvalitní dřevo a nedožívá se většího stáří. Chutná ptákům, kteří se starají o jeho rozšíření (trusem). Je dekorativním stromem.\n\nPlody jeřábu jsou považovány za pikantní koření vhodné k přípravě sirupů, kompotů, vína, dochucování hovězí či zvěřinové pečeně a omáček.\n\nSbírají se plody koncem srpna a v září, občas se sbírá i květ (v květnu). Plody se suší nejdříve ve stínu a na závěr se dosuší na plném slunci.\nJeřabiny obsahují organické kyseliny (např. kyselinu parasorbinovou, sorbovou, jablečnou, vinnou, citronovou aj.), cukry, sorbit, sorbózu, karotinoid sorbusin, vitamin C, třísloviny, pektiny, antokyany, silice, flavonoidy a hořčiny. Květy obsahují látky podobné, navíc je však přítomna sloučenina podobná ženským hormonům.\nJeřabiny působí mírně projímavě a močopudně, zvyšují vylučování žluče, užívají se jako antirevmatikum, k rozrušování a vyplavování močového písku a menších kaménků nebo jako prostředek regulující činnost střev. Osvědčily se i při zánětech horních cest dýchacích.\n\nPodávají se ve formě macerátu (luhují se 6 hodin, denně se pijí 2 až 3 sklenice), případně ve formě odvaru (vaří se 2 minuty a poté se luhují ještě 10 minut) nebo sirupu (čerstvé jeřabiny se odšťavní, šťáva se smíchá s cukrem v poměru 1:1 a vaří se do zhoustnutí - berou se pak 3 až 4 lžičky denně). Květy jeřábu se užívají ke koupelím končetin při některých ekzémech (např. mírná forma atopického ekzému), v ženském lékařství jich lze použít při nedostatku ženských pohlavních hormonů.\nPOZOR: Konzumace čerstvých jeřabin může přivodit lehčí otravu (nevolnost, bolesti hlavy, dávení), kterou zřejmě vyvolává přítomná kyselina parasorbinová a snad i kyanovodík. Sušením nebo vařením však jejich toxicita zcela mizí.\n"}
{"id": "529721", "url": "https://cs.wikipedia.org/wiki?curid=529721", "title": "Ferdinand II. Portugalský", "text": "Ferdinand II. Portugalský\n\nFerdinand II. Portugalský (29. říjen 1816 Vídeň – 15. prosinec 1885 Lisabon) byl rodem princ z dynastie Sachsen-Coburg-Gotha a v letech 1837-1853 portugalský král (spoluvládce) jako manžel královny Marie II. Pocházel z dynastie Wettinů a byl zakladatelem portugalské královské dynastie Braganza-Wettin.\n\nFerdinand byl synem vévody Ferdinanda Saxe-Coburg-Gotha a jeho manželky princezny Marie Antonie Koháry de Scábrág. Ferdinand vyrůstal na několika místech. Byl synovcem belgického krále Leopolda I. a bratrancem jeho dětí Leopolda II. Belgického a mexické císařovny Charlotty. Byl rovněž bratrancem britské královny Viktorie a jejího manžela prince Alberta.\n\nJeho synovcem byl bulharský car Ferdinand I. Bulharský, nejmladší syn jeho mladšího bratra Augusta Sasko-Kobursko-Gothajského.\n\nDne 9. května 1836 se oženil s ovdovělou portugalskou královnou Marií II., dcerou krále Petra IV./císaře Petra I., jejímž byl druhým manželem. Manželství aranžoval Ferdinandův strýc, belgický král Leopold I. Podle manželské smlouvy dostal Ferdinand titul \"Královská Výsost\" a predikát \"vévoda z Braganzy\", po narození následníka trůnu pak byl prohlášen králem.\n\nJejich manželství znamenalo vznik nové dynastie Braganza-Sachsen-Coburg-Gotha, jež vládla v Portugalsku do roku 1910. Vzešlo z něj celkem 11 dětí, čtyři z nich však zemřely hned po narození. Tři jejich synové včetně nejstaršího, krále Petra V., podlehli choleře při epidemii v roce 1861:\n\nFerdinand byl již druhým manželem královny Marie II. Podle portugalských zákonů se mohl manžel vládnoucí královny stát králem až po narození dědice (to byl důvod, proč královnin první manžel \"Auguste, vévoda de Beauharnais jr.\", neměl titul krále). Po narození budoucího Petra V. byl Ferdinand prohlášen králem Ferdinandem II. jako spoluvládce své ženy.\n\nAčkoli to byla Marie, které vládnoucí moc patřila, společně byli dobrý \"tým\" a společně řešili mnoho problémů. Král hrál velmi důležitou roli v portugalských politických dějinách, když vládl sám po dobu četných těhotenství své ženy.\n\nKrálovna Marie zemřela při porodu jejich posledního dítěte 15. listopadu roku 1853. Po její smrti byl Ferdinand v letech 1853–1855 regentem za svého nezletilého syna Petra V., kterému v okamžiku matčiny smrti bylo teprve 16 let. Po dosažení plnoletosti se Petr ujal vlády a Ferdinand se stáhl do ústraní a v politickém životě již nehrál žádnou roli. Věnoval se malířství a byl presidentem Královské akademii věd a umění. Roku 1862 odmítl nabídku řeckého trůnu. O šest let později byl kandidátem na španělský královský trůn, uprázdněný po svržení královny Isabely II. v roce 1868, ten však nakonec obsadil princ Amadeo Savojský, druhý syn italského krále Viktora Emanuela II.\nRoku 1869, šestnáct let po smrti své první manželky, královny Marie, uzavřel morganatický sňatek s operní zpěvačkou Elisou Hansler (1836—1929), jež byla povýšena do šlechtického stavu s titulem hraběnky de Edla. Z tohoto manželství se narodila dcera Alicie Sasko-Kobursko-Gothajsaká. Po Ferdinandově smrti 15. prosince roku 1885 zdědila Elise většinu jeho majetku.\n\nK poslednímu odpočinku byl Ferdinand uložen po boku své první manželky, královny Marie II., v Panteónu dynastie Braganzů v kostele San Vicente de Fora v Lisabonu.\n\n\n"}
{"id": "529722", "url": "https://cs.wikipedia.org/wiki?curid=529722", "title": "Volby do Státního shromáždění Republiky Slovinsko 2004", "text": "Volby do Státního shromáždění Republiky Slovinsko 2004\n\nVolby do Státního shromáždění Republiky Slovinsko se konaly 3. října 2004. Volební účast byla 60,49 %. Voleno bylo 88 poslanců z 90, zbylí dva byli delegáti národnostních menšin.\n\n\n"}
{"id": "529726", "url": "https://cs.wikipedia.org/wiki?curid=529726", "title": "Volby do Státního shromáždění Republiky Slovinsko 2008", "text": "Volby do Státního shromáždění Republiky Slovinsko 2008\n\nVolby do Státního shromáždění Republiky Slovinsko se konaly 21. září 2008. Volební účast byla 63,10 %. Voleno bylo 88 poslanců z 90, zbylí dva byli delegáti národnostních menšin.\n\n\n"}
{"id": "529729", "url": "https://cs.wikipedia.org/wiki?curid=529729", "title": "Židovské právo v polárních oblastech", "text": "Židovské právo v polárních oblastech\n\nŽidovské právo (halacha) je v polárních oblastech vystaveno neobvyklým problémům, s nimiž se poprvé setkali židovští osadníci severních částí Skandinávie. Mnoho \"micvot\" (přikázání) závisí přímo na pravidelném střídání dne a noci. V polárních oblastech ale den i noc mohou trvat i několik měsíců. Problémy tedy způsobuje, jak tyto astronomické podmínky sladit s běžnou náboženskou praxí jinde ve světě. Má se denní cyklus protahovat podle pohybu Slunce po obloze, nebo se naopak má trvat na stejné délce dne na celé Zemi?\n\nHalachický problém spojený s proměnlivou délkou solárního dne či východem a západem Slunce v rozdílných zeměpisných šířkách a na zemské orbitě, eventuálně pro budoucí vesmírné cesty, byl již „snad“ uspokojivě v minulosti vyřešen. Za určující se považuje jeruzalémský čas východu a západu Slunce (či případně fáze Měsíce).\n\n"}
{"id": "529730", "url": "https://cs.wikipedia.org/wiki?curid=529730", "title": "Olivia Lufkin", "text": "Olivia Lufkin\n\nOlivia Lufkin, často známá také jako Olivia, je dvojjazyčná japonská zpěvačka-autorka. Dcera amerického otce a okinawské matky, občas píše texty o tom, jaké je být míšencem v písních jako např. \"solarhalfbreed.\" Její sestra Caroline Lufkin je také zpěvačka.\n\nOlivia Lufkin se narodila 9. prosince 1979 na Okinawě. V roce 1982 se přestěhovala s rodiči do San Diega, Kalifornie a poté zpátky do Japonska. Olivia se později znovu přestěhovala do USA (Severní Karolína), na dva roky, a poté opět do Japonska.\n\nOlivia byla objevena ředitelem \"Rising Productions\" (Vision Factory) když navštěvovala Okinawa Actors' School (hereckou školu), následně začala zpívat pro Avex Trax jako část japonského dívčího tria D&D. Proslulý producent Tecuja Komuro jednoho dne Olivii zaslechl a rozhodl se, že je perfektní kandidátkou pro projekt, který plánoval spolu s Jean Michel Jarrem. Projekt měl vytvořit hymnu pro mistrovství světa ve fotbale v roce 1998, nazvanou \"Together Now\". Singl byl vydán měsíc po prvním a jediném albu D&D. Pak bylo rozhodnuto že D&D budou zrušeny a rozděleny do dvou částí: 'Olivia' jako Oliviin sólo projekt a Aya & Chika jako Aya & Chika from D&D.\n\nV protikladu k její práci v D&D, se její první singl \"\", nesl v říznějším pop rock zvuku. I když její první dva singly nebyly napsány přímo jí samotnou, ale jejím producentem (Tecuja Komuro), její třetí singl, Dear Angel už si napsala sama, stejně jako většinu dalších od té doby.\n\nV roce 1999 a 2000 Olivia vydala šest singlů, všechny v pop-rock stylu. Ke konci roku 2000 vydala své první sólové album, \"Synchronicity\", obsahující všechny dosud vydané singly, pět nových a jednu bonusovou skladbu. Album dosáhlo na dvacátou příčku hitparády Oricon Charts.\n\nPo více než roční přestávce se Olivia 12. prosince 2001 vydáním svého sedmého singlu \"Sea Me\" ujala sama kontroly své kariéry. Tento singl poznamenává její přechod k jednomu z Avex Trax podvydavatelství, Cutting Edge, kde pokračuje ve vydávání. Její nahrávky od té doby začaly být sporadičtější a vzácnější. O čtyři měsíce později vydala DVD Video Clips Collection.\n\nJejí další singl, \"Into the Stars\", byl plánován na červenec 2002 a následující album na konec roku. Nakonec bylo vydání posunuto cca o dva měsíce.\n\nRok 2003 byl ve znamení kompletní proměny Oliviina hudebního stylu a zároveň smrště minialb, vytvořených ve spolupráci s bratrem, Jeffrey Lufkinem. V této době její hudba dostává povážlivě temnější nádech, jak po stránce hudební, tak po stránce textové. Místo singlů byly vydány čtyři minialba v exkluzivní spolupráci s Tower Records Japan v Shibuya, Tokio. Byla to: Internal Bleeding Strawberry, Merry&Hell Go Round, Comatose Bunny Butcher and The Return of the Chlorophyll Bunny.\n\nSpolečně s touto hudební změnou se Olivia spolu s kamarádkou Friedia Niimura (Rin Kozue) rozhodla spustit módní značku Black Daisy Ville . Tato módní řada pokračovala do léta 2004, kdy byla uvedena kolekce oděvů a doplňků. Friedia se poté přestěhovala do USA a značka zanikla.\n\nRok poté vydala Olivia své druhé album, \"The Lost Lolli\". Album obsahovalo zejména materiál z predchozích minialb, představilo ale také dvě nové sklaby, \"Alone in Our Castle\" and \"Fake Flowers\" a dále dvě rearanžmá. Album bylo vydáno labelem Tower Records Japan. Pro vydání byla jako promo (audio i video) použita \"SpiderSpins (Lost Lolli Mix)\" . \"The Lost Lolli\" dosáhlo pouze na 111. příčku Oricon. Navzdory pouze mírnému úspěchu alba label Avex Trax vydal, v reakci na Oliviinu zvyšující se úspěšnost mimo Japonsko, zámořskou verzi, což nebylo nic obvyklého, neboť toto \"privilegium\" je vyhrazeno pouze umělcům dosahujícím vrcholky hitparád.\n\nPo vydání \"The Lost Lolli\" si Olivia dopřála neoficiální pauzu, vyjma vystoupení na koncertu \"Halloween of the Living Dead\" pořádaném Hydem 30. října 2005. Meztitím však pokračovala v práci jako modelka pro módní magazíny.\n\nV březnu 2006 byl oznámen návrat do japonského hudebního průmyslu. Olivia měla poskytnout vokály pro zpěvačku Reiru (Laylu) z fiktivní skupiny Trapnest, jako součást anime adaptace mangy Nana. Pro anime měla tvořit pod aliasem \"Olivia Inspi' Reira (Trapnest)\", spolu s další Avex zpěvačkou, Annou Tsuchiyou, která hrála roli Nany, vokalistky skupiny Black Stones (Blast).\n\nAutorka mangy, Ai Yazawa, Olivii kontaktovala poté, co jí zaměstnanec Avexu dal k poslechu Oliviiny singly \"Sea Me\" a \"Into the Stars\". Yazawa na první poslech reagovala prohlášením - \"Jedině ona!\". \"A Little Pain\" byla první nahrávka v této roli. Píseň je \"o Reiřině osamělosti, bolesti a síle\".\n\nOlivia k tomu prohlásila, že se její hudební cítění změnilo, vznik pauzy že byl zapříčiněn v době vydání alba The Lost Lolli, kdy se \"cítila pěkně zdeptaná\" a \"začala si uvědomovat spoustu svých chyb\" a že se její styl nyní \"stává mnohem více detailnějším\", \"potěšujícím sluch\" a \"mnohem pohodovějším\". Olivia si musela udělat hlubokou sondu do Reiřiny osobnosti, protože \"nikdy mangu opravdu nečetla\". \"A Little Pain\" je šitá na míru Reiřina pohledu na svět. Olivia k tou uvedla - \"Byla to zábava, zpívat jako jiná osoba. Jako hraní. Text jsem psala tak, jakoby ho psala Reira. Ale protože je to Reira, musí pomáhat všem kolem ní, a tak to vypadá, jako kdyby zpívala pro všechny; ve skutečnosti však zpívá sama pro sebe. S touto myšlenkou jsem A little pain psala.\"\n\nKdyž byla \"A Little Pain\" poprvé vydána, okamžitě dosáhla osmé příčky Oricon hitparády, její první pozice v top ten, dvě místa pod singlem \"Rose\" Anny Tsuchiyi, který byl vydán týž den. Po dvou týdnech skladba překonala celkový počet doposud prodaných kopií jejího debutu \"\", který byl doposud největším Oliviiným prodejním úspěchem.\n\nBěhem roku Olivia pokračovala s vydáváním materiálu z Nany. Další úvodní a závěrečná melodie, použité po Annině \"Rose\" a její \"A Little Pain\" byly obě skladby napsané Olivií. Single Wish/Starless Night byl vydán v říjnu a umístil se na sedmé příčce Oriconu. Po úspěšném vydání bylo oznámeno Oliviino první vystoupení v USA na prezentaci asijského zábavního průmyslu Pacific Media Expo pořádaného v Los Angeles, Kalifornie v říjnu 2006.\n\n17. ledna 2007 bylo vydáno v CD a CD+DVD formátu album \"The Cloudy Dreamer\". Album debutovalo na patnácté pozici Oriconu Weekly Charts - her highest ranking album to date. In addition to the singles previously released, the mini-album also featured the songs: \"Dream Catcher\", which was used as the ending theme for the live action television drama series of Jigoku Shōjo, \"If You Only Knew\", which was used as the main theme for the Korean drama, The Snow Queen, as well as an English version of Wish. Later in February, the compilation album \"Olivia Inspi' Reira (Trapnest)\" was released featuring the singles from the Nana and some new songs.\n\n\"Nana Best\", další kompilace, vyšla krátce poté. Album obsahovalo hity z anime a jednu dosud nevydanou píseň. Olivia a Anna tyto skladby předvedly živě v Shibuya-AX v březnu 2007.\n6. července 2007 proběhl její koncert v Paříži, Francie, na populárním místě zvaném La Locomotive , kde zazpívala písně z Olivia Inspi' Reira (Trapnest), The Lost Lolli a The Cloudy Dreamer. Také se objevila jako speciální host na Japan Expo 6. a 7. července.\n\nNová skladba, 'Bleeding Heart' - spolupráce s bratrem, Jeffreym, byla vydána jako součást kompilace Vision Factory . Aalbum obsahuje písně s tematikou 'květin' od různých umělců, jako jsou například Lead, Fungo, a Hiro. Bylo vydáno 19. března 2008.\n\n17. září 2008 Olivia vydala své šesté minialbum Trinka Trinka. obsahující novou skladbu \"Rain\", použitou jako druhou závěrečnou melodii pro seriál \"K-tai Investigator 7\". Album obsahuje úplně nový materiál. Některé skladby z alba byly přejmenovány, např. hodně očekávaná \"Real Love\", která měla premiéru na koncertu v Paříži se na albu objevila jako \"Your Smile\" a stejně tak \"I'm So Excited\" byla přejmenována na Trinka Trinka. S vydáním alba Olivia uspořádala 24. října ve Shibuya Womb, kam se dostavilo přes 600 fanoušků.\n\n30.12.2008 vystoupila Olivia společně s Inoranem ze skupiny Luna Sea, kdy interpretovala coververze pár jeho písní jako Owl's Tear a Monsoon Baby. Mluvili také o jejich spolupráci na novém singlu, který vyšel 15. dubna 2009. Jmenuje se Sailing Free a složí jako titulní melodie pro novou hru herní ságy Sengoku Basara, nazvané \"Sengoku Basara Battle Heroes\". Sailing Free je také Oliviin první singl po třech letech.\n\n8.12.2009 Olivia v rozhovoru pro server JaME World (JaME World) prohlásila: \"v současné době pracuji na úžasné hudbě\".\n\n11.9.2010 vystoupila Olivia v průběhu konání anime festivalu Connichi, konaném každoročně v německém Kasselu.\n\n\n\n\n\n\n\n\n\n"}
{"id": "529731", "url": "https://cs.wikipedia.org/wiki?curid=529731", "title": "Iron Butterfly", "text": "Iron Butterfly\n\nIron Butterfly byla americká rocková hudební skupina, založená v roce 1966 v San Diegu v Kalifornii. Nejznámějším albem skupiny byla její druhá deska \"In-A-Gadda-Da-Vida\" z roku 1968, která obsahovala i její největší hit: sedmnáctiminutovou skladbu „In-A-Gadda-Da-Vida“. Alba samotného se prodalo přes třicet milionů kusů a řadí se k nejprodávanějším albům vůbec. Rovněž šlo o vůbec první album, kterého se prodalo více než jeden milion kusů a bylo tak oceněno titulem platinová deska. Skupina je spolu s kapelami Blue Cheer a Steppenwolf označována za jednu z prvních heavymetalových skupin. První období existence skončilo v roce 1971, později byla však několikrát obnovena s různými hudebníky, ale na původní úspěch již nikdy nenavázala.\n\nPůvodně skupina vznikla pod názvem The Palace Pages v roce 1966 v kalifornském San Diegu. Původní sestavu tvořili Doug Ingle (zpěv, klávesy), Jack Pinney (bicí), Greg Willis (baskytara) a Danny Weis (kytara). Brzy se k ním přidal zpěvák Darryl DeLoach, to už se však skupina jmenovala Iron Butterfly. Poté, co skupina přesídlila do Los Angeles z ní dva členové, konkrétně Willis a Pinney, odešli. Jako náhrada přišli Jerry „The Bear“ Penrod (baskytara) a Bruce Morse (bicí). Během roku 1966 se sestava stihla změnit ještě jednou; na Morseho místo přišel bubeník skupiny The Voxmen Ron Bushy.\n\nSvé první album skupina nahrála v říjnu 1967 a dostalo název \"Heavy\". Jeho producenty byli Charles Greene a Brian Stone. Obsahovalo celkem devět autorských skladeb a jednu coververzi v podobě skladby „Get Out of My Life, Woman“ od Allena Toussainta. Album vyšlo v lednu 1968 u vydavatelství Atco Records, ještě předtím však ze skupiny odešli Penrod s Weisem. Ti, společně s bubeníkem Billym Mundim ze skupiny The Mothers of Invention, založili kapelu Rhinoceros. Kytary se v Iron Butterfly ujal sedmnáctiletý Erik Brann a místo po baskytaristovi získal Lee Dorman. Skupinu rovněž opustil DeLoach, jeho místo však nadále zůstalo neobsazené.\n\nPočátkem roku 1968 skupina šla opět do studia za účelem nahrát materiál pro další album. Produkce se tentokrát ujal Jim Hilton a album nazvané \"In-A-Gadda-Da-Vida\" vyšlo dne 14. června 1968. Obsahovalo celkem šest skladeb, na první straně jich bylo pět a druhou stranu zabírala 17minutová „In-A-Gadda-Da-Vida“. Tuto skladbu později nahrála řada dalších hudebníků, mezi které například patří i thrashmetalová skupina Slayer a byla použita v několika filmech i seriálech, například v epizodě „Bart prodává duši“ seriálu \"Simpsonovi\". Právě tato skladba, zkrácená na necelé tři minuty, vyšla jako singl k albu. Singl se umístil na třicátém místě v žebříčku Billboard Hot 100 a album na čtvrté pozici v Billboard 200. Alba se prodal takový počet, že kvůli němu Ahmet Ertegün, tehdejší ředitel Atlantic Records, vymyslel termín platinová deska. Do dnešní doby se desky prodalo přes třicet miliónů nosičů a řadí se k nejprodávanějším albům hudební historie.\n\nV té době skupině Iron Butterfly dělali předskokany skupiny jako Led Zeppelin, Yes nebo kapela Freddieho Mercuryho, pozdějšího zpěváka Queen, s názvem Wreckage.\n\nV únoru 1969 skupina vydala své třetí album nazvané \"Ball\". Jeho producenty byli Jim Hilton a Gordon Anderson. Skupina měla v srpnu 1969 hrát na festivalu Woodstock; již byla uvedena na plakátech, zkrachovalo to však až v době koncertu. Skupina čekala v New Yorku, kam pro ně měl přiletět vrtulník, ten však nepřiletěl. Neúčast na hudebním festivalu Woodstock skupinu velice poznamenala. Další rok vydali studiové album \"Metamorphosis\", na kterém hráli dva noví členové Larry „Rhino“ Reinhardt (kytara) a Mike Pinera (kytara, zpěv). Oba byli náhradou za Branna, který z kapely odešel a spolu s Darrylem DeLoachem založil soubor Flintwhistle.\n\nSkupina vydala album \"Metamorphosis\" v srpnu 1970 a nedlouho poté skupinu opustil její vůdce Doug Ingle. Skupina nadále pokračovala bez něj až do května 1971, kdy se rozpadla. Rozchod těžce nesl bubeník Ron Bushy, který se na čas přestal věnovat hudbě. Po dobu rozpadu Iron Butterfly její členové (Reinhardt a Dorman) spolu s dřívějším zpěvákem britské skupiny Deep Purple Rodem Evansem a bubeníkem Bobbym Caldwellem, který krátce zaskakoval i u Iron Butterfly, založili superskupinu Captain Beyond.\n\nV roce 1974 skupinu Bushy s Brannem obnovili a přijali dva nové členy, jimiž byli Philip Taylor Kramer (baskytara) a Howard Reitzes (klávesy). Tato sestava v roce 1974 nahrála a v lednu 1975 vydala album \"Scorching Beauty\". V říjnu toho roku pak vyšlo album \"Sun and Steel\", které zůstalo posledním albem skupiny Iron Butterfly. Obě alba byla vydána u společnosti MCA Records. Na druhém albu se podílel nový klávesista Bill DeMartines, který nahradil Howarda Reitzese. V létě roku 1977 skupina v sestavě Bushy, Brann, Kramer a DeMartines ukončila činnost, ale nedlouho poté vznikla nová sestava: Lee Dorman (baskytara), Larry Reinhardt (kytara) doplněni o nové členy, jimiž byli Jimi Henderson (zpěv), David Love (kytara), Larry Kiernan (klávesy) a Kevin Karamitros (bicí).\n\nRoku 1978 se sestava opět výrazně změnila: Kiernana nahradil John Leimsider a oba kytaristy Mike Pinera. Ani tato sestava nevydržela dlouho a následně se změnila na novou, ve které opět figuroval Ingle, vedle něj ještě Pinera, Reinhardt, Bushy a baskytarista Keith Ellis, který předtím působil v britské skupině Van der Graaf Generator. V prosinci 1978 však Ellis nečekaně během turné zemřel a jako náhrada přišel Dorman. Krátce poté se ke skupině vrátil Brann a skupina nadále zůstala aktivní se třemi kytaristy. Nedlouho poté však zde skupiny opět odešli Reinhardt, Brann a Bushy a jako náhrada přišel Bobby Caldwell, který dříve s Dormanem působil v Captain Beyond; dále pak kytarista Bobby Hasbrook. Ani tato sestava nevydržela dlouho a odešel Pinera a opět se vrátil Brann. S Pinerou odešel i Ingle, který byl nahrazen Johnem Leimsiderem. Později se v kapele vystřídala řada dalších hudebníků a starší členové se vraceli a odcházeli. V prosinci roku 1985 zemřel nový baskytarista Kurtis Teal, po jehož smrti skupina přerušila na dva roky svou činnost.\n\nČinnost skupiny po dlouholeté odmlce obnovili v roce 1987 Pinera s Bushym doplněni o nové hudebníky (sestava se několikrát vystřídala) a nakonec odešel i Pinera. Toho roku svou verzi skupiny sestavil i Erik Brann, vedle něj v ní hráli ještě Jim Von Buelow a Sal Rodriguez; ani tato sestava však dlouho nevydržela. Ještě v roce 1987 se dala dohromady klasická sestava skupiny: Doug Ingle, Erik Brann, Lee Dorman a Ron Bushy. Roku 1988 Bushy s Inglem odešli a vrátil se Larry Reinhardt a během následujících let se sestava ještě nesčetněkrát proměnila. V devadesátých letech skupina napsala několik nových písní (například „Silent Screaming“ a „Whispers in the Wind“) a plánovala vydat i nové studiové album; k tomu však už nikdy nedošlo.\n\nDne 3. října 2002 zemřel bývalý zpěvák Darryl DeLoach na rakovinu jater ve věku šestapadesáti let. Dne 25. července 2003 zemřel na srdeční selhání Erik Brann ve věku dvaapadesáti let. V lednu 2012 zemřel bývalý kytarista Larry Reinhardt ve věku třiašedesáti let. Baskytarista a dlouholetý vůdce skupiny Lee Dorman zemřel v prosinci téhož roku ve věku sedmdesáti let. Po jeho smrti skupina přestala být aktivní.\n\nV říjnu 2011 skupina vydala nové koncertní album nahrané v dubnu 1968 v newyorském klubu Fillmore East. Název je složen z názvu klubu a z roku nahrání alba, \"Fillmore East 1968\".\n\nKoncem roku 2014 byla skupina obnovena v sestavě Mike Pinera (zpěv, kytara), Ron Bushy (bicí) a syn zakladatele Doug Ingle, Jr. (varhany). Skupina oznámila, že pracuje na novém albu. Později se sestava několikrát změnila a nakonec s ní ani jedez z jmenovaných nevystupoval. Z dřívějších členů se vrátil například kytarista Eric Barnett, baskytarista Dave Meros a bubeník Ray Weston.\n\n\nŽádný z členů skupiny v ní nepůsobil po celou dobu její existence. Jediným členem, který hrál na všech šesti studiových albech skupiny, byl bubeník Ron Bushy.\n\n"}
{"id": "529736", "url": "https://cs.wikipedia.org/wiki?curid=529736", "title": "Muriel Hurtisová", "text": "Muriel Hurtisová\n\nMuriel Hurtisová-Houairiová (* 25. března 1979, Bondy) je francouzská atletka, sprinterka. Její hlavní disciplínou je běh na 200 metrů.\n\nJe mistryní Evropy (2002), halovou mistryní světa (2003) a dvojnásobnou halovou mistryní Evropy (2000, 2002). První úspěch zaznamenala v roce 1997 na juniorském mistrovství Evropy v Lublani, kde získala stříbrnou medaili. O rok později se stala ve francouzském Annecy juniorskou mistryní světa a stříbrnou medaili vybojovala se štafetou v závodě na 4 x 100 metrů. V roce 1999 získala stříbro na mistrovství Evropy do 23 let v Göteborgu.\n\n\n"}
{"id": "529741", "url": "https://cs.wikipedia.org/wiki?curid=529741", "title": "Soccsksargen", "text": "Soccsksargen\n\nSoccsksargen \"[vyslovuj:sokˈsardʒɛn]\" je region na Filipínách. Rozkládá se na ostrově Mindanao – nejjižnějším z hlavních filipínských ostrovů, a to v jeho střední a jižní části. Jméno tohoto administrativního dílu Filipín je akronym. Slovo se skládá z prvních slabik či písmen názvů 4 provincií a 1 významného města v regionu: South Cotabato, Cotabato, Sultan Kudarat, Sarangani a General Santos City. Centrum regionu je město Koronadal. Rozloha regionu činí 22 466 km².\n"}
{"id": "529744", "url": "https://cs.wikipedia.org/wiki?curid=529744", "title": "Jaroslav Krupka (fotograf)", "text": "Jaroslav Krupka (fotograf)\n\nJaroslav Krupka (27. října 1884 Slatina – 8. února 1947 Praha) byl český fotograf a od roku 1928 po Emilu Sýkorovi mnoholetý předseda SKČFA. Vedle např. Augustina Škardy, šéfredaktora Fotografického obzoru, patřil k nejdůležitějším postavám Českého amatérského fotografického hnutí 20. a 30. let.\n\nJaroslav Krupka byl železničním inženýrem. Fotografii se začal věnovat v královéhradeckém klubu fotografů amatérů. V roce 1919 se přestěhoval do Prahy, kde působil v \"Českém klubu fotografů amatérů\" a ve \"Svazu českých klubů fotografů amatérů\". Krupka debutoval na klubové výstavě v Hradci Králové v 1918 a již tehdy se zařadil mezi nejlepší vystavovatele, zejména jeho snímek \"Na pokraji lesa\" vvedený v technice bromolejotisku byl velmi vyzdvihován (tuto fotografii zhotovil také v technice zlaceného albuminu). Zaměřoval se na krajinářskou fotografii a žánrové snímky Prahy s použitím techniky bromolejotisku. Své snímky vystavoval doma i v zahraničí a získal za ně četná ocenění.\n\n"}
{"id": "529745", "url": "https://cs.wikipedia.org/wiki?curid=529745", "title": "Volby do Skupščiny Socialistické republiky Slovinsko 1990", "text": "Volby do Skupščiny Socialistické republiky Slovinsko 1990\n\nVolby do Sociálně-politické komory Skupščiny Socialistické republiky Slovinsko se konaly 8. dubna 1990. Volební účast byla 83,5 %. Voleno bylo 78 poslanců z 80, zbylí dva byli delegáti národnostních menšin. Zbývající dvě komory tehdejší slovinské skupščiny byly voleny nepřímo.\n\n"}
{"id": "529746", "url": "https://cs.wikipedia.org/wiki?curid=529746", "title": "Kyselina beta-hydroxymáselná", "text": "Kyselina beta-hydroxymáselná\n\nKyselina \"beta\"-hydroxymáselná (β-hydroxymáselná, též kyselina 3-hydroxymáselná, \"beta\"-hydroxybutyrát či β-hydroxybutyrát; systematický název je 3-hydroxybutanová kyselina) je karboxylová kyselina patřící mezi ketolátky. Je to chirální sloučenina se dvěma enantiomery, kyselinou -3-hydroxymáselnou a -3-hydroxymáselnou. Podobně jako u jiných ketolátek (acetacetátu a acetonu) se její hladina v krvi zvyšuje při ketóze. U člověka se tato kyselina syntetizuje v játrech z acetyl-CoA a může být využívána mozkem jako zdroj energie, je-li hladina glukózy v krvi příliš nízká. U diabetiků lze (pro detekci případné diabetické ketoacidózy) hladinu ketolátek zjišťovat z moči nebo krve. Při alkoholické ketoacidóze se kyselina \"beta\"-hydroxymáselná tvoří v největší koncentraci. Oba typy ketoacidózy ústí ve zvýšení poměru mezi β-hydroxybutyrátem a oxalacetátem, což vede k narušení citrátového cyklu a posunu glukózy ke tvorbě ketolátek.\n\nPrůmyslově lze kyselinu β-hydroxymáselnou využít pro syntézu biologicky odbouratelných plastů, jako je například poly(3-hydroxybutyrát). Tento polymer lze vyrábět biologicky pomocí bakterie \"Alcaligenes eutrophus.\"\n\n"}
{"id": "529754", "url": "https://cs.wikipedia.org/wiki?curid=529754", "title": "Tržiště", "text": "Tržiště\n\nTržiště je obecné pojmenování pro místo, kde probíhají trhy. Zpravidla se jedná o maloobchod prováděný ve větším měřítku a pravidelně. V minulosti jako tržiště často sloužily městské rynky, které často nesly i název \"trh\". V Praze se jednalo např. o Koňský trh (dnešní Václavské náměstí), Uhelný trh, Ovocný trh, Tržiště na Malé Straně nebo Dobytčí trh (dnešní Karlovo náměstí). Jiná specializovaná tržiště byla postupem doby přeměněna na samostatné tržnice.\n\nV posunutém významu pak moderní tržiště může fungovat třeba na internetu ve formě veřejné aukce apod.\n\n\n"}
{"id": "529756", "url": "https://cs.wikipedia.org/wiki?curid=529756", "title": "Vojtěch Živný", "text": "Vojtěch Živný\n\nVojtěch Živný ( ) (2. srpna 1757 Mšeno – 21. února 1842, Varšava) byl český klavírista, houslista, varhaník, učitel hudby a skladatel působící většinu života v Polsku. Byl prvním profesionálním učitelem Fryderyka Chopina.\n\nVojtěch Živný byl žákem Jana Křtitele Kuchaře . Pravděpodobně strávil nějaký čas v angažmá ve Stuttgartu a Zweibrückenu. Okolo roku 1790 odcestoval do Polska na dvůr knížete Kazimierza Nestora Sapieha. Později odešel do Varšavy, kde se věnoval hudebnímu vzdělávání dětí předních polských rodin.\n\nŽivný byl prvním profesionálním učitelem hry na klavír Fryderyka Chopina, kterého vyučoval v letech 1816–1822 a kterého Chopin svou klavírní hrou brzy překonal. Roku 1821 mu jedenáctiletý Chopin dedikoval polonézu As dur (\"Polonaise pour le PIano forte composée et dedié á Monsieur A. Żywny par son Eléve Fryderyk Chopin á Varsovie ce 23 Avril 1821\").\n\nŽivný napsal mnoho skladeb pro klavír, housle a také orchestrální díla, z nichž většina není obecně známa a nedochovala se. Skládal v klasicistním stylu s vlivy romantismu. Dalšími vlivem byla středoevropská lidová hudba.\n\n\n"}
{"id": "529760", "url": "https://cs.wikipedia.org/wiki?curid=529760", "title": "Nejistota měření", "text": "Nejistota měření\n\nNejistota měření je označení pro parametr, který souvisí s výsledkem měření a charakterizuje rozsah hodnot, které je možné racionálně přiřadit k měřené veličině. Tato metoda nahrazuje dříve používanou metodu udávání chyb měření.\n\nV osmdesátých letech dvacátého století byl předložen návrh k náhradě koncepce chyb měření koncepcí nejistot měření. V roce 1990 byl vydán Západoevropským kalibračním sdružením (WECC) dokument, který sloužil k jednotnému vyjádření nejistot měření. Vrcholovým dokumentem se stala směrnice GUM (\"Guide to the expression of uncertainty in measurement\"), která byla vydána v roce 1993.\n\nNejčastějšími zdroji nejistot, které nějakým způsobem způsobují neurčitost stanovení výsledku měření, vzdalují naměřenou hodnotu od hodnoty skutečné, jsou:\n\nVýsledná nejistota se skládá z několika dílčích nejistot. Z nejobecnějšího hlediska se rozdělují do dvou složek.\nZ těchto dvou nejistot se dále určuje kombinovaná nejistota podle vztahu:\n\nVychází ze statistické analýzy opakované série měření. Odhad výsledné hodnoty pro počet měření n (n > 1) je vyjadřován aritmetickým průměrem:\nNejistota tohoto odhadu se určí jako výběrová směrodatná odchylka této hodnoty podle vztahu:\n\nV případech, kdy není možné měření provádět opakovaně, se používají jiné procedury. Příkladem může být měření lidských vlastností psychologickým testem, kde je určení chyby měření odvozené například z odhadu reliability testu.\n\nJe založeno na jiných než statistických přístupech. Nejistota typu B se odhaduje na základě všech dostupných informací. Například údaje výrobce měřicí techniky, zkušenosti z předchozích sérií měření, z poznatků o chování materiálů, údaje získané při kalibraci a třeba nejistoty referenčních údajů v příručkách. Vychází se z dílčích nejistot jednotlivých zdrojů. Je-li známá maximální odchylka j-tého zdroje, pak se nejistota j-tého zdroje určí podle vztahu:\nHodnota k je součinitel vycházející ze zákona rozdělení. Výsledná nejistota se pro m zdrojů určí následovně:\nA je součinitel citlivosti jednotlivých zdrojů.\n\n"}
{"id": "529765", "url": "https://cs.wikipedia.org/wiki?curid=529765", "title": "Volby do Evropského parlamentu ve Slovinsku 2009", "text": "Volby do Evropského parlamentu ve Slovinsku 2009\n\nVolby do Evropského parlamentu se ve Slovinsku konaly 7. června 2009. Volební účast byla 28,83 %. Voleno bylo 7 poslanců.\n\n"}
{"id": "529768", "url": "https://cs.wikipedia.org/wiki?curid=529768", "title": "Kryštof Hádek", "text": "Kryštof Hádek\n\nKryštof Hádek (* 10. března 1982 Praha) je český herec, má dva starší bratry, herce Matěje a lékaře Ondřeje.\n\nMezi jeho nejznámější filmové role patří četař Vojtíšek z filmu \"Tmavomodrý svět\" z roku 2001 režiséra Jana Svěráka. Hlavní roli ztvárnil ve snímku \"3 sezóny v pekle\" režiséra Tomáše Mašína z roku 2009. Za tuto roli obdržel ocenění Český lev za mužský herecký výkon v hlavní roli. Exceloval rovněž ve filmech Signál a Bobule 1 a 2.\n\nJeho matka Jana Hádková je filmová režisérka a publicistka. Herectví se věnuje od dětství, kdy působil v Dismanově dětském rozhlasovém souboru. Studium herectví na Pražské konzervatoři nedokončil. Rok a půl herectví studoval na londýnské škole Academy Of Music And Drama Art. Pravidelně hraje v Městských divadlech pražských, hostuje i ve smíchovském Švandově divadle. Kromě své divadelní a filmové práce působí i v dabingu.\n\nV roce 2010 byl zařazen Evropskou organizací pro propagaci a export filmů European Film Promotion (EFP) do seznamu Shooting Stars 2010.\n\n\n\n"}
{"id": "529771", "url": "https://cs.wikipedia.org/wiki?curid=529771", "title": "Laskavcovité", "text": "Laskavcovité\n\nLaskavcovité (\"Amaranthaceae\") je čeleď rostlin z řádu hvozdíkotvaré. Při poslední úpravě taxonomického systému APG III byla do čeledi laskavcovitých vřazena bývalá čeleď merlíkovité (\"Chenopodiaceae\").\n\nRostliny čeledi laskavcovitých jsou byliny, řidčeji keře nebo polokeře, jen ojediněle stromy nebo liány s koncentrickými cévními svazky. Některé jsou nitrofilní, halofilní, heliofilní nebo sukulentní rostliny. Listy jsou střídavé nebo vstřícné, bez palistů. Okraje mají celistvé nebo hrubě zubaté.\n\nKvěty jsou drobné, uspořádané do vrcholičnatých květenství, většinou klubíček v latách. Květy jsou jednopohlavné i oboupohlavné, obvykle s 5 nenápadnými okvětními lístky, 3 až 5 tyčinkami a svrchním nebo polospodním semeníkem. Plody jsou nažky nebo tobolky.\n\nRostliny čeledi laskavcovitých jsou rozšířeny téměř celosvětově, rostou jak na pouštích tak i hluboko na jihu Ameriky v nehostinných, téměř až antarktických podmínkách v Patagonii. Je to druhově rozsáhlá čeleď, jejíchž některé rostliny původem ve Starém světě osídlily Nový svět a jiné zase naopak. Jsou to rostliny poměrně staré, jejích pyl byl nalezen ve fosiliích z rozhraní druhohor a třetihor (před cca 65 miliony lety).\nV čeledi je klasifikováno 174 rodů se zhruba 2050 druhy.\n\nČeleď laskavcovité je rozdělena do pěti podčeledí.\n\nRostliny z této podčeledi jsou světlomilné a většinou vyžadují nadbytek dusíku v půdě a kyprou, propustnou zeminu. Převážně jsou jednoleté, méně často víceleté. Bývají byliny nebo polokeře, zřídka keře nebo stromy. Listy mohou být střídavé nebo vstřícné, bez palistů. Květy jsou malé, jednopohlavné nebo dvoupohlavné. Kalich bývá čtyřčetný nebo pětičetný, koruna chybí. Prašníků je 5 a pestík je tvořen 2 nebo 3 plodolisty. Květy bývají uspořádány v hustých vrcholových latách nebo klasech. Plodem je většinou tobolka. Rostliny z podčeledi laskavcových u nás se vyskytující, laskavec a nevadlec, jsou nepůvodní, byly k nám zavlečeny. Rostliny této podčeledi rostou ve všech podnebních pásmech vyjma arktických. Podčeleď obsahuje asi 55 rodů, nejrozsáhlejší je laskavec s asi 70 a nevadlec se 65 druhy.\n\nZahrnuje jednoleté nebo vytrvalé byliny, občas i dřeviny. Lodyhy bylin i listy mají měchýřkovité chlupy které se jeví jako bílý poprašek. Listy, často redukované, jsou střídavé nebo vstřícné. Pravidelné malé květy jsou oboupohlavní. Bývají uspořádány v těsných klubíčkách seřazených do různých květenství. Plodem je většinou nažka. Rostou v celém světě, vyjma oblasti ve Střední Americe, Malajsii a centrální Africe. Tato podčeleď je rodově nejširší v čeledi, obsahuje asi 95 rodů a jen merlík je rozdělován do asi 100 druhů. Nejdůležitější rostlinou z podčeledi je pro naší zeměpisnou oblast rod řepa a pak ještě špenát, ostatní rostliny jsou spíše obtížné plevele.\n\nTato malá podčeleď se 6 rody byla odloučena od podčeledi laskavcových jako monofyletická skupina, morfologicky se od ní odlišuje stavbou prašníku. Rostliny pocházejí z tropů Nového Světa a rozšířily se do oblastí mírného pásma, subtropů i tropů celého světa. Obsahuje tři silné rody: pestrovka má asi 100, \"Alternanthera\" 80 a \"Iresine\" 70 druhů, které jsou pěstovány jako okrasné rostliny. Pestrovka je zalečená i do České republiky.\n\nJe to monofyletická skupina která byla oddělena z podčeledi merlíkových. Jsou to dužnaté sukulentní rostliny se silně redukovanými listy a květy na přehoustlých pahýlových větvích, často již odumřelých. Do této podčeledi náleží většinou rostliny odolné nebo přímo vyžadující vysoký obsah soli v půdě, z čehož vyplývá i vysoký osmotický tlak v rostlinném pletivu. Rostou nejčastěji na vnitrozemních slaniskách nebo mořských pobřežích, kde nemají mnoho rovnocenných konkurentů. Jsou územně rozšířeny téměř celosvětově. Čeleď obsahuje asi 15 rodů a 90 druhů, nejsilnějšími rody jsou slanorožec s asi 10 druhy a \"Sarcocornia\" s 15 druhy. V naší oblasti rostliny bez praktické možnosti využití.\n\nJe to systematicky velice obtížná skupina, proto jsou do této podčeledě nejednotně řazeny 2 až 4 rody. Byla vyčleněna s podčeledi merlíkových. Rozšíření, nároky na prostředí a význam je obdobný jako u podčeledi slanorožcových. Rod slanobýl má asi 130 a rod solnička asi 110 druhů.\n\nRostliny z čeledi laskavcovitých nemají ve středoevropské oblasti, až na čestné výjimky, velkého významu. Za nejdůležitější rostlinu lze považovat pouze řepu, která má zásadní význam pro výrobu cukru a pro krmení některých hospodářských zvířat (silážovaný chrást a bulvy). Omezený potravinářský význam mají ještě špenát a znovu řepa (červená), případně i merlík pro zeleninové saláty a amarant pěstovaný pro výrobu bezlepkové mouky.\n\nMnohem zásadnější význam má pěstování laskavce krvavého nebo merlíku čilského ve Střední Americe a přilehlých oblastech a také v některých částech Asie, kde nahrazuje naše obiloviny. Laskavec krvavý je perspektivní rostlinou pro \"zelenou energií\", z jeho až 1,8 metrů vysokých rostlin lze získat velké množství biomasy, kterou lze po usušení dobře a efektivně spalovat.\n\nNěkteré druhy rostlin laskavec, nevadlec, \"Alternanthera\" i \"Iresine\" se pěstují jako oblíbené zahradní rostliny. Ze semen amarantu se získávají látky snižující tuky a cholesterol v krvi a posilující imunitní systém.\n\nVyhláška MŽP ČR č. 395/1992 Sb., ze dne 11.6.1992, o ochraně přírody a krajiny, považuje za kriticky ohrožené druhy C 1 tyto dvě rostliny z čeledi laskavcovitých:\n\n\"Achyranthes\",\n\"Achyropsis\",\n\"Acroglochin\",\n\"Aerva\",\n\"Agathophora\",\n\"Agriophyllum\",\n\"Allenrolfea\",\n\"Allmania\",\n\"Allmaniopsis\",\n\"Alternanthera\",\n\"Amaranthus\",\n\"Anabasis\",\n\"Anthochlamys\",\n\"Aphanisma\",\n\"Archiatriplex\",\n\"Arthraerva\",\n\"Arthrocaulon\",\n\"Arthroceras\",\n\"Arthrophytum\",\n\"Atriplex\",\n\"Axyris\",\n\"Baolia\",\n\"Bassia\",\n\"Beta\",\n\"Bienertia\",\n\"Blitum\",\n\"Blutaparon\",\n\"Bosea\",\n\"Calicorema\",\n\"Camphorosma\",\n\"Caroxylon\",\n\"Celosia\",\n\"Centema\",\n\"Centemopsis\",\n\"Centrostachys\",\n\"Ceratocarpus\",\n\"Chamissoa\",\n\"Charpentiera\",\n\"Chenopodiastrum\",\n\"Chenopodium\",\n\"Chionothrix\",\n\"Climacoptera\",\n\"Corispermum\",\n\"Cornulaca\",\n\"Cyathobasis\",\n\"Cyathula\",\n\"Cycloloma\",\n\"Cyphocarpa\",\n\"Darniella\",\n\"Dasysphaera\",\n\"Deeringia\",\n\"Didymanthus\",\n\"Digera\",\n\"Dissocarpus\",\n\"Dysphania\",\n\"Enchylaena\",\n\"Eokochia\",\n\"Eremophea\",\n\"Eriostylos\",\n\"Etriplex\",\n\"Exomis\",\n\"Fredolia\",\n\"Froelichia\",\n\"Froelichiella\",\n\"Girgensohnia\",\n\"Gomphrena\",\n\"Gossypianthus\",\n\"Grayia\",\n\"Grubovia\",\n\"Guilleminea\",\n\"Hablitzia\",\n\"Halarchon\",\n\"Halimocnemis\",\n\"Halocharis\",\n\"Halocnemum\",\n\"Halogeton\",\n\"Halopeplis\",\n\"Halostachys\",\n\"Halothamnus\",\n\"Haloxylon\",\n\"Hebanthe\",\n\"Hebanthodes\",\n\"Hemichroa\",\n\"Henonia\",\n\"Herbstia\",\n\"Hermbstaedtia\",\n\"Heterostachys\",\n\"Holmbergia\",\n\"Horaninowia\",\n\"Iljinia\",\n\"Indobanalia\",\n\"Irenella\",\n\"Iresine\",\n\"Kali\",\n\"Kalidium\",\n\"Kaviria\",\n\"Kelita\",\n\"Kirilowia\",\n\"Krascheninnikovia\",\n\"Lagenantha\",\n\"Lagrezia\",\n\"Lecosia\",\n\"Leucosphaera\",\n\"Lipandra\",\n\"Lithophila\",\n\"Lopriorea\",\n\"Maireana\",\n\"Malacocera\",\n\"Marcelliopsis\",\n\"Mechowia\",\n\"Microcnemum\",\n\"Microgynoecium\",\n\"Micromonolepis\",\n\"Micropeplis\",\n\"Nanophyton\",\n\"Nelsia\",\n\"Neobassia\",\n\"Neocentema\",\n\"Neokochia\",\n\"Nitrophila\",\n\"Noaea\",\n\"Nothosaerva\",\n\"Nototrichum\",\n\"Nucularia\",\n\"Nyssanthes\",\n\"Ofaiston\",\n\"Omegandra\",\n\"Oreobliton\",\n\"Oreosalsola\",\n\"Osteocarpum\",\n\"Oxybasis\",\n\"Panderia\",\n\"Pandiaka\",\n\"Pedersenia\",\n\"Petrosimonia\",\n\"Pfaffia\",\n\"Piptoptera\",\n\"Pleuropetalum\",\n\"Pleuropterantha\",\n\"Polycnemum\",\n\"Polyrhabda\",\n\"Proatriplex\",\n\"Pseudogomphrena\",\n\"Pseudoplantago\",\n\"Pseudosericocoma\",\n\"Psilotrichopsis\",\n\"Psilotrichum\",\n\"Ptilotus\",\n\"Pupalia\",\n\"Pyankovia\",\n\"Quaternella\",\n\"Rhaphidophyton\",\n\"Rosifax\",\n\"Roycea\",\n\"Salicornia\",\n\"Salsola\",\n\"Saltia\",\n\"Sclerochlamys\",\n\"Sclerolaena\",\n\"Sedobassia\",\n\"Sericocoma\",\n\"Sericocomopsis\",\n\"Sericorema\",\n\"Sericostachys\",\n\"Sevada\",\n\"Siamosia\",\n\"Spinacia\",\n\"Spirobassia\",\n\"Stelligera\",\n\"Stilbanthus\",\n\"Stutzia\",\n\"Suaeda\",\n\"Suckleya\",\n\"Surreya\",\n\"Sympegma\",\n\"Tecticornia\",\n\"Threlkeldia\",\n\"Tidestromia\",\n\"Traganopsis\",\n\"Traganum\",\n\"Trichuriella\",\n\"Turania\",\n\"Volkensinia\",\n\"Wadithamnus\",\n\"Woehleria\",\n\"Xylosalsola\"\n\n"}
{"id": "529773", "url": "https://cs.wikipedia.org/wiki?curid=529773", "title": "Praha-Cibulka (železniční zastávka)", "text": "Praha-Cibulka (železniční zastávka)\n\nPraha-Cibulka je železniční zastávka nacházející se v Praze 5–Košířích na železniční trati Praha-Smíchov severní nástupiště – Hostivice. Podle některých zdrojů je označována za nejmenší pražskou zastávku. Nachází se poblíž ulice Na Výši, s níž je spojena úzkou pěšinou.\n\nZastávka je jednokolejná situovaná v mírném oblouku s betonovým nástupištěm na jeho vnější straně, které bylo zřízeno v roce 2007. U něj je označník s cedulí obsahující název zastávky a názvy sousedních zastávek. Původně zde byl též zděný přístřešek čekárny, ale ten již byl zbořen.\n\nDráhu postavila společnost Buštěhradská dráha a provoz byl zahájen 3. července 1872. Označení Praha-Cibulka se od otevření trati používalo pro zastávku jinou, která ležela zhruba v místech dnešní stanice Praha-Stodůlky. Tato zastávka byla zrušená v roce 1877 pro nízké využití. Opětovně byla otevřena roku 1928, ale po deseti letech – v roce 1938 – byla ze stejného důvodu jako prve, tedy pro malé využití, zrušena.\n\nV souvislosti s novou vilovou výstavbou poblíž dnešní zastávky byla ovšem od 15. května 1929 zřízena zastávka nová, pro odlišení od původní stanice pojmenovaná \"Cibulka-kolonie\". Z ní se stala dnešní zastávka \"Praha-Cibulka\".\n\nV současné době (2016) v zastávce na znamení či na požádání zastavují spoje, které jezdí v systému Esko.\n\nOd srpna 2017 probíhá na trati v úseku Praha-Smíchov – Hostivice rekonstrukce zabezpečovacího zařízení.\n\nObjevují se plány na posunutí stávající železniční zastávky východním směrem k usedlosti Šmukýřka, u níž je dnes konečná stanice autobusů MHD.\n\n"}
{"id": "529775", "url": "https://cs.wikipedia.org/wiki?curid=529775", "title": "Risin og Kellingin", "text": "Risin og Kellingin\n\nRisin og Kellingin (/rísin o čedlindžin/ česky: \"Obr a Čarodějnice\") jsou dva skalní sloupy tyčící se v Norském moři u severního cípu ostrova Eysturoy. Nacházejí se asi 2 km od faerské obce Eiði. Risi (Obr) je vysoký 71 m a Kelling (Čarodejnice; blíže k pevnině) 68 m. Podle legendy jde o obra a čarodějnici, kteří chtěli Faerské ostrovy odtáhnout k Islandu, ale nestihli to do rána a tak zkameněli.\n"}
{"id": "529780", "url": "https://cs.wikipedia.org/wiki?curid=529780", "title": "Josef Baše", "text": "Josef Baše\n\nJosef Baše (31. března 1850, Jílovice u Opočna – 10. ledna 1899, Hradec Králové) byl český evangelický básník.\n\nPoprvé veřejně vystoupil básní \"Na hvězdárně\" v almanachu \"Ruch\" na rok 1873; pod pseudonymem J. B. Jilovecký však v tomto almanachu publikoval už v roce 1870. Další básně mu pak vycházely v humoristických a beletristických časopisech. Roku 1883 vydal ve Valašském Meziříčí svou nejvýznamnější knihu \"Silhouety\" – sbírku krátkých balad a romancí, vyznačujících se stručností, rychlým spádem a rázovitými obraty z lidové mluvy. Dílo bylo nepříznivě přijato kritikou, což těžce nesl a na delší dobu se odmlčel. Teprve v 90. letech jej ocenil polský spisovatel Zenon Przesmycki (pseudonym Miriam) a zařadil některé z básní do výboru z české poezie. Názor zčásti změnila i česká kritika, která jej společně se spolužákem Bohdanem Jelínkem uznala jako básníka generace almanachu Máj. Povzbuzen tímto opožděným přijetím začal připravovat k vydání další tři výbory svých básní, ale zemřel dříve, než k tomu mohlo dojít.\n\nPod pseudonymem E. Antonowicz vydal také \"Otčenáš\" (1891), sbírku hymnických parafrází na prosby Otčenáše, a knihu \"Kytice z písní duchovních\". Používal i pseudonym Al Terego.\n\n"}
{"id": "529796", "url": "https://cs.wikipedia.org/wiki?curid=529796", "title": "Laskavec ohnutý", "text": "Laskavec ohnutý\n\nLaskavec ohnutý (\"Amaranthus retroflexus\") je jednoletá plevelná bylina z čeledi laskavcovitých.\n\nJe původním druhem v teplejších oblastech Severní Ameriky a postupně byl zavlečen do celého severního mírného pásma. Do Střední Evropy být postupně přivezen s obilím, olejninami nebo bavlnou. V České republice se těžiště jeho výskytu nacházejí v teplých oblastech nížin a pahorkatin.\n\nJe to šedá, žlutozelená až někdy slabě načervenalá, pozdně jarní, jednoletá rostlina s více lodyhami vysokými až 100 cm. Lodyha je přímá, jednoduchá nebo větvená, poněkud rozbrázděná, hustě a krátce chlupatá. Lodyžní listy s huňatými řapíky jsou kosníkové až vejčité, po obou stranách zúžené, na konci tupé až zašpičatělé a po obvodu bývají zvlněné. V noci se listy vztyčují. Kořen je krátký, kulovitý do 15 cm délky, jeho bohaté kořenové vlášení prorůstá do hloubky okolo 1 metru.\n\nKvěty v klubíčkách vytvářejí zelenavý až žlutavý hustý lichoklas s postranními větévkami. Listence jsou dvojnásobně dlouhé než okvětí. Tyčinek bývá pět, stejně jako okvětních lístků. Květy jsou malé, jednopohlavné. U samčích květů jsou okvětí prodloužená, kopinatá, na vrcholu uťatá nebo vykrojená, u samičích prodloužená, čárkovitá, delší než plod. Kvete od června do října. Je to rostlina větrosnubná, hmyz ji neopyluje.\n\nPlodem je svraštělá tobolka elipsoidního tvaru s víčkem. Semena jsou lesklá, hnědočerná až černá, čočkovitá, plochá, okrouhlá, asi 1 mm v průměru. Na bázi semene je patrný konec kořínku a kolem obvodu zakřivený zárodek. Pod kořínkem je drobný, nenápadný pupek semenný. Statná rostlina může vyprodukovat za rok až 5000 semen.\n\nRoste hlavně na sušších, ruderálních stanovištích a v jejich okolích. S oblibou osídluje zahrady, pole s okopaninami a komposty. Roste podél cest a železničních tratí i na dvorech zemědělských a průmyslových objektů. Zvláště statně roste na kypřených a dobře hnojených půdách, snáší i mírné zasolení. Je teplomilná, vzrostlé rostlině nevadí dlouhá období sucha. V chladných podhůřích se málo vyskytuje.\n\nJe to rostlinarozmnožující se výhradně semeny. Ta obvykle po dozrání vypadnou na půdu nebo se při sklizni dostanou mezi semena užitkových rostlin, do kompostu nebo statkového hnoje. Mnohdy se semena drží na uschlých rostlinách i přes zimu. Roznášejí je také přívaly vody nebo silný vítr. Klíčivost si udrží v suchém prostředí asi 3 a v půdě 5 let. Semena po dozrání již ten rok neklíčí, vyklíčí až na jaře.\n\nMají dvě období klíčení. Nejdříve z jara při teplotách okolo 22 °C vyklíčí semena přikryta půdou, později při teplotách okolo 27 °C vyklíčí ležící na povrchu. Semena jsou kryta silným osemením, nedozralá je nemají tak silná a proto klíčí lépe než vyzrálá. Osemení je propustné pro vodu ale brzdí výměnu plynů, která se zlepšuje při vyšších teplotách nebo při střídání nižších a vyšších teplot. Semenáčky mají zprvu červenavý nádech a bývají dosti dlouho neduživé, ale tehdy se jím vyvíjí kořenový systém. V této fázi potřebují ke zdárnému růstu hodně světla, jinak zakrní. Později začnou listy rychle růst a okolní vegetaci brzy předhoní a zastíní.\n\nVe středoevropských přírodních podmínkách je tato rostlina jednoznačně klasifikována jako úporný plevel, svým množstvím semen dokáže v krátké době zaplevelit veliké oblasti. Nejvíce se vyskytuje v okopaninách, kde se semenáčky začínají objevovat pozdě, až po ukončení jarních prací. Často vyrůstá i na strništích, tam do podzimu ještě přináší mnoho semen i jako nepatrná rostlinka s několika listy.\n\nLaskavec ohnutý, stejně jako většina laskavců, má výživnou hodnotu, obsahuje hodně sacharidů i bílkovin. Z mladých rostlin lze připravovat saláty nebo je upravovat jako špenát, starší rostliny již mají v listech hodně dusitanů. Semena se mohou použít jako krmivo pro drůbež, starší rostliny lze silážovat.\n\n"}
{"id": "529799", "url": "https://cs.wikipedia.org/wiki?curid=529799", "title": "Kristina Grovesová", "text": "Kristina Grovesová\n\nKristina Grovesová (* 4. prosince 1976 Ottawa, Ontario) je bývalá kanadská rychlobruslařka, několikanásobná olympijská medailistka a mistryně světa.\n\nNa mezinárodní scéně působila od roku 1996, z kontinentálního mistrovství (Severní Amerika + Oceánie) pravidelně vozí od jeho založení v roce 1999 medaile. Svůj olympijský debut absolvovala Grovesová v Salt Lake City 2002, jejím nejlepším výsledkem bylo 8. místo na trati 3000 m. Postupně se začala prosazovat v první desítce ve Světovém poháru i na mistrovství světa. V roce 2008 zvítězila na světovém šampionátu na trati 3000 m, v letech 2007 a 2009 v rámci družstva ve stíhacím závodě. Na mistrovství světa ve víceboji skončila v roce 2009 druhá. V sezónách 2007/2008, 2008/2009 a 2009/2010 vyhrála celkové pořadí Světového poháru na trati 1500 m.\n\nNa Zimních olympijských hrách 2006 získala dvě stříbrné medaile, ve Vancouveru 2010 stříbro a bronz.\n\n"}
{"id": "529804", "url": "https://cs.wikipedia.org/wiki?curid=529804", "title": "Petr Štěpán Petrović-Njegoš", "text": "Petr Štěpán Petrović-Njegoš\n\nPetr Štěpán Petrović-Njegoš (10. října 1889 - 7. května 1932) byl černohorský princ, poslední potomek (třetí syn) černohorského knížete a později krále Nikoly I. Petroviće-Njegoše a jeho ženy kněžny a královny Mileny Vukotić. Proslul především jako velice schopný voják a velitel v první světové válce, v neposlední řadě také ve válkách Balkánských. Díky jeho skvělým výkonům náležel princi Petrovi titul \"velkovévoda Zahumlienský\" - prozatím jako poslední držitel titulu v historii, který byl předtím naposledy použit před více než 90 lety.\n\nPatřil k dynastii Petrovićů-Njegošů a byl členem černohorské královské rodiny.\n\nPrinc Petr Petrović-Njegoš se narodil 10. října 1889 v královském paláci v Cetinje, kde také vyrůstal společně se svými sourozenci. ledna  1890 byl pokřtěn v královské pevnosti v Rijece Crnojevića jako Petr Štěpán. Jeho kmotry byli ruský car Alexandr III. a Marie Alexandrovna, vévodkyně z Edinburghu. Byl vzděláván na prestižní soukromé škole v Bělehradě a později na vojenské akademii v Heidelbergu.\n\nOd mládí disponoval zájmem o atletiku, bojová umění a dobrým logickým myšlením. Již ve třinácti letech byl princ Petr fyzicky velmi zdatný, měl dobře vyvinuté nejen bicepsy, ale i břišní či stehenní svalstvo.\n\nV roce 1907, tedy už ve svých 18 letech se princ Petr Štěpán stal vojákem v Černohorské královské armádě, ale brzy poté se díky svým vynikajícím schopnostem a charisma stal jedním z nejvyšších velitelů armády.\n\nPrinc Petr očekával vypuknutí první světové války již po anexi Bosny a Hercegoviny Rakousko-Uherskem v roce 1908. O tom také napsal v dopise svému synovci Jiřímu Karađorđevićovi, srbskému korunnímu princi, a zmínil se, že by se rád \"střetnul s těmi nenasytnými Rakušany na Crimsonově poli\". Když 26. září 1912 Černohorci překročili hranice Osmanské říše, princ Petr coby velitel armády symbolickým prvním výstřelem proti tureckému vojsku odstartoval První balkánskou válku. V dubnu 1913 černohorská armáda pod vedením krále Nikoly I., jeho nejstaršího syna korunního prince Danila III. Alexandra a především prince Petra Štěpána dobyla albánské město Skadar a velkou část severní části země. Dobytí Skadaru se stalo v Černé Hoře velkou slávou a znamenalo upevnění pozice prince Petra jako vojenského velitele. Černohorci odmítali vzdát se Skadaru i po vyhlášení částečné albánské autonomie a hrozbě evropských velmocí, podporu Ruského impéria ale neztratili. Skadarskou krizi nakonec vyřešil úplatek Nikolovi I.\n\nBěhem této války Černá Hora také získala značnou část Kosova.\n\nCoby nejmladší syn krále byl princ Petr některými černohorskými diplomaty předpokládán jako následník nejen trůnu černohorského (v případě smrti či vážného zranění jeho nejstaršího bratra korunního prince Danila III.), ale po dobytí Skadaru i trůnu albánského. Z těchto plánů ale naneštěstí nic nevzešlo a albánským knížetem se v roce 1913 stal německý šlechtic Vilém Wied.\n\nPo vítězství Černé Hory v roce 1912 neměl král Nikola I. žádné důvody se do nově vypuknuté Druhé balkánské války zapojovat. To ovšem změnila naléhavá prosba Srbů o pomoc v bojích proti Bulharsku. Princ Petr se stal velitelem vojáků při tažení na pomoc svým srbským spojencům a právě díky jeho vedení porazili Srbové za značné pomoci Černohorců na řece Bregalnici bulharskou armádu.\n\nPo vypuknutí první světové války 28. července 1914 zaujala Černá Hora válečné postavení a ihned vyhlásila válku státům Trojspolku. Přestože měla Černohorská královská národní armáda pouze 55 000 vojáků (včetně rezervních jednotek), nařídil král Nikola okamžitou mobilizaci. V Cetinje se začaly sestavovat válečné plány na návrhy nejen prince Petra, ale i krále Nikoly, státních ministrů a generálů.\n\nPrinc Petr se zúčastnil několika důležitých bitev. Na konci srpna 1914, měsíc po vypuknutí války, byl Petr pověřen vedením vojska, bránícího pobřeží Černé Hory proti Rakušanům z opevněného vrcholu hory Lovćen. Za pomoci válečné flotily Černohorského královského námořnictva a také anglo-francouzského loďstva se princi Petrovi dlouho vedlo úspěšně odrážet útoky rakousko-uherské armády. Černohorským vojákům se podařilo zabít, zajat a odzbrojit v údolí pod horou mnoho rakouských vojáků a získat taky četnou dělostřeleckou techniku.\n\nV březnu 1915 začala černohorská armáda postupovat směrem k pobřežnímu městu Sutomore a k pevnostem v jižních částech Boky Kotorské - tehdy sporným rakousko-černohorským územím, nyní územím patřícím Černé Hoře. Černohorci úspěšně vytlačili rakouskou armádu z velké části pobřeží Jadranu a skupina vojáků pod vedením prince Petra poté bombardovala tehdy rakousko-uherské město Kotor z vrchu Lovćenu.\n\nAvšak již v květnu 1915 se situaci obrátila v neprospěch Černé Hory. V Budvě proběhlo setkání prince Petra a rakouského plukovníka Leopolda Hupky, bývalého rakousko-uherského velvyslance v Černé Hoře. S nenadálou převahou rakouských vojáků nezbylo princi Petrovi říci nic jiného, než že Rakousko požádal o zastavení bombardování černohorských měst rakouskými letadly a to, že jednal na rozkaz svého otce. Na světlo však vyšla mnohá nemilá fakta - Rakušané byli zásobováni srbskými separatisty, takže cesta na vrch Lovćenu pro ně byla mnohem jednodušší a dále také písemný rozkaz Rakouska pro Černou Horu, jež nařizoval ústup a umožnění Rakušanů obsadit horu Lovćen.\n\nV roce 1916 byl Petr Petrović-Njegoš nucen podepsat kapitulaci a jeho stažení z Lovćenu bylo tudíž nevyhnutelné. Válka nyní prospívala početně silnějším Rakušanům. Černohorská královská rodina se nejprve stáhla do zimního královského paláce v Podgorice, kde probíhaly poslední marné pokusy o zachránění země. V lednu 1916 musel princ Petr s ostatními členy královské rodiny odejít ze země do exilu - nejdříve se usadili v Římě na dvoře Eleny Alexandry Petrović-Njegoš, Petrovy starší sestry a italské královny, později do Francie do města Cap d´Antibes, kde měla královská rodina značný majetek. Všichni očekávali snahu Petrova bratra prince Mirka Dimitrije (po abdikaci Danila Alexandra na funkci korunního prince se jednalo o následníka trůnu) o udržení Černé Hory jako nezávislého státu ve válečném stavu, avšak Mirko byl v těchto věcech značně nerozhodný a bohužel zklamal. 20. června 1917 byla podepsána Korfská deklarace, zbavující dynastii Petrovićů-Njegošů vlády na černohorské trůně a Černá Hora byla anektována Srbskem a zbavena nezávislosti.\n\nNa podzim roku 1918, již ve francouzském exilu odjel princ Petr krátce z Cap d´Antibes na diplomatickou cestu do Paříže, kdy se setkal s Violetou Brunetovou, jejíž manžel byl ve službách krále Nikoly I. Petr se do této vdané ženy zamiloval a neustále bombardoval svého otce dopisy o povolení Violetina rozvodu a následně jejich sňatku. Když král, unavený a zlomený četnými nepříjemnými zprávami o situaci anektované Černé Hory, stále odmítal a sdělil svému nejmladšímu aby si vybral ženu svobodnou, jak se na příslušníka královské dynastie hodí, oznámil princ Petr své úmysly odhalit pravdu o kapitulaci z hory Lovćen. Situaci nakonec pomohla vyřešit Petrova matka královna Milena a především dopisy od Petrovy sestry italské královny Eleny.\n\nS koncem první světové války byl členům královské rodiny odepřen návrat do Černé Hory, když rozhodla nezákonně ustanovená Podgorická skupština pevně spojit Černou Horu s mnohonárodnostním Jugoslávským královstvím.\n\nO dva roky později, shodou okolností také v Paříži, se princ Petr u lůžka svého umírajícího přítele setkal s mladou koncertní umělkyní Violet Emily Wegnerovou (další shodou okolností ženou se stejným jménem jako v minulosti), dcerou německého policisty Viléma Wegnera a dánské morganatické šlechtičny Arabely Alizy von Darby. Po Petrově žádosti o ruku Violet Wegnerové přesvědčila Violetina matka pár se sňatkem počkat, jelikož měl princ Petr nárok na náhradu škody ve výši 6 000 000 amerických dolarů za konfiskaci černohorského královského majetku od Vlády Jugoslávie. Violetina matka se obávala, že pokud by si princ vzal ženu z prostého lidu (morganatické manželství nebylo uznáváno), mohlo by to ohrozit jeho nárok na získání peněz a požádala jej, aby si před obřadem nejdříve peníze nechal vyplatit. Po mnoha letech marných pokusů o získání financí Petr snížil svůj požadavek z šesti na dva miliony dolarů. Ale ani rok po podepsání závazné smlouvy v Bělehradě se rodina slibovaných dvou milionů nedočkala. Princi Petr nakonec vzdal čekání na náhradu škody a dne 29. dubna 1924 se v Paříži oženil. Violet Wegnerová se po svatbě stala princeznou Violet Ljubicou Černohorskou.\n\nNa podzim 1924 se manželům narodil syn Baltazar, ten však zemřel krátce po porodu. Tato událost velmi zlomila princeznu Violet, ale především prince Petra. Pár poté již neměl žádné děti. V roce 1926 se manželé rozhodli - i přes nesouhlas mnohých členů královské rodiny - přestěhovat do Dánska na Jutský poloostrov do venkovské usedlosti Ilderhede, která patřila Wegnerovic rodině, kde strávili příjemné čtyři roky života ve společnosti dánských venkovanů, u kterých se stali dosti oblíbenými.\n\nV roce 1930 se Petr s Violet přestěhovali kvůli princově zhoršenému zdravotnímu stavu do italského lázeňského města Merano. Zde princ Petr Černohorský dne 7. května 1932 zemřel. Smrt manžela se stala pro princeznu Violet další hlubokou citelnou ztrátou. Violet Wegnerová zemřela 17. října 1960 v Monte Carlu. Svého manžela přežila o 28 let.\n\n"}
{"id": "529808", "url": "https://cs.wikipedia.org/wiki?curid=529808", "title": "Arthur Auwers", "text": "Arthur Auwers\n\nGeorg Friedrich Julius Arthur von Auwers (12. září 1838, Göttingen – 24. ledna 1915, Berlín) byl německý astronom, který se věnoval sférické astronomii. Podle pozorování planetek a přechodu Venuše před slunečním diskem určil paralaxu Slunce.\n\nV roce 1888 získal ocenění Gold Medal of the Royal Astronomical Society. Je po něm pojmenován kráter Auwers na přivrácené straně Měsíce.\n"}
{"id": "529809", "url": "https://cs.wikipedia.org/wiki?curid=529809", "title": "Pavel Socháň", "text": "Pavel Socháň\n\nPavel Socháň (6. červen 1862, Vrbica – 23. leden 1941, Bratislava) byl slovenský národopisec, fotograf, spisovatel a dramatik.\n\nNarodil se v rodině sedláře ve Vrbici u Liptovského Mikuláše. V letech 1868-1872 studoval na gymnáziu v Kežmarku. V té době byla výuka slovenštiny zakázána. Socháň učil své spolužáky v soukromém kroužku slovenskému jazyku a literatuře. Za tuto činnost byl z gymnázia vyloučen. Ve studiu pokračoval od roku 1879 na učitelském ústavu v Lučenci. I zde založil tajný vlastenecký kroužek a vydával i ručně psaný časopis \"Žiara\". Proto byl v roce 1881 opět vyloučen a zákaz mu byl rozšířen na všechny školy v Uhersku. Odešel tedy do Čech a v letech 1882-1885 studoval na Akademii výtvarných umění v Praze a to v roce 1882-1883 v oddělení elementárního kreslení u profesora Františka Čermáka (1822-1884) a v roce 1884-1885 kresbu v Síni antiky u profesora Antonína Lhoty. Rovněž navštěvoval přednášky z dějin výtvarného umění u profesora Otakara Hostinského. Současně studoval na Filosofické fakultě Karlovy univerzity estetiku a národopis. Navštěvoval přednášky Josefa Durdíka, Josefa Ladislava Píče a Miroslava Tyrše.\n\nVe studiu malířství pokračoval ve školním roce 1885-1886 na malířské akademii v Mnichově. I zde se vedle studia věnoval spolkové činnosti. V Mnichově se poprvé setkal s fotografií a začal se jí věnovat. Po návratu do Prahy se vyučil fotografem v ateliéru Jindřicha Eckerta (v roce 1889).\n\nV roce 1891 se vrátil na Slovensko, dva roky žil v Liptovském Mikuláši a v roce 1893 se usídlil v Martině. Zde až do roku 1912 provozoval fotografický ateliér. Rovněž se zde oženil s Boženou Anderovou, se kterou měli sedm dětí. Věnoval se spolkovému vlasteneckému životu, působil jako tajemník \"Museálnej slovenskej spoločnosti\". Dále se zabýval ochotnickým divadlem, pro které napsal několik divadelních her a působil též jako režisér. V roce 1909 uvedl svou divadelní hru \"Sedliacká nevesta\". Ta byla označena za protimaďarské pobuřování. Vzhledem k momentální politické situaci nakonec k soudnímu procesu nedošlo, přesto se atmosféra v Martině stala pro Socháně neúnosnou. Proto v roce 1912 odešel do Prahy. Po vypuknutí první světové války v roce 1914 na něho byl, jako známého a dlouholetého protimaďarského „buřiče“, vydán zatykač a Socháň odjel před zatčením do Spojených států amerických. Tam pracoval jako učitel, redaktor slovenských novin a časopisů a rovněž aktivně působil v protirakouském odboji nejprve v New Yorku a později v Pittsburghu.\n\nPo návratu do Československa v roce 1919 pracoval v různých státních úřadech v Praze a v Bratislavě, vždy ale jen krátkou dobu. V roce 1922 jej požádal tajemník \"Matice slovenskej\" aby zorganizoval \"Ústredie slovenských ochotnických divadel\", což se mu podařilo v rekordní době tří měsíců. Byl rovněž prvním slovenským hlasatelem \"Radiožurnálu\". Pro rozhlas také upravil některé své divadelní hry a výstupy.\n\nV letech 1923-1924 byl redaktorem deníku \"Slovenský svet\" a v letech 1924-1926 redaktorem novin \"Národný deník\". Po úpadku těchto novin neměl žádný pravidelný příjem. Byly mu sice udělovány různé čestné funkce, ty ale byly bez příjmů a v jeho těžké hmotné situaci mu nijak nepomohly. Živil se tedy vydáváním různých žertovných příběhů a scének \"Smiešky a smiechoty\".\n\nZemřel ve věku sedmdesátiosmi let v Bratislavě a je pohřben na Národním hřbitově v Martině.\n\nArchitekt Dušan Jurkovič navrhl jeho pomník v Bratislavě (1942), který ale nebyl realizován.\n\nJiž jako student zakládal různé spolky a kroužky s národní orientací. Účastnil se spolkové činnosti ve slovenských, moravských, českých i různých společných slovanských spolcích. V roce 1882 byl v Praze spoluzakladatelem slovenského studentského spolku \"Detvan\". Během dalšího studia v Mnichově spoluzaložil a byl tajemníkem sdružení českých a slovenských studentů \"Škréta\" a redigoval jeho časopis \"Paleta\" .\n\nBěhem svého pobytu v Martině (1893-1912) byl jedním z předních organizátorů národního hnutí. Mimo jiné spoluzakládal \"Museálnou slovenskou spoločnost\" a byl vedoucí osobností ochotnického divadla. Protimaďarské vyznění jeho divadelní hry \"Sedliacká nevesta\" bylo příčinou jeho odchodu ze Slovenska a posléze i z Čech do emigrace.\n\nBěhem emigrace ve Spojených státech amerických působil jako učitel slovenštiny a redaktor slovenských krajanských novin a časopisů. Rovněž působil ve \"Slovenské Lize\" (Slovak League of America) a spolupracoval se slovenským zahraničním odbojem.\n\nPo návratu do vlasti úspěšně zorganizoval \"Ústredie slovenských ochotnických divadel\". Velmi usiloval též o zřízení zvláštního referátu pro národopis při ministerstvu s plnou mocí pro správu Slovenska. To se mu přes velkou podporu mnoha slovenských míst nepodařilo.\n\nMalířské dílo Pavla Socháně se téměř nedochovalo. Je zachováno jen několik kreseb roztroušených v časopisech. Jedna z nich \"Národní kroj Slovaček z okolí Trnavy\" byla otištěna v časopisu \"Zlatá Praha\" . Většina dochovaných kreseb patří do Socháňovy národopisné činnosti a umělecká stránka je zde podřízena dokumentárnímu účelu.\n\nS fotografií se Socháň setkal již v Praze. Během studií v Mnichově se jeho zájem prohloubil a v roce 1886 se tři měsíce učil u fotografa Theodora Menzela (10. února – 1. května 1886). V dochovaném neadresovaném konceptu dopisu příteli napsal, že se tak rozhodl především z existenčních důvodů. Přechod od malířství k fotografii byl v té době poměrně častý (například Jozef Božetech Klemens). Po návratu do Prahy a prvním období národopisné aktivity nastoupil 11. března 1889 na přímluvu Dr. Tomáše Černého jako učeň v ateliéru Jindřicha Eckerta a po pěti týdnech (15. dubna 1889) obdržel výuční list. Pracoval zde až do léta 1890. V té době již úspěšně prodával své národopisné a krajinářské fotografie.\n\nV létě 1890 se mu podařilo získat půjčku na fotografické vybavení a přesídlil do Liptovského Mikuláše, kde začal působit jako fotograf. Hodně se věnoval národopisným námětům, cestoval po Slovensku a fotografoval kroje, venkovský život i krajinu a architekturu. Snímky pak posílal různým kulturním osobnostem se žádostí o koupi. V roce 1893 se přestěhoval do Martina, kde se oženil a založil fotografický ateliér.\n\nVe svém ateliéru pořizoval běžnou živnostnickou fotografii vysoké řemeslnné, a díky svému malířskému vzdělání i výtvarné úrovně. Rovněž zde pořizoval tehdy módní fotografie měšťanských dam a slečen v lidových krojích s dobovým národním patosem. Vedle toho se dochovaly i fotografie, na kterých Pavel Socháň se svým bývalým spolužákem Jožou Uprkou ve slovenských krojích inscenují žánrové scénky ze zbojnického života.\n\nHlavní částí Socháňova fotografického díla je fotografie národopisná. Některé snímky provedl ve svém ateliéru, ale většinu v reálném prostředí. Fotografoval portréty, kroje, běžné i sváteční činnosti (často v jakýchsi fotografických sériích), venkovské i městské stavby a veduty i snímky žánrové. Problémem této části jeho díla je nepřesná datace. Snímky vznikly mezi lety 1890 a 1912, většina patrně v letech 1890-1893. Bližší časové určení ale chybí.\n\nVelkou publicitu i komerční úspěch měly pohlednice se Socháňovými fotografiemi. Vycházely v různých řadách od roku 1898 do roku 1924 a mimo Slovensko se prodávaly i na Moravě, v Čechách a v slovenských obcích v Jugoslávii a v USA. Jednotlivé řady byly: \"Slovenské kroje\", \"Krajiny\", \"Obrazy ze Slovenska\" a série portrétů slovenských národních buditelů (Pavol Országh Hviezdoslav, Svetozár Hurban-Vajanský, Martin Kukučín, Ján Francisci-Rimavský, Viliam Pauliny-Tóth, Andrej Halaša, Štefan Mišík, František Richard Osvald, Scotus Viator a další). Celkem vyšlo asi 400 pohlednic.\n\nVedle národopisných námětů fotografoval i současnou moderní (secesní) architekturu a dokumentoval i průmyslové stavby (vápenka u Strečna, stavba železnice přes Štrbu). Vytvořil i fotografická panoramata (Martin, Ružomberok, Vysoké Tatry). Pozoruhodná je skutečnost, že Socháň ve svém fotografickém díle nijak nepodléhal tehdy módnímu piktorialismu ani různým romantizujícím tendencím, ale zobrazoval vše s realistickou věrností.\n\nFotografie a negativy Pavla Socháňa jsou uschovány v majetku těchto institucí:\n\nSocháňova národopisná práce začíná v roce 1886. Po návratu z Mnichovských studií podnikl studijní cestu na Moravu. Bylo to krátce po výstavě lidových oděvů v Olomouci, kterou uspořádali prof. Jan Havelka (1839-1886) se svou ženou Vlastou, rozenou Wanklovou (1858-1939) a její sestrou Madlenkou (1865-1922). Tato výstava měla velký ohlas na Moravě, v Čechách i v zahraničí a vzbudila zájem o lidový oděv a jeho ornamenty. Socháň si díky svému malířskému a etnografickému vzdělání uvědomil, že ornamenty a vzory slovenských krojů jsou mnohem archaičtější a rozhodl se zorganizovat reprezentativní výstavu. Pro tuto myšlenku našel v Martinských národních kruzích podporu a v roce 1887 proběhla v Martině výstava slovenských výšivek, která je dodnes považována za mezník v historii slovenského národopisu. Socháňovy sbírky jsou pak vystavovány v celé řadě měst (Praha, Vídeň, Lipsko, Berlín). Socháňova sbírka byla vystavena i na Národopisné výstavě českoslovanské v roce 1895 v Praze. Socháň byl rovněž spolu s Dušanem Jurkovičem jedním z organizátorů slovenské části této výstavy. Své sbírky ještě za života věnoval \"Museálnej slovenskej spoločnosti\".\n\nVelký zájem veřejnosti o lidové oděvy vedl i k tomu, že zprostředkovával obchodní spojení mezi vesnickými vyšívačkami a zájemci o jejich díla z řad sběratelů.\n\nSamostatnou kapitolou je národopisná část Socháňova fotografického díla.\n\nSocháň publikoval asi 500 časopiseckých článků a proslovil řadu přednášek. Pomáhal i při zavádění vyšívání lidových motivů v rámci ručních prací na českých školách, které se šířilo díky aktivitám Umělecké besedy pod vedením Renáty Tyršové (1854-1937).\n\nPoprvé se setkal s ochotnickým divadlem na obecné škole v Liptovském Mikuláši. Podstatnou část své dramatické a divadelnické činnosti vykonal během svého pobytu v Martině. Zde byl dramatikem, hercem, režisérem a rovněž malířem kulis. Jeho divadelní hry jsou většinou veselohry bez velkých ambicí. Často jsou využívány různé komické záměny. Některé hry mají i satirický podtext. Ve hře \"Civilné manželstvo\" (1888) se děj odehrává v roce 1883 v době, kdy se připravoval zákon, umožňující sňatky osob křesťanského a židovského vyznání. Děj hry pak ukazuje pokus využít tohoto zákona pro obohacení. Nemorálnost je ale zesměšněna a láska zvítězí. Mimo veseloher napsal i dvě dramata: hru \"Sedliacká nevesta\" (1909), která vypráví tragický příběh o sňatku bohaté sedlácké dívky a nemorálního příslušníka zchudlého šlechtického rodu. Hra \"Renegát\" (1911) pranýřuje národní odrodilství a maďarskou nadvládu na pozadí předvolebního boje. Tato dramata byla příčinou Socháňova druhého odchodu ze Slovenska v roce 1912.\n\nHra \"Sedliacká nevesta\" je považována za vrchol Socháňovy dramatické tvorby a byla jednou z prvních her, uvedených ve Slovenském národním divadle po je ho otevření v roce 1920. V americkém exilu napsal veršovanou pohádku \"Jánošík a lesné víly\" (1918), která se námětově i formálně odlišuje od ostatních jeho her.\n\nJeho tvorba po návratu do vlasti je pak už jen nenáročný lidový humor (skeče, veselohry). Věnoval se rovněž organizační práci pro \"Ústredie slovenských ochotnických divadel\". Některé jeho hry byly přepracovány v letech 1934-1935 pro rozhlas.\n\nBorivoj Rehtáčka, Dobroslav Pokrievka, Dratvoslav Podošva, Dušan Lipeň, Hapták, Kazimír Fundátor Nezbeda, Liptovský\n\n\n\n\n\n"}
{"id": "529810", "url": "https://cs.wikipedia.org/wiki?curid=529810", "title": "USS Truxtun (CGN-35)", "text": "USS Truxtun (CGN-35)\n\nUSS Truxtun (CGN-35) byl raketový křižník námořnictva Spojených států amerických s jaderným pohonem, odvozený od konvenční třídy \"Belknap\". Byl jedinou jednotkou své třídy a čtvrtou postavenou hladinovou lodí amerického námořnictva s jaderným pohonem. Předcházely mu křižníky USS \"Long Beach\", USS \"Bainbridge\" a letadlová loď USS \"Enterprise\". Postaven byl v letech 1963–1967 a americké námořnictvo ho provozovalo až do roku 1995. Původně byl klasifikován jako vůdčí loď torpédoborců a teprve roku 1975 se jeho označení změnilo na křižník (CGN).\n\nStavba lodi byla objednána 23. června 1962. Kýl byl založen 17. června 1963 v loděnici New York Shipbuilding Corporation v Camdenu ve státě New Jersey. Na vodu byla loď spuštěna 19. prosince 1964 a 27. května roku 1967 byla přijata do operační služby.\n\nKonstrukce lodi byla založena na výrazně upraveném projektu křižníků předcházející třídy \"Belknap\". Pod přídí byl instalován nový sonar typu SQS-26.\n\nPo dokončení nesl hlavňovou výzbroj jednoho 127mm kanónu ve věži na přídi a čtyř 76mm kanónů. Protiletadlovou výzbroj představovalo jedno dvojité vypouštěcí zařízení Mk.10 pro řízené střely Terrier, umístěné na zádi. V prostoru pod hangárem byl sklad pro celkem 60 střel. Výzbroj doplňovaly dva 533mm torpédomety. \"Truxtun\" byl vybaven plošinou, ze které měl původně operovat bezpilotní vrtulník DASH, po zrušení tohoto programu ho však nahradil víceúčelový vrtulník SH-2 Seasprite systému LAMPS I (musel být zvětšen hangár).\n\nPohonný systém tvořily dva reaktory General Electric D2G a dvě turbíny. Lodní šrouby byly dva. Nejvyšší rychlost dosahovala 30 uzlů.\n\nBěhem služby byl křižník několikrát modernizován. Jeho výzbroj byla například rozšířena o dva čtyřnásobné kontejnery protilodních střel Boeing Harpoon (v místě 76mm kanónů), čtyři 12,7mm kulomety a dva systémy blízké obrany Phalanx CIWS (mezi dělovou věží a můstkem). Původní 533mm torpédomety nahradily čtyři jednohlavňové 324mm torpédomety pro lehká protiponorková torpéda. Vypouštěcí zařízení protiletadlových střel Mk.10 nahradilo rovněž dvojité typu Mk.26, ze kterého byly odpalovány modernější střely Standard ER, nebo raketová torpéda ASROC.\n\n"}
{"id": "529813", "url": "https://cs.wikipedia.org/wiki?curid=529813", "title": "Booth", "text": "Booth\n\nExistuje více osobností s příjmením Booth:\n\n\n"}
{"id": "529815", "url": "https://cs.wikipedia.org/wiki?curid=529815", "title": "Nejstarší dějiny Třebíče", "text": "Nejstarší dějiny Třebíče\n\nOsídlení Třebíče a jejího okolí mělo započít již v dobách pravěku, další vývoj je nicméně zmapován lépe.\n\nPodle Bartuška byla krajina Třebíčska vyhledávána již zvířaty v době starších čtvrtohor, o tom mají svědčit některé kosterní nálezy, přímo v Třebíči byly v cihelnách nalezeny kosti soba (latinsky \"Rangifer arcticus\"), chlupatého nosorožce (latinsky Rhinoceros antiquitatis), mamuta severního (\"Elephans primigenius\") a jelena (\"Cervus tarandus\").\nPodle sbírek Muzea Vysočiny existují doklady o osídlení okolí Třebíče v dobách pravěku, poblíž Mohelna byla nalezena stanice člověka diluviálního typu z období solutréenu a v ní mimo jiné křišťálová čepel z období szeletien. Další nálezy z období 4. tisíciletí př. n. l. byly nalezeny ve Štěpánovicích. Mezi nimi byla i \"Štěpánovická Venuše\", párová soška znázorňující pohlavní akt. V mladší době kamenné (v tzv. neolitu) docházelo k postupnému osidlování prvními zemědělci, na Třebíčsku byly prvotně osídleny východní části okolo nynější Náměště nad Oslavou a také v oblasti níže položených a jižnějších oblastí Jaroměřic a Moravských Budějovic. Z obou těchto lokalit postupně zemědělci a pastevci postupovali směrem k dnešní Třebíči. Z tohoto postupu existují archeologické nálezy v oblastech Výčap, Vladislavi a také v Třebíči. \nHlavní oblastí života v okolí Třebíče v době mladší doby kamenné nicméně bylo hradisko nad řekou Jihlavou u Kramolína, byly zde nalezeny střepy tzv. malované keramiky, která byla zdobena bílou barvou a také střepů tzv. červené keramiky, která byla vypálena a vyhlazena do hladkého a lesklého povrchu. Také byly nalezeny kamenné pazourkové nástroje a úlomky některých nástrojů hliněných. Měla se zde objevit i první uměleckořemeslná práce na Třebíčsku, měla to být nádoba s držadlem, jež je ozdobeno zjednodušenou hlavičkou zvířete. Z nejstarší doby bronzové byly v tomto hradisku rovněž datovány nálezy, byla to např. bronzová spona z 5. stol. př. n. l., v řece Jihlavě byla nalezena i bronzová dýka z 2. tisíciletí př. n. l. Tyto i další nálezy z tohoto naleziště jsou uloženy v depozitářích Muzea Vysočiny. Další nálezy byly objeveny nad Novými Dvory, byla to kamenná sekyrka – nálezcem byl učitel Dvořák. Metoděj Charvát dále uvádí významné nálezy u prehistorického hradiska u Senorad, kde měla být nalezena i sekyrka měděná či různé další předměty, kamenné i bronzové.\n\nDalší sídliště z doby malované keramiky bylo objeveno ve vypuštěném rybníku u Bohušic nedaleko Jaroměřic nad Rokytnou. Archeologové začali na tomto místě pracovat v dubnu roku 2011. Nejdůležitějším nálezem je úlomek kamenné sekyrky.\n\nV brzké době železné je doloženo osídlení také na moravskobudějovicku a náměšťsku, jedno z nejdůležitějších sídlišť bylo poblíž Mohelenské hadcové stepi nad potokem Skřipina – v tomto sídlisku byly nalezeny kostrové pohřby pod mohylami, jedna má být dosud k nalezení na severním okraji stepi. Dále pokračovalo i osídlení kramolínského hradiska.\n\nV následujícím období, v tzv. laténském období bylo prokázáno osídlení pouze mohelenského hradiska, a Senorad, hlouběji na západ zatím neexistují nálezy keltských sídlišť, nicméně se tradují pověsti o tom, že i ve Velkém Meziříčí nebo Třebíči byly nalezeny keltské mince. Později, za dob kolonizace střední Evropy Římany jsou prokázány nálezy římských mincí s různým datováním. Mimo jiné byly nalezeny v Kněžicích, Starči, Trnavě, Ptáčově, Rudíkově a také v samotné Třebíči. \n\nSlované měli Moravu osídlit někdy na konci 5. a také počátkem 6. století, podle Bartuška archeologové usuzují, že do vyšších oblastí, mezi které Českomoravská vrchovina patří se odvažovali poměrně pomalu. Osidlování mělo probíhat po tocích Jihlava a Oslava, kde jsou patrny jejich čistě slovanské názvy. O osídlení přímo samotné Třebíče nemáme žádné hodnověrné zprávy, z dalších období také neexistují převratné nálezy, jedním z mála nálezů je byzantský bronzový krucifix, který byl nalezen v řece Jihlavě pod podklášterským mostem. Tento má svědčit o tom, že Třebíčí procházely důležité obchodní stezky. Další slovanské nálezy jsou již docela pozdní, například nálezy ze Sokolí mají být datovány až do 11. století.\n\n"}
{"id": "529818", "url": "https://cs.wikipedia.org/wiki?curid=529818", "title": "Irapuato", "text": "Irapuato\n\nIrapuato je město v mexickém státě Guanajuato. Bylo založeno v roce 1547 a nachází se 1724 metrů nad mořskou hladinou. Jeho jméno pochází z indiánského jazyka tarasco, v němž znamená „bahnité místo“. V 18. století zde vznikl jeden z prvních mexických dívčích internátů.\n\nMěsto je významným průmyslovým a obchodním centrem. Mimoto se Irapuato nachází v zemědělsky významné oblasti. Město s 464 000 obyvateli je celosvětově známé i jahodami, jež se pěstují v jeho okolí. Proto se i ve znaku místní sportovní chlouby, klubu CD Freseros de Irapuato, nachází jahoda. Též přezdívky tohoto klubu, „Freseros\" (Prodavači jahod) a „Trinca Fresera\" (Souhvězdí tří jahod), odkazují k tomuto tématu.\n"}
{"id": "529822", "url": "https://cs.wikipedia.org/wiki?curid=529822", "title": "N-vinylpyrrolidon", "text": "N-vinylpyrrolidon\n\n\"N\"-Vinylpyrrolidon je organická sloučenina, za běžných podmínek má podobu nažloutlé kapaliny charakteristického zápachu. Je mísitelný s vodou a organickými rozpouštědly. Je prekurzorem polyvinylpyrrolidonu (povidonu, PVP), důležitého syntetického materiálu. Monomer se běžně používá jako reaktivní ředidlo v polymerech (používaných v inkoustech, nátěrech a lepidlech) vytvrzovaných ultrafialovým zářením nebo elektronovým paprskem.\n\n\n"}
{"id": "529823", "url": "https://cs.wikipedia.org/wiki?curid=529823", "title": "Malachitová zeleň", "text": "Malachitová zeleň\n\nMalachitová zeleň je toxické organické barvivo. Jméno získala podle temně zelené barvy, chemicky nemá s malachitem nic společného. Zředěná malachitová zeleň se používá jako lokální antiseptikum či jako prostředek proti bakteriálním, plísňovým, protozoálním a dalším infekcím ryb a rybích jiker. Využívá se i k bakteriologickému barvení.\n"}
{"id": "529830", "url": "https://cs.wikipedia.org/wiki?curid=529830", "title": "Jehuda ha-Nasi", "text": "Jehuda ha-Nasi\n\nJehuda ha-Nasi ( , přibližně 165 ­­– 217) zvaný též Rabi („učitel“, „mistr“) nebo Rabejnu ha-kadoš („Náš svatý učitel“) byl tanaita a vůdčí osobnost židovské společnosti v Judeji v 2. až 3. století našeho letopočtu. Podle židovské tradice byl posledním redaktorem a tedy i kodifikátorem Mišny. Většinu svého života strávil v Bejt Še'arim, kde je i pohřben.\n\nJeho titul, \"nasi\", znamená zhruba kníže (v moderní hebrejštině ovšem znamená \"prezident\"), který nosili představení Sanhedrinu a patriarchové (představení židovské komunity v římské Palestině). Podle tradice byl potomkem krále Davida, stejně jako jeho otec raban Šim'on ben Gamli'el II., jenž pocházel z rodu Hilela staršího.\n\n"}
{"id": "529833", "url": "https://cs.wikipedia.org/wiki?curid=529833", "title": "Josef Dovalil", "text": "Josef Dovalil\n\nDoc. PhDr. Josef Dovalil, CSc. (*10. června 1944, Kamenice, okres Jihlava) je český vysokoškolský pedagog a sportovní činovník.\n\nVystudoval Fakultu tělesné výchovy a sportu Univerzity Karlovy, kde od té doby pedagogicky působí na katedře pedagogiky, psychologie a didaktiky. Jeho specializací, které se věnuje nejen v pedagogické, ale i rozsáhlé publikační činnosti, je oblast sportovního tréninku.\n\nV roce 1990 se stal proděkanem fakulty, v roce 1991 byl zvolen jejím děkanem (jako první zvolený děkan po roce 1989). Na této pozici zůstal až do roku 1997. Je nositelem Stříbrné a Zlaté medaile Univerzity Karlovy za zásluhy o její rozvoj.\n\nAktivně působí v oblasti metodiky ve vedení Českého svazu ledního hokeje (členem výkonného výboru je od roku 1987). Byl členem trenérských kolektivů u českého národního týmu pod vedením hlavních trenérů Luďka Bukače a Stanislava Neveselého. 19. prosince 2013 byl uveden do Síně slávy českého hokeje.\n\nJe též významným odborníkem na olympismus a olympijské hnutí, od roku 1996 do listopadu 2012 byl místopředsedou Českého olympijského výboru pro olympismus.\n\nJeho syn Jakub Dovalil je fotbalový trenér.\n\n"}
{"id": "529834", "url": "https://cs.wikipedia.org/wiki?curid=529834", "title": "Jeffrey Bruma", "text": "Jeffrey Bruma\n\nJeffrey Kevin van Homoet Bruma (* 13. listopadu 1991) je nizozemský profesionální fotbalový obránce hrající v německém klubu Schalke 04, kde je na hostování z klubu VFL Wolfsburg. Jeho starší bratr Marciano Bruma je také profesionální fotbalista.\n\n"}
{"id": "529835", "url": "https://cs.wikipedia.org/wiki?curid=529835", "title": "Stronsdorf", "text": "Stronsdorf\n\nStronsdorf je městys v Dolních Rakousích, okrese Mistelbach. Žije zde obyvatel.\n\nStronsdorf leží Weinviertelu \"(vinné čtvrti)\" v Dolních Rakousích. Výměra plochy městyse činí 48,15 kilometrů čtverečních a 16.09 % plochy je zalesněno. Les je součástí „Ernstbrunnerského lesa\" větším souvislým lesem Rakouska založeném na štěrkových usazeninách Podunají. Na to navazují na Weinviertelu typické sprašové stráně, které se ztrácejí v Laaerské nížině.\n\nMěstys sestává z katastrálních území: \"Oberschoderlee, Patzenthal, Patzmannsdorf, Stronegg, Stronsdorf, Unterschoderlee\". Všechny osady byly založeny v širokém údolí v závětří na úpatí pahorků, v Laaerské nížině poskytující dobré podmínky pro zemědělství.\n\nRovněž typické pro Weinviertel je dnešní výskyt velkých dešťových srážek. Nejčastěji se déšť vsákne, zbytek se příkopy odvádí do řeky Dyje.\n\nDějiny dolnorakouského místa jsou totožné s dějinami celého Rakouska. Stronsdorf byl založený pravděpodobně mezi 7. a 9. stoletím jako slovanské osídlení, „Strajnei\" je slovanského původu. Vznikem Babanberského panství \"(„Česká marka\" ve Weinviertelu)\" se postupně osídlovala germánskými osídlenci. První písemné zmínky jsou z roku 1072, další potom 1092 a 1108. Farní úřad ve Stronsdorfu byl založen v roce 1160.\n\nKdyž rostl počet obyvatelstva, rolníci a řemeslníci byli pod dohledem panstva. V roce 1164 byl uváděn „Wichard von Straneisdorf\". V roce 1304 držitel Stronsdorfu „Wallseer“ daroval faru klášteru Säusenstein, který založil ve Stronsdorfu dceřiný klášter. Ten byl za Josefa II. Habsbursko-Lotrinského (1741-1790) zrušený, ale dochoval se z té doby se nádherný kostel.\n\nV období 15. až 19. století se neustále měnili majitelé panství, až konečně roku 1857 „Karl Friedrich Kammel“, šlechtic von Hardegger získal zámek a panství a jeho potomci žijí dodnes na zámku.\n\nPodle obecní kroniky pro obyvatele Stronsdorfu se poměry měnily, od morové epidemie až po hospodářský rozkvět. Husité a Turci přinášeli hrůzu od 15. do 17. století, Švédové ve třicetileté válce, napoleonská vojska a Prusové zanechali v paměti děsivé příběhy. Za druhé světové války zde byla dlouhá frontová linie po celé týdny a následovalo opět drancování. Na posádku Rudé armády se ještě dost živě vzpomíná.\n\nEpidemie všeho druhu postihovaly Stronsdorf, mor, cholera atd. se vyskytovaly opakovaně.\n\nHospodářský rozkvět se ukázal především v 18. století za rozvoje Habsburské říše. Před rokem 1304 byla obec povýšena na městys, v roce 1514 dostal Stronsdorf znak, zemědělství a řemesla vzkvétala. Kolem roku 1900 fungovala obec i stát, řemeslníci, obchodníci atd. Během dvou světových válek ocitl se Stronsdorf v okrajové poloze a ztratil ekonomický potenciál i ubylo obyvatelstva. Velkoměsto Vídeň způsobilo v posledních desetiletích odliv vesnických obyvatel. Teprve v posledních desetiletích padla železná opona a rostla mobilita obyvatelstva a pozitivně působila na počet obyvatel i ekonomiku.\n\nV roce 1971 zde žilo 1973 obyvatel, 1981 1760, 1991 měl městys 1668 obyvatel, při sčítání lidu 2001 1725 obyvatel a ke dni 1. dubna 2009 podle úřední evidence zde žije 1657 obyvatel.\n\nStarostou městyse byl Rudolf Riener, vedoucí kanceláře Josef Madner. Po obecních volbách v roce 2005 bylo na radnici 19 křesel a mandáty byly rozděleny takto: (ÖVP 16) a (SPÖ) 3.\n\nPo obecních volbách v roce 2015 je na radnici 19 křesel a mandáty jsou rozděleny takto: (ÖVP 13), FPÖ 3 a (SPÖ) 3.\n\n\nNezemědělských pracovišť v roce 2001 bylo 49, zemědělských a lesních v roce 1999 bylo 126. Počet výdělečně činných obyvatel v mostě bydliště podle sčítání lidu 2001 bylo 756, což činí 44,63 %.\n\n"}
{"id": "529836", "url": "https://cs.wikipedia.org/wiki?curid=529836", "title": "Gaël Kakuta", "text": "Gaël Kakuta\n\nGaël Kakuta (* 21. června 1991, Lille) je francouzský profesionální fotbalový útočník, jenž hostuje v současné době v celku Rayo Vallecano z anglického týmu Chelsea FC.\n\nPozorovatele Chelsea zaujal v sezóně 2009/10. Poprvé za Chelsea nastoupil 21. listopadu 2009 proti klubu Wolverhampton Wanderers doma na Stamford Bridge.\n\n31. ledna 2014 (poslední den zimního přestupního termínu v západní Evropě) odešel na hostování z Chelsea do italského klubu SS Lazio, kde zůstal do konce sezony. V červenci 2014 odešel hostovat do španělského klubu Rayo Vallecano.\n\nReprezentoval Francii na mládežnických úrovních. Byl členem týmu U19, který získal zlaté medaile na domácím Mistrovství Evropy hráčů do 19 let v roce 2010, když ve finále porazil Španělsko 2:1. Kakuta na turnaji vstřelil 2 góly a ve finále přihrál na vítěznou branku. Byl to druhý titul pro Francii v této věkové kategorii (první získala v roce 2005). Získal ocenění „nejlepší hráč šampionátu“ (Golden Player).\n\n\n\n"}
{"id": "529837", "url": "https://cs.wikipedia.org/wiki?curid=529837", "title": "Bauhaus-Archiv", "text": "Bauhaus-Archiv\n\nBauhaus-Archiv (doslova archiv bauhausu) je archiv v Muzeu moderního designu v Berlíně. Zabývá se výzkumem a prezentací historie a dopadů Bauhausu (1919-1933) jako nejpodstatnější školy architektury, moderního designu a umění 20. století. Jde o nejúplnější sbírku zaměřenou na dějiny školy ve všech aspektech její práce. Archiv je přístupný veřejnosti.\n\nBudova archivu byla postavena v letech 1976-1978 v berlínské čtvrti Tiergarten podle návrhu zakladatele Bauhausu Waltera Gropia z roku 1964, který byl upraven jeho žákem, Alexandrem Cvijanovicem (nar. 1923) \n\n"}
{"id": "529840", "url": "https://cs.wikipedia.org/wiki?curid=529840", "title": "Václav Kadlec (fotbalista)", "text": "Václav Kadlec (fotbalista)\n\nVáclav Kadlec (* 20. května 1992, Praha) je bývalý český fotbalový útočník a reprezentant, odchovanec Bohemians Praha 1905. Před koncem kariéry působil v klubu Sparta Praha. Dne 20.2.2020 ukončil profesionální fotbalovou kariéru. \n\nV roce 2010 zvítězil v české anketě Fotbalista roku v kategorii Talent roku. Získal také ocenění „Hráč měsíce Gambrinus ligy“ za říjen 2012.\n\nVáclav Kadlec fotbalově vyrůstal ve vršovickém Ďolíčku (Bohemians Praha 1905). Svým talentem poutal pozornost domácích i zahraničních klubů, v roce 2007 byl na testech ve fotbalové akademii Liverpoolu.\n\nV létě 2008 přestoupil tehdy 16letý Kadlec z Bohemians Praha 1905 za 10 milionů korun do Sparty. Šlo o rekordní transferovou sumu zaplacenou za takto mladého hráče v českém fotbale. K jeho prvoligové premiéře ho trenér Jozef Chovanec poslal v 11. kole (2008) v 86. minutě utkání s Příbramí.\n\nV ligové sezóně 2011/12 laboroval se zánětem šlachy v nártu a prodělal rovněž operace kotníku a kolene. Nastoupil jen v 8 zápasech, v nichž se třikrát střelecky prosadil. \n\nV utkání Gambrinus ligy 2012/13 3. listopadu 2012 utrpěl po srážce s protihráčem Mladé Boleslavi Martinem Nešporem frakturu čelní kosti. Byl převezen do Ústřední vojenské nemocnice v Praze-Střešovicích, kde byl operován. Zápas skončil remízou 1:1. Vydařený zápas absolvoval 24. února 2013 proti hostujícímu Slovácku, dvěma góly se podílel na výhře Sparty 4:0. Dva góly vstřelil i 6. dubna 2013 v utkání s domácí Sigmou Olomouc, přispěl tak výrazně k výhře Sparty 3:0. 13. dubna 2013 pomohl jednou brankou k vítězství 3:1 nad rivalem SK Slavia Praha. 22. května se v zápase proti domácí Zbrojovce Brno jedenkrát gólově prosadil, ale pouze korigoval skóre na konečných 2:3 z pohledu Sparty. Ta ztrácela dvě kola před koncem 5 bodů na vedoucí Plzeň. 26. května 2013 v předposledním ligovém kole přispěl gólem k výhře 3:0 nad Teplicemi. Sezónu Gambrinus ligy 2012/13 završil dvěma góly do sítě Dukly Praha, Sparta porazila soupeře 1. června 2013 v posledním 30. kole 3:0, ale na zisk titulu nedosáhla. Václav Kadlec skončil se 14 vstřelenými góly na děleném druhém místě (společně s Michalem Ordošem) v tabulce kanonýrů.\n\nV úvodním zápase 4. předkola Evropské ligy 2012/13 23. srpna 2012 vstřelil Václav Kadlec 2 góly proti Feyenoordu v rozmezí 4 minut (23. a 27. minuta) a poslal tak Spartu do dvougólového vedení, které ovšem letenští neudrželi, ve druhém poločase dvakrát inkasovali a z Rotterdamu si odvezli remízu 2:2. Trefil se i v odvetě, v 61. minutě proměnil pokutový kop nařízený za nastřelenou ruku nizozemského hráče v pokutovém území, Sparta vyhrála domácí utkání 2:0 a postoupila do základní skupiny Evropské ligy.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Hapoel Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu poslal Kadlec v 77. minutě za stavu 2:0 pro Lyon křížný centr z pravé strany, který dopravil do sítě Ladislav Krejčí a snížil na 2:1. Tímto výsledkem utkání skončilo. 4. října se sice v domácím utkání proti finalistovi Evropské ligy předešlého ročníku Athletic Bilbao střelecky neprosadil, Sparta přesto zvítězila 3:1 a připsala si první 3 body do tabulky. 25. října 2012 se podílel jedním gólem na domácím vítězství 3:1 nad izraelským týmem Ironi Kirjat Šmona, když v 10. minutě převzal přihrávku od Ladislava Krejčího a z úhlu obstřelil k tyči brankáře Amose (zvyšoval na 2:0). 8. listopadu 2012 k odvetě s Ironi Kirjat Šmonou v Izraeli (hrálo se na stadionu v Haifě) nenastoupil, neboť 3. listopadu utrpěl v Gambrinus lize (Sparta - Mladá Boleslav) vážné zranění (fraktura čelní kosti). Sparta bez něj remizovala 1:1. Neobjevil se ani v domácím utkání 22. listopadu s Lyonem (1:1). Nastoupil až v 69. minutě posledního zápasu základní skupiny I proti domácímu Bilbau 6. prosince 2012, díky remíze 0:0 pražský celek získal ve skupině celkem 9 bodů, přičemž postup ze druhého místa si zajistil již předchozí remízou s Lyonem. Do jarního šestnáctifinále byl Spartě přilosován anglický velkoklub Chelsea FC, Kadlec nastoupil 14. února 2013 v Praze v základní sestavě, pražský celek podlehl doma soupeři 0:1 gólem mladého brazilského fotbalisty Oscara. O týden později v odvetě na Stamford Bridge připravil v 17. minutě po rychlém rozehrání trestného kopu úvodní gól nové posile Sparty Davidu Lafatovi. Sparta naději na prodloužení neudržela, ve druhé minutě nastavení inkasovala vyrovnávací gól na 1:1 a z Evropské ligy vypadla.\n\n17. srpna 2013 odehrál za Spartu poslední soutěžní utkání proti domácí Viktorii Plzeň, souboj prvního s druhým v ligové tabulce skončil bezbrankovou remízou. Část střetnutí odehrál jako kapitán. Celkem odehrál v české lize za pražský tým 111 zápasů a vstřelil 32 branek. V sezóně 2013/14 získala Sparta Praha ligový titul již ve 27. kole 4. května 2014, Kadlec k němu přispěl třemi góly v pěti utkáních.\n\nJeho kroky směřovaly do německého klubu Eintracht Frankfurt hrajícího 1. německou Bundesligu, který o něj usiloval delší dobu. Frankfurt za něj zaplatil 3,5 milionu eur. Ve Frankfurtu souhlasil se čtyřletým kontraktem do léta 2017 a dostal dres s číslem 10. Trenér Armin Veh v něm viděl hráče s velkým potenciálem. Ačkoli byly detaily přestupu dořešeny již před druhým kolem Bundesligy a Kadlec tak teoreticky mohl nastoupit proti Bayernu Mnichov, Sparta jej chtěla ještě využít pro důležitý zápas s lídrem tabulky Viktorií Plzeň. 22. srpna odehrálo mužstvo Eintrachtu v Ázerbájdžánu utkání play-off předkola Evropské ligy proti Qarabağ FK (výhra 2:0), Kadlec zůstal ve Frankfurtu, protože v tomto zápase nemohl nastoupit (hrál totiž ve druhém předkole za Spartu proti švédskému BK Häcken). Jeho debut tak přišel ve 3. kole Bundesligy 25. srpna proti domácímu týmu Eintracht Braunschweig. Nastoupil v základní sestavě a hrál do 80. minuty, po jeho centru padl vítězný gól. Frankfurt vyhrál 2:0. První gól vstřelil v následujícím 4. ligovém kole proti Borussii Dortmund, ala na vítězství to nestačilo, Eintracht prohrál 1:2. 14. září 2013 ve svém třetím bundesligovém zápase proti Werderu Brémy skóroval dvakrát, pomohl k vítězství svého týmu 3:0. Přesnou mušku si udržoval dál, 19. září 2013 se gólem podílel na výhře 3:0 v Evropské lize 2013/14 proti francouzskému celku Girondins Bordeaux (v základní skupině na rozdíl od kvalifikace již mohl nastoupit). 24. října 2013 vstřelil gól v utkání s izraelským celkem Maccabi Tel Aviv, střetnutí skončilo vítězstvím Frankfurtu 2:0.\n\nPo dobrém úvodu v novém angažmá přestal pravidelně nastupovat a v zimní pauze sezóny 2014/15 se vyrojily zprávy o jeho případném hostování. Zájem mělo několik klubů, mj. i pražská Sparta.\n\nV únoru 2015 se z Eintrachtu Frankfurt vrátil do Sparty na půlroční hostování. V prvním ligovém zápase jarní části sezóny 2014/15 23. února se dvakrát gólově prosadil proti 1. FK Příbram a pomohl k výhře 4:1. Trefil se i ve druhém zápase 28. února 2015 proti FC Baník Ostrava, gólem přispěl k remíze 1:1.\nCelkem během svého půlročního hostování odehrál 13 ligových zápasů a nastřílel 9 branek.\n\nV listopadu 2015 podepsal v předstihu (před zimním přestupovým obdobím) smlouvu platnou od ledna 2016 s dánským mistrem ze sezóny 2014/15 FC Midtjylland, který o něj usiloval i dříve. V klubu již působil jeho krajan Filip Novák. Přestupová částka byla dle iSport.cz mezi 60–65 miliony Kč.\nDebutoval 18. února 2016 v zápase Evropské ligy UEFA proti Manchesteru United (výhra 2:1, 85 minut).\n\nV srpnu 2016 se vrátil z dánského Midtjyllandu do Sparty Praha, v médiích se uváděla částka 2,7 milionu eur (73 milionů Kč), což znamenalo nejdražší transfer hráče v nejvyšší české lize. Ve Spartě podepsal smlouvu na čtyři roky.\n\nKadlec prošel mládežnickými reprezentacemi od kategorie do 16 let. Bilance:\n\nZúčastnil se kvalifikace na Mistrovství Evropy hráčů do 21 let 2013 konaného v Izraeli, kde Česká republika obsadila s 20 body první místo v konečné tabulce skupiny 3. Kadlec vstřelil hattrick 10. srpna 2011 proti Andoře (výhra 8:0) a jeden gól 11. října 2011 proti Walesu (výhra ČR 1:0). ČR se na závěrečný šampionát neprobojovala přes baráž, v níž vypadla po prohře 0:2 doma a remíze 2:2 venku s Ruskem.\n\nV těžké základní skupině B Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny (výhra 2:1), Španělska (prohra 0:2) a Anglie (výhra 2:1), Václav Kadlec se objevil pouze v zápase se Španělskem 15. června, šel na hřiště v 63. minutě.\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo (a o účast na LOH v Londýně 2012) Bělorusku. Kadlec naskočil do hry v obou střetnutích, vždy v závěrečných minutách.\n\nTrenér Jakub Dovalil jej nominoval na domácí Mistrovství Evropy hráčů do 21 let 2015 konané v Praze, Olomouci a Uherském Hradišti. Úvodního utkání proti Dánsku (porážka 1:2) se nezúčastnil kvůli 3 roky starému karetnímu trestu. Nastoupil až do druhého zápasu proti Srbsku, ale ve 29. minutě si poranil kotník a musel střídat.\n\n12. října 2010 si odbyl reprezentační debut v seniorské reprezentaci proti Lichtenštejnsku, ve kterém dokonce vstřelil gól (kvalifikační utkání na EURO 2012 ve Vaduzu skončilo výhrou českého týmu 2:0) , čímž se stal ve věku 18 let, 4 měsíce a 22 dní nejmladším střelcem v historii samostatné české reprezentace (překonal o necelý rok Tomáše Necida).\n\n28. srpna 2012 byl trenérem Michalem Bílkem po dvou letech opět nominován do seniorského národního mužstva pro kvalifikační utkání s Dánskem a přátelské utkání s Finskem. Dvouletou pauzu způsobilo vleklé zranění a následný pokles formy. Nastoupil proti Finsku 11. září 2012 v Teplicích do prvního poločasu, utkání skončilo výhrou hostujícího Finska 1:0. Druhý gól v seniorské reprezentaci vstřelil 11. října 2013 patičkou proti domácí Maltě, v 51. minutě zvyšoval na průběžných 3:1 pro ČR (konečný výsledek 4:1).\n\nGóly Václava Kadlece v české reprezentaci do 21 let \nGóly Václava Kadlece v A-mužstvu české reprezentace \nAC Sparta Praha\n\n\n"}
{"id": "529846", "url": "https://cs.wikipedia.org/wiki?curid=529846", "title": "Riviéra", "text": "Riviéra\n\nVýraz riviéra (, ze staršího výrazu) může znamenat:\n\n\n\nRiviéra je též přenesené označení celé řady letovisek, rekreačních středisek, hotelů a i sportovních areálů. Např.:\n"}
{"id": "529847", "url": "https://cs.wikipedia.org/wiki?curid=529847", "title": "Jan Bedřich z Valdštejna", "text": "Jan Bedřich z Valdštejna\n\nŘíšský hrabě Jan Bedřich (Fridrich) z Valdštejna, O.Cr. (německy \"Johann Friedrich Reichsgraf von Waldstein\", 18. srpna 1642 Vídeň – 3. června 1694 Duchcov) byl katolický duchovní, 2. biskup královéhradecký (1668–1675), 16. arcibiskup pražský (1675–1694) a 31. velmistr řádu Křižovníků s červenou hvězdou (1668–1694). Byl posledním z pražských arcibiskupů, který spojoval v jedněch rukou obě hodnosti.\n\nNarodil se jako mladší syn Maxmiliána hraběte z Valdštejna († 1654) a jeho manželky Marie Polyxeny, roz. hraběnky z Talmberka. Po smrti rodičů byl jeho poručníkem Ferdinand Arnošt z Valdštejna a po jeho smrti Karel Ferdinand z Valdštejna. Dne 14. září 1661 jej král prohlásil zletilým. V letech 1661–1663 absolvoval svou kavalírskou cestu – studoval nejprve v Lovani, odkud pokračoval přes francouzská města do Říma, kde byl jmenován komorníkem papeže Alexandra VII. Pražský arcibiskup kardinál Harrach byl jeho strýc. V roce 1664 převzal správu svých statků v Duchcově, vzápětí však odjel zpátky do Říma, kde pobýval až do roku 1666. Ještě před kněžským svěcením v roce 1665 jej papež Alexandr VII. jmenoval prelátem. Získal také místa kanovníka v Olomouci a ve Vratislavi. Pražští křižovníci s červenou hvězdou ho zvolili v roce 1668 za svého velmistra.\n\nBiskupem královéhradeckým byl jmenován v roce 1668, v roce 1675 byl jmenován pražským arcibiskupem; úřadu se slavnostně ujal 14. března 1676. V roce 1677 vyšla jeho předchůdcem připravovaná česká bible, o dva roky později vydal Instrukci pro kněze. Nechal vytisknout \"Proprium Bohemiae\" a \"Rituale Romano-Pragense\", které sjednotily liturgickou praxi v diecézi.\n\nPodporoval vznik nových farností, usazování nových řeholí v Čechách a zakládání nových klášterů. Jeho pomocný biskup Jan Ignác Dlouhoveský z Dlouhé Vsi zřídil v Praze Na Zderaze dům pro vysloužilé kněze.\n\nCírkevní soudy ztratily v roce 1688 pravomoc trestat zločiny duchovních. Spor s vládou o desátek, který používala na válečné výdaje a požadavek českého sněmu na přímé zdanění duchovenstva, vyvrcholil vyloučením duchovního stavu ze sněmu v roce 1693. Spor urovnala až delegace vyslaná českým duchovenstvem k císaři po Valdštejnově smrti.\n\nJan Bedřich byl pilný stavebník. V římském ateliéru malíře Claude Lorraina, jehož obrazy sbíral, se seznámil i s Jeanem Baptistou Matheyem, který jej následoval do Čech jako jeho dvorní architekt. V pětadvaceti letech byl jedním z nejmladších mecenášů tehdejšího Říma.\nSpolu s bratrem Karlem Ferdinandem stavěl Valdštejn od roku 1667 rodinný palác na Malé Straně (dnešní Buquoyský, sídlo francouzského velvyslanectví). Vzal na sebe náklad na stavbu jedné ze 44 kapliček Svaté cesty z Prahy do Staré Boleslavi. Začaly se stavět v roce 1674, v horních rozích byl namalován znak a jméno stavebníka.\n\nOd roku 1675 stavěl jako křižovnický velmistr kostel sv. Františka s Assisi na Starém Městě v Praze, který již jako arcibiskup v roce 1688 posvětil. Arcibiskupskou tvrz v Louňovicích pod Blaníkem přestavěl na zámek. Na vstupní bráně je dodnes jeho znak a letopočet 1675.\n\nV letech 1676 až 1694 zcela přestavěl arcibiskupský palác na Hradčanech. Matheyovo dílo je základem dnešního vzhledu paláce včetně balkónu z červeného sliveneckého mramoru s nápisem \"Johannes Fridericus archiepiscopus Pragensis\".\n\nPovznesl válkou a morem zničený Týn nad Vltavou na arcibiskupském panství. Obnovil zde děkanský chrám sv. Jakuba a na novém hřbitově za městem, založeném při morové epidemii, vystavěl hřbitovní kostelík sv. Víta. Sídlo hejtmana v přilehlých Hněvkovicích přestavěl na barokní zámeček obklopený zdí se dvěma branami. Jeho znak a letopočet 1685 je nad zámeckým vchodem. V Červené Řečici upravil arcibiskupský zámek. V poutním místě Chlum Svaté Maří roku 1687 povýšil faru na proboštství, čímž dal impuls barokní přestavbě poutního kostela na chrám a klášter; dříve připisované Jeanovim Baptistovi Matheyovi, ale dle archiválií díla podle plánů Kryštofa Dientzenhofera od jeho políra Wolfganga Braunbocka (viz J. Pelant, Města a městečka).\n\nV letech 1675 až 1685 přestavěl rodinný zámek v Duchcově, včetně kostela. Architekt Matthey mu pak v letech 1685–1694 postavil ve valdštejnském Litvínově kostel sv. Michala.\n\nNa duchcovském zámku umístil svou rozsáhlou knihovnu, do které získal i část knihovny a rukopisů dějepisce Tomáše Pešiny z Čechorodu (1629–1680), původně odkázaných klášteru v Obořišti. Jsou to především rukopisy z knihovny pánů z Lípy, darované Pešinovi Čeňkem Hovorou z Lípy, mezi nimiž jsou i rukopisy Kroniky pražské Bartoše Písaře, Historie církevní Pavla Skály, z husitské polemické literatury skládání Václav, Havel a Tábor, rozličné městské kroniky i rukopisy samého Pešiny. Měl zde i bohatě ilustrované dílo o Číně Athanasia Kirchnera, vydané v Amsterdamu v roce 1667. Arcibiskupova knihovna je dnes na zámku v Mnichově Hradišti, ve správě Národního muzea.\n\nZ rodinného majetku vytvořil v roce 1667 svěřenství, se zajímavým ustanovením, že po otci nemá dědit nejstarší, ale nejzasloužilejší syn. Tento majetek odkázal svému prasynovci, Janu Josefovi z Valdštejna.\n\nZemřel 3. června 1694 v Duchcově a pochován je ve valdštejnské kapli katedrály sv. Víta.\n\n\n"}
{"id": "529848", "url": "https://cs.wikipedia.org/wiki?curid=529848", "title": "Nepřítel je uvnitř", "text": "Nepřítel je uvnitř\n\nNepřítel je uvnitř je 3. epizoda 1. řady sci-fi seriálu Hvězdná brána.\n\nV předcházející epizodě, byl Major Charles Kawalsky nakažen Goa'uldem aniž si toho kdokoliv všimnul. Goa'uld kvůli svému mládí nedokázal nad Kawalskym získat úplnou kontrolu. To způsobuje výpadky paměti, během kterých Goa'uld přebírá kontrolu nad jeho tělem.\n\nMezitím plukovník Kennedy, který přijel z Pentagonu, vyslýchá Teal'ca. Nejprve se ptá na technologii Goa'uldů. Teal'c vžak nezná odpovědi, protože Goa'uldská technologie je považovaná za kouzlo. Nicméně, sděluje, že Goa'uldi vládnou silou, jejich počet je velmi malý, ale narůstá a zabijí každého, kdo jim neslouží. Goa'uldi, jako například Apophis, jsou \"Vládci soustavy\" a vládnou mnoha světům jako jejich bohové. Teal'c Kennedymu říká, že podle pověsti Goa'uldi objevili před tisíciletími primitivní svět Tau'ri, kde se vyvinuli lidé. Goa'uldi tyto primitivní lidi dokonale využili. Vybrali si z nich své hostitele, z dalších se stali Jaffové a ze zbytku udělali otroky a rozseli je po planetách, aby jim sloužili. Přesto jejich svět byl zapomenut po staletí. Mnoho světů v galaxii je obydleno starověkými národy Země.\n\nDr. Warner zjistí při vyšetření Kawalského, že má kolem celé míchy ovinutého jakéhosi parazita, který mu prostupuje celým nervovým systémem. Po skončení vyšetření jej Dr. Warner odvolá z aktivní služby, avšak Goa'uld převezme nad Kawalským kontrolu a vrhne se na doktora, který stihne vyvolat poplach. O'Neill nalézá Kawalského ve výtahu, když sedí u Carterové a žádá o pomoc. Je zmatený a opět si nic nepamatuje. Je odveden na ošetřovnu a připoután na lůžko. Teal'c informuje Hammonda a O'Neilla, že Goa'uld zabije svého hostitele jestliže se jej pokusí odstranit. Kenedy navrhuje vyjednávání se symbiontem. Ten se však na pozemšťany dívá jako na nižší rasu a odmítá Kawalského opustit. Kawalsky je připravován na vyjmutí symbionta. Teal'c nabídne svou pomoc a Dr. Warner zkouší, které anestetikum jeho larvu uspí. Výsledky použijí při následné operaci. Zdá se, že operace byla úspěšná. Kennedy oznamuje Hammondovi, že odjíždí a Teal'ca bere s sebou. Hammond nesouhlasí, musí se však podřídit rozkazům.\n\nKawalsky žádá o setkání s Teal'cem o samotě, aby mu poděkoval za jeho pomoc. Jakmile jsou sami, Kawalskyho oči žhnou a chytí Teal'ca pod krkem. Goa'uld říká Teal'covi, že to co odstranili při operaci byla jen mrtvá schránka, a že převzal kontrolu nad hostitelem. Potom co Kawalsky Teal'ca přemůže, pokouší se o únik skrz Hvězdnou bránu. Když vejde do prostoru brány, najde zde Teal'ca stojícího na rampě, který mu blokuje cestu. Oba začnou bojovat, zatímco O'Neill a Hammond se pokouší zavřít Hvězdnou bránu. Kawalsky s Teal'cem se při rvačce dostávají až k Hvězdné bráně, a část Kawalskyho hlavy je již v červí díře. Brána se zavře a Kawalsky padá k zemi. Má odříznutou malou část hlavy, která již prošla bránou. O'Neill jde na rampu a vidí jak z Kawalského vypadne zbytek mrtvé larvy. Teal'c prokázal svou čest a oddanost SGC, a proto prezident povolil jeho zařazení jako čtvrtého člena SG-1.\n"}
{"id": "529849", "url": "https://cs.wikipedia.org/wiki?curid=529849", "title": "Slaný papír", "text": "Slaný papír\n\nSlaný papír (německy \"Salzdruck\", anglicky \"salt print\", ale také \"photogenic drawing\") je nejrozšířenější typ fotografického procesu - takzvaného pozitivního papíru, používaného v prvních dvaceti letech vývoje fotografie. Za vynálezce se považuje William Fox Talbot, který s ním experimentoval v letech 1834 až 1839 a pojmenoval jej kalotypie. Na podobném principu fungoval také přímý pozitivní tisk Hippolyta Bayarda z roku 1839 a také voskované papíry Gustava Le Graye. Metoda se používala v období od roku 1841 do 1860. Pak byl nahrazen albuminovým papírem, ale jeho doba přišla opět v letech piktorialismu (1890-1910).\n\nTalbot experimentoval s různými chemickými látkami, aby zachytil obraz, namáčel papír do chloridu sodného (slabého roztoku kuchyňské soli) a dusičnanu stříbrného. Z toho vznikl na světlo citlivý chlorid stříbrný. Pak na tyto impregnované papíry pokládal různé objekty a vystavoval na slunci. Již v roce 1834 Talbot touto metodou pořídil svůj první fotogram.\n\nObraz se pak ustaloval v horkém roztoku chloridu sodného, později thiosíranu sodného, tónoval se chloridem zlatitým. \n\nVe fotografických ateliérech padesátých let 19. století se na slané papíry pořizovaly kolorované portrétní fotografie ve stylu malířských miniatur.\n\n"}
{"id": "529850", "url": "https://cs.wikipedia.org/wiki?curid=529850", "title": "Elektrokolo", "text": "Elektrokolo\n\nElektrické kolo je jízdní kolo, které je poháněno elektrickou energií. Tato kola mohou jako běžná kola využívat cyklostezky. Pro jízdu na elektrickém kole není potřeba řidičský průkaz. Maximální rychlost poháněného kola může být (bez nutnosti homologace) 25 km/h. Náklady na energii na 1 km jsou přibližně 0,04 Kč, celkové náklady po započtění opotřebení plášťů, brzd, řetězu atd. se pohybují okolo 1 Kč na kilometr. Vzhledem k tomu, že jde v podstatě o klasické kolo, pouze vybavené přídavným elektromotorem a akumulátorem (nesprávně většinou označovaným jako „baterie“), lze jej přepravovat ve vlaku, cyklobusu, nebo v městské hromadné dopravě. Podle ideálního terénu pro elektrokola se tyto dopravní prostředky dále dělí na elektrokola do města, treková elektrokola, terénní či horská elektrokola. Na trhu najdeme výrobky s kapacitou baterie od 400 do 700 Wh.\n\nPrvním konstruktérem elektrokola byl Hosea W. Libbey z amerického Bostonu, který si nechal patentovat kolo poháněné elektrickým motorem. Ten byl umístěn ve středu osy klikové hřídele. Do konstrukce elektrického kola se pustili i čeští vynálezci. Jedním z prvních českých konstruktérů byl Ing. H. Fügner.\n\nElektrokola existují ve všech typech jako klasická jízdní kola, tedy skládací elektrokola, která jsou po vytažení složeného ekola z kufru osobního automobilu rozložena do jízdního stavu během několika sekund, městská elektrokola, která nabízí nízký nástup a převoz značného množství nákladu, až po terénní elektrokola, která jsou konstruována pro jízdu v terénu a nabízí dojezd s asistencí i více než 100 kilometrů. Variantně pro úzkou skupinu spotřebitelů jsou konstuována i elektrokola s retro designem.\n\nElektrokola se převážně liší typem použité baterie (akumulátoru). Nejlevnější e-kola (v cenové relaci okolo 13 tis. Kč) s olověnou baterií jsou příliš těžká (cca 40 kg) a baterie má značně omezenou životnost (typicky 300 nabíjecích cyklů). Moderní elektrokola jsou vybavena lithiovou baterií (typ Li-Ion, Li-Polymer nebo Li-fosfát) a při váze mezi 19 a 29 kilogramy nabízí snadnou trasnportovatelnost, dlouhý dojezd na jedno nabití (40 až 100 km) a také dlouhou životnost baterie (až 1 000 nabíjecích cyklů, což v normálních podmínkách reprezentuje nájezd 30 až 70 tis. kilometrů).\n\n\n"}
{"id": "529851", "url": "https://cs.wikipedia.org/wiki?curid=529851", "title": "Großkrut", "text": "Großkrut\n\nGroßkrut (do 1922 Böhmischkrut, zastarale česky \"České Kruty\") je městys v okrese Mistelbach v Dolních Rakousích. Žije zde obyvatel.\n\nGroßkrut leží v pahorkovité krajině severovýchodního Weinviertelu \"(vinné čtvrti)\" v Dolních Rakousích, asi deset kilometrů východně od Poysdorfu. Plocha městyse je 38,45 kilometrů čtverečních a 1,66 % plochy je zalesněno. Krajinu vytvářejí plochy polí a vinohradů.\n\nMěstys tvoří katastrální území: \"Althöflein, Ginzersdorf, Großkrut a Harrersdorf\".\n\nObec je poprvé zmíněna v dokumentech v roce 1055. Dějiny obce jsou stejně proměnlivé jako dějiny celého Rakouska.\n\nObec se původně jmenovala „Böhmischkrut\" (České Kruty), ale v roce 1922 se název obce změnil, protože docházelo ke zdržování doručovaných poštovních zásilek, protože docházelo k omylům, že obec leží v Československu.\n\nNázev byl však raději rozlišován s obcí Dürnkrut (Suché Kruty).\n\nV roce 1971 žilo v obci 1998 obyvatel, 1981 1780, 1991 měl městys 1697 obyvatel, při sčítání lidu v roce 2001 měl 1643 a ke dni 1. dubna 2009 měl městys 1564 obyvatel.\n\nStarostou městyse je Franz Schweng, vedoucím kanceláře Franz Brinninger.\n\nV obecním zastupitelstvu je 19 křesel, po obecních volbách konaných dne 6. března 2005 jsou mandáty rozděleny takto: (ÖVP) 12, (SPÖ) 6, (FPÖ) 1.\n\n\nNezemědělských pracovišť bylo v roce 2001 41, zemědělských a lesních pracovišť bylo podle zjištění v roce 1999 139. Počet výdělečně činných osob v místě bydliště bylo v roce 2001 706, tj 44,06 %.\n\n"}
{"id": "529855", "url": "https://cs.wikipedia.org/wiki?curid=529855", "title": "Wilhelm Beer", "text": "Wilhelm Beer\n\nWilhelm Wolff Beer (4. ledna 1797, Berlín – 27. března 1850, tamtéž) byl německý bankéř a amatérský astronom. Spolu s Johannem Heinrichem von Mädlerem vydal mapu Měsíce (\"Mappa Selenographica\").\n\nJe po něm pojmenován impaktní kráter Beer na přivrácené straně Měsíce a kráter Beer na Marsu.\n"}
{"id": "529870", "url": "https://cs.wikipedia.org/wiki?curid=529870", "title": "Atletika na letních olympijských hrách", "text": "Atletika na letních olympijských hrách\n\nAtletika je součástí Letních olympijských her od jejich znovuobnovení v roce 1896. Soutěže v lehké atletice obsahují většinu disciplín, ve kterých se soutěžilo už na starověkých olympiádách v Řecku.\n\nZe začátku soutěžili pouze muži. První ženské disciplíny byly zařazeny do programu až v roce 1928. Postupně se přidávaly další soutěže žen, takže v současnosti je program mužů a žen stejný, kromě závodu v chůzi na 50 km, ve kterém soutěží jen muži. Program atletických soutěží mužů se nezměnil od olympiády OH 1956, kromě OH 1976, kdy se nekonala chůze na 50 km.\n\nV historii atletiky na olympijských hrách se soutěžilo celkem v 52 různých disciplínách, v současnosti se program ustálil na 24 disciplínách. Většina ze zrušených soutěží byly jen obměny dnešních, ale v různých délkách, hlavně v bězích přes překážky a v chůzi. Zrušeny byly závody družstev, které se konaly jen na šesti raných hrách. Atletický trojboj (obsahoval skok do dálky, vrh koulí a běh na 100m, konal se jen jednou), a pětiboj byly nahrazeny desetibojem. polohové štafety byly nahrazeny štafetami o stejné délce běhu. Byly zrušeny skoky z místa a různé způsoby hodů, se kterými se experimentovalo na olympiádách OH 1908 a OH 1912.\n\n\n"}
{"id": "529874", "url": "https://cs.wikipedia.org/wiki?curid=529874", "title": "Kreuzstetten", "text": "Kreuzstetten\n\nKreuzstetten je městys v okrese Mistelbach v Dolních Rakousích. Žije zde obyvatel.\n\nKreuzstetten leží ve Weinviertelu \"(vinná čtvrť)\" v Dolních Rakousích. Plocha městyse je 24,29 kilometrů čtverečních a 16,43 % plochy je zalesněno.\n\nMěstys sestává z katastrálních území: \"Niederkreuzstetten, Oberkreuzstetten, Neubau-Kreuzstetten a Streifing\".\n\nDějiny místa jsou stejně proměnlivé jako dějiny celého Rakouska.\n\nDne 25. ledna 2007 farnost svatého Jakuba v „Niederkreuzstetten“ oslavila 800 let své existence.\n\nV roce 1971 bylo v obci 1203 obyvatel, 1981 1159, 1991 měl městys 1353, v roce 2001 1499 a ke dni 1. dubna 2009 podle úřední evidence měl městys 1525 obyvatel.\n\nStarostou městyse je Franz Strobl, vedoucí kanceláře je Eva Wohlmuth.\n\nV obecním zastupitelstvu městyse je 19 křesel a po volbách v roce 2005 jsou mandáty rozděleny následovně: (ÖVP) 12 a (SPÖ) 7.\n\nNezemědělských pracovišť bylo v roce 2001 47, zemědělských a lesnických pracovišť podle zjištění v roce 1999 bylo 51. Počet výdělečně činných v bydlišti činil v roce 2001 661, tj. 45,36 %.\n\n"}
{"id": "529880", "url": "https://cs.wikipedia.org/wiki?curid=529880", "title": "Brothers in Arms: Road to Hill 30", "text": "Brothers in Arms: Road to Hill 30\n\nBrothers in Arms: Road to Hill 30 je akční počítačová hra z pohledu první osoby, vyvinuta vývojářským týmem Gearbox Software pro Microsoft Windows, PlayStation 2 a Xbox.\n\nHráči a herní kritici si zejména pochvalují reálnost hry a krásu herního prostředí. Na hře mají svůj podíl i Češi, hudbu nahrál Pražský symfonický orchestr.\n\nPříběh se odehrává v důležitém mezníku druhé světové války: Den D a následujících dnů. Hra je založena na skutečných událostech a svědectvích vojáků.\n\nHráč přebírá roli výsadkáře Sgt. Matthew Bakera, člena 101. výsadkové divize Spojených států amerických, který je velitelem týmů, bez jejichž pomoci by zemřel.\n\n\nVe hře Brothers in Arms: Road to Hill 30 velí hráč dohromady třem týmům, s výjimkou několika misí, ve kterém nemá hráč pod kontrolou žádné jednotky. Existují tři týmy, které jsou automaticky poskytnuty před každou misí:\n\n\n\n\nTank je naopak bezmocný před panzerfausty, nepřátelskými tanky nebo protitankovými děly. Z bezpečné vzdálenosti je však možné zničit nepřátelský tank, zejména ten s hlavní na krátký dostřel.\n\n\n1. \"\"Střetnutí s osudem\"\" – setkat se s Macem, Leggetem a Colem\n\n2. \"\"Umlčení čtyřčat\"\" – zničit protiletecká děla\n\n3. \"\"Setkání se 4. pěchotní\"\" – dostat se k pláži Utah\n\n4. \"\"Mise XYZ\"\" – dobýt statek plný Němců\n\n5. \"\"Blokáda ve Foucarville \"\" – dobýt Foucarville a zničit německé minometné týmy\n\n6. \"\"Rommelův chřest\"\" – zničit sloupy na východním i západním poli\n\n7. \"\"Akce ve Vierville\"\" – dobýt Vierville a setkat se s Risnerem\n\n8. \"\"Zatáčka padlého vojáka\"\" – dostat se na křižovatku\n\n9. \"\"Protnutí svítání\"\" – dobýt statek s kulometným hnízdem vybaveným MG42\n\n10. \"\"Pád St. Come du Mont\"\" – dobýt St. Come du Mont a zničit německý tank\n\n11. \"\"Vykoupení farmy\"\" – dobýt statek a zničit německé minometné týmy\n\n12. \"\"Alternativní cesta\"\" – dostat se k mostu a zničit ho\n\n13. \"\"Běh o purpurová srdce\"\" – přelézt belgickou bránu\n\n14. \"\"Coleovo břemeno\"\" – dobýt statek a zabít zbytek Němců v oblasti\n\n15. \"\"Sběr úrody\"\" – dostat poručíka Combse na statek a odrazit německý protiútok\n\n16. \"\"Útok na Carentan\"\" – dobýt průmyslovou část Carentanu\n\n17. \"\"Tom a Jerry\"\" – bránit kostel\n\n18. \"\"Skvělé místo na smrt\"\" – přivést 2. obrněnou divizi ke Kopci 30\n\n19. \"\"Vítězství v Carentanu\"\" – povýšení Hartsocka na seržanta (videosekvence)\n\n\n"}
{"id": "529884", "url": "https://cs.wikipedia.org/wiki?curid=529884", "title": "Anjou", "text": "Anjou\n\nAnjou [a(n)žu] bylo hrabství (od roku 880), později vévodství (od roku 1360) a ještě později\nprovincie v severní Francii.\n\nRozloha byla přibližně 8000 km. Velká část území se dnes nachází v departementu Maine-et-Loire a v části departementů Indre-et-Loire, Mayenne, Sarthe a Deux-Sèvres. Hlavní město bylo Angers. Vévodství zaniklo v důsledku reorganizace během velké francouzské revoluce.\n\n"}
{"id": "529885", "url": "https://cs.wikipedia.org/wiki?curid=529885", "title": "Čistec bahenní", "text": "Čistec bahenní\n\nČistec bahenní (\"Stachys palustris\") je vytrvalá, vzpřímená, někdy až 1 m vysoká bylina s modrofialovými květy. Je jediný z asi deseti druhů rodu čistec rostoucích v české přírodě, který se vyskytuje převážně na otevřených mokrých stanovištích, na vlhkých polích, kde se rychle šíří a je považován za nesnadno vyhubitelný plevel. Patří mezi apofyty, původní rostlinné druhy České republiky, které osídlují hlavně synantropní, tj. člověkem pozměňovaná stanoviště.\n\nV Evropě se vyskytuje od Británie, Francie a Španělska na západě až po Ural a Kavkaz na východě, na jihu je rozšíření ohraničeno Středozemním mořem a Malou Asií, na severu polárním kruhem. Dále jeho areál sahá přes severní a Střední Asii, sever Číny a Mongolska až po Dálný východ, na jihu zasahuje i do Íránu, Indie a Pákistánu. Zavlečen byl na severovýchod Spojených států amerických. V Česku roste roztroušeně až hojně téměř po celém území, obvykle se vyskytuje do nadmořské výšky 550 m.\n\nRoste na březích rybníků, potoků a řek, v příkopech, křovinách, rákosinách, v lemech lužních lesů, bažinatých olšinách, na vlhkých loukách, pastvinách i na obdělávaných polích a zahradách, stejně jako na vlhkých rumištích. Vyhledává půdy vlhké, humózní, dobře zásobené živinami a nejlépe slabě kyselé, často i krátkodobě zaplavované, většinou na slunných místech.\n\nJe to konkurenčně velmi silná rostlina, která odebírá z půdy velké množství živin a vody. Ve ztlustlých kořenech si skladuje zásobní látky, které jí pomáhají překonávat nepříznivé období. Kvete od června do září, nakvétá postupně od spodu lodyhy vzhůru. V době, kdy jsou v horní části ještě květy, ve spodní již zrají semena; na rostlině jich může být až 350. Úspěšně přežívá různé nepříznivé podmínky, jako jsou zaplavení či vyschnutí stanoviště nebo posečení, což mu spolu s vysokou reprodukční schopností umožňuje setrvávat na stanovišti po několik let.\n\nVytrvalá rostlina s přímou, obvykle nevětvenou lodyhou vysokou 40 až 100 cm, která vyrůstá z článkovaného, bohatě větveného, až 120 cm dlouhého oddenku, který je žlutavě bílý a stářím hnědne. Křehký oddenek roste vodorovně i svisle, převážně jen v ornici, a na podzim se mu na koncích vytvoří ztlustlé výběžky hlízky, ve kterých si rostlina ukládá zásobu živin.\n\nČtyřhranné lodyhy jsou porostlé po celé délce chlupy krátkými, nazpět ohnutými a ve spodní části současně i chlupy dlouhými, štětinovitými. Na lodyhách vyrůstají vstřícné, křižmostojné listy, které jsou přisedlé nebo mají krátké řapíky. Jejich čepele jsou podlouhle kopinaté nebo podlouhlé, 3 až 12 cm dlouhé a 0,5 až 3,5 cm široké (nejméně třikrát delší než široké), na bázi srdčité, na konci špičaté a po obvodě jemně pilovité. Listy mají vyniklou žilnatinu, oboustranně jsou měkce chlupaté a směrem vzhůru se zmenšuji a v květenstvích přecházejí v listeny.\n\nKvětenstvími jsou lichopřesleny sestavené se čtyř až deseti purpurově fialových květů velkých 1 až 1,5 cm. Spodní květenství jsou od sebe oddálená a jejich kopinaté listeny s pilovitým okrajem bývají delší než květy, horní květenství jsou nahloučená a jejich kopinaté, celokrajné listeny jsou skloněné, nenápadné listence jsou štětičkovité. Krátce stopkaté květy mají trubkovitě zvonkovitý kalich, který má zelené až hnědofialové trojúhelníkovité, za plodu rozestálé kališní cípy hustě porostlé žláznatými chloupky a ukončené tuhou špičkou. Koruna dlouhá až 15 mm je purpurově fialová, má tmavou, nepravidelnou kresbu a její přímá trubka vyčnívá s kalichu, horní dvoulaločný pysk je svrchu chlupatý a vyklenutý, spodní trojlaločný má největší střední lalok nevykrojený. V koruně jsou dvě kratší a dvě delší tyčinky s prašníky. Semeník je vytvořen ze dvou plodolistů. Slabě protandrické květy kvetou od června do září, opylují je hlavně čmeláci a včely; pro nektar přilétají i motýli, kteří při opylováni nejsou příliš účinní. Pokud nejsou opylovači dostupní, opylí se květy při konci kvetení autogamicky. Ploidie druhu je 2n = 102.\n\nPlodem jsou podlouhlé až oválné, trojboké tvrdky, které jsou asi 2 mm velké, šedé až světle hnědé, jemně čárkované a lesklé. Jsou po čtyřech volně uložené na dně vytrvalého kalichu, z něhož po uzrání snadno vypadávají.\n\nRostliny se rozmnožují oddenky i semeny (tvrdkami), v půdách úrodných, vlhkých a kyprých pomoci oddenků, v chudších, sušších a ulehlých převážně semeny. Článkované oddenky se ztlustlými hlízkami se rychle rozrůstají a mohou dosáhnout značné délky a jejich pupeny raší v průběhu celého roku. Mají velkou regenerační schopnost, nová rostlina vyroste při dostatečné vlhkosti i z úlomku půl centimetru velkého, pokud je na něm pupen. Na podzim po uschnutí nadzemní části zůstane po jedné rostlině 10 až 50 hlízek, které bývají při polních pracích roznášeny po poli. Je-li hlízka celá, vyroste z ní na jaře jedna rostlina, je-li rozdrcena na několik části se spícími očky, vyroste z ní obvykle více rostlin. Jinak se šíří hlavně kompostem a přesunem půdy.\n\nSemena nejsou po dozrání ihned klíčivá, jejich dormance je nepravidelná. Pouze malá část jich vyklíčí téhož roku, většina až v dalším roce po přezimování. Vzcházejí z hloubky až 6 cm, životnost si podržují několik let. Klíčí válcovitým, žláznatě chlupatým hypokotylem asi 1,2 cm dlouhým s okrouhlými děložními lístky asi 5 mm velkými. Semenáček prvým rokem většinou ještě nemá květnou lodyhu. Semena se rozšiřují zejména větrem (často opadávají i s kalichem), vodou, nečištěným osivem a obdobně jako hlízky.\n\nČistec bahenní je považován za úporný a kulturním rostlinám škodící plevel, nejvíce roste v okopaninách, zelenině a jiných širokořádkových plodinách. Jeho zvýšený výskyt v posledních letech je přičítán poklesu úrovně zpracování půdy a nedodržování osevních sledů. Vzhledem k jeho biologickým vlastnostem a poměrně vysoké toleranci vůči herbicidům je regulace jeho výskytu obtížná a dlouhodobá.\n\nJe medonosnou rostlinou a býval též v minulosti používán jako léčivka, rozdrcené listy se přikládaly na krvácející rány, které \"čistily\", odtud i české rodové jméno \"čistec\". Kořenové hlízky jsou jedlé, poslouží jako krmivo pro prasata nebo se mohou v nouzi jíst syrové nebo pečené, případně se z nich i mele mouka. Rostlina je pro své chlupaté listy pro většinu býložravců nevhodným krmivem.\n\n\n"}
{"id": "529887", "url": "https://cs.wikipedia.org/wiki?curid=529887", "title": "Find a Grave", "text": "Find a Grave\n\nFind a Grave je webová stránka poskytující on-line přístup a vstup do databáze hřbitovních záznamů.\n\nDatabázi založil v roce 1995 obyvatel města Salt Lake City Jim Tipton, protože v té době neexistovala žádná stránka, která by mu poskytovala podklady k jeho hobby, navštěvování hrobů celebrit. Po nějaké době bylo na stránce vytvořeno online forum. V únoru 2012 tato stránka obsahovala 82 milionů záznamů.\n\nStránka obsahuje seznam hřbitovů a hrobů z celého světa. Americké hřbitovy jsou seřazeny podle států a okresů, mnohé záznamy obsahují odkaz na Google Maps (s GPS souřadnicemi dodávanými přispěvateli nebo U.S. Geological Survey) a fotografie hřbitovů. Jednotlivé záznamy k hrobům obsahují data a místa narození a úmrtí, životopisné údaje, číslo hřbitovní parcely, fotografie (náhrobku, osoby atd.) a informace přispěvatele.\n\nČlenové mohou umísťovat zdarma on-line vzpomínky na příbuzné a přátele, umisťovat odkazy na rodinné záznamy pro genealogické účely, přidávat fotografie do databáze nebo si je vyžádat od dobrovolníků, kteří pro Find A Grave zdarma pracují.\n\n\n"}
{"id": "529890", "url": "https://cs.wikipedia.org/wiki?curid=529890", "title": "Bedla odřená", "text": "Bedla odřená\n\nBedla odřená (\"Macrolepiota excoriata\") je jedlá houba z čeledi pečárkovitých.\n\n\"Lepiota excoriata\" (Schaeff.: Fr.) Kumm.\n\nKlobouk (houby) je světle hnědý, vypouklý, velký 5 – 12 cm.\n\nLupeny jsou přiléhavé, bělavé.\n\nBedlu odřenou můžeme nalézt od srpna do října.\n\n"}
{"id": "529891", "url": "https://cs.wikipedia.org/wiki?curid=529891", "title": "Enterobakteriální infekce ptáků", "text": "Enterobakteriální infekce ptáků\n\nEnterobakterie (čeleď \"Enterobacteriaceae\") se v přírodě vyskytují ubikvitárně. Některé z nich jsou součástí autochtonní mikroflóry střevního traktu savců a některých druhů ptáků, jiné jsou primárně nebo podmíněně patogenní pro člověka, zvířata, hmyz i rostliny. \n\nV trávícím traktu papoušků a pěvců se enterobakterie běžně nevyskytují, zatímco u \"Galliformes\", \"Columbiformes\", \"Falconiformes\", \"Strigiformes\" a \"Corvidae\" jsou součástí autochtonní střevní mikroflóry. Výskyt enterobakterií v respiračním a urogenitálním traktu ptáků není fyziologický. Rody \"Shigella\" a \"Edwardsiella\" se normálně u ptáků nevyskytují, rody \"Enterobacter\", \"Hafnia\", \"Serratia\" a \"Proteus\" mají malou patogenitu. Existuje značná variabilita ve virulenci enterobakterií i v reakci hostitele na infekci. Z rodů čeledě \"Enterobacteriaceae \" jsou pro drůbež, v zajetí chované i volně žijící ptáky nejzávažnější infekce bakteriemi z rodů \"Escherichia\" (kolibacilóza), \"Salmonella\" (salmonelózy) a \"Yersinia\" (pseudotuberkulóza). \n\n"}
{"id": "529896", "url": "https://cs.wikipedia.org/wiki?curid=529896", "title": "Babočka bílé C", "text": "Babočka bílé C\n\nBabočka bílé C (\"Polygonia c-album\") je denní motýl z čeledi babočkovitých.\n\nDospělci dosahují rozpětí křídel okolo 5 cm. Výrazným znakem jsou hluboce vykrajované okraje křídel. Křídla mají červenohnědou barvu s černými skvrnami. Na rubu zadního křídla je bílá nebo žlutobílá skvrna tvarem připomínající písmeno C, která dala druhu jméno. Motýli první generace jsou světlejší než v případě druhé generace. Samice jsou světlejší a mají na okrajích obou párů křídel žluté skvrny. Spodní strana křídel je s výjimkou \"c\" šedohnědá a šedočerná. Skvrna ve tvaru písmene \"c\" je velmi variabilní a může i zcela chybět.\n\nV klidu motýl obvykle složí křídla k sobě, což ho vzhledem ke krycí kresbě na rubu křídel činí obtížně viditelným.\n\nMotýl se vyskytuje obvykle na okrajích lesů, na pasekách, loukách a zahradách. Jde o hojný druh. Motýli se vyskytují od konce června do konce července, druhá (přezimující) generace pak koncem léta a na jaře dalšího roku.\n\nSamice kladou vajíčka jednotlivě nebo v malých skupinkách na živné rostliny, a to v květnu (II. generace) a na konci července (I. generace). Housenky se líhnou po dvou až třech týdnech a žijí jednotlivě. Hlave je černá, tělo je černé s hnědočervenými pruhy, na svrchní straně větší části zadečku je bílá skvrna. Na povrchu těla jsou trny. Obvykle se ukrývají na spodní straně listů a barvou připomínají ptačí trus. Housenky dorůstají délky 35 mm. Vývoj trvá okolo šesti týdnů. Kuklí se na živné rostlině. Stadium kukly trvá dva až tři týdny. Dospělci druhé generace přezimují, páření probíhá na jaře dalšího roku.\n\nKopřiva, chmel, jilm, líska a další opadavé stromy. Lze je nalézt i na rybízu a angreštu.\n\nV horách vystupuje až do nadmořské výšky okolo 2000 m. Je rozšířen v celé Evropě, od severního polárního kruhu po Středozemí.\n\n"}
{"id": "529897", "url": "https://cs.wikipedia.org/wiki?curid=529897", "title": "Infračervený ušní teploměr", "text": "Infračervený ušní teploměr\n\nInfračervený ušní teploměr je teploměr, který pro zjištění tělesné teploty využívá infračervené záření. Byl vyvinut pro potřeby NASA. Klasický teploměr byl v kosmickém prostoru nebezpečný kvůli rtuti a rektální teploměr není příliš pohodlný.\n\nTeploměr se přiloží k uchu a vyhodnotí infračervené záření, které je vyzařováno k ušnímu bubínku. Celé měření netrvá déle než 1 sekundu. \n\nPro jednoduchou manipulaci je dnes ušní teploměr využíván hlavně u kojenců a malých dětí.\n"}
{"id": "529898", "url": "https://cs.wikipedia.org/wiki?curid=529898", "title": "Γδ T-lymfocyt", "text": "Γδ T-lymfocyt\n\nγδ T buňky (gama delta T buňky) představují malou populaci T buněk s odlišným typem T-buněčného antigenně specifického receptoru (TCR). Většina T lymfocytů má TCR skládající se ze dvou glykoproteinů řetězců, tzv. α- a β-TCR řetězců. Naproti tomu TCR na povrchu γδ T buněk se skládá z jednoho γ- a jednoho δ-řetězce. γδ T buňky tvoří na rozdíl od αβ T buněk v periferní krvi menšinu (2-6 % CD3+ T lymfocytů), hojně se ale nacházejí ve střevní sliznici, kde u lidí tvoří populaci tzv. intraepiteliálních lymfocytů (IEL). Důležitou populací lidských γδ T buněk v periferní krvi jsou Vγ9Vδ2 buňky, tvořící zde 50-95 % γδ T lymfocytů.\n\nU myší se v kůži nachází subpopulace γδ-T lymfocytů označovaná DETC (dendritic epidermal T cells). TCR těchto buněk je tvořen řetězci Vγ3 a Vδ1 (dle Garmanovi nomenklatury). DETC rozpoznávají zatím neznámé antigeny na poškozených keratinocytech, a jsou tak aktivovány. To vede k lokální sekreci chemokinů, cytotoxických efektorových molekul, růstových faktorů a cytokinů a k následné lokální regulaci zánětu, protinádorové imunity a hojení poškození.\n\nMezi antigeny rozeznávané γδ TCR patří jak peptidové tak nepeptidové molekuly. Nepeptidovými molekulami rozeznávanými γδ TCR jsou tzv. fosfoantigeny, například prokaryotický HMB-PP ((E)-1-hydroxy-2-methyl-but-2-enyl 4-pyrofosfát) nebo eukaryotický IPP (isopentenyl pyrofosfát). Mezi peptidové antigeny rozeznávané γδ TCR patří tetanový toxoid, pocházející z bakterie \"Clostridium tetani\", lehký řetězec Ig λ, stafylokokální enteroxin A a glykoprotein I z viru herpes simplex. γδ TCR dále rozeznává některé heat shock proteiny, glykoproteiny MHC I a II a proteiny příbuzné MHC molekulám jako například MICA/B, CD1c a CD1d, které jsou indukovány, je-li buňka ve stresu, a mohou tedy představovat signál nebezpečí. Ačkoli γδ TCR rozeznává MHC glykoproteiny, zdá se, že prezentace antigenu v kontextu MHC molekul není na rozdíl od prezentace αβ T buňkám potřebná, a že tedy γδ TCR rozpoznává solubilní antigeny.\n\nγδ T buňky fungují na pomezí vrozené a adaptivní imunity.\nγδ T lymfocyty mají tedy pravděpodobně dvě hlavní funkce. V první fázi imunitní reakce rychle rozpoznávají konzervované struktury a aktivují adaptivní imunitu. V druhé fázi pak rozpoznávají vlastní stresem indukované molekuly a přispívají k regulaci imunitní odpovědi založené αβ T lymfocytech. (Encyclopedia of Life Sciences, 2007)\n\nTato tabulka shrnuje nomenklaturu myších variabilních Vγ segmentů a monoklonální protilátky, které se k identifikaci těchto řetězců často používají. Tento systém byl nejlépe popsán pro kmen C57BL/6, ale nemusí platit pro ostatní kmeny. Používají se dva systémy nomenklatury (Heilig, Garman), mnoho autorů ale neuvádí, který systém používá. Takovým příkladem je IMGT (Mezinárodní IMunoGeneTický informační systém), který používá Heiligovu nomenklaturu, ale neuvádí tuto skutečnost na svých internetových stránkách. (http://www.imgt.org/) V této tabulce je kromě Garmanovi a Heiligovi nomenklatury uvedena také nomenklatura Haydayova, která používá oficiální označení genů v myším kmenu C57BL/6, která ale pro jiné kmeny platit nemusí.\n\nSoučasnou autoritou pro názvosloví lidských genů pro γδ TCR je IMGT (Mezinárodní IMunoGeneTický informační systém), který udává následující nomenklaturu. (http://www.imgt.org/)\nV tabulce je uvedena nomenklatura genů pro Vγ řetězce:\n\nVγ9Vδ2 T buňky jsou většinovou subpopulací γδ T lymfocytů v periferní krvi a vyskytují se pouze u člověka a primátů. Mají široké spektrum funkcí, jako je produkce prozánětlivých cytokinů, cytotoxická aktivita, regulační funkce a zpracování a prezentace antigenu. Vγ9Vδ2 T lymfocyty rozpoznávají fosfoantigeny, a to eukaryotický IPP nebo prokaryotický HMB-PP. HMB-PP je meziproduktem non-mevalonátové dráhy biosyntézy isoprenoidů u většiny bakterií (např. \"Mycobacterium tuberculosis\" a \"Listeria monocytogenes\") a prvoků a infekce těmito mikroby vyvolává expanzi Vγ9Vδ2 T buněk. Opakovaná infekce HMB-PP-produkujícími mikroby navíc vyvolává velmi rychlé pomnožení Vγ9Vδ2 T buněk.\n\nMolekula IPP je v malém množství produkována všemi eukaryotickými buňkami a díky své strukturní podobnosti s HMB-PP může být IPP také rozpoznáván TCR receptorem Vγ9Vδ2 T buněk. Na rozdíl od HMB-PP, u kterého je pro aktivaci Vγ9Vδ2 T buněk dostačující piko- až nanomolární koncentrace, pro aktivaci antigenem IPP je potřeba koncentrace mikromolární, která se v organismu fyziologicky nevyskytuje. Zvýšená produkce IPP byla ale pozorována v hematopoetických nádorových buňkách, ty mohou být takto Vγ9Vδ2 T buňkami rozeznány a následně eliminovány. Tato znalost je využívána pro léčbu pacientů s osteoporózou nebo s kostními metastázemi. Jako léčiva se používají aminobisfosfonáty (např. Zometa), které inhibují enzym degradující IPP, což vede k akumulaci IPP v buňkách, k jejich následnému rozpoznání Vγ9Vδ2 T buňkami a lýze.\n\nVγ9Vδ2 T buňky mohou také fungovat jako profesionální APC. Aktivace Vγ9Vδ2 T buněk vede k rychlému získání vlastností podobných dendritickým buňkám, které jsou klasickými profesionálními APC. U Vγ9Vδ2 T buněk se po stimulaci fosfoantigeny zvyšuje množství markerů typických pro APC, jako jsou MHC glykoproteiny I. a II. třídy, prezentující antigen αβ T lymfocytům, kostimulační molekuly CD80 a CD86 a adhezivní molekuly CD11a, CD18 a CD54. Takto aktivované Vγ9Vδ2 T buňky prezentují antigeny αβ T buňkám, což vede k jejich proliferaci a vývoji z naivních T buněk na buňky efektorové. Tyto buňky jsou převážně pomocného typu a produkují prozánětlivé cytokiny (např. IFNγ a TNFα), jsou to tedy Th1 lymfocyty. Při nízkém poměru Vγ9Vδ2 T: CD4+ T byla ale také pozorována diferenciace na Th2 typ, produkující IL-4, nebo Th0 typ, produkjící IL-4 i IFNγ. Polarizace odpovědi bude pravděpodobně také záviset na cytokinovém prostředí, ve kterém se interakce odehrává. Vγ9Vδ2 T buňky jsou také schopné velmi účinně prezentovat antigeny procesem zvaným cross-prezentace, tedy prezentací antigenů extracelulárního původu na molekulách MHC I. Takto jsou aktivovány cytotoxické CD8+ T lymfocyty, které mohou účinně zabíjet infikované nebo nádorové buňky. Nyní je intenzivně studována možnost využití antigen prezentujících Vγ9Vδ2 T buněk v imunoterapii infekčních a nádorových onemocnění.\n"}
{"id": "529901", "url": "https://cs.wikipedia.org/wiki?curid=529901", "title": "Greg Ridley", "text": "Greg Ridley\n\nAlfred Gregory Ridley (23. října 1947 Carlisle, Anglie – 19. listopadu 2003 Alicante, Španělsko) byl jedním z nejuznávanějších rockových baskytaristů v Anglii a zakládajícím členem úspěšné rockové skupiny Humble Pie . Jako teenager se stal účastníkem třetí britské rock and rollové vlny.\n\nV začátcích své kariéry Greg Ridley hrával jako kytarista pod jménem Dino ve skupině \"Dino & the Danubes\", než se připojil ke skupině známé jako \"Ramrods\". Ridley a Mike Harrison založili v roce 1964 skupinu The VIPs, která hrála blues. Ke skupině se pak připojil kytarista Luther Grosvenor a americký hráč na klávesy Gary Wright, načež si v roce 1968 změnili jméno na Spooky Tooth. Spooky Tooth podepsali smlouvu s Island Records a nahráli dvě alba, \"It's All About Spooky Tooth\" (1968) a \"Spooky Two\" (1969).\n\nSingly\n\nKompilace\n\nEP\n\n\n\nStudiová alba\n\nKoncertní alba\n\n\n"}
{"id": "529907", "url": "https://cs.wikipedia.org/wiki?curid=529907", "title": "Salmonelózy drůbeže", "text": "Salmonelózy drůbeže\n\nSalmonelózy představují akutní nebo chronické (latentní) střevní onemocnění živočichů vyvolané bakteriemi z rodu \"Salmonella\". Hlavním zdrojem infekce jsou zvířata. V porovnání s ostatními hospodářskými zvířaty jsou salmonely nejčastěji izolovány z drůbeže a z drůbežích produktů, což je způsobeno třemi faktory:\n\nRod \"Salmonella\" zahrnuje gramnegativní, tyčkovité, laktóza a ureáza negativní a většinou pohyblivé (peritricha) střevní bakterie z čeledě \"Enterobacteriaceae\" a obsahuje pouze jeden druh – \"S. enterica\" se 7 poddruhy (subsp. \"enterica\", \"salamae\", \"arizonae\", \"diarizonae\", \"houtenae\", \"indica\", \"bongori\"). Na základě somatických O-antigenů se salmonely rozdělují do séroskupin (více než 67), v rámci kterých se dále diferencují na sérovary podle bičíkových H-antigenů. Sérovary mohou být monofazické (1 bičík), difazické (2 bičíky), polyfazické a afazické (nepohyblivé). V současnosti je známo více než 2500 sérovarů salmonel. Další typizaci salmonel umožňují fagotypizace (více než 50), lysotypie, bakteriocinotypie, analýza plasmidové DNA aj. Většina salmonel je podmíněně patogenních pro teplokrevné živočichy; vyvolávají salmonelózy s různou manifestací (intracelulární parazitismus). V patogenitě salmonel se uplatňují tři toxiny – endotoxin, enterotoxin a cytotoxin. Většina salmonel vykazuje optimální růstovou aktivitu při pH v rozmezí 6,8–7,2 a při teplotě kolem 37 °C (7–44,5 °C). Biochemicky jsou salmonely velmi aktivní – zkvašují glukózu (většinou za tvorby plynu), mannitol, maltózu, dextran aj. Fermentovány nejsou sacharóza, salicin, inozitol, amygdalin a laktóza (s výjimkou některých kmenů \"S. arizonae\"). Atypické vlastnosti fermentace cukrů jsou kódovány metabolickými plasmidy. Využívají citrátový uhlík, produkují sirovodík (černé středy kolonií), dekarboxylují lyzin a ornithin (mimo \"S. gallinarum\"). Netvoří ureázu a fenylalanindesaminázy. Salmonely byly pojmenovány podle Daniela Elmera Salmona (1850–1914), amerického veterinárního patologa a profesora v uruguayském Montevideu. V letech 1884–1886 jako první izoloval z prasat uhynulých na klasický mor bakterii \"S. choleraesuis\", kterou původně považoval za příčinu tohoto virového onemocnění.\n\nSalmonelové infekce u ptáků lze rozdělit podle epizootologického a klinického významu do 3 skupin.\n\nSalmonelové infekce a salmonelózy se staly v posledních letech závažným medicínským problémem. Zatímco primární salmonelózy vyvolávané hostitelsky specifickými salmonelami jsou na ústupu díky řadě veterinárních opatření, infekce salmonelami neadaptovanými na hostitele a jimi následně způsobované sekundární salmonelózy lidí i zvířat představují závažný zdravotní problém.\n\n"}
{"id": "529908", "url": "https://cs.wikipedia.org/wiki?curid=529908", "title": "Boeing Pelican", "text": "Boeing Pelican\n\nBoeing Pelican ULTRA je dosud nerealizovaný projekt velkokapacitního dopravního letadla (ekranoplánu) pro vojenské nebo civilní využití.\n\nKoncept pochází od Boeing Phantom Works, St.Louis, Missouri. Letadlo by mělo rozpětí křídel přes 150 metrů, přepravní kapacitu 1 300 tun a dolet 18 000 km. Pohon obstarávají čtyři turbovrtulové motory, počítá se s režimem letu 6-15 metrů nad vodou, při letu ve výšce 6000 metrů by se dolet snížil na 12 000 km. \n\nOd roku 2002 nejsou k dispozici žádné informace o vývoji tohoto letounu. \n"}
{"id": "529910", "url": "https://cs.wikipedia.org/wiki?curid=529910", "title": "Železniční trať Hrochův Týnec – Chrast u Chrudimi", "text": "Železniční trať Hrochův Týnec – Chrast u Chrudimi\n\nŽelezniční trať Hrochův Týnec – Chrast u Chrudimi je zrušená regionální dráha ve východních Čechách. Provoz na trati byl oficiálně zahájen 25. září 1899, kvůli hospodářské krizi byla v roce 1934 osobní doprava nahrazena autobusovou linkou. Přeprava osob byla obnovena 16. listopadu 1941. V jízdním řádu pro cestující byla trať naposledy uváděna v tabulce označené 1d. Provoz na trati byl ukončen 31. ledna 1978, pro nákladní dopravu zůstal pouze úsek Chrast – Chrast město, který byl zlikvidován v roce 2005.\n\nListina o koncesi byla vydána dne 26. května 1897 „ke stavbě lokomotivní železnice ze stanice Heřmanova Městce privilegovanou společností Rakousko-uherské dráhy státní přes Chrudim, Hrochův Týnec, Moravany a Holice do Borohrádku s odbočkou z Hrochova Týnce do Chrasti. Dráha budiž postavena jako dráha místní o rozchodu pravidelném“.\n\n„Koncessionáři jsou povinni stavbu povolené železnic ihned po obdrženém povolení stavebním započíti, ji nejdéle do dvou let dokonati, vystavěnou dráhu pak veřejné vozbě odevzadati a po celou dobu koncesse pravidelnou vozbu po ní provozovati“.\n\nVyhláškou ze dne 12. května 1899 byla lhůta prodloužena do 31. srpna 1899.\n\nDráhu vlastnila „Místní dráha Chrudimsko-holická“ od září 1899 až do svého zestátnění 1. 1. 1925.\n\nV roce 1900 byly podle tehdejšího jízdního řádu v provozu tyto stanice:\n\nHrochův Týnec, Rosice-Seslávky, Chrašice, Chrast město, Chrast\n\n<mapframe latitude=\"49.936196\" longitude=\"15.927086\" zoom=\"10\" width=\"200\" height=\"104\" align=\"right\">\n</mapframe>\n\n"}
{"id": "529921", "url": "https://cs.wikipedia.org/wiki?curid=529921", "title": "Gungani", "text": "Gungani\n\nGungani jsou fiktivní rasou ze světa Star Wars. Pocházejí z planety Naboo. Poprvé se objevili v chronologicky první epizodě, ve . Nejznámějšími Gungany jsou Boss Nass a Jar Jar Binks. Gunganská rasa žije pod hladinou rozsáhlých oceánů, v podmořských městech, hlavním městem je Otoh Gunga. K dorozumívání užívají tzv. gunganský standard - kombinaci své původní gunganštiny s galaktickým standardem.\n\nGungani jsou štíhlí a vysocí dvounozí obojživelníci, měřící v dospělosti v průměru 1,9 metru.Mají oranžovou a žlutou barvu kůže. Hlavu pokrývá tuhá kůže. Gungani mají zobákovitá ústa se silným chrupem a chameleónským jazykem, taky velmi dlouhé uši a oči mají vystouplé. Jejich kostra je chrupavčitá a stejně jako silné nohy s vyztuženými koleny je uzpůsobena pro plavání.Na rukách i nohách mají blány.\n\nGungani jsou všežravci, ale většinou se živí mořskými živočichy, tedy masitou stravou.\n\nGunganská společnost se skládá z mnoha klanů a osad. Mezi různými klany existují fyzické rozdíly, avšak životní filosofie a vlastnosti zůstávají všem společné. Nejvýznamnějšími formami mezi Gungany jsou Ankura a nejpočetnější Otolla. Ankurská rasa je robustnější, bez zobákovitých úst a dlouhých uší, což způsobil jejich delší pobyt na pevné zemi.\n\nGungani jsou nejtěsněji spojeni s tvory zvanými kaadu, které s sebou vzali i při přesunu pod mořskou hladinu.\n\nGungani jsou technologicky vyspělou rasou, preferující technologie využívající více organickou hmotu než mechanické stroje. Kopulovité báně, chránící města před vodou, udržují pomocí hydrostatických polí. Biotechnologie jsou využívány i na výrobu energokoulí, ponorek a zbraní.\n\n"}
{"id": "529924", "url": "https://cs.wikipedia.org/wiki?curid=529924", "title": "Fond národního majetku České republiky", "text": "Fond národního majetku České republiky\n\nJako Fond národního majetku České republiky, zvaný též jenom Fond národního majetku nebo zkratkou FNM, se označoval státní účelový fond České republiky zřízený za účelem technické realizace jednotlivých privatizačních rozhodnutí a dočasné správy státních podílů určených k postupné privatizaci. Fond vznikl a fungoval dle \"zákona České národní rady č. 171/1991 Sb. ze dne 23. dubna 1991, o působnosti orgánů České republiky ve věcech převodů majetku státu na jiné osoby a o Fondu národního majetku České republiky\". Zrušen byl od 1. ledna 2006 \"zákonem č. 178/2005 Sb. ze dne 28. dubna 2005, o zrušení Fondu národního majetku České republiky a o působnosti Ministerstva financí při privatizaci majetku České republiky (zákon o zrušení Fondu národního majetku)\".\n\nFNM neměl pravomoc rozhodovat o způsobu privatizace státního majetku. Jeho hlavním úkolem byla realizace privatizačních projektů na základě rozhodnutí o privatizaci vydaných Ministerstvem financí ČR (dříve Ministerstvem pro správu národního majetku a jeho privatizaci ČR) či usnesením vlády ČR. V případě přímého prodeje majetku předem určenému nabyvateli fond připravil a uzavřel kupní smlouvu, v případě prodeje majetku ve veřejné dražbě nebo veřejné obchodní soutěži zabezpečil jejich přípravu a průběh atd. Pokud se privatizace prováděla vložením státního majetku do akciových společností a následným prodejem jejich akcií, byl fond nejprve zakladatelem akciové společnosti, potom jejím hlavním akcionářem a nakonec akcie těchto společností prodával nebo převáděl.\n\nV roce 2003 bylo rozhodnuto o transformaci fondu, který už do té doby prodal většinu majetku ve vlastnictví státu. Během transformace fond prodal zbývající část majetku (společnosti ČEZ a Český Telecom), propustil třetinu zaměstnanců a upravil organizační strukturu. K 1. lednu 2006 byl pak fond zrušen, působnost fondu přešla na Ministerstvo financí; finanční prostředky z fondu spravuje ministerstvo na zvláštním účtu, které nejsou součástí státního rozpočtu; tento majetek smí být použit pouze na specifické účely (např. úhrady privatizačních nákladů, nápravu ekologických škod atp.). V roce 2018 však byla schválena novela, na základě které je možno tento majetek bez dalších podmínek také převést do státního rozpočtu; část opozice tuto změnu kritizovala jako špatné hospodaření. Hned v březnu 2019 takto vláda do rozpočtu převedla osmnáct miliard korun.\n\nPodle kontroly, kterou v roce 2003 ve fondu provedl Nejvyšší kontrolní úřad, vznikla v letech 1997 až 2002 na Fondu národního majetku ztráta přes jednu miliardu korun.\n\n"}
{"id": "529927", "url": "https://cs.wikipedia.org/wiki?curid=529927", "title": "Lea Rabinová", "text": "Lea Rabinová\n\nLea Rabinová (: לאה רבין, rodným jménem Lea Schlossbergová; 8. dubna 1928 – 12. listopadu 2000) byla mírová aktivistka a vdova po izraelském ministerském předsedovi Jicchaku Rabinovi, který byl zavražděn v roce 1995.\n\nNarodila se v Königsbergu ve Východním Prusku (dnešní Kaliningrad, Rusko) a v roce 1933 podnikla se svou rodinou aliju do britské mandátní Palestiny, kde vyrůstala v Tel Avivu. Se svým budoucím manželem Jicchakem se znala již od svých patnácti let, kdy se o ní v roce 1944 začal ucházet. Nejprve studovala učitelství, ale posléze se stala reportérkou novin elitní úderné jednotky Palmach. Za Jicchaka se provdala 23. srpna 1948 během druhého příměří izraelské války za nezávislost. Společně se jim narodily dvě děti, dcera Dalia (* 1950) a syn Juval (* 1956). Dalia byla v parlamentních volbách v roce 1999 zvolena poslankyní Knesetu za Stranu středu, později Novou cestu a Stranu práce (strana jejího otce) a zastávala funkci náměstkyně ministra obrany.\n\nPoprvé se její manžel Jicchak stal premiérem v roce 1974, když rezignovala Golda Meirová. V březnu 1977, tedy v době, kdy Izrael směřoval k předčasným parlamentním volbám, do kterých měl jít Jicchak Rabin jako vůdce strany Ma'arach, odhalil novinář deníku Haaretz skutečnost, že Rabinova manželka Lea má v zahraničí dolarový účet z dob, kdy byl Rabin velvyslancem ve Spojených státech. Podle tehdejších zákonů sice bylo pro Izraelce žijící v zahraničí legální mít takový účet, nebylo to však možné pro Izraelce žijící v Izraeli (šlo tedy o čtyři roky, kdy byl účet ilegální). Počátkem dubna byla Lea Rabinová souzena za porušení izraelských zákonů a Rabin následně rezignoval na post předsedy strany a kandidáta na premiéra. Dne 17. dubna byla Lea Rabinová odsouzena „k pokutě ve výši desetinásobku nejvyšší částky na účtu.“\nPodruhé se její manžel stal premiérem ve volbách v roce 1992. Ve své funkci se výrazným způsobem zasadil o schválení historicky prvních mírových dohod s palestinskou reprezentací, a to v podobě mírových dohod z Osla, díky nimž vznikla Palestinská samospráva. Za jeho mírové úsilí mu byla v roce 1994, společně s Šimonem Peresem a Jásirem Arafatem, udělena Nobelovu cenu míru. Jeho promírové aktivity a územní ústupky v rámci mírových jednání však rozdělily izraelskou společnost. Mezi jádro tvrdých odpůrců Rabinovy politiky, kam se řadila především izraelská pravice a radikální náboženské kruhy, patřil i ortodoxní izraelský student Jigal Amir, který na Rabina v roce 1995 spáchal atentát na velké mírové demonstraci a smrtelně jej zranil třemi výstřely z pistole. Svým zraněním Rabin po převozu do nemocnice podlehl. I po Rabinově smrti zůstala Lea Rabinová aktivní jako mírová aktivistka. V roce 1997 vydala knihu pamětí svého manžela, která vyšla pod názvem \"Rabin: Our Life, His Legacy\".\nV premiérských volbách v roce 1996 podporovala Šimona Perese a v předvolební kampani vyzývala Izraelce, aby pro něj hlasovali, aby smrt jejího manžela „nebyla zbytečná.“ Po Peresově prohře vyjádřila zklamání nad výhrou Benjamiana Netanjahua, kterého již dříve kritizovala za vytváření nenávistné atmosféry, která vedla ke smrti jejího manžela. V následujících premiérských volbách v roce 1999 podporovala Ehuda Baraka. Během jeho funkčního období však na něj změnila názor. Stalo se tak zejména proto, že v rámci mírových jednání navrhl územní kompromis v Jeruzalémě.\n\nLee Rabinové byl diagnostikován karcinom plic a zemřela v roce 2000 v Petach Tikvě ve věku 72 let. Její smrt přišla jen několik dní po pátém výročí manželovy smrti.\n\n"}
{"id": "529933", "url": "https://cs.wikipedia.org/wiki?curid=529933", "title": "Old Faithful", "text": "Old Faithful\n\nOld Faithful je pravděpodobně nejznámější gejzír na světě nacházející se v oblasti Yellowstonského národního parku ve státě Wyoming, USA. Svůj název gejzír dostal již v roce 1870 a stal se tak prvním gejzírem, který byl v parku pojmenován.\n\nBěhem výtrysku je voda vyzdvižena do výšky mezi 32 až 56 metry s průměrnou výškou 44 metrů každých 45 až 125 minut, v průměru každých 90 minut. Doba jednotlivého výtrysku se pohybuje mezi 1,5 minutou až po 5 minut.\n"}
{"id": "529934", "url": "https://cs.wikipedia.org/wiki?curid=529934", "title": "Rakovina plic", "text": "Rakovina plic\n\nRakovina plic je obecně používaný termín, kterým se obvykle označuje jakýkoliv zhoubný nádor plic. Ve skutečnosti se v plicích může objevit několik druhů nádorů:\n\n"}
{"id": "529946", "url": "https://cs.wikipedia.org/wiki?curid=529946", "title": "Nathan Horton", "text": "Nathan Horton\n\nNathan Horton (* 29. května 1985, Welland, Kanada) je kanadský profesionální hokejista hrající v současnosti za klub NHL Toronto Maple Leafs. V NHL hrál také za týmy Boston Bruins a Florida Panthers.\n\nHorton nastoupil do juniorského hokeje za Thorold Blackhawks. V jeho jediné sezoně s týmem nasbíral 16 gólů a 31 asistencí ve 41 zápasech. Před draftem OHL v roce 2001 uvedl, že pokud bude jedničkou draftu a tím pádem draftován týmem Mississauga IceDogs, nebude chtít za tým hrát. Tak ho raději IceDogs nechali a až jako druhého si ho vybrali Oshawa Generals. V nováčkovské sezoně si za Generals v 64 zápasech připsal 31 gólů a 36 asistencí.\n\nNa začátku sezony 2002-03 přišel o 13 zápasů z dvaadvaceti, i přesto ale v tomto čase nasbíral 9 gólů a 18 bodů. Poté byl jmenován do širšího kádru kanadské juniorské reprezentace pro nadcházející mistrovství světa, ale byl jedním z prvních hráčů, které poslali domů. Byla to jeho poslední sezona v Oshawě a nasbíral 33 gólů a 35 asistencí ve čtyřiapadesáti zápasech.\n\nV lednu 2002 byl Horton společně s Patrickem O'Sullivanem a Kevinem Kleinem považován za jednoho z nejlepších hráčů z OHL. O jedenáct měsíců později, v prosinci stejného roku, ho deník \"USA Today\" nazval jako „téměř jistého hráče vybraného mezi prvními pěti na draftu 2003“. Uprostřed sezony 2002-03 ho scouti z NHL umístili právě do této kategorie. Skauti ho přirovnávali k Johnu LeClairovi, jednomu z nejlepších silových útočníků historie ligy. Horton ale uvedl, že by se spíše přirovnával k Jeremymu Roenickovi nebo Peteru Forsbergovi, oba tito hráči byli rychlejší než LeClair.\n\nFlorida Panthers byli původním majitelem prvního výběru v draftu, ale vyměnili ho do Pittsburgh Penguins. Ti si vybrali brankáře Marca-André Fleuryho, druhým hráčem na draftu byl Eric Staal, kterého si vybrali Carolina Hurricanes a jako třetí přišel na řadu právě Horton.\n\nS Panthers podepsal kontrakt 6. října 2003. Hned poté ho jeho nový kouč, Mike Keenan, srovnával s legendárním Markem Messierem.\n\n24. října stejného roku si proti Minnesota Wild připsal svůj první bod v NHL a to asistenci na gól ruského útočníka Ivana Novoselceva. První gól vstřelil o týden později, 1. listopadu, proti San Jose Sharks. Další gól si připsal hned v dalším zápase, proti Los Angeles Kings. 9. ledna 2004 se stal prvním nováčkem v historii NHL, který vstřelil gól z trestného střílení, bylo to do sítě Jeffa Hacketta z Philadelphia Flyers. O tři sezony později, nováček týmu Pittsburgh Penguins, Jordan Staal ho překonal jako nejmladší hráč v historii, který skóroval z trestného střílení, byl pouze o 183 dní mladší než Horton. Čtyři dny po trestném střílení Nathana Hortona si Horton poranil sval v ruce a zranění mu málem ukončilo sezonu. V té době byl třetím nejlepším hráčem Panthers s 10 góly. Chirurg Tony Miniaci nakonec nedoporučil operaci a Horton se vrátil do hry na začátku března 2004 proti Tampa Bay Lightning. Jeho problémy s ramenem pokračovaly a vyžádaly si operaci. Horton si v nováčkovské sezoně zahrál 55 zápasů a připsal si 14 gólů a 8 asistencí.\n\nSezona 2004-05 se v NHL kvůli stávce nehrála a Horton musel, stejně jako zbytek hráčů podepsat smlouvu s někým jiným. Poté co se diskutovalo, jestli se hráči pod 20 let musí vrátit do svých juniorských týmů nebo ne, se Horton rozhodl, že dá přednost farmářskému týmu Panthers v AHL, San Antonio Rampage. Po sedmi minutách v jeho druhém zápase za Rampage si připsal první gól v AHL, první asistence přišla později, byla to nahrávka na gól Gregoryho Campbella. 3. prosince 2004 vstřelil proti Houston Aeros oba góly svého týmu, který nakonec vyhrál v prodloužení.\n\nVe druhé sezoně za sebou mu vedení Panthers nedovolilo startovat za kanadskou juniorskou reprezentaci a tak byl jediným hráčem společně s houstonským obráncem Brent Burnsem, který nejel na mistrovství světa juniorů, i když ho tam chtěli. Pár dnů před rozhodnutím organizace Panthers si při bitce přivodil opět zranění ramene a opět musel na operaci. Ve 22 zápasech za Rampage si připsal 5 gólů a 4 asistence.\n\nNa začátku sezony 2005-06 odpovídal na otázky o jeho problematickém rameni, že se cítí lépe a silněji. V zahajovacím utkání sezony proti Atlanta Thrashers vstřelil první gól Panthers v sezoně a vprůběhu několika dalších zápasů byl nejlepším střelcem týmu. 8. listopadu 2005 byl umístěn na listinu zraněných hráčů kvůli zranění kolena. 1. prosince hrál první zápas od zranění, proti Washington Capitals a hned vstřelil gól. Poté vstřelil 2 góly do sítě Chicago Blackhawks a ve statistikách stálo 10 gólů v 17 zápasech. 13. prosince, proti Nashville Predators, vstřelil svůj první hattrick. Přestože chyběl 10 zápasů kvůli zranění, po osmatřiceti zápasech měl stejně gólů jako Olli Jokinen, což bylo 16 a také nejvíce ze všech hráčů Panthers. V polovině ledna 2006 se konečně dostal do první lajny floridského týmu, i přesto se ale mluvilo o možné výměně do Vancouver Canucks, ke které nakonec nedošlo. V březnu ho trenér poprvé v kariéře postavil do jedné z formací hrajících oslabení. V jednasedmdesáti zápasech v sezoně si připsal 28 gólů a 19 asistencí.\n\nPo sezoně 2005-06 mu vypršel jeho nováčkovský kontrakt. Panthers s ním podepsali novou smlouvu 12. července 2006 na jeden rok za 1,1 milionu dolarů. V sezoně se neshodl s trenérem Jacquesem Martinem, který ho postavil do čtvrté lajny. Po dobrých výkonech se Horton vrátil do první lajny k Jokinenovi a Ville Peltonenovi. Ve druhé sezoně za sebou se o něm mluvilo, že z Floridy odejde, protože není spokojený. Nakonec s Panthers zůstal a v 82 zápasech sezony si připsal 31 gólů a 31 asistencí.\n\nPo sezoně, 21. června 2007, překvapivě podepsal novou, šestiletou smlouvu na 24 milionů dolarů. 5. dubna 2008 vstřelil svůj stý gól v NHL. Před startem sezony 2008-09, nový kouč Panthers, Peter DeBoer přemístil Hortona z pozice pravého křídla na pozici centra. 1. listopadu 2008 hrál proti Nashville Predators svůj třístý zápas v NHL. 26. listopadu se zranil a po somi zápasech, 17. prosince, se vrátil zpět do sestavy. Po zápase řekl, že se hra týmu pod novým koučem změnila a že se mu na Floridě začalo líbit. Před uzávěrkou přestupů se ale opět objevily spekulace o výměně, tentokrát do Chicago Blackhawks. O pár dní později musel jít na operaci se zraněným prstem. Sezonu ukončil s 22 góly a 23 asistencemi v 67 zápasech.\n\n22. června 2010 byl společně s Gregorym Campbellem vyměněn do Boston Bruins za Dennise Widemana, výběr v prvním kole draftu 2010 a výběr ve třetím kole draftu 2011.\n\nV prvních dvanácti zápasech v dresu Bostonu zaznamenal sedm branek a šest asistencí. Nakonec skončil jako druhý v pořadí týmových střelců a čtvrtý v počtu přihrávek.\n\nV prvním kole playoff vstřelil dva vítězné goly v prodloužení a pomohl tak k postupu přes Montreal. V sedmém semifinále proti Tampě dal jediný gól zápasu a rozhodl o tom, že si jeho tým zahraje finále Stanley Cupu.\n\nVe třetím finálovém utkání byl Horton tvrdě zasažen do hlavy hráčem Vancouveru Canucks Aaronem Romem. Útočník Bostonu ztratil vědomí, kterého nabyl až v sanitce. Diagnóza ukázala na těžký otřes mozku a Horton tak musel předčasně ukončit sezonu. I bez něj se ale Bostonu podařilo v sezoně 2010/2011 vyhrát Stanley Cup.\n\nHorton za 21 zápasů ve vyřazovací části zaznamenal sedmnáct bodů za 8 gólů a 9 asistencí.\n\n22. ledna 2012, Horton utrpěl otřes mozku opět, tentokrát to zavinil útočník Philadelphie Tom Sesito. Horton se do konce sezony neobjevil na ledě a tak odehrál pouze 46 zápasů ve kterých nasbíral 32 bodů. Boston skončil v základní části sezony 2011/2012 druhý, ale už v prvním kole playoff jej vyřadil tým Washingtonu.\n\nVe zkrácené sezoně 2012/2013 odehrál téměř všechny zápasy v základní části, ve kterých si připsal 22 bodů, v playoff jich zaznamenal dalších 12. Boston se dostal až do finále Stanley cupu, ale po slibném začátku série prohrál Hortonův tým třikrát v řadě a vítězem Stanleyova poháru se stal tým Chicaga.\n\nJelikož se Horton nedohodl na prodloužení smlouvy v Bostonu tak se stal volným hráčem.\n\n5. července 2013 Podepsal sedmiletý kontraktt za 37.1 milionu dolarů s Columbusem\n\n\n7. července 2007 se oženil s kanadskou modelkou Tammy Plante. Má dva syny - Dylana a Zacharyho\n\n"}
{"id": "529950", "url": "https://cs.wikipedia.org/wiki?curid=529950", "title": "Steamboat Geyser", "text": "Steamboat Geyser\n\nSteamboat Geyser je nejvyšší známý aktivní gejzír na Zemi nacházející se v oblasti Norris Geyser Basin v Yellowstonském národním parku, Wyoming, USA dosahující výšky okolo 90 metrů, který ale za posledních 20 let soptil přibližně desetkrát. Nejedná se ale o historicky známý gejzír vytryskávající do nejvyšší výšky. Tím byl gejzír Waimangu Geyser v oblasti Taupo Volcanic Zone na Novém Zélandu, dosahující obyčejně výšky okolo 160 m, ale některé supervýtrysky vyvrhly vodu až do výšky 460 m. Tento gejzír je ale od roku 1904 neaktivní.\n\nGejzír vyvrhuje vodu zcela nepravidelně a nepředvídatelně, doba jednoho výtrysku se pohybuje mezi 3 až 40 minutami.\n"}
{"id": "529955", "url": "https://cs.wikipedia.org/wiki?curid=529955", "title": "Halové mistrovství Evropy v atletice 1982", "text": "Halové mistrovství Evropy v atletice 1982\n\n13. Halové mistrovství Evropy v atletice se odehrávalo ve dnech 6. – 7. března 1982 v italském Miláně v hale Palasport di San Siro. V též hale se konalo také halové ME v roce 1978. \n\nPoprvé se na šampionátu uskutečnil běh na 200 metrů, který byl poté na programu až do halového ME v roce 2005. Na programu byla také jako exhibiční disciplína chůze mužů na 5 km.\n\n"}
{"id": "529960", "url": "https://cs.wikipedia.org/wiki?curid=529960", "title": "Fanny Blankers-Koenová", "text": "Fanny Blankers-Koenová\n\nFrancina Elsje (Fanny) Blankers-Koenová (26. dubna 1918, Baarn – 25. ledna 2004, Hoofddorp) byla nizozemská atletka.\n\nZnámou se stala ziskem čtyř zlatých medailí na olympijských hrách 1948 v Londýně. Tohoto úspěchu dosáhla ve věku 30 let jako matka dvou dětí, za což získala přezdívku \"létající hospodyně.\"\n\n\n"}
{"id": "529961", "url": "https://cs.wikipedia.org/wiki?curid=529961", "title": "Ireen Wüstová", "text": "Ireen Wüstová\n\nIrene Karlijn „Ireen“ Wüstová (* 1. dubna 1986 Goirle) je nizozemská rychlobruslařka, několikanásobná mistryně Nizozemska, Evropy i světa a olympijská vítězka, která se pravidelně umisťuje na předních příčkách Světového poháru.\n\nNa mezinárodní úrovni se poprvé prosadila v roce 2004, kdy skončila na mistrovství světa juniorů druhá, přičemž následující rok tento šampionát již vyhrála. Na Zimních olympijských hrách 2006 v Turíně získala na trati 3000 m zlatou medaili a v závodě na 1500 m bronz. Od té doby začala vozit medaile z mistrovství Evropy i světa. Evropský šampionát vyhrála v letech 2008, 2013, 2014, 2015 a 2017, mistrovství světa ve víceboji v letech 2007, 2011, 2012, 2013, 2014 a 2017. Z mistrovství světa na jednotlivých tratích má kromě dalších cenných kovů již čtrnáct zlatých (pět ze stíhacího závodu družstev, pět z tratě 1500 m, tři z distance 3000 m a jednu ze závodu na 1000 m), z mistrovství Evropy dvě zlaté (1500 m a ze stíhacího závodu družstev). Na zimní olympiádě 2010 ve Vancouveru vyhrála závod na 1500 m. Zúčastnila se Zimních olympijských her 2014, kde vybojovala stříbrné medaile na kilometru, na patnáctistovce a na pětikilometrové distanci a stala se olympijskou vítězkou na trati 3000 m a ve stíhacím závodě družstev. Ze ZOH 2018 si přivezla zlato z trati 1500 m a stříbrné medaile z distance 3000 m a ze stíhacího závodu družstev.\n\nPravidelně startuje v závodech Světového poháru, v sezóně 2012/2013 zvítězila v celkovém bodování Grand World Cupu a v ročnících 2006/2007 a 2013/2014 získala celkové prvenství v závodech na 1500 m.\n\nV roce 2013 získala cenu Oscara Mathisena. V roce 2014 byla agenturou Reuters vyhlášena nejlepší sportovkyní světa.\n\nV roce 2009 se přihlásila k bisexuální orientaci, když v rozhovoru pro jeden nizozemský časopis řekla, že již delší dobu žije s přítelkyní, rychlobruslařkou Sanne van Kerkhofovou. Později se rozešly a Wüstová začala žít s přítelem. Od roku 2017 má vztah s rychlobruslařkou Letitií de Jongovou. Dne 21. dubna 2019 oznámily zasnoubení. \n\nWüstová média opakovaně požádala, aby se soustředila na její sportovní kariéru, a nevěnovala se jejímu osobnímu životu a sexuální orientaci.\n\nKdyž ale získala zlatou medaili na Olympijských hrách v Soči, poznamenaných protesty aktivistů za práva LGBT kvůli před tím přijatému ruskému zákonu omezujícímu práva homosexuálů, mnohé sdělovací prostředky zdůraznily, že se stala první homosexuální vítězkou v Soči.\n\n"}
{"id": "529968", "url": "https://cs.wikipedia.org/wiki?curid=529968", "title": "Avraham Harman", "text": "Avraham Harman\n\nAvraham Harman (: אברהם הרמן, žil v letech 1915 – 1992) byl izraelský diplomat a ředitel a rektor Hebrejské univerzity v Jeruzalémě.\n\nNarodil se v Londýně ve Spojeném království, kde v roce 1935 dokončil studium práv na Wadham College na Oxfordské univerzitě. V roce 1938 imigroval do britské mandátní Palestiny, kde zastával různé funkce v Židovské agentuře. Po vyhlášení izraelské nezávislosti v roce 1948 byl jmenován náměstkem ředitele tiskového a informačního oddělení na izraelském ministerstvu zahraničních věcí. V roce 1949 byl jmenován prvním izraelským generálním konzulem v kanadském Montrealu. V roce 1950 byl členem izraelské delegace při Organizaci spojených národů (OSN). V letech 1953 až 1955 byl generálním konzulem v New Yorku a v letech 1959 až 1968 byl izraelským velvyslancem ve Spojených státech, kde vystřídal Abbu Ebana.\n\nPo skončení diplomatické kariéry se vrátil do Izraele, kde v roce 1968 stal rektorem Hebrejské univerzity. Tento post zastával celkem patnáct let až do roku 1983 a během svého působení v čele univerzity byl, mimo jiné, zodpovědný za přestavbu a rozšíření původního kampusu na hoře Skopus.\n\nHarman byl zakládajícím prezidentem Izraelské veřejné rady pro sovětské židovstvo a tuto funkci zastával až do své smrti v roce 1992. Během svého života získal čestné doktoráty na Yeshiva University, Brandeis University, Hebrejské univerzitě, Weizmannově institutu věd, New York University, Brooklyn College, Jewish Theological Seminary, Hebrew Union College, Pepperdine University, University of San Francisco a University of Rochester. Rovněž tak byl jmenován čestným členem akademické obce na své alma mater.\n\nHarmanova manželka Zina Harmanová a jeho dcera Na'omi Chazanová se obě staly poslankyněmi Knesetu. Harman žil až do své smrti v Jeruzalémě, kde je i pohřben. Na jeho počest je pojmenován Institut Avrama Harmana pro současné židovstvo při Hebrejské univerzitě v Jeruzalémě.\n\n"}
{"id": "529974", "url": "https://cs.wikipedia.org/wiki?curid=529974", "title": "Konstantin Volkov", "text": "Konstantin Volkov\n\nKonstantin Jurijevič Volkov (rusky: Константин Юрьевич Волков) (* 28. února 1960, Irkutsk) je bývalý sovětský atlet ruské národnosti, jehož specializací byl skok o tyči.\n\nV roce 1980 se stal v Sindelfingenu halovým mistrem Evropy a získal stříbrnou olympijskou medaili na letních hrách v Moskvě, kde ve finále nestačil jen na polského tyčkaře Władysława Kozakiewicze. O rok později získal zlatou medaili na světové letní univerziádě v Bukurešti. Univerzitním mistrem se stal také v roce 1983 v Edmontonu.\n\n"}
{"id": "529975", "url": "https://cs.wikipedia.org/wiki?curid=529975", "title": "Horton", "text": "Horton\n\nHorton může být:\n\n\n\n\n\n\n"}
{"id": "529978", "url": "https://cs.wikipedia.org/wiki?curid=529978", "title": "Cenová elasticita", "text": "Cenová elasticita\n\nV ekonomii se pod pojmem cenová elasticita rozumí přímá úměrnost procentuální změny nabídky nebo poptávky určitého zboží nebo služby na její ceně.\n\nRozlišuje se:\n\nPokud by se cena a míra poptávky nebo nabídky vyjádřily formou grafu (kde cena by byla proměnná závislá a míra nabídky nebo poptávky nezávislá), pak by elasticita představovala směrnici tečny (derivaci) k danému bodu grafu (resp. pro cenu v tomto bodě).\n\nExistují zboží a služby, které mají velmi nízkou elasticitu, tedy ani velký výkyv v ceně příliš neotřese jejich poptávkou. Sem mohou patřit jak vysoce luxusní a prestižní výrobky určené jen pro ty nejbohatší (charakteristické tím, že ani v dobách krize se zájem o něj příliš nemění a stále nacházejí své zákazníky), tak naopak základní potřeby nejširší skupiny obyvatel (voda, elektřina, plyn, nájemné) bez nichž se obyčejný člověk může jen těžko obejít. Mluví se pak o neelastické nabídce resp. poptávce.\n\nV kontrastu k tomu, jsou zboží a služby s vysokou elasticitou – tedy takové, u kterých i malá změna ceny způsobí velký rozdíl v její kupovanosti. Sem patří obecně zboží a služby, které si může běžný člověk dopřát víc, když je zrovna levnější, či je na čas oželet, když se jeho cena zvýší. Příkladem mohou být zájezdy a dovolené, byty a nemovitosti. U těchto případů se mluví o elastické nabídce resp. poptávce.\n\nSpeciální případ je pak dokonale elastická nabídka/poptávka kdy i nepatrná změna ceny má nekonečný vliv na odezvu nabídky resp. poptávky, a naopak dokonale neelastická nabídka/poptávka, kdy nabídka nebo poptávka po daném zboží je zcela nezávislá na její ceně. Dokonalá elasticita se ve skutečném tržním prostředí nevyskytuje a je čistě teoretická (mohla by se vyskytovat v tzv. dokonale konkurenčním prostředí). Za dokonale neelastické zboží ekonomové (coby konstrukt) považují hotové peníze a teoreticky se této skupiny blíží zboží nebo služba, jejichž zakoupení nebo využití by pro toho, kdo jich využije, bylo „otázkou života a smrti“ (např. nějaké životně důležité vakcíny, léky).\n\nNěkteré dopady na konečnou cenu výrobků nebo služeb nelze příliš ovlivnit a když nastanou, jsou stejné pro všechny subjekty na straně nabídky (například zvýšení cen ropy má vliv na osobní a nákladní dopravu, zvýšení cen elektřiny a zemního plynu na nájemné). Jiné vlivy mohou být určeny ryze samotnou strukturou trhu.\n\nNa elasticitu určitého výrobku nebo služby má významný vliv konkurenční prostředí (zdali pro ně existují srovnatelné alternativy za podobné ceny). V monopolním prostředí, kdy jsou zákazníci závislí na nabídce jen jednoho subjektu, může tento nasadit ceny až k hranici únosnosti a zákazníci přesto nakonec budou jeho zboží nebo služby kupovat. V tzv. monopsonu může být tento stav obrácený, tedy jediný subjekt na straně poptávky získává větší „páky“ pro vyjednávání o ceně zakázky, kterou může úspěšně stlačit dolů.\n\nVe vysoce konkurenčním prostředí by výrazné nadsazení ceny u jednoho hráče na trhu pro něj mělo efekt ten, že by jeho zákazníci přešli ke konkurenci a po jeho zboží či službách by dramaticky spadla poptávka (potažmo obrat, potažmo zisk a podíl na trhu).\n\nZnalost elasticity tvoří základní aspekt cenové tvorby u daného výrobku nebo služby u firmy, která jej vyvinula či zavedla (například při jeho uvedení na trh). Z elasticity firma určí „optimální“ poptávku po jejich výrobku/službě při zohlednění dalších faktorů (konkurentů, vyvážení kvality a ceny, maximální objem produkce versus maximální poptávka, kterou mohou uspokojit) s tím, že hlavním aspektem je maximalizace zisku.\n\n"}
{"id": "529981", "url": "https://cs.wikipedia.org/wiki?curid=529981", "title": "Jaroslav Fabinger", "text": "Jaroslav Fabinger\n\nJaroslav Fabinger (1899 – 6. června 1942 Luby u Klatov) byl český fotograf.\n\nJaroslav Fabinger vystudoval chemii. Věnoval se amatérsky fotografování a již během studií v Praze v roce 1920 vstoupil do \"Českého klubu fotografů amatérů\". Fotografoval zejména akty a portréty, o kterých vydal v roce 1935 knihu. Psal rovněž články o fotografické chemii. Od roku 1937 pracoval v propagaci ve strakonické Zbrojovce. Na začátku heydrichiády byl zatčen Němci a popraven.\n\n\n"}
{"id": "529982", "url": "https://cs.wikipedia.org/wiki?curid=529982", "title": "Spěchá se, spěchá", "text": "Spěchá se, spěchá\n\n„Spěchá se, spěchá“ je první singl brněnské rockové skupiny Bronz. Vydán byl v roce 1982 (viz 1982 v hudbě) vydavatelstvím Panton. Nahrán byl ve studiu Československého rozhlasu Brno.\n\nSingl obsahuje dvě písně, k oběma složil hudbu kytarista a zpěvák Bronzu Pavel Váně. Text „Spěchá se, spěchá“ pochází od Františka Ringo Čecha, „Objednávej smích“ napsal Jaroslav Wykrent. Obě skladby byly v roce 2007 vydány na kompilačním CD \"The Best of...\"\n\n\n"}
{"id": "529984", "url": "https://cs.wikipedia.org/wiki?curid=529984", "title": "Großengersdorf", "text": "Großengersdorf\n\nGroßengersdorf \"(také: Groß-Engersdorf)\" je městys v okrese Mistelbach v Dolních Rakousích. Žije zde obyvatel.\n\nGroßengersdorf leží ve Weinviertelu \"(vinné čtvrti)\" v Dolních Rakousích pět kilometrů východně od Wolkersdorfu na okraji pahorkovité krajiny, která se uzavírá na severu Moravským polem. Plocha městyse je 15,53 kilometrů čtverečních, 6,65 % plochy je zalesněno.\n\nMěstys sestává pouze z jednoho katastrálního území Großengersdorf.\n\nDějiny místa jsou stejně proměnlivé jako dějiny celého Rakouska.\n\nV roce 1971 zde žilo 1437 obyvatel, 1981 1312, 1991 1341, při sčítání lidu v roce 2001 měla obec 1430 a ke dni 1. dubna 2009 žije v obci 1466 obyvatel.\n\nStarostou obce je Josef Staut, vedoucím kanceláře je Erwin Schickmüller a zástupcem starosty je DI Elfriede Rath.\n\nV obecním zastupitelstvu je 19 křesel. Po obecních volbách v roce 2005 jsou mandáty rozděleny takto: (ÖVP) 10, (SPÖ) 7, (FPÖ) 1 a (Zelení) 1.\n\nObec je dosud ještě převážně zemědělská.\n\nVedle polí má velký význam vinařství. Typickou odrůdou pro Weinviertel je „Veltlín zelený“ \"(bílé víno)\" a „Zweigelt“ \"(červené)\", proto se tyto odrůdy nejvíce pěstují.\n\n\n\nV Großengersdorfu je čilý spolkový život.\n\nHudební spolek „Harmonia Großengersdorf“ byl založený v roce 1886 a sdružuje (v roce 2007) 71 aktivních členů.\n\n\n\nNezemědělských pracovišť bylo v roce 2001 30, zemědělských a lesnických pracovišť bylo v roce 1999 81. Počet výdělečně činných osob v místě bydliště činil v roce 2001 628, tj. 44,54 %.\n\nGroßengersdorf leží na „Stammersdorfské lokálce“ \"(dnešní „Weinviertel-Landesbahn“)\".\n"}
{"id": "529988", "url": "https://cs.wikipedia.org/wiki?curid=529988", "title": "Maurice Trintignant", "text": "Maurice Trintignant\n\nMaurice Bienvenu Jean Paul Trintignant (30. října 1917 – 13. února 2005) byl francouzský automobilový závodník a pilot formule 1 v letech 1950 – 1964.\n\n\n"}
{"id": "529990", "url": "https://cs.wikipedia.org/wiki?curid=529990", "title": "Charles Mackerras", "text": "Charles Mackerras\n\nSir Alan Charles Maclaurin Mackerras, CBE (17. listopadu 1925 Schenectady – 14. července 2010 Londýn) byl britský dirigent a hudební skladatel australského původu, mj. známý odborník na český repertoár, žák Václava Talicha.\n\nStudoval v Sydney a v Praze. Jeho učitelem byl především dirigent Václav Talich.\n\nDebutoval v Sadler´s Wells, pozdější Anglické národní opeře.\n\nV letech 1966–69 byl prvním dirigentem Hamburské státní opery. V letech 1970–77 byl uměleckým ředitelem Anglické národní opery.\n\nV období 1993–96 byl prvním hostujícím dirigentem Operní společnosti v San Franciscu. Rovněž byl dlouholetým spolupracovníkem Metropolitní opery v New Yorku.\n\nV roce 1995 byl za svoji dlouholetou spolupráci a významný přínos pro český hudební život jmenován hlavním hostujícím dirigentem České filharmonie.\n\nV roce 1996 byl oceněn medailí Za zásluhy I. stupně.\n\nV květnu 1999 byl jmenován čestným doktorem Akademie múzických umění v Praze. \n\nV dubnu 2010 obdržel od ministra kultury Václava Riedlbaucha medaili \"Artis Bohemiae Amicis\" (Přátelům českého umění) za propagaci českého umění.\n\n"}
{"id": "529992", "url": "https://cs.wikipedia.org/wiki?curid=529992", "title": "Chmýr", "text": "Chmýr\n\nChmýr (\"pappus\") jsou lehké štětiny nebo chlupy, které mají napomáhat rozšiřování zralých semen větrem (tzv. anemochorie).\n\nChmýr vzniká při postupném vývinu a dozrávání semen přeměnou kališních lístků ve štětiny nebo v chlupy. Ty pak setrvávají na semenech některých rostlin (nejčastěji nažek) a slouží jako padák při rozšiřování plodů větrem.\n\nMezi chmýr se počítají i dlouhé chlupy (trichomy) např. u semen vrby (\"Salix\"), topolu (\"Populus\") nebo bavlníku (\"Gossypium\"). Jsou to jednoduché jednobuněčné výrůstky na pokožce rostliny, které plní funkci chmýru.\n\nChmýr může být tvarově různý; čím je tvarově složitější, tím poskytuje větší plochu, do které se může vítr opřít. Dělí se do několika druhů:\n\nChmýr slouží nejen k rozšiřovaní rostlin větrem, ale je také prospěšný při dopadu semene do vody, kde slouží jako záchranné plovací zařízení do doby, než se semeno dostane na pevnou půdu. U některých velice drobných a lehkých semen, např. u tilandsie (\"Tilandsia\"), slouží po navlhnutí k přilepení semínka k podkladu do doby, než se toto ukotví kořínkem.\n\n\n"}
{"id": "529993", "url": "https://cs.wikipedia.org/wiki?curid=529993", "title": "Poprvé v Praze", "text": "Poprvé v Praze\n\n„Poprvé v Praze“ je druhý singl brněnské rockové skupiny Bronz. Vydán byl v roce 1983 (viz 1983 v hudbě) vydavatelstvím Panton. Nahrán byl ve studiu Československého rozhlasu Brno.\n\nPíseň „Poprvé v Praze“ složili Pavel Váně a Daniel Forró na text Františka Ringo Čecha. „Černobílá“, Váněho skladba s textem Ivana Huvara, byla v roce 1985 znovu nahrána v mírně odlišném provedení a zařazena na album \"Zimní království\". Obě písně vyšly v roce 2007 na kompilačním CD \"The Best of...\".\n\n\n"}
{"id": "529994", "url": "https://cs.wikipedia.org/wiki?curid=529994", "title": "Waimangu Geyser", "text": "Waimangu Geyser\n\nWaimangu Geyser byl gejzír nacházející se nedaleko města Rotorua v oblasti Taupo Volcanic Zone na Novém Zélandu. Na začátku 20. století se zde nacházel největší známý gejzír všech dob, který začal pravidelně tryskat v roce 1900. Následně fungoval po čtyři roky, kdy sesuv svahu změnil hladinu podzemní vody, což vedlo k jeho zániku. Výtrysky gejzíru Waimangu dosahovaly obyčejně výšky okolo 160 m, ale některé supervýtrysky vyvrhly vodu až do výšky 460 m. Vznikl jako reakce na velkou sopečnou erupci Mount Tarawery v roce 1886, která otevřela dlouhou prasklinu směrem k jezeru Rotomahana.\n\nPrvní erupce byla zaznamenána v roce 1900, kdy začal vyvrhovat vodu do výšky až okolo 460 metrů, což způsobilo v celém světě značný zájem. Erupce pokračovaly až do 1. listopadu 1904, kdy sesuv půdy změnil hladinu podzemní vody. Během výtrysku byla proudící voda černá, jelikož obsahovala fragmenty okolních hornin a bahna, které se v okolí nacházelo. Původní obyvatelé ostrovů Maorové pojmenovali proto gejzír „Waimangu“ znamenající „černá voda“. Následně se označení gejzíru začalo používat i pro okolní geotermální oblast známou jako Waimangu Volcanic Rift Valley. 31. srpna 1903 zemřeli v důsledku erupce gejzíru v okolí čtyři turisté, kteří nedbali opakovaných pokynů průvodce, aby se vzdálili od gejzíru. Poté, co se přiblížili k ústí gejzíru příliš blízko, došlo k hlasité erupci, která všechny usmrtila.\n"}
{"id": "529999", "url": "https://cs.wikipedia.org/wiki?curid=529999", "title": "Tyčinka (oko)", "text": "Tyčinka (oko)\n\nTyčinka je fotoreceptorická buňka v oční sítnici obratlovců, která obecně umožňuje vnímání kontrastů (černobílé mlhavé vidění při nízkém osvětlení). Tyčinka je pojmenována podle protáhlého až vláknitého tvaru. Barevné vidění neumožňuje – k tomu jsou třeba čípky, které se z tyčinek vyvinuly a přispěly tak k evoluční výhodě savců.\n\nTyčinky a čípky se nacházejí na vnější straně sítnice, až za různými nervovými buňkami. Délka tyčinek je až 50 µm, zatímco šířka asi 3 µm. V jejich tvaru se dají vypozorovat dvě základní části, vnější (směřující ven z oka) a vnitřní (směřující „do sklivce“). Jednotlivé části jsou odděleny konstrikcí (zúženinou). Ve vnější části se nachází samotné centrum vidění, protože se v něm nachází 600–1000 disků, jejichž membrána obsahuje oční purpur – rodopsin. V jedné tyčince je asi 100 milionů molekul rodopsinu.\n\nVe vnitřní části buňky se nachází velké množství mitochondrií a glykogenu. To naznačuje, že v této části se soustřeďuje energetický metabolismus, který vyživuje zbytek buňky. Nedaleko se také nachází množství ribozomů (resp. polyribozomy) umožňující rychlou syntézu proteinů.\n\nV lidské sítnici se nachází 120–130 milionů tyčinek, tedy asi dvacetkrát více než čípků. To napovídá, že tyčinky jsou centrální buňky umožňující lidské vidění. Jsou to přeměněné neurony, v nichž díky rodopsinu dochází ke vzniku elektrického impulsu. Rodopsin se totiž po dopadu fotonu rozpadá na řadu jednotlivých složek. Tento rozpad je zodpovědný za vznik receptorového potenciálu, následně vzniku akčního potenciálu v očním nervu a dodání této informace do mozku.\n"}
{"id": "530001", "url": "https://cs.wikipedia.org/wiki?curid=530001", "title": "Mexická revoluce", "text": "Mexická revoluce\n\nMexická revoluce byl vojensko-politický proces, který v roce 1910 začal jako vzpoura proti diktatuře Porfirio Díaze a nakonec, po mnoha peripetiích, skončil spory mezi jednotlivými povstaleckými skupinami ukončenými až ve 30. letech 20. století. Klíčovými postavami revoluce byli Francisco Madero, Venustiano Carranza, Álvaro Obregón, Pancho Villa a Emiliano Zapata. Zapatova rolnická skupina byla nejlevicovější.\nOd roku 1876 vládl v Mexiku diktátor Porfirio Díaz. Odpor k jeho vládě rostl a Díaz veřejně přislíbil demokratické volby, ve kterých nebude kandidovat. Slib však nesplnil a favorita voleb vykázal do Evropy. To zapůsobilo jako rozbuška. Opozice vyhlásila 20. listopadu 1910 povstání. Do jeho čela se postavil Francisco Madero, který bývá označován za liberála, avšak k jeho rétorice patřil i boj proti zahraničnímu kapitálu a pozemková reforma. Revoluční jednotky poměrně rychle a snadno zvítězily. V květnu 1911 byl Madero zvolen novým prezidentem. Tím skončila první fáze revoluce. Za součást revoluce však bývají označovány i děje, které následovaly, byť se historikové na datu konce revolučního procesu většinou neshodnou.\n\nMadero se pokusil v čele země realizovat pozemkovou reformu, avšak čelil kritice zprava i zleva. Nakonec ho smetl pravicový vojenský převrat. Začátkem roku 1913 byl zavražděn, a to na příkaz vojáka a konzervativního politika Victoriano Huerty. Ten se také postavil do čela země. Odpor proti Huertovi je považován za druhou fázi revoluce. Opozice měla tentokrát více center. Jednomu dominoval guvernér státu Coahuila Venustiano Carranza (tzv. Konstitucionální armáda), dalšímu voják Álvaro Obregón a levicovým skupinám velel Pancho Villa. Další centrum bylo na jihu země, zde rolnické povstalce vedl Emiliano Zapata (heslo \"Viva Zapata\" je dodnes populárním). Huerta měl podporu Spojených států amerických, které v roce 1914 v jeho prospěch vojensky intervenovaly (okupace Veracruzu). Vměšování Američanů vzbudilo nevoli v celé zemi a spíše sjednotilo protihuertovskou opozici. Huerta tlaku povstalců odolával do roku 1914, poté prchl do USA. To byl konec druhé fáze revoluce.\n\nDalší vývoj se už vyznačoval mimořádnou nepřehledností. Mezi huertovskou opozicí totiž začaly ozbrojené střety. Zapata uzavřel spojenectví s Villou a zahájil boj proti Carranzovi s Obregónem. Levice ovládla načas i Ciudad de México. Carranza se však spojil s dělnickým hnutím a odbory (tzv. rudými pluky) a v roce 1916 byli Zapata s Villou poraženi. Časem byli oba i zabiti (Zapata roku 1919). V roce 1917 pak byla ve městě Santiago de Querétaro přijata nová Ústava, která část půdy předala malým rolníkům, dala sociální práva zejména dělníkům (osmihodinová pracovní doba atp.) a zakazovala cizincům nabývat v Mexiku majetek. Přijetí ústavy je dalším mezníkem, kterým někteří ohraničují konec revoluce.\n\nPoté však začaly spory i mezi Carranzou a Obregónem. Carranza byl zvolen prezidentem, zatímco Obregón se cítil upozaděný. V roce 1920 měli proti sobě kandidovat na prezidenta, avšak Obregón ještě před volbami (údajně kvůli obavám z volebních machinací) provedl vojenský převrat, během nějž byl Carranza obregonovci zavražděn. Obregón se ujal prezidentského úřadu. Svým ekonomickým nacionalismem výrazně zhoršil vztahy s USA, avšak ty se mu kolem roku 1923 podařilo urovnat. Trvale zlé byly naopak vztahy s Vatikánem, kterému se nelíbilo, že Ústava z roku 1917 provedla jednostrannou odluku státu a církve, omezila přístup katolické církve do škol a také k majetku. Vatikán svou kritiku, na rozdíl od USA, stále zesiloval, což vedlo ke vzniku hnutí radikálních katolíků, zejména na venkově (tzv. \"cristeros\"). Odpor \"cristeros\" mimořádně zesílil, když roku 1924 vystřídal Obregóna v prezidentském úřadě další voják Plutarco Elías Calles, který nasadil ještě ostřejší kurz proti katolické církvi. Roku 1927 již odpor \"cristeros\" přerostl v regulérní občanskou válku. Obregón v roce 1928 znovu kandidoval na prezidenta, ve volbách vyhrál, ale než mohl do úřadu nastoupit, byl zavražděn katolickým radikálem. Tím zmizela ze scény poslední velká postava Mexické revoluce.\n\nCalles založil roku 1929 Národní revoluční stranu (\"Partido Nacional Revolucionario\"), jejímž prostřednictvím ovládal Mexiko až do poloviny 30. let, byť prezidenty bylo několik jiných politiků, povětšinou Callesových loutek (Emilio Portes Gil, Pascual Ortiz Rubio, Abelardo Rodríguez). V roce 1934 Calles do prezidentského úřadu dosadil Lázaro Cárdenase. Ten však Callesovi rychle přerostl přes hlavu, zbavil ho vlivu a nakonec přinutil k exilu v USA. Roku 1938 Cárdenas přejmenoval svou stranu na Mexickou revoluční stranu (\"Partido Revolucionario Mexicano\"). Cárdenas také prohlásil, že nastoluje tzv. \"revoluční režim\", čímž měla revoluce \"definitivně zvítězit\". Tento výsledek revoluce, tedy režim založený na etatismu, nacionalismu, korporativismu, vládě jedné strany, silném modernizačním étosu, silné roli odborů a určitých vztazích ke komunismu (viz Cárdenasův obdiv k Trockému), trval v Mexiku až do roku 1997. Součástí režimu byla ideologie zvaná \"revoluční nacionalismus\" a její součástí byl zase oficiální výklad revoluce, v němž byla upozaděna postava Franciska Madery a vysoko byly naopak vyzdviženy postavy Pancho Villy a Emiliana Zapaty. Po roce 1997 začalo přibývat alternativních výkladů revoluce, ta však zůstává jádrem moderní mexické národní identity.\n\n"}
{"id": "530002", "url": "https://cs.wikipedia.org/wiki?curid=530002", "title": "Sebevražedný útok", "text": "Sebevražedný útok\n\nSebevražedný útok či sebevražedný atentát je útok v jehož důsledku útočník sám zemře. Sebevražedné útoky používala jako součást boje v průběhu lidské historie. Například během druhé světové války japonští piloti naráželi upravenými letadly do amerických vojenských lodí; těmto útokům se říkalo kamikaze. V letech 1994 až 2004 patřily mezi dva hlavní způsoby dopravní prostředek (např. auto) naplněné výbušninami, případně může mít atentátník výbušniny připevněné na vlastním těle. Jelikož je cílem útoku zabít co nejvíce lidí, často jsou prováděny v místech s velkou koncentrací lidí (například autobusy, apod). Podle Morgensterna a Falka (2009) došlo k výraznému nárůstu sebevražedných útoků od konce 90. let 20. století.\n\nMezi velké soudobé sebevražedné útoky patří například teroristické útoky na New York a Washington z 11. září 2001. Sebevražedné teroristické útoky rovněž ve velké míře používali palestinští radikální islamisté během druhé intifády proti Izraeli. Povstalecké skupiny využívaly taktiky sebevražedných útoků, často zaměřených proti civilistům, během války v Iráku, Afghánistánu, Pákistánu, na Srí Lance a později také v Sýrii.\n\n\n"}
{"id": "530009", "url": "https://cs.wikipedia.org/wiki?curid=530009", "title": "Václav Kaňkovský", "text": "Václav Kaňkovský\n\nVáclav Kaňkovský (16. října 1917, Kamenice nad Lipou – 27. dubna 1987, Praha) byl český herec.\n\n\n"}
{"id": "530011", "url": "https://cs.wikipedia.org/wiki?curid=530011", "title": "Lucie Borhyová", "text": "Lucie Borhyová\n\nLucie Borhyová (* 16. dubna 1978, Praha) je česká televizní moderátorka, která uvádí od roku 1999 \"Televizní noviny\" na TV Nova a od roku 2005 také magazín \"Víkend\". Patří mezi typické tváře televize Nova.\n\nRoku 1996 dokončila Gymnázium Františka Palackého v Neratovicích. Po gymnáziu se pokusila uspět u přijímacích zkoušek na Filozofickou fakultu Univerzity Karlovy, kde se chtěla věnovat studiu oboru sociální práce. Po nepřijetí začala studovat Vyšší odbornou školu publicistiky, kterou úspěšně dokončila.\n\nV roce 1997 začínala v TV Nova jako pomocná redaktorka ve zpravodajství. Několikrát obdržela cenu Nejoblíbenější ženy Novy v Anketě ANNO, v roce 2009 se umístila na třetí příčce (ANNO 2008). V roce 2007 se zúčastnila televizní soutěže Bailando, kde soutěžila s Petrem Pikem pro jeho postiženého synovce Daniela. V roce 2008 začala moderovat i Odpolední Televizní noviny.\n\nKromě moderování dostala i nabídky herecké – zahrála si v \"Ulici\" a v \"Comebacku\" a ve filmu \"Dědictví aneb Kurvaseneříká\". Za svoji kariéru získala mnoho diváckých a televizních ocenění. Tvoří dlouholetou moderátorskou dvojici s Reynoldem Korantengem.\n\nDíky své dlouholeté moderaci Televizních novin a Odpoledních Televizních novin se stala jednou z typických tváří televize Nova a moderovala tak i vyhlášení cen Český Slavík Mattoni 2000, nebo několik speciálů pořadu Život ve hvězdách.\n\nBorhyová má jednoho syna, Lucase Papadakise, který se narodil 11. prosince 2008. Jeho otcem je řecký podnikatel Nico Papadakis.\n\nOd září 2012 byl jejím partnerem sportovní redaktor TV Nova Michal Hrdlička, s nímž byla zasnoubena a kterému také 25. června 2014 porodila svého druhého potomka, dceru Lindu. Ještě před narozením dcery Lindy chtěla Borhyová stihnout vdavky, ale ze svatby nakonec sešlo, protože televizní pár nedokázal utajit termín. Dne 14. října 2015 oficiálně Lucie Borhyová a Michal Hrdlička potvrdili rozchod.\n\n"}
{"id": "530020", "url": "https://cs.wikipedia.org/wiki?curid=530020", "title": "Zimní království", "text": "Zimní království\n\nZimní království je jediné studiové album brněnské rockové skupiny Bronz. Deska byla vydána v roce 1986 (viz 1986 v hudbě).\n\nSkupina Bronz od roku 1981 koncertovala s programem nazvaným \"Zimní království\" na motivy pohádky Hanse Christiana Andersena. V následujících letech vydala dva singly, v roce 1984 ale musela kvůli nátlaku socialistického režimu skončit. Přesto lídr skupiny, kytarista a zpěvák Pavel Váně během letních měsíců roku 1985 nahrál s pomocí bývalých členů Bronzu a dalších hostů ve svém domácím studiu upravenou a zkrácenou studiovou podobu \"Zimního království\", kterou v následujícím roce vydal Panton. Deska obsahuje celkem devět skladeb inspirovaných novou vlnou, folkem a art rockem, který je nejvýraznější v titulní skladbě \"Zimní království\".\n\nAlbum \"Zimní království\" vyšlo v roce 1986 ve vydavatelství Panton na LP a MC. Na samostatném CD nebylo \"Zimní království\" nikdy vydáno. Dočkalo se až v roce 2007 v rámci kompilačního alba \"The Best of...\" od FT Records, které obsahuje v zpřeházeném pořadí všechny skladby vyjma jedné, písně „Černobílá“, jež byla na kompilaci zařazena v singlové podobě ze singlu „Poprvé v Praze“.\n\n\n"}
{"id": "530024", "url": "https://cs.wikipedia.org/wiki?curid=530024", "title": "HMS Repulse", "text": "HMS Repulse\n\nHMS \"Repulse\" byl v historii název celkem dvanácti lodí Royal Navy:\n\n"}
{"id": "530025", "url": "https://cs.wikipedia.org/wiki?curid=530025", "title": "Zdeněk Novák", "text": "Zdeněk Novák\n\nJméno Zdeněk Novák patří více osobám:\n\n"}
{"id": "530030", "url": "https://cs.wikipedia.org/wiki?curid=530030", "title": "Soňa Marková", "text": "Soňa Marková\n\nSoňa Marková, rozená Sobotová, (* 25. února 1963 Hradec Králové) je česká politička, v letech 2002 až 2017 byla poslankyní Poslanecké sněmovny za KSČM.\n\nRoku 1987 vystudovala učitelství pro 5. – 12. ročník na Pedagogické fakultě v Hradci Králové (aprobace ruský jazyk a dějepis). Pro promoci učila na základní škole v Náchodě, kde pracovala až do svého zvolení do parlamentu v roce 2002.\n\nS manželem vychovala dvě děti, syna Václava a dceru Terezu. V roce 2005 se se svým manželem rozvedla.\n\nV roce 1986 vstoupila do KSČ. Zpětně to komentovala následovně: „Rozhodovala jsem se na základě příkladu svých rodičů, kteří byli poctivými a pracovitými lidmi.“ Později zůstala v nástupnické KSČM.\n\nRoku 1998 se stala neuvolněnou místopředsedkyní a Okresního výboru KSČM v Náchodě v roce 2000 jeho předsedkyní. Za okres Náchod zasedala v Ústředním výboru KSČM. V komunálních volbách roku 1998, komunálních volbách roku 2002, komunálních volbách roku 2010 a komunálních volbách roku 2014 byla zvolena za KSČM do zastupitelstva města Náchod. Profesně se k roku 1998 uvádí jako učitelka.\n\nVe volbách v roce 2002 byla zvolena do poslanecké sněmovny za KSČM pro volební obvod Královéhradecký kraj. Byla členkou sněmovního výboru pro evropskou integraci (od roku 2004 oficiálně výbor pro evropské záležitosti), v letech 2004–2006 jako jeho místopředsedkyně. Poslanecký mandát obhájila ve volbách v roce 2006. Zůstala místopředsedkyní výboru pro evropské záležitosti a byla členkou výboru pro zdravotnictví. Opětovně byla do sněmovny zvolena ve volbách v roce 2010. Do ledna 2012 působila na postu místopředsedkyně výboru pro evropské záležitosti, nyní je místopředsedkyní výboru pro zdravotnictví.\n\nV roce 2008 kandidovala na post předsedkyně komunistické strany, ale nezískala dostatečnou podporu. Hlasovalo pro ni jen pět delegátů. Byla první ženou, která se o tento vrcholný post v komunistické straně ucházela. Ve stínové vládě KSČM spravuje resort zdravotnictví a průřezový resort rodiny a rovných příležitostí.\n\nVe volbách do Poslanecké sněmovny PČR v roce 2013 kandidovala v Královéhradeckém kraji jako lídryně KSČM a byla zvolena. Ve volbách do Poslanecké sněmovny PČR v roce 2017 obhajovala svůj poslanecký mandát za KSČM v Královéhradeckém kraji z druhého místa kandidátní listiny. Ve volbách získala v tomto kraji KSČM pouze jeden mandát, Soňa Marková tak svůj poslanecký mandát neobhájila.\n\nVe volbách do Senátu PČR v roce 2018 kandidovala za KSČM v obvodu č. 47 – Náchod. Se ziskem 9,60 % hlasů skončila na 4. místě.\n"}
{"id": "530033", "url": "https://cs.wikipedia.org/wiki?curid=530033", "title": "The Best of...", "text": "The Best of...\n\nThe Best of… je kompilační album brněnské rockové skupiny Bronz, která existovala v letech 1981 až 1984 pod vedením Pavla Váněho. Album vyšlo v roce 2007 (viz 2007 v hudbě).\n\n\"The Best of…\" je téměř kompletní přehled tvorby Bronzu, jehož existence byla ukončena kvůli nátlaku socialistického režimu v polovině 80. let. Přesto skupina stihla vydat dva singly a jako pohrobek nahrála a roku 1986 vydala album \"Zimní království\", což je zkrácená a upravená část tehdejšího koncertního programu Bronzu. \"Zimní království\" však nikdy nebylo vydáno na CD. Teprve v roce 2007 se Pavel Váně rozhodl vydat souhrnné CD s celou oficiálně vydanou diskografií Bronzu a dalšími, do té doby nevydanými písněmi.\n\n"}
{"id": "530034", "url": "https://cs.wikipedia.org/wiki?curid=530034", "title": "Bobruška", "text": "Bobruška\n\nBobruška (\"Aplodontia rufa\") je hlodavec z podřádu veverkočelistní (Sciuromorpha). Je jediným žijícím druhem rodu \"Aplodontia\" i čeledi bobruškovití. Vyskytuje se v podhorských oblastech při pacifickém pobřeží Severní Ameriky.\n\nJde o 30–45 cm dlouhého hnědo-šedě zbarveného zavalitého býložravce s velmi krátkým ocasem. Vzhledem připomíná menšího bobra, ale je mnohem víc příbuzný s veverkami. Je považován za nejprimitivnějšího hlodavce.\n\nŽije na západě Severní Ameriky, od jižních částí kanadské Britské Kolumbie až po Sanfranciský záliv na jihu, kde se vyskytují dvě ostrůvkovité populace. Na východě zasahuje do pohoří Sierra Nevada.\n\nVytváří sedm poddruhů. Z nich \"A. rufa nigra\", žijící jen v okolí městečka Point Arena 150 km severozápadně od San Francisca a zahrnující jen asi 100 jedinců v 10 populacích, je považován za ohrožený. Poddruh \"A. rufa phaea\" žijící ostrůvkovitě u severního pobřeží Sanfranciského zálivu je klasifikován jako zranitelný; ostatní poddruhy jsou málo dotčené.\n\nZdržuje se především na zalesněných nebo hustě křovinatých plochách kolem řek či jezer, často v oblastech s vyššími srážkami, kde je půda nasáklá vodou. Byla pozorována i ve výšce 2200 m n. m., ale většinou žije v mnohem nižších polohách.\n\nBobrušky jsou podsaditá zvířata s krátkýma nohama. Tělo je dlouhé 300–460 mm, ocas jen 10–40 mm. Dosahuje výšky asi 120 mm. Dospělí jedinci mohou vážit až 1800 g, ale průměrná váha samců je 830 g a samic 770 g. Všechny končetiny mají pět prstů, které jsou u předních nohou relativně dlouhé – zvíře je používá k hrabání.\n\nMá malé oči a mohutnou dolní čelist. V tlamě má celkem 22 zubů. Její zubní vzorec je\n\nSrst je hustá a krátká, uniformně šedě hnědá, prorostlá tmavšími chlupy. Barva se však mění od načervenalé do černavé podle poddruhu. Mladší jedinci jsou zbarveni více do šeda. Samice mají šest bradavek.\n\nBobrušky konzumují téměř jakýkoliv rostlinnou potravu. Jedí všechny zelené části rostlin, obzvláště rády mají kapradiny. V zimě, když se k nim nemohou dostat, okousávají i kůru a větvičky stromů. Nejsou ale příliš obratní lezci, a proto se pohybují jen v nižších partiích stromů (do 7 m nad zemí).\n\nV zemi si budují systém mělkých nor, které jsou několik metrů dlouhé a mají průměr 10–25 cm. Ty vedou k hlavnímu hnízdu a několika spížím, které jsou využívány zejména v zimě, protože během ní neupadají bobrušky do zimního spánku.\n\nMohou být aktivní v kteroukoliv denní nebo noční dobu; častěji ale hledají potravu v noci. Během 24 hodin vykazují 5–7 period aktivity, které střídají s odpočinkem v hnízdě. Při hledání potravy se jen málokdy vzdalují více než několik metrů od nor.\n\nVětšinou žijí samotářsky a jen někdy se sdružují do společensky slabě vázaných kolonií. Populační hustotu zvířat uvádějí různí autoři rozdílně – od 4 po 20 jedinců na hektar. Mezi jejich predátory patří především kojot nebo rys červený.\n\nPáří se v zimě od ledna do března. Mláďata se rodí po 28–30 dnech březosti obvykle od konce února do začátku dubna. Zajímavostí je, že všechny samice v konkrétní populaci dosahují ovulace každý rok ve stejnou dobu.\n\nBobrušky rodí 2–3 mláďata. Ta při narození váží 18 – 29,5 g a jsou kojena obvykle 8 týdnů. Oči se jim plně otvírají pozdě – někdy až po 50 dnech. Dospělosti dosahují v druhém roce života. Dožívají se věku 5–6 let.\n\n"}
{"id": "530038", "url": "https://cs.wikipedia.org/wiki?curid=530038", "title": "Tibor Honty", "text": "Tibor Honty\n\nTibor Honty (9. května 1907 Krompachy, Slovensko – 1. prosince 1968 Praha) byl československý fotograf.\nTibor Honty maturoval na klasickém gymnáziu v Bratislavě v roce 1927. V letech 1930–1933 studoval keramiku na Škole uměleckých řemesel. Svou keramiku pak vystavoval v Praze a v Paříži. Přestěhoval se natrvalo do Prahy, kde deset let pracoval v tiskárně jako chemigraf a retušér. Začal fotografovat v roce 1935. Věnoval se reportážní a sociální fotografii a fotografování uměleckých plastik. Po válce vstoupil do Spolku výtvarných umělců Mánes, kde se v roce 1948 podílel na vzniku fotografické sekce.\n\nV 60.letech fotografoval dokumentární fotografie uměleckých děl pro muzea a pro Národní galerii v Praze i v Bratislavě, které byly publikovány v knihách o výtvarném umění, například monografie \"Majster levočského oltára\".\n\n\n\n"}
{"id": "530039", "url": "https://cs.wikipedia.org/wiki?curid=530039", "title": "Jerry Shirley", "text": "Jerry Shirley\n\nJerry Shirley (4. února 1952, Waltham Cross, Londýn) je anglický rockový bubeník, nejvíce známý pro své působení ve skupinách, Humble Pie a Fastway.\n\nShirley začal hrát na bicí již v mládí a ve věku 17 let byl pozván známým zpěvákem a kytaristou Steve Marriottem do nově formované skupiny Humble Pie. Ve skupině Humble Pie pak zůstal po celou dobu její existence. Spolupracoval také na sólových projektech Steve Marriotta a v 80. letech spoluzakládal skupinu Fastway. Shirley byl spoluautorem největšího hitu Fastway, \"Say What You Will\". Poté co se Fastway rozpadli, Shirley se rozhodl obnovit Humble Pie v USA. Protože byl jediným původním členem, skupinu pojmenoval Humble Pie Featuring Jerry Shirley (česky: Jerry Shirley uvádí Humble Pie). Společně se zpěvákem Charlie Huhnem (ex Victory a Ted Nugent band), vystupovali jako Humble Pie Featuring Jerry Shirley asi deset let, přičemž se u nich za tu dobu vystřídalo několik hudebníků. Během této doby Shirley pracoval též jako diskžokej v rozhlasové stanici WNCX v Clevelandu (Ohio).\n\nShirley se vrátil do UK v roce 1999 a účastnil se několika hudebních projektů, včetně show věnované památce jeho spoluhráče z Humble Pie, Steve Marriottovi. Shirley vlastní všechna práva ke jménu Humble Pie. V současnosti hraje s Deborah Bonham Band, kde je sólovou zpěvačkou Debbie Bonham, mladší sestra zesnulého bubeníka Johna Bonhama.\n\nVrchol Shirleyovy kariéry je album Humble Pie \"Performance Rockin' the Fillmore\" a debutové album Fastway. Na videu je k vidění na \"Steve Marriott: Live From London\" a \"The Steve Marriott Tribute Concert\", kde po letech vystupuje společně se zbývajícími členy Humble Pie.\n\nVedle Humble Pie a Fastway, Shirley pracoval též s Joey Mollandem (ex-Badfinger) ve skupině Natural Gas, a s hudebníky jako jsou David Gilmour, Alexis Korner, Billy Nicholls, Syd Barrett, John Entwistle, Sammy Hagar a Benny Mardones.\n\n"}
{"id": "530041", "url": "https://cs.wikipedia.org/wiki?curid=530041", "title": "Lom Bílina", "text": "Lom Bílina\n\nLom Bílina je jednou z těžebních lokalit společnosti Severočeské doly a.s. Leží na hranicích okresu Most a Teplice. V blízkosti lomu se nachází města Bílina, Duchcov a Ledvice, dále pak vesnice Braňany a zaniklá vesnice Libkovice. K dolu Bílina patří též několik rozsáhlých hospodářských objektů a pozemků. Ty jsou soustředěny především mimo prostory samotného dolu. V bílinské Důlní ulici nalezneme například velkou čerpací stanici především pro doplňování PHM do vozidel SD. Mimo jiné je zde také velký hlavní sklad, kde se soustředí všechny různé materiály a nová i vysloužilá mechanizace, potřebná pro chod dolů a správu majetku SD.\n\nPůvodní lom nesl jméno \"Velkodůl Maxim Gorkij\". Otvírka byla provedena severozápadně od města Bílina. Lom postupně přetěžil důl Aloise Jiráska a pokračuje směrem k Mariánským Radčicím.\n\nUhlí se zde dobývá z třetihorní hnědouhelné sloje vzniklé z původního rašelinného močálu. Těží se zde především nízkosirnaté energetické uhlí. Roční těžba je 8–9 mil. tun uhlí při odklizu nadložních zemin 50 mil. m³. Veškeré vytěžené uhlí v závislosti na jeho kvalitě je upraveno tříděním, drcením a rozdružováním v úpravně uhlí Ledvice na obchodní uhelné produkty tříděného uhlí, prachového uhlí a palivových směsí s určením pro široké spektrum odběratelů v průmyslu, energetice, teplárenství a pro komunální spotřebu.\nVětšinu vytěženého uhlí používá jako palivo elektrárna Ledvice\nSe zahájením těžby na lomu Bílina byla založena vnější výsypka Pokrok u města Duchcov a výsypka Radovesice. Většina vytěžené skrývky je zakládána na vnitřní výsypku.\n\nV průběhu těžby byl přerušen tok Radčického, Lomského a Loučenského potoka, původní přítoky Bíliny. Toky jsou svedeny přeložkou do Loučenského potoka a zbytek je zachycen v nádrži na hraně lomu a přečerpáván mimo těžební prostor. V předpolí lomu bylo provedeno množství drenáží a úprav, které chrání těžbu před přívaly vody. Také byla v průběhu těžby přeložena silnice II/256, která vedla přes Jenišův Újezd a Libkovice, dnes vede přes Mariánské Radčice.\n\nV dole Bílina se nachází absolutně nejníže položené otevřené místo v Česku, jedná se ale o zeměpisný rekord vzniklý v důsledku lidské činnosti. Jedná se o místo, kde leží čerpací stanice odvádějící vodu z lomu, toto místo mělo v roce 2014 nadmořskou výšku 20,4 m. Jelikož těžba pokračuje, místo se stále prohlubuje a v budoucnosti bude ležet níže než hladina moře.\n\nPůvodní limity těžby byly nastaveny v roce 1991 a zasahovaly na vzdálenost 250 metrů od obce Braňany. V roce 2008 byl schválen plán dobývání na lomu Bílina do roku 2030, který zahrnoval korekci, která umožnila na žádost obce posunutí o zhruba 400 metrů dále. Společnost zde přišla o 31,8 milionu tun uhlí a získala stejné množství poblíž bývalých Libkovic. Také se vyjednala ochrana proti prašnosti z těžby v podobě dvou nových lesoparků u Mariánských Radčic.\n\nO postupném útlumu těžby nebo prolomení stanovených limitů se jednalo v roce 2015. Vláda v říjnu rozhodla o prolomení limitů v lomu Bílina, zatímco v lomu ČSA zůstaly limity zachovány. Roli hrálo to, že pokračování těžby na Bílině nevyžaduje bourání žadných obytných částí a vlastnictví lomu polostátním ČEZem. Prolomením bude možné získat asi 100 milionů tun uhlí, které bude určeno přednostně do tepláren.\n\n"}
{"id": "530045", "url": "https://cs.wikipedia.org/wiki?curid=530045", "title": "Sherlock Holmes (film, 2009)", "text": "Sherlock Holmes (film, 2009)\n\nSherlock Holmes je americko-britský film režiséra Guye Ritchieho uvedený na konci roku 2009. V titulní roli detektiva Sherlocka Holmese se představil Robert Downey mladší, doktora Watsona ztvárnil Jude Law. Ve filmovém příběhu soupeří s hlavní zápornou postavou lordem Blackwoodem, kterého hraje Mark Strong a který se snaží převzít vládu nad Spojeným královstvím.\n\nHlavní postavy (s výjimkou Blackwooda) jsou převzaty z detektivních příběhů Arthura Conana Doyla, přesto se liší od předchozích filmových zpracování. Oba hlavní hrdinové jsou mladší, prostor je věnován jejich vzájemným konverzacím plným osobních narážek. U Holmese je zdůrazněno výstřední chování a fyzické schopnosti, díky kterým obstojí v bitkách, jeho myšlenkové pochody jsou převedeny na plátno v podobě sekvencí zpomalených záběrů.\n\nZ Doylových příběhů pochází také postavy Irene Adlerové, Holmesovy osudové ženy (hraje Rachel McAdamsová), Lestrada, inspektora Scotland Yardu (Eddie Marsan), a profesora Moriartyho (který se na scéně objevuje vždy v temnotě).\n\nDěj a zápletka jsou originální pro tento film. Nejedná se o klasický detektivní příběh, pachatel je od počátku znám, přesto se při odhalování jeho činnosti uplatňují Holmesovy deduktivní metody. Uznání si film získal ztvárněním viktoriánského Londýna, zejména obyčejných čtvrtí a průmyslových zařízení (doky, továrny), závěrečná scéna se odehrává na rozestavěném Tower Bridge.\n\nDěj se odehrává v Londýně roku 1890 nebo 1891. Sherlock Holmes s Watsonem a členy Scotland Yardu zabraňují lordu Blackwoodovi v další z rituálních vražd. Blackwood je následně odsouzen a popraven oběšením, Watson ho jako úřední lékař prohlásí za mrtvého. Poté je však jeho hrobka nalezena rozbořená a svědek prohlašuje, že viděl Blackwooda vstát z mrtvých. V jeho rakvi se nachází muž jménem Reordan, o jehož nalezení Holmese již dříve požádala Irene Adlerová, pracující pro profesora Moriartyho.\n\nPodle hodinek nalezených v rakvi Holmes vypátrá Reordanovo bydliště. S Watsonem se tam vypraví a objeví laboratoř, jsou ale přistiženi skupinou Blackwoodových lidí vedenou obrovitým Dredgerem, kteří přišli zahladit stopy (Reordan pracoval pro Blackwooda a vynalezl několik kupř. chemických zbraní). Po bitce v laboratoři se s ním střetávají v docích, kde způsobí zničení opravované lodi.\n\nHolmes se poté setkává s vedením tajného řádu a je jeho vedoucím, sirem Thomasem, žádán, aby Blackwooda, bývalého člena řádu, zastavil. Holmes odmítá pracovat pro ně, ale potvrzuje, že bude pokračovat v pátrání. Při rozhovoru odhaluje, že Blackwood je ve skutečnosti Thomasův syn.\n\nSir Thomas je během koupele zavražděn Blackwoodem, který plánuje na další schůzi převzít vedení řádu. Na odpor se mu postaví jeden z členů, záhy však umírá, když na něm záhadně vzplane oblečení.\n\nHolmes a Watson se s Blackwoodem osobně střetávají na jatkách, kde také zachraňují Irene Adlerovou před smrtí. Celá scéna na jatkách končí mnohonásobnými výbuchy nastražených náloží, všichni tři ale se zraněními vyváznou.\n\nLord Coward, ministr a člen řádu ve službách Blackwooda, vydává na Holmese zatykač. Lestrade k němu zatčeného Holmese přiveze, zároveň mu ale dá možnost úniku. Během rozhovoru s Cowardem se Holmesovi podaří vyskočit z okna do Temže, kde je vyzvednut lodí, na které čeká Watson a Irene. Společně pak vnikají do podzemních prostor pod britským parlamentem, kde se Blackwoodovi lidé chystají vpustit ventilačním zařízením mezi poslance jed a umožnit tak Blackwoodovi zmocnit se vlády. Holmes s ostatními však po bitce v podzemí stroje rozbijí a plán tak překazí.\n\nFilm vrcholí scénou odehrávající se nad Londýnem na rozestavěném Tower Bridgi, kde se Holmes střetává s Blackwoodem. Odhaluje, že veškeré Blackwoodovy zdánlivě magické praktiky a vraždy mají ve skutečnosti přirozené vysvětlení, založené především na znalostech fyziky a chemie. Blackwood při pádu z mostu umírá, Holmes se vrací do Baker Street a vysvětluje poslední záhady spojené se zdánlivým zmrtvýchvstáním lorda. Závěr zůstává otevřený pro další pokračování, když se Moriarty zmocní části Blackwoodových vynálezů.\n\n\"Sherlock Holmes\" sklidil pozitivní reakce kritiky. Server Rotten Tomatoes dává filmu na základě 224 hodnocení kritiků skóre 70%. Uživatelé tohoto serveru hodnotí film dokonce 81%. Server Metacritic hodnotí film 57 body ze 100 na základě 34 recenzí. Uživatelé ČSFD snímek hodnotí 78%.\n\nBěhem úvodního víkendu ve Spojených státech snímek utržil téměř 62,3 milionů USD a stal se tak druhým nejúspěšnějším filmem víkendu po snímku \"Avatar\", který měl premiéru o týden dříve. Celkově ve Spojených státech \"Sherlock Holmes\" utržil přes 209 milionů USD a v zahraničí dalších 315 milionů USD, z toho v České republice přes 1,2 milionu USD. Jedná se o největší kasovní úspěch Guye Ritchieho. Ve Spojených státech se \"Sherlock Holmes\" stal čtvrtým nejúspěšnějším filmem, který nikdy nezaujal ve víkendových žebříčcích první místo za filmy \"Moje tlustá řecká svatba\", \"Alvin a Chipmunkové 2\" a \"Alvin a Chipmunkové\". Celosvětově je snímek v této kategorii rovněž čtvrtý, ale za filmy \"\", \"Casino Royale\" a \"Den poté\".\n\nRobert Downey získal za ztvárnění Sherlocka Holmese Zlatý glóbus za nejlepší mužský herecký výkon v komedii nebo muzikálu. Film obdržel také dvě nominace na Oscara, za hudbu a za výpravu a dekorace.\n\n"}
{"id": "530047", "url": "https://cs.wikipedia.org/wiki?curid=530047", "title": "Irena Szewińská", "text": "Irena Szewińská\n\nIrena Szewińská, rozená Kirszensteinová (24. května 1946, Leningrad, Sovětský svaz – 29. června 2018 ) byla polská atletka, sedminásobná olympijská medailistka.\n\nVynikala především ve sprintech (běh na 100 m, 200 m a 400 m) ale i ve skoku do dálky. Dvakrát vytvořila světový rekord na stometrové trati , čtyřikrát na dvousetmetrové a třikrát posunula hodnotu světového rekordu na hladké čtvrtce . Na světové letní univerziádě v Budapešti v roce 1965 získala dvě zlaté medaile (100 m, 200 m).\n\n"}
{"id": "530051", "url": "https://cs.wikipedia.org/wiki?curid=530051", "title": "Mistrovství Evropy v atletice 1934", "text": "Mistrovství Evropy v atletice 1934\n\n1. mistrovství Evropy v atletice se uskutečnilo ve dnech 7. – 9. září 1934 v italském Turíně, na stadionu Stadio Olimpico (tehdy Stadio Benito Mussolini). V rámci prvého ročníku probíhaly pouze soutěže mužů, kteří měli na programu 22 disciplín.\n\nNejlepším výkonem šampionátu byl světový rekord v hodu oštěpem Fina Matti Järvinena, jehož hodnota byla 76,66 metru.\n\n"}
{"id": "530052", "url": "https://cs.wikipedia.org/wiki?curid=530052", "title": "Čípek (oko)", "text": "Čípek (oko)\n\nČípek je fotoreceptorická buňka v oční sítnici, která umožňuje barevné vidění. Vyskytuje se v určité podobě u většiny obratlovců, ačkoliv chybí např. u paryb či u některých nočních obratlovců. Čípek je pojmenován podle tvaru buňky, který přibližně zaujímá.\n\nV oku se obvykle vyskytuje hned několik typů čípků, každý specializovaný na vnímání určité barvy, na níž je přizpůsoben maximální citlivostí. Primitivní obratlovci zřejmě měli hned čtyři druhy čípkových buněk, první ve fialové oblasti (370 nm), druhý v modré oblasti (445 nm), třetí v zelené (508 nm) a konečně čtvrtý v oranžové oblasti (560 nm). Toto tzv. tetrachromické vidění přetrvává u mnoha ryb, želv, ještěrů a ptáků. Citlivost jednotlivých typů čípků může být (u nesavčích obratlovců) dána pomocí různě zbarvených tukových kapének, které fungují jako filtry propouštějící přednostně určitý rozsah vlnových délek světla.\n\nNaopak u savců došlo k ztrátě dvou typů čípkových buněk a většina savců má tedy dichromatické vidění (mají jen buňky specializované na oranžovou a fialovou oblast). U lidoopů však následně vznikl třetí typ čípků, načež jsou obdařeni čípky pro modrofialovou (cca 425 nm), zelenou (cca 530 nm) a oranžovou (cca 560 nm) barvu. Rozdíly v citlivosti čípků jsou u člověka dány existencí tří různých opsinů, tedy světločivných proteinů, přičemž každý má jiné absorpční maximum pro světlo. Vznik třetího typu čípků se odehrál před cca 40 miliony lety a podle jedné z hypotéz nastal při přechodu na stromy ve chvíli, kdy primáti potřebovali rozeznat zralé plody od nezralých podle jejich barvy.\n\nČípky jsou protáhlé buňky o rozměrech 60 × 1,5 µm, které vznikly modifikací nervových buněk. Skládají se ze dvou částí, vnější (směřující ven z oka) a vnitřní (směřující „do sklivce“). Obě části jsou odděleny konstrikcí (zúženinou). Ve vnější části, která má kónický (čípkovitý) tvar, se nachází samotné centrum vidění. Tato část obsahuje četné disky propojené s membránou (vznikají vchlípením cytoplazmatické membrány). Disky obsahují velké množství proteinu jodopsinu (též fotopsin). Ve vnitřní části buňky se nachází velké množství mitochondrií a glykogenu. To naznačuje, že v této části se soustřeďuje energetický metabolismus, který vyživuje zbytek buňky. Nedaleko se také nachází množství ribozomů (resp. polyribozomy) umožňující rychlou syntézu proteinů.\n\nV každé lidské sítnici je asi 6 milionů čípků (tedy mnohem méně než tyčinek); ovšem existují tři funkční typy. Není možné je rozeznat na základě stavby buňky, ale na základě druhu fotopsinu, jejž obsahují. Každý ze tří druhů buněk totiž obsahuje poněkud jiný jodopsin, jeden je specializován na zelenou barvu, druhý na barvu modrou a třetí na červenou barvu spektra. Čípky potřebují ke své práci poměrně hodně velké osvětlení (rozhodně více než tyčinky), ale na druhou stranu zajišťují preciznější vidění než tyčinky.\n"}
{"id": "530053", "url": "https://cs.wikipedia.org/wiki?curid=530053", "title": "Schmittův klopný obvod", "text": "Schmittův klopný obvod\n\n\"Schmittův klopný obvod\" je klopný obvod, který slouží k úpravě tvaru impulzů. Jeho základní vlastností je hystereze. To znamená, že jeho výstup je závislý nejen na hodnotě vstupu, ale i na jeho původním stavu. Hystereze, která je jindy nežádoucí, zde má své opodstatnění v tom, že zabraňuje vzniku zákmitů výstupního signálu v okolí střední úrovně spínání. Citlivost obvodu se nastavuje šířkou-velikostí hystereze. Obvod je možno využít i jako jednobitový analogově digitální převodník – komparátor.\n\n\n\n\n"}
{"id": "530059", "url": "https://cs.wikipedia.org/wiki?curid=530059", "title": "Eric Boe", "text": "Eric Boe\n\nEric Allen Boe (*1. října 1964 Miami, stát Florida, Spojené státy americké) je americký důstojník, pilot a astronaut, evidovaný jako 484. člověk ve vesmíru. Na oběžné dráze Země byl dvakrát, pracoval i na orbitální stanici ISS\n\nVzdělání získal na střední škole v Henderson High School, Chamblee (ukončil 1983), poté na vojenské USAF Academy (1983–1987), na Georgia Institute of Technology – obor elektrotechnika, ukončení v roce 1997. Na letecké škole u základny Edwards absolvoval souběžně výcvik testovacího letce.\n\nK NASA do Houstonu nastoupil v roce 2000 a po dvouletém výcviku byl zařazen do jednotky astronautů. Téhož roku měl hodnost majora.\n\nV polovině listopadu roku 2008 letěl spolu s dalšími šesti kolegy v raketoplánu Endeavour na mezinárodní kosmickou stanici ISS. Jednalo se o let označený dle COSPAR 2008-059A, tzv. údržbářský, protože úkolem posádky bylo na stanici provést potřebné opravy. V době jejich letu byla na ISS pracovní a vědecká Expedice 18. Ve stanici Boe strávil 11 dní, v raketoplánu 4, start byl na kosmodromu KSC z Mysu Canaveral na Floridě, přistání kvůli počasí na kosmodromu a základně Edwards v Kalifornii. Na rozdíl od svých kolegů neabsolvoval žádný výstup EVA.\nO tři roky později byl pilotem v raketoplánu Discovery v misi STS-133.\n\n\n"}
{"id": "530060", "url": "https://cs.wikipedia.org/wiki?curid=530060", "title": "Overnight Sensation", "text": "Overnight Sensation\n\nOvernight Sensation je třinácté album britské heavymetalové skupiny Motörhead. Bylo vydáno 15. října 1996. Je charakteristické chraplavým hlasem zpěváka a baskytaristy Lemmyho.\n\n\n"}
{"id": "530072", "url": "https://cs.wikipedia.org/wiki?curid=530072", "title": "Quartier de la Plaine-de-Monceaux", "text": "Quartier de la Plaine-de-Monceaux\n\nQuartier de la Plaine-de-Monceaux (\"čtvrť Planina Monceaux\") je 66. administrativní čtvrť v Paříži, která je součástí 17. městského obvodu. Má lichoběžníkovitý půdorys a rozlohu 138,4 ha. Jejími hranicemi jsou ulice \"Rue d'Héliopolis\", \"Rue Rennequin\", \"Rue Poncelet\" a \"Rue des Renaudes\" na jihozápadě, Boulevard périphérique na severozápadě, \"Avenue de la Porte d'Asnières\", \"Rue de Tocqueville\" a \"Rue de Levis\" na severovýchodě a \"Boulevard de Courcelles\" na jihu.\n\nČtvrť nese jméno staré vesnice Monceau, která se zde rozkládala. Místo bylo jen řídce osídlené, během Velké francouzské revoluce měla vesnice jen zhruba 450 obyvatel.\n\n"}
{"id": "530077", "url": "https://cs.wikipedia.org/wiki?curid=530077", "title": "Hvozdík", "text": "Hvozdík\n\nHvozdík (\"Dianthus\") je bylina z čeledi hvozdíkovitých (\"Caryophyllaceae\"). Hvozdík je velice heterogenní rod, obsahuje okolo 320 druhů.\n\nJsou to trvalky (hvozdík sivý), jednoleté (hvozdík čínský) i dvouleté (hvozdík vousatý) rostliny. Stonky jsou lesklé, jednoduché nebo rozvětvené, holé nebo mírně chlupaté. Některé rody (hvozdík zahradní) jsou ve své domovině trvalky, u nás se však pěstují jako jednoleté i jako dvouleté rostliny.\n\nJsou to holé nebo chlupaté byliny s lodyhami jednoduchými nebo rozvětvenými. Některé druhy (hvozdík písečný) vytvářejí husté polštářovité koberce nad kterými vyčnívají stonky s květy, mohou být podle druhu vysoké až 90 cm. Listy jsou úzké, kopinaté, bez palistů, některé jsou srostlé do pochvy. některé druhy mají řapíky. Kořen bývá tlustý, kůlovitý nebo má svazky tenkých oddenků.\n\nKvěty jsou oboupohlavé s pěti, často hluboce ozubenými, až roztřepenými, okvětními plátky od barvy bílé přes růžovou až po purpurovou, někdy žíhané tmavšími skvrnami. Jeden druh (\"Dianthus knappii\") má okvětní plátky žluté s purpurovým středem. Často mívají dvojitý květní obal. Kališní lístky jsou na bázi srostlé do trubky dlouhé 10 až 20 mm, okvětních tyčinek je deset. Mnohé květy (hvozdík zahradní) aromaticky voní. Květy tvoří terminálové květenství nebo rostou solitérně. Plodem je tobolka která obsahuje 40 až 100 hněděčerných až černých semen dorzoventrálně zploštělých.\n\nHvozdíky pocházejí hlavně z Evropy, Severní Ameriky, z Asie a Jižní Afriky, jeden druh roste v arktickém pásmu Ameriky. Preferují plné slunce, mírné klimatické podmínky a živinami dobře zásobenou půdu.\n\nTéměř stoprocentní využití hvozdíku je v okrasném zahradnictví, kde bylo vyšlechtěno neuvěřitelných snad 27 000 taxonů tohoto rodu. Hvozdíky se pěstují buď jako letničky, dvouletky či trvalky, jako květiny v řezu nebo hrnkované a také jako oblíbené skalničky, pro krásu květů i libou vůni. Vždyť už ve Starověkém Řecku byla nazývána božskou květinou (řecky Dios – Bůh, anthos – květina) (\"Dianthus\").\n\nHvozdík je místně použitelný i v lidovém léčitelství. Například odvar se sušených lodyh hvozdíku pyšného se používá k léčení infekcí močových cest i pohlavních orgánů, při zástavě močení, zástavě menstruace i při ekzémech.\n\nVyhláška MŽP ČR č. 395/1992 Sb., ve znění vyhl. 175/2006 Sb., o ochraně přírody a krajiny, považuje:\n\n\n \n"}
{"id": "530083", "url": "https://cs.wikipedia.org/wiki?curid=530083", "title": "Průvodce (publikace)", "text": "Průvodce (publikace)\n\nPrůvodce je obvykle tištěná publikace, která popisuje oblast a zajímavá místa, doporučuje trasy, často je spojena s mapou nebo se společně s ní používá. Obvykle bývá k prodeji nebo zdarma v turistických centrech.\n\nZejména dříve se jako synonymum pro průvodce často používalo slovo bedekr odvozené od německého nakladatelství Baedeker významného svými průvodci.\n\n"}
{"id": "530102", "url": "https://cs.wikipedia.org/wiki?curid=530102", "title": "Devalvace (rozcestník)", "text": "Devalvace (rozcestník)\n\nDevalvace (z lat. \"de-valuare\", znehodnocovat) znamená znehodnocení.\n\n\nZnehodnocení nějaké myšlenky nebo ideálu například propagandistickým zneužíváním a podobně. Odtud také devalvovaný, znehodnocený.\n"}
{"id": "530105", "url": "https://cs.wikipedia.org/wiki?curid=530105", "title": "Poste restante (seriál)", "text": "Poste restante (seriál)\n\nPoste restante je český komediální televizní seriál z roku 2010 režiséra Karla Smyczka.\n\nPříběh se odehrává v Praze, do které přijede mladý hoch (Jaroušek) za prací na poště. Dobrovolně ukončil studium Vysoké školy ekonomické. V životě ho omezuje jeho panovačná matka, která chce, aby ukončil zaměstnání a šel zpět studovat. I tak to nemá lehké. Při roznášení dopisů ho okrade zloděj Kercl, kterého při honičce s policisty zajede tramvaj. Stane se z něj duch, který uvázne v tomto svétě. Vidí ho pouze Jaroušek, který se má stát jeho dalším osudem. Svoje okradení mu sice odpustí, ale k vysvobození ducha to nestačí. Kercl disponuje telekinetickými schopnostmi a s Járou spolupracuje. Osvobodí ho od matky a Jarda se za to optá na Kerclovu situaci u kartářky. Verdikt naznačuje, že Kercl z tohoto světa neodejde, dokud se ohnuté nenarovná. Další děj tedy rovná ohnuté. Kercl s Jarouškem napravují a narovnávají mnohé křivdy, na které narážejí. Nakonec příjdou na křivdu, kterou spáchal Kercl. Opustil svou těhotnou ženu, kterou měl zabezpečit. Jeho rodina nemůže jeho dům zdědit, dokud nebude úředně mrtvý. Kercl se setkává se svou dcerou, o které neměl tušení a s jejím dopisem, kterým mu vyznala svou lásku. Ohnuté se narovná a Kercl zabezpečí svou rodinu...\n\n\n\n"}
{"id": "530109", "url": "https://cs.wikipedia.org/wiki?curid=530109", "title": "Debelace", "text": "Debelace\n\nDebelace (lat. \"debellatio\", porážka či dobytí, z latinského \"bellum\"- válka) je pojem označující konec války důsledkem úplného zničení nepřátelského státu.\n\nV některých případech debelace je zánikem a anexí území poraženého státu vítězem, například během třetí punské války zničením Kartága Římany ve druhém století před naším letopočtem.\n\n\n"}
{"id": "530120", "url": "https://cs.wikipedia.org/wiki?curid=530120", "title": "Oskar Karlweis", "text": "Oskar Karlweis\n\nOskar Karlweis (10. června 1894, Hinterbrühl, Dolní Rakousy – 24. ledna 1956, New York) byl rakouský herec.\n\nJeho otec byl dramatik Carl Karlweis (1850–1901), Oskar začal studovat práva, ale brzy se začal věnovat své kariéře jako herec. První angažmá získal v roce 1912 u Městského divadla \"(Stadttheater)\" ve Vídni, vážil si toho, ale musel práci přerušit a zúčastnit se první světové války. V roce 1919 nastoupil do divadla v Josefstadtu ve Vídni k Maxi Reinhardtovi (1873–1943). Potom se ukázal v několika mnichovských divadlech. Přitom hrál roku 1921 také v premiéře hry Hugo von Hofmannsthala (1874–1929) \"Der Schwierige\" Stani Bühla. V roce 1923 se Karweis vrátil do Vídně, kde hrál ve „Wiener Kammerspiele“ a v „Carltheateru“. Roku 1927 odešel do Berlína a hrál v „Deutsche Theateru“ i jiných jevištích. Tehdy se také setkal ještě s neznámou Marlene Dietrich (1901–1992). V té době byl velmi oblíbeným šarmantním hercem, tanečníkem a také zpěvákem a dostal roli prince Orlovského v Netopýru \"(Die Fledermaus)\".\n\nV letech 1930 a 1933 byl činný také jako filmový herec. Významnou roli sehrál jako Kurt s Willy Fritschem (1901–1973) a Heinzem Rühmannem (1902–1994) ve filmu „Die Drei von der Tankstelle“, kde se marně snažil předcházet Lilian Harvey (1906–1968).\nPo nástupu nacismu v roce 1933 odešel jako Žid zpátky do Vídně, kde se zase úspěšně ukázal v divadle v Josefstadtu. Po anšlusu Rakouska k říši v roce 1938 emigroval spolu s Karlem Farkasem přes Švýcarsko do Paříže, kde zůstali pospolu.\n\nRoku 1940 musel společně s Friedrichem Torbergem (1908–1979) znovu uprchnout. Dostali se přes Španělsko a Portugalsko do USA. Torberg později hodnotil Karlweise slovy: \"Jeden večer s ním strávený, znamená více, než kdyby navštívil deset kabaretů. Když ale nebyl ve formě, potom ovšem jen devět. Nevím, jak přes útrapy a beznaděje přicházející doby, vyzařoval Oskar Karlweis radostí a humorem.\"\n\nVe spojených státech se musel Karlweis nejdříve učit anglicky, protože tu nerozuměl ani slovo. Společně s Farkasem, Hermannem Leopoldi (1888-1959) a Paulem Hörbigerem účinkovali na slavnostech pořádaných pro německé emigranty. Jako představitelé Židů uprchlých před nacisty ve hře Franze Werfela (1890-1945) „Jakobowsky und der Oberst“ slavily na Broadwayi trumfy.\n\nV roce 1948 se vrátil do Vídně a mohl navazovat na dřívější úspěchy na vídeňských scénách. Také v Berlíně a zase na Broadway byl na jevištích hodně zaměstnaný.\n\nOskar Karlweis, ženatý s filmovou producentkou Ninon Tallon (1908–1977), zemřel v roce 1956 ve věku 61 let na srdeční infarkt. Jeho hrob je na evangelickém hřbitově ve Vídni-Matzleinsdorfu (skupina 18, číslo 12).\n\n\n"}
{"id": "530122", "url": "https://cs.wikipedia.org/wiki?curid=530122", "title": "August Stauda", "text": "August Stauda\n\nAugust Stauda (19. červenec 1861 Žireč (dnes část Dvora Králové nad Labem) - 8. červenec 1928 Vídeň) byl rakouský fotograf. Nejvýznamnější část jeho díla dokumentuje přeměnu města Vídně na přelomu 19. a 20. století.\n\nNarodil se v obci Žireč (dnes část Dvora Králové nad Labem). Pracoval jako obchodní příručí v Trutnově a v Plzni. V roce 1882 se přestěhoval do Vídně, kde se vyučil fotografem u svého strýce Johanna Evangelisty Staudy (1853–1893). V roce 1886 si otevřel vlastní ateliér. Především pracoval jako fotograf architektury. Od roku 1898 do první světové války systematicky dokumentoval staré budovy na popud hraběte Karla Lanckorońského-Brzezie (1848–1933), který se věnoval mimo jiné památkové péči. Dokumentovány neměly být pouze umělecky a historicky cenné stavby, ale celková atmosféra staré Vídně. V roce 1913 byl Stauda jmenován přísežným znalcem. V průběhu války jeho ateliér zkrachoval.\n\nVe sbírkách Rakouské národní knihovny (Österreichische Nationalbibliothek) je zachováno na 3 000 Staudových snímků staré Vídně, které mají nesmírnou dokumentární hodnotu. Zobrazují nejenom pohledy do ulic, jednotlivé stavby a jejich interiéry, ale i městský mobiliář, drobné stavby a plastiky (kříže, boží muka, kapličky, náhrobky). Na mnoha snímcích jsou zachyceni i vídeňští obyvatelé.\n\nZ dokumentárního hlediska je jeho dílo stejně významné, jako fotografie mizející Paříže od Eugène Atgeta nebo fotografie pražského Josefova od Jindřicha Eckerta.\n\n\n\n"}
{"id": "530123", "url": "https://cs.wikipedia.org/wiki?curid=530123", "title": "Portal.fo", "text": "Portal.fo\n\nPortal.fo jsou faerské webové stránky státní společnosti Føroya Tele a v kooperaci s faerským deníkem Sosialurin také největší zpravodajský portál na Faerských ostrovech. K webu náleží také domény leinki.fo, nummar.fo, planet.fo, sel.fo a sportal.fo. Stránky jsou pouze ve faerštině.\n\n"}
{"id": "530132", "url": "https://cs.wikipedia.org/wiki?curid=530132", "title": "Liudolfovci", "text": "Liudolfovci\n\nLiudolfovci, nazývaní též Liudolfingové či Otoni, byla dynastie saských vévodů, která v roce 919 nastoupila na východofranský trůn. Ota I. Veliký byl roku 962 korunován císařem a stal se tak vlastním zakladatelem středověké Svaté říše římské. Význam Liudolfovců je v tom, že se pokusili o podstatné posílení a upevnění říše prostřednictvím křesťanské církve. Výrazem této snahy byla také tzv. Otonská renesance a velkorysá stavební činnost v tzv. otonském slohu. Na dynastii Liudolfovců navázala sálská dynastie a na ni později Štaufové.\n\n\n"}
{"id": "530133", "url": "https://cs.wikipedia.org/wiki?curid=530133", "title": "Boleslav II. Lysý", "text": "Boleslav II. Lysý\n\nBoleslav II. Lysý zvaný Rogatka (polsky \"Bolesław II Łysy\", \"Bolesław Rogatka\", 1220/25 – 26. prosince 1278) byl vratislavský, hlohovský a lehnický kníže z rodu slezských Piastovců. Založil tvrz Višňová (\"Wiśniowa\"), z které se později stal zámeček v neorenesančním stylu.\n\nNarodil se jako nejstarší syn Jindřicha II. Pobožného a jeho ženy Anny, dcery českého krále Přemysla Otakara I. Po otcově smrti v bitvě u Lehnice roku 1241 byl již sice on a jeden z jeho bratrů Měšek plnoletí, ale vládu za ně vykonávala jejich matka. V roce 1242 se chopil vlády a jelikož Měšek zemřel týž rok, stal se suverénním vládcem Vratislavska. Za svého panování ztratil velkou část územních zisků svého otce a děda; Malopolsko obsadil Konrád Mazovský, Velkopolsko si rozdělili mezi sebe synové Vladislava Odonice a část Lubušska byla prodána magdeburskému arcibiskupovi.\n\nAni na domácí scéně se mu nevedlo lépe. I ostatní jeho bratři dospěli a začali si nárokovat část knížectví. V roce 1248 mezi nimi došlo k dohodě. Boleslav si ponechal větší část země, Lehnici a Hlohovsko, a Jindřich III. Bílý získal město Vratislav a okolí. Zbylí dva bratři, Konrád a Vladislav, byli určeni k církevní dráze a měli proto jen formálně spoluvládnout (Konrád s Boleslavem, Vladislav s Jindřichem). Jenže Konrád odmítl titul pasovského biskupa a požadoval po svém sourozenci svou část Slezska. Proto mu roku 1254 podstoupil Hlohovsko. Nakonec se z jeho knížectví vydělilo roku 1273 Javořsko, které spravoval jeho syn Jindřich V. Tlustý.\n\nBoleslav Lysý zemřel v prosinci 1278 a byl pohřben v dominikánském klášteře v Lehnici.\n\n1. manželství ∞ Hedvika Anhaltská\n2. manželství ∞ Eufémie Tčevská\n3. manželství ∞ Žofie z Dyhrnu\n"}
{"id": "530142", "url": "https://cs.wikipedia.org/wiki?curid=530142", "title": "Grand Prix Francie 2001", "text": "Grand Prix Francie 2001\n\nGrand Prix Francie 2001 (LXXXVII Mobil 1 Grand Prix de France) desátý závod 52. ročníku mistrovství světa jezdců Formule 1 a 43. ročníku poháru konstruktérů, historicky již 673. grand prix, se uskuteční na okruhu Circuit de Nevers Magny-Cours.\n\n"}
{"id": "530145", "url": "https://cs.wikipedia.org/wiki?curid=530145", "title": "Nienna", "text": "Nienna\n\nNienna \"Plačící\" je jednou z Valier, královen Valar a sestra Irma a Náma. Počítá se také mezi Aratar a stejně jako Ulmo nemá manžela. Je duchem smutku, avšak takového, který přináší naději, moudrost a sílu ducha. Sídlí v Síních Nienny, které leží na východním okraji Valinoru a její okna hledí daleko za Zdi Noci. Stejně jako Estë i ona nosila šedé roucho.\n\nOlórin, ve Středozemi známý jako Gandalf byl jejím studentem a možná právě díky barvě jejího roucha byl nazván Šedým. \n\n"}
{"id": "530146", "url": "https://cs.wikipedia.org/wiki?curid=530146", "title": "Ě", "text": "Ě\n\nĚ je písmeno české, hornolužické a dolnolužické abecedy. Graficky je modifikací písmena E (E s háčkem).\n\nV češtině se může vyskytovat pouze po některých souhláskách. Odpovídá hlásce \"e\", ale měkčí předcházející souhlásku:\nZastarale se používalo např. i \"sě\" nebo \"řě\", např. v názvu písně \"Dřěvo sě listem odievá\", ve slově \"přědobrý\", nebo \"žě\" (natrhajme z ruožě květ). \n\nV hornolužické a dolnolužické srbštině se může vyskytovat i po jiných souhláskách:\n\nV ruské a běloruské azbuce mu odpovídá písmeno Е, v ukrajinské azbuce mu odpovídá písmeno Є. V jiných jazycích může být nahrazeno písmeny \"je\", např. v chorvatštině \"lje\" (např. ve slově \"lješnjak\", znamenající lískový ořech) nebo \"sje\" (např. \"sjenica\", tj. sýkora). \n\n"}
{"id": "530150", "url": "https://cs.wikipedia.org/wiki?curid=530150", "title": "Estë", "text": "Estë\n\nEstë je jednou z Valier, sedmi královen Valar. Sídlí uprostřed jezera Lórellin, v Lórienových zahradách, jejichž ochránce a pán je její choť. Nosí šedé roucho a jejím darem je hojivý spánek.\n\n"}
{"id": "530152", "url": "https://cs.wikipedia.org/wiki?curid=530152", "title": "Pidilidi", "text": "Pidilidi\n\nPidilidi může mít vícero významů: \n\n"}
{"id": "530154", "url": "https://cs.wikipedia.org/wiki?curid=530154", "title": "Václav Kadlec", "text": "Václav Kadlec\n\nJméno a příjmení Václav Kadlec užívá více osob:\n\n"}
{"id": "530160", "url": "https://cs.wikipedia.org/wiki?curid=530160", "title": "Zulu", "text": "Zulu\n\nSlovo zulu či Zulu může označovat více věcí:\n\n"}
{"id": "530161", "url": "https://cs.wikipedia.org/wiki?curid=530161", "title": "Džemdet-nasrská kultura", "text": "Džemdet-nasrská kultura\n\nDžemdet-nasrská kultura (3200 – 3000/2900 př.n.l.) je období, které navazuje kulturně i materiálně na kulturu Obeidskou, kterou dále rozvijela. Centrum této kultury byl v oblasti jižního a středního Iráku a v přilehlých oblastech dnešního Íránu. Částečně se rošířila především obchodem i do Bahrajnu, Spojených arabských emirátů i Ománu. Nazývala se podle lokality Džemdet Nasr, která se nachází JV od Bagdádu.\n\nPro tuto kulturu byla typická barevně malovaná keramika s geometrickými vzory, a převládnutí určitých jednodušších typů pečetních válečků, které byly v době Urucké kultury pouze regionálně rozšířené. V oblasti monumentální architektury zobecněla výstavba \"chrámů\" na vyvýšených terasách, což byly předchůdci zikkuratů. Poprvé se objevuje typický pohřební rytus, typický pro mezopotámii 3. tis.př.n.l. (pochovávání těl ve skrčené poloze - muži na pravém a ženy na levém boku s pohřební výbavou). Vyvíjí se i Klínové písmo, které ztrácí svůj obrázkový (piktografický) charakter a snižuje se v něm počet užívaných znaků.\n\nSpolečensky představuje toto období rozpad redistribuční soustavy pocházející z doby Urucké kultury, ve prospěch \"konfederací\" místních společensko-politických středisek, kde se více rozvíjí společensky rozvrstvená společnost a samostatné státy. Je to doba vzniku prvních městských států v mezopotámii. Hierarchické vztahy tu však platí mezi rodovými jednotkami, nikoliv mezi jednotlivci. Předpokládá se, že v jižní Mezopotámii nyní dominovali Sumerové, kteří přišli do jižní Mezopotámii pravděpodobně v době Urucké kultury v době cca 3500 - 3300 př.n.l. (pravděpodobněji asi kolem 3500 př.n.l.). Také se předpokládá, že kolem roku 3100 - 3000 př.n.l. přišly do oblasti střední Mezopotámie semitští Akkadové, kteří se usídlili severně od města Kiš, přičemž začali hojně přebírat mezopotamskou kulturu, zvyky a vzdělanost.\n\n"}
{"id": "530164", "url": "https://cs.wikipedia.org/wiki?curid=530164", "title": "Didier Pironi", "text": "Didier Pironi\n\nDidier Joseph-Lovis Pironi (26. března 1952, Villecresnes, Val-de-Marne, Francie – 23. srpna 1987, ostrov Wight, Velká Británie) byl francouzský automobilový závodník. V letech 1978 až 1982 byl pilotem formule 1. Ve stájích Tyrrell, Ligier a Ferrari absolvoval 72 závodů. Ve třech z nich zvítězil.\n\n1978 – Tyrrell – Po absolvování formule 2 se dostal do formule 1 ve stáji Tyrrell. Od začátku ho motivovala touha stát se prvním francouzským mistrem světa. První rok se nevyvedl tak, jak by si představoval. Z 16 závodů šestkrát nedojel do cíle. Hlavní příčinou byly jeho jezdecké chyby. A i když do cíle dojel, tak se pětkrát nevešel do první šestice. Za celou sezonu nasbíral 7 bodů, kdežto jeho týmový kolega Patrick Depailler 31. V konečné výsledkové listině byl až na 15. místě.\n\n1979 – Tyrrell – I přes neuspokojivé výsledky prodloužil smlouvu s Tyrellem o další rok. Jeho novým týmovým kolegou se stal Jean-Pierre Jarier. Oba získali dvě třetí místa, dohromady čtyři bronzové medaile a každý 14 bodů. Jarier měl ale evidentně horší podmínky. Dvakrát nemohl startovat a třikrát ho zastavila technická porucha. Týmoví kolegové skončili na děleném 10. místě.\n\n1980 – Ligier – Na rok 1980 přestoupil do stáje Ligier a snadno předčil týmového kolegu Jacquese Laffita. Svého prvního vítězství dosáhl v Belgii. Ve Velké Británii předvedl ukázkovou jízdu, ale nakonec ho zklamala technika. Skončil pátý s 32 body a významně přispěl k druhému místu své stáje.\n\n1981 – Ferrari – V roce 1981 doplnil ve Ferrari Gillese Villeneuva, ale neudržel s ním krok. V tomto roce si Gilles Villeneuve připsal dvě vítězství, kdežto on pouze jedno čtvrté místo. Skončil na 13. místě s 9 body. Gilles byl 7. s 25 body.\n\n1982 – Ferrari – V rozporu s týmovými pokyny vyhrál v Imole, když Villeneuve zpomalil, aby si vychutnal šachovnicový praporek. V příští velké ceně se Kanaďan zabil a Didier mířil za titulem. Mistrovským způsobem vyhrál VC Nizozemska. Před VC Německa byl na 1. místě průběžné klasifikace. Ovšem v tréninku si polámal obě nohy a musel podstoupit řadu operací a ačkoliv si sliboval, že se jednou vrátí, nikdy se úplně neuzdravil. Přesedlal na motorové čluny a na jednom takovém se v roce 1987 zabil. Ve svém posledním roce v F1 skončil druhý s 39 body.\n\n"}
{"id": "530166", "url": "https://cs.wikipedia.org/wiki?curid=530166", "title": "Biskupice (okres Zlín)", "text": "Biskupice (okres Zlín)\n\nObec Biskupice se nachází v okrese Zlín ve Zlínském kraji. Žije zde obyvatel.\n\nNa jihu vesnice sousedí s katastrem obce Polichno, na západě s Dobrkovicemi, na severozápad s Kaňovicemi, na severovýchod s Ludkovicemi a na východ s Luhačovicemi.\n\nPůvodem jsou Biskupice osada velmi stará, patří k nejstarším na Moravě, zřejmě již od 8. století. Jako manský statek biskupství olomouckého náležely již roku 1131, kdy je o vsi první písemná zmínka v listině olomouckého biskupa Jindřicha Zdíka, kostelu spytihněvskému. Roku 1256 byly statkem biskupským, v roce 1274 udělil olomoucký biskup Bruno ze Schauenburku Biskupice lénem Jindřichovi z Domašova. Později se staly lénem arcibiskupa olomouckého.\n\nBěhem druhé světové války byly Biskupice 1. května 1945 osvobozeny Rudou armádou, vojáci přišli od Maršova. Roku 1952 založeno JZD.\n\n\n\nDále pak fotbalové hřiště a kabiny, kanalizace, regulace potoka, silnice, taneční kolo pro pořádání společenských akcí a církevních mší, autobusové zastávky, požární zbrojnice, 2 bytovky (JZD a cihelny, 3 železné mosty, po revoluci postavena kaplička (římskokatolické církve), dětské hřiště, nové sportoviště, nová silnice a chodníky.\n\nObec se člení na dvě základní sídelní jednotky: Biskupice a Podlipský mlýn.\n\n\n\n"}
{"id": "530169", "url": "https://cs.wikipedia.org/wiki?curid=530169", "title": "Pojištění odpovědnosti z provozu vozidla", "text": "Pojištění odpovědnosti z provozu vozidla\n\nPojištění odpovědnosti z provozu vozidla, též nesprávně povinné ručení, je povinně smluvní pojištění odpovědnosti, jehož základním účelem je pojistná ochrana zdraví a majetku třetích osob, kterým byla způsobena škoda zapříčiněná provozem vozidla. Podmínky sjednávání a plnění pojistné smlouvy v ČR upravuje zákon č. 168/1999 Sb., jenž mj. stanoví, že povinné ručení musí být uzavřeno pro každé vozidlo, které je provozováno na pozemní komunikaci včetně vozidel, která jsou pouze ponechána na pozemní komunikaci. Jako profesní organizaci pojistitelů, kteří jsou na území ČR oprávněni provozovat pojištění odpovědnosti z provozu vozidla, tento zákon zřizuje Českou kancelář pojistitelů.\n\nJako první upravoval podmínky pojištění obecný zákoník občanský z roku 1811, v němž však byla odpovědnost za škodu z provozu vozidla omezena jen na odpovědnost za zavinění. Rozšířena i na následky nehody a nehody bez zavinění byla tzv. automobilovým zákonem z roku 1908 (zákon č. 162/1908 ř. z., o ručení za škody z provozování jízdních silostrojů). V roce 1925 uložil zákon povinnost sjednat pojištění odpovědnosti za škodu vzniklou provozem vozidla pilotům letadel, nicméně časem začali povinné ručení dobrovolně uzavírat i majitelé jiných motorových vozidel.\n\nUkončení zásady dobrovolnosti se datuje k 31. prosinci 1932, kdy vešel v platnost zákon č. 198/1932 Sb. z. a n., o dopravě motorovými vozidly. Podle něj se doprava osob nebo nákladu, pravidelná i nepravidelná, vykonávala živnostensky a byla proto pokládána za koncesovanou živnost. Povinností koncesionáře bylo uzavřít pojištění odpovědnosti na zabezpečení závazků vyplývajících z odpovědnosti za škodu způsobenou provozem vozidla v této činnosti. Zanedlouho však bylo zřejmé, že uložit tuto povinnost pouze živnostníkům je nedostatečné, a proto 1. listopadu 1935 zákon č. 81/1935 Sb. z. a n., o jízdě motorovými vozidly nařizoval uzavřít povinné ručení každému držiteli vozidla, které bylo evidováno v registru československých motorových vozidel. Uzavřít pojistnou smlouvu byl majitel vozidla povinen jak za sebe, tak za osobu, která s jeho vědomím vozidlo řídila. Zákon také zřídil Fond pro podporu při úrazech motorovými vozidly, do něhož se odváděly každoroční příspěvky dotčených pojišťoven a také příspěvky držitelů motorových vozidel bez platného pojištění.\n\nV roce 1950 se obsah nařízení rozšířil a z povinného ručení zákonem č. 56/1950 Sb., o provozu na veřejných silnicích vzniklo pojištění zákonné. Pojištění tehdy obhospodařovala Československá pojišťovna, n. p. (soukromé pojišťovny byly prezidentským dekretem z 24. října 1945 č. 103/1945 Sb. znárodněny). Dříve zřízený Fond byl zrušen a jeho jmění připadlo státu. Až do roku 1991 platilo po dlouhých 40 let pojistné pro osobní automobily v nezměněné výši 144 korun. Zákon byl 1. července 1953 nahrazen vládním nařízením č. 54/1953 Sb., o provozu na silnicích, které s různými úpravami platilo do roku 1997. Mezitím se roku 1952 stala z České pojišťovny Státní pojišťovna, od roku 1968 rozdělená na Českou státní pojišťovnu a Slovenskú štátnú poisťovňu. Podmínky pojištění zodpovědnosti stanovilo Ministerstvo financí vyhláškou č. 123/1974 Sb.\n\nVýrazné změny na pojistném trhu přinesl po Sametové revoluci zákon ČNR č. 185/1991 Sb., o pojišťovnictví, který ukončil monopolní postavení České státní pojišťovny. Zákonné pojištění motorových vozidel však i nadále bylo možné sjednat pouze u České pojišťovny, a. s. Až v roce 1999 byl přijat zákon č. 168/1999 Sb., o pojištění odpovědnosti za škodu způsobenou provozem vozidla a o změně některých souvisejících zákonů, který s účinností od 1. ledna 2000 připustil i jiné pojišťovny do možnosti uzavírat povinné ručení. Výběr byl omezen zvláštním povolením Ministerstva financí ČR, které pojišťovny k uzavírání tohoto typu pojištění potřebovaly. Zákonem byla také zřízena Česká kancelář pojistitelů, která od té doby sdružuje pojistitele, spravuje garanční fond a vykonává další činnosti uložené zákonem. Od 1. ledna 2014 byl navíc zřízen fond zábrany škod.\n\nHlavním úkolem pojištění odpovědnosti z provozu vozidla je pojistná ochrana zdraví a majetku třetích osob, kterým byla způsobena škoda zapříčiněná provozem vozidla. Zákonnou povinnost sjednat toto pojištění má každý vlastník motorového vozidla, které je provozováno na pozemní komunikaci včetně vozidel, která jsou pouze ponechána na pozemní komunikaci. Z povinného ručení jsou v případě dopravní nehody hrazeny škody zaviněné pojistníkem. Pojišťovna následně kryje náklady na opravu vozidla poškozeného, škodu způsobenou na zdraví nebo usmrcením, náklady na právní zastoupení poškozeného, škody ve formě ušlého zisku apod. Toto pojištění však nehradí poškození vozidla viníka, k uhrazení této újmy slouží havarijní pojištění. V případě, že k vozidlu není sjednané povinné ručení, je nutné, aby jeho majitel odevzdal technický průkaz a státní poznávací značku příslušnému orgánu evidence vozidel. \n\nPojištění odpovědnosti z provozu vozidla vzniká uzavřením pojistné smlouvy a jeho výši ovlivňuje celá řada faktorů. Mezi tato hlediska náleží kategorie vozidla (motocykl, osobní, nákladní nebo jiný automobil), zdvihový objem a výkon motoru, limit zvolený pro výši pojistného plnění, stáří vozidla a v neposlední řadě věk, bydliště a předcházející škodný průběh pojištění odpovědnosti pojistníka. Dokladem, jenž deklaruje sjednání povinného ručení, je tzv. zelená karta, kterou pojistitel vydá pojistníkovi ihned po podepsání pojistné smlouvy. Tento doklad obsahuje údaje o skutečném stavu vozidla a platí nejen na území celé České republiky, ale i v některých dalších evropských zemích.\n\nV případě dopravní nehody je viník povinen bez zbytečného odkladu pojistiteli, u kterého máte sjednané pojištění odpovědnosti z provozu vozidla,\n\nV případě dopravní nehody pojistitel nehradí:\n\nPojištění odpovědnosti vzniká na základě pojistné smlouvy uzavřené mezi pojistníkem a pojistitelem. Pojistitel je vždy povinen uzavřít pojistnou smlouvu, jestliže návrh na její uzavření neodporuje zákonu č. 168/1999 Sb., zákonu č. 37/2004 Sb. upravujícímu pojistnou smlouvu nebo pojistným podmínkám pojistitele. Smlouva zavazuje pojistitele poskytovat pojistné plnění v rozsahu sjednaném ve smlouvě. Uzavřít pojistnou smlouvu o pojištění odpovědnosti je povinen vlastník tuzemského vozidla nebo řidič cizozemského vozidla, nestanoví-li zákon č. 168/1999 Sb. jinak. Bezprostředně po uzavření pojistné smlouvy obdrží pojistník od pojistitele \"zelenou kartu\". Pojistná smlouva vždy obsahuje určení pojistitele a pojistníka a údaje o vozidle, dobu trvání pojištění, limit pojistného plnění, výši pojistného, jeho splatnost a způsob jeho placení a formu a místo oznámení škodné události.\n\nPovinnost uzavírat povinné ručení podle zákona nemá řidič cizozemského vozidla s platnou zelenou kartou vydanou pojišťovnou v cizím státě, nebo vozidla, jehož pojištění odpovědnosti na území České republiky je zaručeno kanceláří pojistitelů cizího státu, složka integrovaného záchranného systému, Bezpečnostní informační služba pro jí provozovaná vozidla, Generální inspekce bezpečnostních sborů pro jí provozovaná vozidla, Ministerstvo obrany pro vozidla provozovaná Vojenským zpravodajstvím a Ministerstvo vnitra pro vozidla provozovaná Úřadem pro zahraniční styky a informace a pro vozidla útvarů Policie České republiky pověřenými vyšetřováním podle zvláštního právního předpisu, obec pro vozidla provozovaná jednotkami sborů dobrovolných hasičů obce a Ministerstvo financí pro vozidla provozovaná pověřenými celními orgány, které mají podle zvláštního právního předpisu postavení policejního orgánu. Škodu způsobenou provozem vozidla s výjimkou z pojištění odpovědnosti nahradí ministerstvo.\n\nPojištění z odpovědnosti provozu vozidla zaniká:\n\nZelená karta je v Evropě jediným mezinárodně uznávaným dokladem o existenci pojištění odpovědnosti za škodu způsobenou provozem vozidla. Řidiči vozidla umožní prokázat, že má v pořádku pojištění odpovědnosti, dále umožní vstup a provoz vozidla na území cizího státu bez nutnosti uhradit finanční částky jinak požadované tamními orgány za tzv. hraniční pojištění. Na přední straně zelené karty jsou uvedeny rozeznávací značky států, které jsou členy Rady kanceláří. Podmínkou platnosti zelené karty v té které zemi pak je, aby její rozeznávací značka nebyla v této rubrice přeškrtnuta. Při provozu vozidla na pozemní komunikaci je jeho řidič povinen mít u sebe zelenou kartu nebo doklad o hraničním pojištění a na požádání jej předložit příslušníku Policie České republiky. To neplatí pro řidiče vozidla s výjimkou z pojištění odpovědnosti a řidiče cizozemského vozidla, jehož pojištění odpovědnosti je zaručeno kanceláří pojistitelů cizího státu. Jestliže řidič není schopen zelenou kartu předložit, může být na místě finančně penalizován blokovou pokutou ve výši 1 500–3 000 Kč.\n\nČlenské státy Rady kanceláří, s nimiž Česká kancelář pojistitelů uzavřela dohody o systému zelených karet:\n\nAlbánie, Andorra, Belgie, Bělorusko, Bosna a Hercegovina, Bulharsko, Černá Hora, Dánsko, Estonsko, Finsko, Francie, Chorvatsko, Írán, Irsko, Island, Itálie, Izrael, Kypr, Lichtenštejnsko, Litva, Lotyšsko, Lucembursko, Maďarsko, Malta, Maroko, Moldavsko, Monako, Německo, Nizozemsko, Norsko, Polsko, Portugalsko, Rakousko, San Marino, Rumunsko, Rusko, Řecko, Severní Makedonie, Slovensko, Slovinsko, Spojené království, Srbsko, Španělsko, Švédsko, Švýcarsko, Tunisko, Turecko, Ukrajina, Vatikán.\n\nJednou ze zemí, kde není mezinárodní zelená karta uznávána je Kosovo. Řidiči jedoucí přes Kosovo si musí sjednat povinné ručení na jednom ze 13 oficiálních míst. Sazby za povinné ručení jsou rozděleny podle typu vozidla a podle doby trvání zákonného pojištění. Nejkratší doba, na kterou lze v Kosovu povinné ručení sjednat je 15 dnů za 30 EUR pro osobní vůz.\n\nVýše limitů povinného ručení, tedy nejvyšší hranice plnění pojistitele při jedné škodné události, je velmi významná pro pojistné plnění jednotlivých druhů škod, aby pojišťovny své produkty nenabízely s příliš nízkými limity. Podle zákona č. 168/1999 Sb. je nejnižší povinná hranice limitu stanovena na 35 milionů korun při škodě na zdraví a 35 milionů korun při škodě na majetku. Horní limit pojištění odpovědnosti si pojišťovna určuje podle svých dispozic. Limit na zdraví určuje, na jakou částku je stanoven limit plnění pro každého jednotlivého zraněného či usmrceného účastníka pojistné události včetně náhrady nákladů vynaložených na péči hrazenou z veřejného zdravotního pojištění a regresního nároku. Pojistný limit pro škody na věci a ušlý zisk je stanoven bez ohledu na počet poškozených; \"převyšuje-li součet nároků uplatněných více poškozenými limit pojistného plnění uvedený v pojistné smlouvě, pojistné plnění se každému z nich snižuje v poměru tohoto limitu k součtu nároků všech poškozených\".\n\nPovinné ručení kryje škody způsobené třetí osobě a vztahuje se na každou osobu, která odpovídá za škodu způsobenou provozem vozidla uvedeného v pojistné smlouvě. Nepokrývá však škody způsobené na vozidle, které způsobilo dopravní nehodu. Pojistitel se ve smlouvě zavazuje hradit veškeré škody, které byly způsobeny provozem pojištěného vozidla třetí osobě: \n\nŠkoda je hrazena v penězích, maximálně však do výše limitu pojistného plnění stanoveného v pojistné smlouvě. Pojistitel hradí zdravotní pojišťovně vynaložené náklady na zdravotní péči hrazenou z veřejného zdravotního pojištění, pokud ke škodné události, ze které tato škoda vznikla a za kterou pojištěný odpovídá, došlo v době trvání pojištění odpovědnosti. Toto platí i v případě regresní náhrady předepsané k úhradě pojištěnému dle zákona upravujícího nemocenské pojištění. \n\nPojistná smlouva musí být sjednána tak, aby pojištění odpovědnosti platilo ve všech členských státech a dalších státech uvedené ve vyhlášce č. 205/1999 Sb. Pojistitel je povinen platnost v daných státech vyznačit na zelené kartě. V případě škodné události způsobené provozem vozidla na území jiného členského státu se rozsah pojištění řídí právní úpravou tohoto členského státu, pokud není rozsah podle pojistné smlouvy nebo zákona širší.\n\nPodle zákona č. 168/1999 Sb. § 3 odst. 2 je při sjednávání výše pojistného v pojistné smlouvě pojistitel povinen zohlednit celkový předcházející škodný průběh pojištění odpovědnosti pojistníka, a to slevou na pojistném v případě bezeškodného průběhu pojištění nebo přirážkou k pojistnému v případě výplaty pojistného plnění z pojištění odpovědnosti. Bonusový systém platí již od počátku roku 2000 a v praxi znamená, že za každých 12 měsíců trvání povinného ručení získá pojistník u některých tarifů pojišťoven tzv. bonus. Tento bonus je svázán s osobou, která si sjednala povinné ručení na jedno či více vozidel. Nárok na bonus vzniká za podmínky, že celý uplynulý rok nebyla provozem pojištěného vozidla zaviněna žádná dopravní nehoda. Výše tohoto bonusu se může u jednotlivých pojišťoven lišit, nicméně většina pojišťoven započítává jeho výši na 5 %. Bonusy za jednotlivé roky se sčítají, přičemž pojišťovny evidují dobu jednotlivých pojištění v měsících.\n\nZa škodu způsobenou provozem vozidla, tzv. „rozhodnou událost“, pojišťovny odečítají určitý počet měsíců z doby pojištění. Obvykle je odečteno 24 nebo 36 měsíců za každou dopravní nehodu. Výši bonusu tedy stanovuje tzv. „rozhodná doba“, kterou vyjadřuje doba nepřetržitého pojištění krácená počtem rozhodných událostí. Pokud součet záporných měsíců za rozhodné události převyšuje počet měsíců délky povinného ručení, pojišťovna navýší pojistné o tzv. malus. Bonus i malus se vztahují k pojistníkovi a ne k vozidlu, což znamená, že přetrvávají s danou osobou i po odhlášení či prodeji vozidla. Zároveň jsou přenositelné mezi všemi pojišťovnami.\n\nKomerční pojišťovny kromě běžných bonusů, které udělují za bezeškodní průběh uzavřených pojistných smluv v oblasti auto pojištění nabízejí také takzvaný „Zapůjčený bonus“ nebo jinak „Předplacený bonus“. První pojišťovnou, která tuto výhodu zavedla na českém pojišťovacím trhu byla, dnes již neexistující, pojišťovna Universal. Po povodních v roce 1997 nabízela klientům zkrachovalé pojišťovny Morava pojištění za stejných cenových podmínek jaké měli doposud. K vyrovnání rozdílu v cenách mezi oběma pojišťovnami jako první použila nástroj zapůjčeného bonusu. Celé to fungovalo tak, že nová smlouva uzavřená s Pojišťovnou Universal kopírovala cenu Pojišťovny Morava. Pokud klient v následujícím období dostal plnění z nové pojistné události byl mu rozdíl v cenách odečten z pojistného plnění. Neměl-li klient škodu zůstávala v platnosti původní nízká cena.\n\nPodobný princip později převzali i jiné pojišťovny jako např. Kooperativa pojišťovna ve svém produktu „Důvěra“. U pojištění povinného ručení motorových vozidel nabízela předplacený bonus 15 % na tři roky. Pokud v tomto časovém období klient způsobil škodu zapůjčený bonus 15 % musel vrátit. Na velmi podobném principu funguje program „Extra benefit“ od České podnikatelské pojišťovny. Pojišťovny tímto zapůjčeným bonusem jednak snižují vstupní cenu pojištění a stávají se lépe konkurenceschopné a jednak zvýhodňují dobré řidiče z bezeškodním průběhem pojištění.\n\nPři vstupu na území České republiky uzavírá hraniční pojištění řidič toho cizozemského vozidla, jehož země neuzavřela dohodu o zelené kartě s Českou kanceláří pojistitelů (ČKP). Hraniční pojištění se sjednává po dobu nejméně 15 dnů a vztahuje se pouze na škodné události, které nastaly na území České republiky a na území jiného členského státu. Policie České republiky nesmí umožnit jízdu vozidla bez hraničního pojištění na území ČR, pokud však odhalí porušení tohoto nařízení, je řidič vozidla povinen zaplatit České kanceláři pojistitelů pojistné odpovídající trojnásobku pojistného, které mělo být na\ndobu pobytu tohoto vozidla na území České republiky zaplaceno, nejméně však 10 000 Kč.\n\nPoškozený má právo uplatnit svůj nárok na plnění podle § 6 zákona č. 168/1999 Sb. u příslušného pojistitele nebo u České kanceláře pojistitelů, jedná-li se o nárok na plnění z garančního fondu podle § 24 či na \"náhradní plnění\" podle § 24a a 24b téhož zákona. Při uplatnění nároku je povinen předložit společný záznam o dopravní nehodě, jedná-li se o dopravní nehodu nepodléhající oznámení Policii České republiky podle zákona upravujícího provoz na pozemních komunikacích. Plnění pojistitele je splatné do 15 dnů, jakmile pojistitel skončil šetření nutné k zjištění rozsahu jeho povinnosti plnit nebo jakmile pojistitel obdržel pravomocné rozhodnutí soudu o své povinnosti poskytnout pojistné plnění. Šetření škodné události je pojistitel povinen provést bez zbytečného odkladu ve lhůtě do 3 měsíců ode dne, kdy bylo oprávněnou osobou uplatněno právo na plnění z pojištění odpovědnosti. V případě, že je škoda způsobena nepojištěným vozidlem, hradí oprávněné nároky poškozenému ze svého garančního fondu Česká kancelář pojistitelů. Ta zároveň uplatňuje postih vůči nepojištěnému škůdci.\n\nAmortizace označuje snižující se hodnotu vozu. Pro určení výše pojistného je rozhodující právě hodnota vozu. Pojišťovna podle stáří vozu a ceny nového vozidla vypočítá, jaká je jeho současná hodnota. \n\nV pojišťovnictví je slovo amortizace velmi často skloňováno. Do češtiny bychom ho mohli přeložit jako opotřebení. Dotýká se hlavně starších vozů a jejich náhradních dílů. Zkoumáno je, jak je daný vůz starý a kolik má najeto kilometrů. To se porovnává s původní cenou dílu a výsledný rozdíl je majiteli vozu vyplacen při škodné události. Tento způsob výpočtu ceny jednotlivých dílů vyvolává časté dohady, pojišťovny ho především u těch starších vozů často využívají, jelikož na něm použité díly samozřejmě nemají takovou hodnotu, jako v době, kdy byl vůz nový. Při výpočtu amortizace je sledováno několik dalších faktorů, což má vliv na konečnou částku, která je majiteli poškozeného auta vyplacena. Čím je auto starší a má najeto více kilometrů, tím je amortizace větší a vyplacená částka nižší.\n\nŠkodní zástupce je vnitrostátní pojišťovna, která likviduje pojistnou událost jménem zahraniční pojišťovny. Podle § 9a,b,c,d zákona č. 168/1999 Sb. je každá pojišťovna poskytující pojištění odpovědnosti z provozu vozidla v některém ze států Evropského hospodářského prostoru (EHP) povinna ustanovit v každém členském státě EHP škodního zástupce, který jménem a na účet pojistitele projednává škodní události způsobené provozem vozidla. V praxi: pochází-li provozovatel vozidla, kterým byla způsobena škoda na vozidle registrovaném v ČR, z jiné členské země Evropské unie, má poškozený rovněž právo uplatňovat svoje nároky v České republice, a to proti škodnímu zástupci příslušné zahraniční pojišťovny pro Českou republiku.\n\nFyzická osoba se dopustí přestupku tím, že provozuje nebo ponechá na pozemní komunikaci vozidlo bez pojištění odpovědnosti, za což jí může být uložena pokuta v rozmezí 5 000–40 000 Kč. Pokud pojištění odpovědnosti zaniklo a nebyla-li ve lhůtě 14 dnů ode dne tohoto zániku pojištění uzavřena nová pojistná smlouva týkající se téhož tuzemského vozidla, je vlastník tohoto vozidla povinen nejpozději ve stejné lhůtě odevzdat tabulku s registrační značkou a osvědčení o registraci nebo osvědčení o technickém průkazu tohoto vozidla příslušnému orgánu evidence. Pokud tak neučiní, dopustí se přestupku, a za toto jednání mu může být uložena pokuta v rozmezí 2 500–20 000 Kč. Pokuta 1 500–3 000 Kč může být uložena, pokud řidič vozidla nepředloží příslušníkům policie ČR zelenou kartu, nebo doklad o hraničním pojištění.\n\nPodle § 24c zákona č. 168/1999 Sb. jsou vlastníci a provozovatelé vozidel, kteří nemají sjednáno povinné ručení, počínaje 1. lednem 2009 povinni České kanceláři pojistitelů uhradit zákonný příspěvek do Garančního fondu za každý den, kdy není vozidlo pojištěno. \n\nTento příspěvek byl v roce 2015 zrušen z důvodu výskytu častých neoprávněných výzev ze strany ČKP. V posledních letech se počet nepojištěných vozidel výrazně zvýšil a to byl hlavní důvod k další úpravě zákona o povinném ručení. ČKP má od 1.1. 2018 příspěvky od nepojištěných řidičů vymáhat za každý den bez pojištění, ale v důsledku změny systému by nemělo docházet k předešlým pochybením.\nV převážné většině států je zákonnou povinností mít k provozu vozidla sjednané povinné ručení, v opačném případě je provoz tohoto vozidla považován za nelegální. Jednotlivé státy se však liší jak v související legislativě, tak ve výši stanovených sazeb. Například v Německu je při uzavření pojištění odpovědnosti z provozu vozidla nejdůležitějším údajem věk držitele pojistné smlouvy. Automobily jsou dále zařazeny do devíti typových a regionálních tříd. Ty klasifikuje nezávislý správce dat, který zkoumá škodní průběh v jednotlivých okresech i u jednotlivých modelů automobilů. Přeřazení aut do nových typových a regionálních tříd pak provádí na základě svých závěrů každoročně vždy 1. října. Jednotlivé třídy jsou označeny čísly, jednička značí nejnižší nehodovost, dvanáctka naopak vykazuje nejvíce nehod. Pojištění odpovědnosti v USA tvoří dvě pojistné smlouvy; pojištění odpovědnosti v případě tělesného zranění a pojištění pro případ majetkové škody. Regulace pojištění odpovědnosti se mění stát od státu a konkrétní požadavky závisí na místu bydliště, typu pojistky a na pojistném krytí. V souvislosti s těmito nároky je například v některých státech povinností mít uzavřené i pojištění plateb lékařům nebo pojištění proti nepojištěným. V Austrálii systém povinného ručení většinou pokrývá pouze zranění osob. Větší rozsah možností je možno uplatnit při tzv. komplexním pojištění vozidel, které je prodáváno samostatně. Toto pojištění zahrnuje i pokrytí škod na majetku, například při požáru nebo krádeži. Ve státě Jižní Austrálie, podobně jako v Západní Austrálii, vydává povinné ručení Komise pro dopravní nehody motorových vozidel a je součástí registračního poplatku licencí pro osoby starší 17 let. Ve státě Victoria je pojištění zahrnuto prostřednictvím daně v poplatku při registraci vozidla. V Queenslandu je povinné ručení nutnou součástí registrace vozidla.\n\nČeské i zahraniční pojišťovny v oblasti pojištění odpovědnosti z provozu vozidla při šetření škodných událostí setrvale deklarují vysoký objem trestného činu pojistného podvodu (§ 210 \"trestního zákoníku\"). Například Generali Pojišťovna v roce 2010 evidovala 28 % pojistných podvodů ze všech prokázaných případů v souvislosti s povinným ručením. Nejčastěji jde o případy, kdy pachatelé ve spolupráci s tzv. „dobrým známým“ zinscenují dopravní nehodu a škoda je posléze hrazena z pojistky viníka nebo deklarují výměnu náhradních dílů, které ve skutečnosti nebyly vůbec poškozeny nebo byly pouze opraveny. Tato trestná činnost je celosvětovým problémem a je zásadní pro celou společnost, neboť neodhalené pojistné podvody vedou ke zhoršení celkového škodného průběhu pojištění s přímým dopadem na výši pojistného všech klientů pojišťoven. Značným negativem jsou například ve Velké Británii, kde se staly jedním z faktorů, díky nimž nebylo v této zemi povinné ručení do roku 2011 šestnáct let ziskovým. Jen v roce 2010 britské pojišťovny odhalily na 40 000 fingovaných havárií za 466 miliónů liber. Problémem také může být situace, kdy si řidič sám poškodí své vozidlo a později se při nehodě poškodí právě část vozidla, která již byla v minulosti poškozena. \"„Pokud bylo vozidlo již dříve poškozeno a následně došlo ke kolizi ve stejném místě, jste povinni ohlásit, že auto bylo již částečně poškozené. Pokud to neuděláte a pojišťovna dřívější poškození nesouvisející s nehodou odhalí, odmítne vyplatit plnění i za nové poškození,“.\" V takovém případě je nejen riziko nevyplacení částky za způsobenou škodu, ale pojištěnec se také může vystavit trestnímu stíhání pro pokus o pojistný podvod.\n\n\n\n"}
{"id": "530171", "url": "https://cs.wikipedia.org/wiki?curid=530171", "title": "Pinatypie", "text": "Pinatypie\n\nPinatypie je fotografický proces z rodiny ušlechtilých tisků pro získávání barevných pozitivů, zavedený v roce 1903. Jedná se o druh metody hydrotypie a je předchůdcem diapozitivu. Používal se od počátku až do šedesátých let 20. století kdy se používal podobně jako pozdější diapozitiv při projekci nehybné obrazové reklamy v kinech. Pinatypie patří mezi takzvané přímé pozitivní procesy, v nichž chybí „mezinegativ“. Vynalezl jej Francouz Léon Didier v roce 1903 a Ernst König spolu s dalšími chemiky z firmy Hoechst AG vyvinul jeho industriální výrobu. Vynalezli také potřebné barvící látky a ustalovač.\n\nJe založen na subtraktivní barevné syntéze využívající želatinového reliéfu, podobně jako je to u ostatních ušlechtilých tisků – uhlotisku, gumotisku, olejotisku, bromolejotisku nebo carbra.\n\nNa rozdíl od procesu reliéfního tisku (dye-transfer) jako je například Technicolor 4 nevyužívá metoda pinatypie halogenidy stříbra.\n\nMísto toho se pro fotografickou senzibilizaci využívají jiné kovové soli, zejména bichromáty. Pro výrobu tohoto typu diapozitivů, používala například firma Agfa takzvané pinatypické desky, což byly skleněné tabule potažené pouze čistou netvrzenou želatinou. Želatinová vrstva se vykoupala v roztoku dichromanu draselného a kovových solí citlivých na světlo, díky čemuž se pinatypická deska stala fotograficky sensibilovanou.\n\nK výrobě tříbarevné pinatype jsou potřeba právě dvě desky. Obě dvě pinatypické desky se zcitliví výše popsaným způsobem. Pak se na jednu z desek nanese nejdříve červený extrakt ze stranově správného předlohového diapozitivu, který se osvítí a ponoří se do roztoku s červeným azobarvivem. Na druhé desce se osvítí stranově odpovídající modro-zelený extrakt a obraz kovových solí se zabarví odpovídajícím azobarvivem.\n\nPo vymytí a usušení červené desky se tato překryje druhou želatinovou vrstvou a ty se opět senzibilují v bichromátové lázni. Jakmile deska uschne, dají se přesně na sebe zakonzervovaný červený výtažek a již připravený modrý výtažek s želatinovou vrstvou. Pak se stranově správně prosvítí skrz modrý extrakt druhá želatinová vrstva červené a žluté vrstvy.\n\nNakonec se obě desky oddělí a obraz z kovových solí v želatinové vrstvě se žlutým práškem - která je přidružená k červenému extraktu - zabarví žlutým azobarvivem. Přitom zůstává připravená deska s červeným obrazem. Po usušení se desky (podobně jako při osvícení žluté vrstvy) se svou želatinovu stranou přesně překryjí a pevně spojí. Vytvoří tak hotovou pinatypii, která se může použít k projekci jako takzvaný \"velký diapozitiv\".\n\n"}
{"id": "530175", "url": "https://cs.wikipedia.org/wiki?curid=530175", "title": "Pál Kitaibel", "text": "Pál Kitaibel\n\nPál Kitaibel (někdy také Paul Kitaibel nebo \"Paulus Kitaibelius,\" 3. února 1757 ve městě Mattersburg – 13. prosince 1817 v Budapešti) byl maďarský botanik a chemik. Jeho standardní botanická zkratka v autoritních údajích u vědeckých jmen botanických taxonů je Kit. \n\nVystudoval botaniku a chemii v Budíně a tyto 2 obory později vyučoval na universitě v Pešti. Zabýval se flórou a hydrografií Maďarska. V roce 1789 objevil chemický prvek tellur, ale tento objev byl později připsán Franz Joseph Müller von Reichensteinovi, který ho objevil už roku 1782.\n\nByl po něm pojmenován rod \"Kitaibelia\" z čeledi slézovité (Malvaceae), rod popsal Carl Ludwig Willdenow. Z druhů pak například chrastavec Kitaibelův (\"Knautia kitaibelii\"), vrba Kitaibelova (Salix kitaibeliana) nebo violka nejmenší (\"Viola kitaibeliana\").\n"}
{"id": "530176", "url": "https://cs.wikipedia.org/wiki?curid=530176", "title": "Izraelská poštovní společnost", "text": "Izraelská poštovní společnost\n\nIzraelská poštovní společnost (IPS) (hebrejsky: דואר ישראל, anglicky: Israel Postal Company) je státem vlastněný subjekt provozující v Izraeli poštovní a bankovní služby. Své služby poskytuje na celém území Izraele s výjimkou pásma Gazy.\n\nV době, kdy byla Palestina pod nadvládou Turků poskytovali zde poštovní služby na základě udělených licencí evropské poštovní společnosti (francouzská, ruská, italská či rakouská). Po ustavení Mandátní Palestiny byly veškeré licence zrušeny a poštovní služby zde provozovala britská pošta. Ta svou činnost v tomto prostoru ukončila okamžikem vyhlášení Státu Izrael. Provozováním poštovních služeb bylo poté pověřeno izraelské Ministerstvo dopravy. V roce 1951 bylo zřízeno Ministerstvo poštovních služeb později přejmenované na Ministerstvo komunikací. V témže roce byla také založena Poštovní banka. Pro provozování poštovních služeb byl zvolen britský model; poštovní služba zajišťuje doručování listovních a balíkových zásilek, telegramů a poskytuje i telefonní služby.\n\nV roce 1986 byl založen Izraelský poštovní úřad. V roce 2002 bylo rozhodnuto provést zásadní reformu poštovních služeb v Izraeli. Důvodem byly finanční ztráty, politické skandály a nový vývoj v oblasti telekomunikací. V 1. března 2006 byla založena Izraelská poštovní společnost. Ta je sice nadále řízena státem, funguje ale na základě podnikatelských modelů, což ji dovoluje pružněji reagovat na změny trhu.\n\nPoštovní služby byly v Izraeli provozovány se ztrátou (v roce 2002 to bylo 150 mil. NIS, v roce 2003 už 200 mil. NIS). Od roku 2007 se finanční situace pošty zlepšila a společnost vykazuje mírný zisk. Od 1. července 2007 byl izraelský poštovní trh otevřen konkurenci. Konkurence nyní poskytuje své služby přibližně za poloviční sazby než státní Izraelská poštovní společnost (ta je nesmí snížit). Určování výše ceny skončí v okamžiku, kdy konkurence dosáhne polovičního podílu na izraelském trhu.\n\nIPS poskytuje kromě klasických poštovních služeb (přijímání a doručování zásilek) i služby v oblasti filatelie, zabývá se bankovními službami, přenosem elektronických zpráv a kurýrní službou. V roce 2006 bylo u IPS zaměstnáno 7000 pracovníků, IPS fungovala na 700 pobočkách, pro převoz zásilek používala 1000 vozidel a za rok zpracovala 787 milionů zásilek.\n\nPro svou činnost má IPS rozdělený na čtyři části:\n\nIPS je řízena generálním ředitelem. Tím je v současnosti Avi Hochman.\n\nStát Izrael byl založen 14. května 1948 (britská pošta již v dubnu ukončila v Mandátní Palestině svou činnost) a již 16. května vyšla první emise známek a to i přesto, že nebyl k dispozici prakticky žádný papír a vhodné tiskařské a perforovací stroje. Nebyl dokonce znám ani nový název země a jako vydavatel byla označena \"Hebrejská pošta\" (\"Doar Ivri\").\n\nIzraelská poštovní společnost každoročně obdrží tisíce dopisů určených Bohu, ale i Ježíši Kristovi, Panně Marii či králi Davidovi. Ty jsou, s výjimkou dopisů pro Boha shromažďovány ve skladu nedoručitelných zásilek v Givat Šaul. Dopisy adresované Bohu se jednou za rok při slavnostním ceremoniálu vkládají mezi kameny do Zdi nářků v Jeruzalémě.\n\n"}
{"id": "530179", "url": "https://cs.wikipedia.org/wiki?curid=530179", "title": "Husův sbor (Vršovice)", "text": "Husův sbor (Vršovice)\n\nHusův sbor ve Vršovicích je kostel Československé církve husitské stojící v Moskevské ulici č. 34 v Praze Vršovicích. Sbor je jedním z prvních objektů v Praze, který byl vybudován za použití metody předpjatého betonu.\n\nStavba je významným architektonickým dokladem stavebního stylu individualistické moderny inspirované funkcionalismem s prvky konstruktivismu. Je výjimečná svojí mohutnou, čtyřbokou, téměř 26 m vysokou věží, zakončenou stylizovaným čtverhranným kalichem a křížem. Na koncepci věže Husova sboru ve Vršovicích se podílel nestor českého kubismu arch. Pavel Janák, který je též, spolu s arch. Jiřím Jakubem, autorem třídílné stavby (modlitebna, věž a obytný dům) Husova sboru na Vinohradech. Výtvarné pojetí obou věží odkazuje na Církev československou husitskou a prozrazuje rukopis stejného autora, v tomto případě, arch. Pavla Janáka.\n\nNa shromáždění příslušníků a sympatizantů Československé církve dne 1. dubna 1921 padlo rozhodnutí o výstavbě vlastního sboru a vzápětí proběhla první finanční sbírka. Náboženská obec získala vhodný pozemek pro stavbu sboru v ulici Na Kovárně, kde se dříve nacházel zájezdní hostinec stejného jména. Bylo osloveno několik architektů, kteří vypracovali návrhy na stavbu. V roce 1929 byl vybrán projekt absolventa Českého vysokého učení technického v Praze, architekta Karla Truksy. Truksa rozpracoval projekt do úrovně stavebních plánů a provedl rozpis jednotlivých stavebních a řemeslných prací tak, aby mohlo být vypsáno výběrové řízení.\nDne 22. září 1929 se konala slavnost položení základního kamene ke stavbě Husova sboru. Základní kámen darovala náboženská obec táborská. Tento kámen pochází z Kozího hrádku u Sezimova Ústí, kde dříve kázal Jan Hus a dnes se nachází pod kůrem. Pod ním je reliéf z umělého kamene představující Jana Husa, zhotovený medailérem a sochařem Vilémem Amortem z roku 1931, s textem \"Jdem za Tebou\" a \"Památce 6. července 1415\".\nHlavní stavebním dodavatelem byla zvolena firma Ing. Václav Nekvasil, Praha-Karlín. Při výběrovém řízení, které se konalo 9. března 1930, se společnost zavázala, že stavbu dokončí ještě téhož roku. Firma Nekvasil převzala staveniště 16. března 1930 a za dva týdny zahájila výkop základů. Stavba byla provedena velmi rychle. Už 31. srpna 1930 byl na věži vztyčen kalich a 19. září 1930 byly věž vybavena zvony se jmény dr. Karel Farský, Jan Hus, Jan Amos Komenský a Růžena. Duchovní správa sboru se sem nastěhovala 3. listopadu. 25. listopadu 1930 byla do základního kamene uložena schránka se stavebními plány a dobovými listinami. Vůbec první schůze rady starších se zde konala 28. listopadu 1930. Slavnostní otevření Husova sboru pro věřící veřejnost se konalo 21. prosince 1930 za přítomnosti tehdejšího patriarchy Církve československé husitské G. A. Procházky, architekta Truksy a členů firem, které se na stavbě podílely.\nKříž s Kristem do kněžiště vyrobil v letech 1973 až 1975 Jaroslav Kruis. Kruis také restauroval a doplnil křtitelnici dřevěnou plastikou sv. Jana Křtitele. Husův sbor ve Vršovicích ji dostal darem od evangelíků z Ostravska. Oltář, kazatelnu a lavice z modřínového dřeva navrhl Václav Pešan. Fresky kolem kněžiště zobrazující Večeři Páně, Cyrila a Metoděje, Husa a Farského vytvořil v roce 1932 Rudolf Adámek. Restaurace se dočkaly v letech 1949 a 1978. Pražský sochař a řezbář Josef Kotyza vytvořil podle návrhu faráře Františka Adámka pro kostel unikátní jesličky. Sádrové dílo je trvale umístěné po levé straně při vstupu do chrámu. Panna Maria s Ježíškem se nacházejí pod prostým pouštním přístřeším. Jsou obklopeni skupinou postav znázorňujících Ježíšova podobenství a skutky milosrdenství. Unikátní jsou Kotyzovy jesličky v Husově sboru ve Vršovicích svým zpodobněním Ježíšova narození ve skutcích milosrdenství. Každá postava v jesličkách má svůj symbolický význam a překračuje rámec pouhé líbivé vánoční scenérie klanění se narozenému Spasiteli. Z těchto důvodů je umělecké dílo vystaveno v Husově sboru celoročně. \n\nUnikátem projektu byl návrh divadelního sálu (včetně zázemí pro technický provoz) jako přímé součásti sakrální stavby. Podle projektu byl zbudován divadelní sál pro 295 sedících diváků, který, kromě dvou galerií a prostoru pro orchestr, zahrnoval také zkušebny, šatny, maskérny a kanceláře administrativy divadla.\n\nHistorie divadelního sálu v budově husitského kostela ve Vršovicích je spojena s Jiráskovým vršovickým divadlem, které zde mělo stálou scénu až do roku 1964. Dlouhá léta zde hrála ochotnická skupina Bozděch (založená ve Vršovicích v roce 1892), ale i jiní. V době válečné okupace fungoval divadelní sál též jako kino s názvem Bio Helios. Po roce 1964, na více než čtyři desetiletí, tento prostor ztratil své původní poslání i podobu.\n\nOd roku 2005 se stala záměrem Církve československé husitské postupná revitalizace a rekonstrukce celého prostoru divadla a jeho navrácení původnímu účelu. Rekonstrukce divadla je rozdělena do několika etap. V roce 2009 skončila první etapa, jejímž cílem byla rekonstrukce dřívějšího provozního zázemí divadla. Vznikl zde otevřený prostor pro přibližně 50 lidí, kde bylo otevřeno nízkoprahové centrum aktivit MANA. Centrum navázalo na dlouholetou tradici kulturní, společenské a vzdělávací činnosti pro různé věkové i sociální skupiny obyvatel Prahy (děti mladšího školního věku, handicapovaní, senioři) a je přístupné samostatným bezbariérovým vchodem z ulice Sportovní. Činnost centra probíhá ve třech základních sekcích\n\nHusův sbor byl navržen jako multifunkční budova. Kromě divadla se v objektu nachází urnové pohřebiště, takzvané kolumbárium, nájemní byty a prostory pro bankovní pobočku - od roku 1931 zde sídlila Vršovická záložna (dnes pobočka GE Money Bank). Příjmy z pronájmu těchto prostor tak mohly být použity na výdaje spojené s údržbou objektu i na vlastní pastorační a ekumenickou činnost sboru.\n\n"}
{"id": "530180", "url": "https://cs.wikipedia.org/wiki?curid=530180", "title": "Ladislav Báča", "text": "Ladislav Báča\n\nLadislav Báča (24. června 1908 Rohozná (okres Svitavy) – 14. října 1990 Český Těšín), byl pedagog, národopisec, vlastivědný pracovník a zakladatel českotěšínského muzea.__OBSAH__\n\nPocházel z vesnické rodiny. V roce 1930 nastoupil učitelskou službu v Českém Těšíně. Až do počátku války působil na základních školách v Nýdku a v Jablunkově. Za okupace se přesídlil na jižní Valašsko, kde učil v Brumově a ve Valašských Kloboukách. Po osvobození se vrátil na Těšínsko a vyučoval na stejné škole, jako před válkou. Později se stal jejím ředitelem. Ve školství působil až do roku 1970.\n\nPřesto, že nebyl těšínským rodákem, plně se s Těšínskem ztotožnil a stal se významnou postavou kulturního života regionu. Již v době svého pedagogického působení, inspirován mimořádnými znalostmi historie a tradice Těšínska, se stal zakladatelem českotěšínského muzea (11. 6. 1948). V muzeu pracoval denně mimo svou školní službu. Trvale se stal muzejním dokumentátorem až do odchodu do důchodu. Do života uvedl Zprávy muzea v Českém Těšíně (od 1954), 26 prvních čísel sám redigoval a doplňoval kresbami i texty. Byl iniciátorem vydávání Listináře Těšínska, který zpočátku vycházel péčí Emericha Němce jako příloha Zpráv. Jako bystrý pozorovatel s hlubokým smyslem pro uchování všeho podstatného využil svého výtvarného nadání ke kresebné dokumentaci hmotné lidové kultury a památek Těšínska. Stovky kreseb, z nichž část je uložena v českotěšínském muzeu, jsou mimořádným faktografickým pramenem. Některé byly publikovány časopisem Těšínsko, nejlepší vyšly samostatně v publikaci Těšínsko v kresebné dokumentaci Ladislava Báči, 1981 (34 volné listy s úvodem Miroslava Malury).\n\nV roce 1983 byla k 75. narozeninám Ladislava Báči uspořádána OVM v Českém Těšíně souborná výstava, která měla v témže roce reprízu na národopisných slavnostech v Dolní Lomné. Ve spolupráci s několika dalšími regionálními pracovníky (A. Grobelný, B. Havlíček, V. Škuta, F. Urbanec) založil v roce 1957 vlastivědný zpravodaj Těšínsko a byl po mnoho let předsedou jeho redakční rady. Byl inspirátorem řady akcí na sblížení muzea a školy. Zkušenosti s dokumentací lidové kultury uplatnil při organizování prvního ročníku Národopisných slavností v Dolní Lomné. Jako člen organizačního výboru zajišťoval po více než 15 let výstavní programy přibližující muzejní sbírky a lidové umění současných tvůrců.\n\n\n\n"}
{"id": "530182", "url": "https://cs.wikipedia.org/wiki?curid=530182", "title": "Johann Georg Christian Lehmann", "text": "Johann Georg Christian Lehmann\n\nJohann Georg Christian Lehmann (25. únor 1792 v Haselau – 12. únor 1860 v Hamburku) byl německý botanik. Jeho standardní zkratkou za vědeckými jmény je Lehm.\n\nLehman vystudoval medicínu v Kodani a Göttingenu a filosofii v Jeně. Později vyučoval fyziku a přírodní vědy v Hamburku a založil zde také botanickou zahradu. V roce 1860 zde zemřel.\n\n"}
{"id": "530187", "url": "https://cs.wikipedia.org/wiki?curid=530187", "title": "Dějiny Barmy", "text": "Dějiny Barmy\n\nDějiny Barmy popisují dějiny oblasti dnešního jihoasijského státu Myanmar. \nPrvním barmským státem bylo království Pugam (11.–13. století), které se rozkládalo na většině území dnešního Myanmaru a nakonec podlehlo vpádům Mongolů. Před Pugamským královstvím na území Myanmaru existovalo několik různých civilizací a kultur (např. městské státy Pyu a království Mon). Země byla znovu sjednocena až v 17. století. Po řadu staletí spolu jednotlivé etnické skupiny sváděly boje o moc a nadvládu. Barmánci získali převahu až v polovině 18. století. Během následující vlády barmských králů získal Myanmar své stávající hranice.\n\nZáminkou k prvnímu ozbrojenému střetu mezi britskými a barmskými jednotkami byla sporná hraniční území, na která si činily obě země nárok. První britsko-barmská válka probíhala v letech 1824–1826. Začala nejprve v severozápadních hraničních oblastech Manípur, Kačhár a Ásám, ale Britové válku přenesli na území Dolní Barmy a po několika vítězstvích přiměli barmského panovníka k podpisu mírové smlouvy v Yantapou. Výsledkem smlouvy z Yantapou byl britský zisk Ásámu, Manípuru, Kačháru, Džaitije, Arakanu, Tenaserimu a finanční úhrada. V Barmě též byla zřízena britská rezidentura.\n\nV samotné Barmě vyústila první britsko-barmská válka v řadu rolnických povstání, povstání etnických menšin a palácových převratů. Nicméně ani noví barmští panovníci nebyli ochotni s Brity spolupracovat či jednat, a tak se vzájemné vztahy těchto zemí opět ocitly na bodu mrazu. Britský vliv v barmském království nadále sílil a vrcholní představitelé Britské Indie usilovali o další intervenci v britský prospěch. Jako záminka Britům posloužil drobný konflikt v rangúnském přístavu, ze kterého vyvodili jen stěží přijatelné ultimátum. Po uplynutí ultimáta Britové zahájili na území Dolní Barmy bojové operace ústící v druhou britsko-barmskou válku v letech 1852–1853. Britové si v průběhu války podrobili Martaban, Rangún, Basein, Pegu a Prome, čímž odřízli barmské království od přístupu k moři (území, která Britové v Barmě kontrolovali po druhé britsko-barmské válce se souhrnně označují jako Dolní Barma a zbylé území barmského království jako Horní Barma). V té době také proběhl v Amarapuře palácový převrat a k vládě se dostal princ Mintoun, který byl ochotný s Brity jednat a zastavit válečné operace. Nebyl ale ochoten přistoupit na mírovou smlouvu, potvrzující Britům nově dobytá území Dolní Barmy.\n\nKrál Mintoun byl panovníkem usilujícím o modernizaci Horní Barmy. Založil nové královské město Mandalaj, reformoval státní správu, daňový systém a soudnictví. Nedostatek rýže v Horní Barmě jej přiměl ke zvětšení rozlohy obdělávané půdy a stavbě zavlažovacích kanálů. Investoval do průmyslových podniků a podstatná reforma se týkala také armády a výzbroje. Král Mintoun usiloval o navázání diplomatických styků s dalšími státy a vypravil diplomatické mise do Francie, Itálie a Velké Británie. Mise se snažily uzavřít obchodní a diplomatické vztahy. I nadále však hlavní prioritou jeho zahraniční politiky zůstávaly dobré vztahy s Brity. Zástupci Britské Barmy vyjednali několik obchodních dohod obsahujících snížení celních poplatků, uvolnění královských monopolů a umožnění tranzitního obchodu Britů s Čínou. Mintoun ale od smlouvy posléze odstoupil (z důvodu opakovaného britského neplnění závazků plynoucích ze smluv) a opět obnovil královský monopol na hospodářské produkty. Opětovné zavedení královského monopolu rozdmýchalo další reakce ze strany britských obchodníků a britských společností, působících na území Barmy. Mnohé hlasy vyzývaly k britskému zákroku. Z tohoto důvodu opět došlo k celkovému ochlazení diplomatických vztahů mezi britskou Dolní a Horní Barmou. \n\nPo Mintounově smrti nastoupil na trůn roku 1878 král Thipoa. Thipoova neúspěšná vláda přinesla Horní Barmě celkový úpadek. Situace v království se značně zhoršila, menšinová etnika se proti králi vzbouřila a nepokoje se přenesly i do centrálních oblastí říše. Královská správa nad rozsáhlými celky ztratila kontrolu a narůstala kriminalita. Království se nedostávaly finanční prostředky, bujela korupce a vázl výběr daní, a tak bylo nuceno se dále zadlužovat. Výrazně se také zmenšil počet vojáků královské armády. Neúroda vyvolala migrace obyvatel z barmského království do Dolní Barmy. Vzájemné vztahy mezi Britskou Barmou a barmským královstvím byly značně ovlivněny zájmy vlivných britských obchodníků a společností usilujících o další rozšíření obchodních dohod. Diplomaté barmského království se snažili najít protiváhu k Velké Británii a jednali s Francií o uzavření vzájemné spojenecké dohody. Francie ale nebyla na žádnou závaznější dohodu ochotna přistoupit. Britský postoj se vlivem zhoršující se situace v Horní Barmě dále přitvrzoval a pod záminkou odmítnutého ultimáta přerostl roku 1885 ve třetí britsko-barmskou válku. Tato válka měla velmi rychlý průběh a jejím důsledkem bylo obsazení celého území Horní Barmy Brity a internace krále Thipoa s rodinou v Rantganari na západním pobřeží Indie. Barma na dlouhou dobu ztratila nezávislost.\n\nPrvní roky britské vlády v Horní Barmě byly poznamenány bouřemi odporu proti britské anexi země. Tento odpor byl iniciován členy královské rodiny a bývalé královské správy, kteří přišli o moc, a rozšířil se jak do měst tak do venkovských oblastí. Nepokojů se účastnili prostí obyvatelé, kteří byli nespokojeni se zrušením království a obávali se o budoucnost tradiční barmské kultury a buddhismu. V první polovině devadesátých let britská správa s nasazením posíleného počtu vojenských jednotek odpor tvrdě potlačila. \n\nBarma byla administrativně připojena k Britské Indii. Vlastní správa Barmy měla sice řadu pravomocí, ale všechna zásadní rozhodnutí přináležela britské vládě v indické Kalkatě.\n\nBritové usilovali o integraci Horní a Dolní Barmy a o vytvoření úplně nového správního aparátu. V rámci nového správního systému byla Barma rozdělena na oblasti spravované Brity přímo a nepřímo. Přímo byla spravována oblast tzv. vlastní Barmy. Vlastní Barma bylo území z většiny obývané Barmánci, Mony, Arakanci a Kareny a v jejím čele stál guvernér. Zbývající území byla vyčleněna jako tzv. hraniční oblasti. Tato území byla obývána hlavně etnickými menšinami Šanů, Kačjinů, Čjinů, Karenů a dalšími menšími pohraničními etniky.\n\nV hraničních oblastech ponechali Britové pravomoci místním vládcům, kteří ale byli pod kontrolou britských úřadů a superintendentů. Hraničním oblastem bylo také ponecháno tradiční zvykové právo. Na území vlastní Barmy bylo zavedeno právo britsko-indické. Zvláštní status měl Kajaský stát, jemuž Britové poskytli formální nezávislost.\n\nHlavním městem Britské Barmy se stal Rangún, kde byla také zřizována sídla nových správních institucí a ministerstev. Byla budována nová koloniální armáda složená hlavně z britských, indických, karenských, kačjinských a čjinských vojáků. Etnickým Barmáncům nebylo umožněno do armády vstoupit.\n\nBarmská správa postupně získávala širší správní nezávislost na Indii, až byla roku 1937 od Indie administrativně oddělena. Následně byl podle indického vzoru v Barmě zřízen dvoukomorový parlament v čele s britským guvernérem, přímo odpovědným londýnské vládě. Volby do právě zřízeného parlamentu se konaly roku 1936 a do čela nově zvolené vlády se dostal dr. Bha Mo. Volební právo v Barmě měla jen menší část obyvatelstva starší 21 let, se základním školním vzděláním a nemovitým majetkem. Zpočátku funkce ve státní správě zastávali pouze Britové a Indové, ale časem do složek státního aparátu a přední politiky začali pronikat i Barmánci. \n\nIhned po anexi začala koloniální správa s modernizací a industrializací země. Britové v Barmě zakládali průmyslové podniky, dále rozšiřovali stávající zemědělské plochy a budovali základní infrastrukturu. Stěžejní barmskou exportní surovinou byla rýže a pod britskou správou se Barma stala největším exportérem rýže na světě. Rychle se rozvíjela těžba ropy, barevných kovů a týkového dřeva. Barma tyto suroviny vyvážela nejčastěji do Indie a Velké Británie a naopak dovážela průmyslové výrobky. V podnikání působili hlavně Britové, kteří založili a řídili největší monopolní společnosti, a bohatí Indové. \n\nPřibližně 70% všech obyvatel pracovalo v zemědělství a do úrodných delt přicházeli z Horní Barmy další rolníci. Půdu od drobných rolníků ve velkém vykupovali zejména indičtí kupci a pak ji dále pronajímali. Tak na venkově vznikala nepočetná skupina bohatých pozemkových vlastníků a vrstva rolníků, kteří nevlastnili pozemek vůbec žádný a půdu si najímali. Tuto transformaci ještě uspíšila hospodářská krize třicátých let, v jejímž důsledku byla výrazně snížena výkupní cena rýže a mnozí rolníci byli donuceni svou půdu prodat. Drobní rolníci si náhle nemohli dovolit platit pachtovné, daně a náklady spojené s obděláváním půdy a začali se tak hromadně zadlužovat, nejčastěji u indických bankéřů a lichvářů, čímž se finanční situace barmských rolníků dále zhoršovala. Zchudlí barmští rolníci spatřovali příčiny své tíživé životní situace v indických vlastnících půdy, lichvářích a britské správě. V nově budovaných průmyslových odvětvích se rychleji uplatňovali indičtí imigranti a to jak na kvalifikovaných tak nekvalifikovaných místech, což vyvolávalo odpor mezi nezaměstnanými Barmánci.\nVelké změny proběhly ve školství. V předkoloniálním období základní vzdělání zajišťovaly školy při buddhistických klášterech a to pouze pro chlapce. V koloniálním období vznikaly nové státní školy evropského typu a školy misionářské, vyučující v angličtině. Do těchto škol docházely hlavně děti Britů a Indů. Většina Barmánců na tyto školy neměla dostatek financí, a tak hlavně na venkově jedinou možností získání vzdělání zůstaly buddhistické kláštery. Gramotnost se v Barmě pohybovala kolem 40% a byla výrazně vyšší u chlapců. První univerzita na území Barmy byla zřízena roku 1920 v Rangúnu.\nV koloniálním období došlo ve složení barmské společnosti k podstatným změnám. Do Barmy přicházelo mnoho imigrantů z Indie a Číny a spolu s nimi také islám či hinduismus. Křesťanští misionáři z Velké Británie a Spojených států amerických šířili v Barmě křesťanství, zejména mezi menšinovými etnickými skupinami. Nejvíce křesťanů se nachází mezi Kareny, Kačjiny a Čjiny. Britská správa dle zásad své koloniální politiky do vnitřních záležitostí sanghy a buddhismu nezasahovala.\nVe dvacátých letech si mnozí Barmánci začali uvědomovat rozsah pronikání evropské kultury a anglického jazyka do tradiční barmské společnosti a školství a s tím spojený úpadek kultury barmské a podřadné postavení barmského jazyka. V této době začal vznikat moderní barmský nacionalistický proud, usilující o zrovnoprávnění postavení Barmánců. Vyhradil se také postoj sanghy, která v britské přítomnosti spatřovala možné ohrožení buddhismu a část radikálních mnichů se zapojila do nacionalistického hnutí. Studenti Rangúnské univerzity stávkovali za zrušení národnostní diskriminace ve školství a ustavení barmštiny jako rovnocenného výukového jazyka. Ve venkovských oblastech se zchudlí rolníci začali bouřit a po celé Barmě proběhla řada nepokojů včetně velkého Schaya Samova povstání, které získalo podporu po celé Barmě. Všechna povstání ale byla velmi rychle potlačena koloniálními jednotkami. Avšak v důsledku těchto rozsáhlých bouří nevole britská správa snížila daně v zemědělských oblastech.\nVe třicátých letech se zhoršily i tak křehké vztahy mezi Barmánci a indickými imigranty. Vzájemné střety měly zčásti náboženský podtext, ale hlavně byly motivovány protiindickými náladami. Mnozí Indové totiž v Barmě patřili k majetným obchodníkům, podnikatelům nebo byli zaměstnáni v lépe placeném průmyslu.\nV průběhu třicátých let v Barmě vynikla strana Dou Bama. Dou Bama byla založena skupinou absolventů Rangúnské univerzity roku 1930 a mezi jejími čelnými představiteli bylo mnoho vrcholných politiků příštích let jako Aun Schan, Nu, Tchan Tchun a Sou. Členové Dou Bamy před svými jmény používaly přídomek thakchin - pán, tak byli v Barmě oslovováni Britové. Tím chtěli dát najevo, že skutečnými pány Barmy jsou sami Barmánci. Program Dou Bamy byl silně nacionalisticky orientován a jako hlavní cíl svého úsilí si strana vytyčila úplnou nezávislost Barmy. Zároveň do programu Dou Bamy začaly čím dál silněji pronikat myšlenky z Marxových děl a strana se tak orientovala na levicovou politiku. Jako jedna z prvních stran začala Dou Bama zapojovat také menšinová etnika do protikoloniálního úsilí. Thakchinové spolupracovali s většinou menšinových národností kromě Karenů, kteří usilovali o vznik vlastního státu. Ke konci třicátých let měla Dou Bama širokou podporu napříč všemi vrstvami obyvatelstva. \nRoku 1938 celou Barmu zachvátila stávka dělníků ropného průmyslu, která vzbudila širokou vlnu solidarity po celé zemi a skončila až zákrokem vládních jednotek v Rangúnu. Tato stávka aktivizovala řadu dalších Barmánců, zejména studentů, kteří vyšli do ulic. Ve větších městech po celé Barmě se konaly vlastenecké manifestace. Tvrdé policejní zásahy si vyžádaly několik obětí a tyto okolnosti vedly až ke změně vládního kabinetu. V kontextu všech těchto událostí byla britská přítomnost v zemi Barmánci čím dál tím více odsuzována. \nRoku 1939 byla vrchními činiteli Dou Bamy tajně založena Komunistická strana Barmy.\n\nVelká Británie se všemi svými koloniemi vstoupila do druhé světové války 1. září 1939. Obrana Barmy byla výlučná pravomoc britské správy. Barma byla strategicky důležitá, protože přes její území vedla tzv. Barmská cesta - jediná pevninská komunikace do napadené Číny, kterou spojenci využívali k zásobování. Britská správa zpočátku vůbec nepočítala s možným průběhem války i na barmském území a Barma měla, jako týlová země, zásobovat britské jednotky v Malajsii a Singapuru. Na samotnou válku nebyla Barma dostatečně připravena a nedisponovala adekvátním letectvem ani námořnictvem. \nBarmští politici se postavili proti vstupu své země do války a každou formu barmské pomoci spojovali pouze s příslibem poválečných správních reforem, vedoucích ke statusu dominia. Mnoho radikálních stran v čele s Dou Bamou trvalo na úplné nezávislosti. Thakchinové se spojili s dalšími nacionalistickými stranami a chtěli využít válečného oslabení britského impéria k rozšíření svého protikoloniálního působení. Řada thakchinů se začala přiklánět k možnosti ozbrojeného protikoloniálního odboje a na přelomu let 1939–1940 byla založena Lidová revoluční strana. Britská správa reagovala vydáním Zákona o obraně Barmy, který měl zabránit činnostem narušujícím klid a bezpečnost v zemi. Tento zákon v praxi často sloužil k potlačování protibritských aktivit. \nProtikoloniální hnutí v Barmě hledalo podporu v Japonsku, jako protivníkovi Velké Británie, navázalo s ním tajně kontakt a jednalo o případné finanční i materiální pomoci. Barmánci věřili, že jim Japonci pomohou porazit Brity a uznají barmskou nezávislost. \nRoku 1940 bylo na základě Zákona o obraně Barmy mnoho politických představitelů zatčeno. Zatykač byl vydán i na Aun Schana, který se ale včas ukryl a uprchl do Japonska. V Japonsku jednal o budoucí podobě nezávislého barmského státu a pak se tajně vrátil do Barmy, kde navrhl zřízení barmské dobrovolnické armády, která měla být vycvičena v Japonsku. Poté se vrátil do Japonska, kde se shromáždilo třicet Barmánců, většinou členů Dou Bamy nebo studentů. Tato skupina třiceti dobrovolníků se označuje jako Třicet druhů.\nTřicet druhů se pod japonským velením účastnilo vojenského výcviku a po začátku války v Asii byli v prosinci 1941 převezeni do Thajska. V Thajsku následně založili Armádu nezávislosti Barmy, ke které se připojily tisíce v Thajsku žijících Barmánců. \nBarmu bránily oddíly koloniální barmské armády a britské, indické a čínské armádní jednotky. Koncem roku 1941 Japonci v Barmě zahájili ofenzivu, kterou spojenecké jednotky nedokázaly odrazit a začaly ustupovat. Do konce května japonská armáda spolu s oddíly Armády nezávislosti Barmy ovládla celé barmské území a spojenecké jednotky ustoupily do Indie. \nVálkou byla ochromena celá země. Britové při ústupu zničili komunikace, průmyslové objekty a ropná pole. Rozpadla se administrativa a přerušilo zásobování. Barmu hromadně opouštěli Britové, Britům loajální Barmánci a statisíce Indů. Britská správa přesídlila do exilu v indickém Simle. \nPřicházející vojáci Armády nezávislosti Barmy byli barmskými obyvateli vítaní jako národní osvoboditelé a jejich řady se dále rozrůstaly. Po ukončení bojových operací v Barmě v červnu 1942 japonská armáda nastolila vojenskou správu, která převzala kontrolu nad celým územím Barmy. Oddíly Armády nezávislosti Barmy byly rozpuštěny a vznikla početně menší Barmská národní armáda. V srpnu 1942 zahájila činnost barmská okupační vláda, v jejímž čele stál Bha Mo. Tato vláda měla pouze omezené pravomoci, působila jen na území vlastní Barmy a byla podřízena japonské vojenské správě a japonským ozbrojeným silám. V Barmě byla zavedena cenzura a tajná japonská policie - Kempeitai. Japonci organizovali oddíly nucené práce, které se podílely hlavně na stavbě železničních tratí. V zemi začaly působit japonské monopolní společnosti, které převzaly zbylé průmyslové podniky a doly. Spousta dělníků ze zničených britských továren přišla o práci a výrazně poklesla i produkce rýže. Japonská správa do obnovení válkou zničeného hospodářství neinvestovala a nezajistila ani dovoz potřebných surovin a výrobků. V Barmě se tak brzy projevil nedostatek základních surovin jako potraviny, léky a šaty. V zemi prudce vzrostly ceny. Celé hospodářství se začalo hroutit a životní podmínky obyvatelstva se dále zhoršovaly.\nPod příslibem vypovězení války spojencům a další spolupráce s japonskou armádou byla rozpuštěna japonská vojenská správa a Barma získala 1. srpna 1943 nezávislost. Následně byla jmenována nová barmská vláda v čele s Bha Moem. Tato nová vláda měla totalitní charakter a hlavní moc ve svých rukou soustředil Bha Mo. Japonsko si nadále ponechávalo kontrolu nad oblastmi etnických menšin, barmským hospodářstvím, zahraniční politikou a prostřednictvím poradců si Japonci udržovali vliv i v nové barmské vládě. Naopak vedení Barmské národní armády přešlo do rukou barmských velitelů.\nV důsledku zhoršující se situace, přetrvávající japonské okupace a zisku pouze formální nezávislosti zahájilo v Barmě činnost protijaponské odbojové hnutí, do kterého se nejaktivněji zapojili komunisté. V odboji se angažovali také vrcholní vládní představitelé, zejména Than Tchun a Aun Schan. I přes zatýkání a zásahy Kempeitai protijaponské odbojové hnutí nabývalo na síle a získávalo podporu obyvatelstva, zejména studentů. Představitelé odboje o zapojení jednali také s etnickými menšinami. Po vyhlášení nezávislosti se do centra protijaponského odbojového hnutí dostala Barmská národní armáda. V srpnu 1944 se spojily Komunistická strana Barmy, Lidová revoluční strana a další odbojové skupiny v jednotnou odbojovou frontu s názvem Liga proti fašismu a za svobodu lidu - zkráceně též Liga. Ligu vedli Aun Schan, Than Tchun a Sou. Vedení Ligy se rozhodlo pro spolupráci se spojenci a navázalo s nimi kontakt. Poté Liga zahájila přípravy na celonárodní protijaponské povstání. Do povstání se měly zapojit Barmská národní armáda a partyzánské oddíly Barmánců, Arakanců, Karenů a Čjinů. \nBritské, americké a čínské jednotky zahájily příhraniční válečné operace v listopadu 1944. Převaha spojeneckých vojsk donutila Japonce ustupovat a tak bylo rozhodnuto vyslat na frontu také jednotky Barmské národní armády. Krátce poté, co se jednotky Barmské národní armády přesunuly na frontu, bylo dne 27. března 1945 zahájeno celonárodní protijaponské povstání. Barmská národní armáda se připojila ke spojeneckým vojskům a partyzánské jednotky po celé zemi napadaly týlové jednotky a přerušovaly japonské komunikační a dopravní spoje. Akce protijaponského odboje uspíšily průběh války a ustupující japonská armáda v Barmě kapitulovala 12. srpna 1945. \n\nPo druhé světové válce se do centra politického dění dostali hlavní představitelé protijaponského odboje a důležitou roli začala hrát i Barmská národní armáda. Liga proti fašismu a za svobodu lidu měla podporu většiny barmského obyvatelstva a stala se hlavní politickou stranou v zemi. Mezi vesnickým obyvatelstvem značně vzrostl vliv komunistů.\nPoté, co zemi osvobodila spojenecká vojska, převzala správní kontrolu nad celou zemí britská vojenská správa. Vojenská správa usilovala o obnovení britského koloniálního vlivu a správního systému z předválečného období a na novou barmskou národní frontu nebrala ohled. Hlavním úkolem vojenské správy bylo obnovení pořádku, hospodářství a infrastruktury ve válkou paralyzované zemi. Větší úsilí však vedení vojenské správy věnovalo omezování vlivu Ligy, komunistů i Barmské národní armády.\nV květnu 1945 londýnská vláda vydala Bílou knihu o Barmě, ve které byl popsán plán dalšího britského postupu v zemi. Dle tohoto plánu Britové zamýšleli nahradit vojenskou správu správou civilní, hodlali po dobu tří let spravovat zemi přímo a pak uspořádat volby do parlamentu a jmenovat vládu. S novou vládou pak měla Barma přejít na úplnou samosprávu v rámci Commonwealthu. Žádný závazný termín udělení úplné samosprávy ale Bílá kniha neurčovala. Území etnických menšin měl britský guvernér spravovat do té doby, dokud se obyvatelé nevysloví pro připojení k vlastní Barmě.\nVedení Ligy Bílou knihu nepřijalo a odmítalo odkládání vyhlášení nezávislosti i další setrvání v rámci Commonwealthu. Do Ligy vstupovaly další politické strany i organizace etnických menšin a Liga tak dále získávala na autoritě. I nadále ale hlavní slovo v Lize měly původní Lidová revoluční Barma a Komunistická strana Barmy. Komunistická strana Barmy vystoupila z ilegality v květnu 1945 a v jejím čele stál Than Tchun a Thein Pchei Myin. Komunisté zprvu prosazovali radikální protikoloniální politiku a až ozbrojený boj za nezávislost, ale pak se rozhodli pro spolupráci s britskou správou a legální cestu k nezávislosti. Komunisty prosazovaná mírová cesta za nezávislostí získala podporu i ostatních stran Ligy včetně Lidové revoluční strany, která se v září 1945 přejmenovala na Socialistickou stranu Barmy. Aun Schan nebyl členem žádné strany.\nVrcholní představitelé Ligy a britské vojenské správy se po japonské kapitulaci sešli, aby projednali reorganizaci Barmské národní armády, přejmenované na Vlastenecké síly Barmy. Po skončení války působily v Barmě dvě (typem) rozdílné armády - Armáda Barmy a Vlastenecké síly Barmy. Armáda Barmy vznikla z předválečné koloniální armády, za války byla znovu zformována v Indii a byla složena z Karenů, Čjinů a Kačjinů. Naopak Vlastenecké síly Barmy se skládaly z barmských partyzánských oddílů a národní armády.\nVýsledkem jednání byla dohoda o sloučení obou armád, zrušení vojenské správy a ustavení nové civilní správy v čele s guvernérem a Výkonnou radou. Reorganizací vznikla smíšená armáda složená z barmánských, čjinských, kačjinských a karenských praporů v čele s Nei Winem. Vojáci Vlasteneckých sil Barmy (na které se reorganizace nevztahovala) se v listopadu 1945 sloučili v polovojenskou Organizaci lidových dobrovolníků, která vstoupila do Ligy.\nPo zřízení civilní správy Liga žádala většinu křesel ve Výkonné radě, její návrh byl ale zamítnut a Výkonná rada byla obsazena představiteli z řad Britů a loajálních Barmánců. Liga následně přešla do opozice.\nZdevastované barmské hospodářství se v poválečných letech obnovovalo jen pomalu. Většina průmyslových podniků nebyla schopna provozu, těžba ropy a rud barevných kovů se takřka zastavila a počet dělníků se několikrát snížil. Snížila se i rozloha rýžových polí a produkce rýže. Ceny surovin a potravin dále rostly a v zemi se rozrůstala zločinnost. Britská civilní správa se finančně podílela na uhrazení ztrát britských společností, uznala nároky indických vlastníků půdy na navrácení dřívějších pozemků a obnovila předválečné daně a zákony. Britská neochota spolupracovat s vedením Ligy vedla k vnitřním rozporům. Na zasedání komunistické strany předložil Sou návrh, aby Komunistická strana Barmy zahájila ozbrojený odpor. Jeho návrh vedení strany odmítlo a Sou v březnu 1946 založil vlastní Komunistickou stranu Rudé vlajky, která byla britskými úřady prohlášena za nelegální. Tento vnitřní rozkol vedl k celkovému oslabení vlivu Komunistické strany Barmy uvnitř Ligy, kde měli komunisté řadu odpůrců. Nekompromisní postup britské správy proti odborovým vůdcům a represe proti barmské opozici vedly v září 1946 k propuknutí generální stávky. Generální stávka zachvátila celou zemi a přinutila Výkonnou radu k podání demise. Britský guvernér se následně rozhodl vést se zástupci Ligy jednání, jejichž výsledkem byla nová podoba Výkonné rady, ve které měli své zastoupení Liga i komunisté. Generální stávka byla odvolána v srpnu. Komunisté ukončení stávky odmítali jako předčasné a žádali okamžitou přeměnu Výkonné rady na národní vládu a svolání ústavodárného shromáždění. Následně byla Komunistická strana Barmy pro nedostatek loajality z Ligy vyloučena.\nVedení Ligy usilovalo o navázaní dialogu se zástupci etnických menšin. Většina zástupců menšin dosud váhala, zda podpořit barmské hnutí za nezávislost, či dále spolupracovat s Brity.\nZástupci Čjinů, Kačjinů, Šanů a Kajaů vyjádřili souhlas s ustavením autonomních oblastí v rámci jednotné Barmy. Se zástupci etnických menšin Monů, Arakanců a Karenů nebyl vzájemný dialog zahájen. Karenští zástupci vedli jednání s britskou vládou o vytvoření vlastního státu v rámci Commonwealthu. Londýnská vláda ale zřízení karenského dominia odmítala, aby předešla eventuální balkanizaci Barmy.\nV listopadu 1946 Liga udělila vládě Velké Británie ultimátum, aby do jednoho roku proběhly volby do ústavodárného shromáždění a posléze byla Barmě udělena nezávislost. V opačném případě Liga hodlala odejít do opozice a zahájit ozbrojený boj. Londýnská vláda si byla vědoma, že by britské jednotky v Barmě nebyly schopny případné protikoloniální povstání potlačit, a tak přistoupila k jednáním s Ligou. Jednání probíhala v Londýně a v lednu byla zakončena podpisem vzájemné dohody. V této dohodě vláda Velké Británie uznala Výkonnou radu jako prozatímní vládu, souhlasila s konáním voleb do ústavodárného shromáždění a umožnila Barmě navázat diplomatické vztahy a vstoupit do OSN. Žádný závazný termín udělení nezávislosti ale tato dohoda neobsahovala.\nV dubnu 1947 se konaly volby do ústavodárného shromáždění, které výrazně vyhrála Liga v čele s Aun Schanem. Na konferenci Ligy byly následně schváleny úvodní kroky a celkový charakter nové vlády, která se chystala vyvlastnit velké pozemkové vlastnictví a přidělit půdu rolníkům, kteří si ji doposud pronajímali. Aun Schan měl také v úmyslu obnovit rozhovor s komunisty o jejich opětovném přijetí do Ligy. 19. července 1947 byl Aun Schan s dalšími šesti ministry zastřelen. Tuto vraždu si objednal konzervativní barmský politik, který byl poté odsouzen a popraven. Vedení ve vládě i Lize se po smrti Aun Schana ujal U Nu.\nV září byl schválen návrh nového ústavního zákona, podle kterého později vznikla nezávislá parlamentní republika Barmský svaz. Barmský svaz se skládal z vlastní Barmy, Kačjinského, Šanského a Kajaského státu a ze Zvláštní oblasti čjinské. Jednotlivé správy autonomních oblastí byly podřízeny ústřední vládě. Oblasti, které obývaly etnické menšiny Arakanců a Monů, žádnou širší správní autonomii nezískaly. Závěrečná smlouva o předání vlády do rukou barmské vládě byla podepsána v říjnu 1947 v Londýně a vláda Velké Británie vzápětí uznala svrchovanost Barmy. Barma odmítla nabízené členství v Commonweatlhu. Dle smlouvy měla Barma uhradit Velké Británii náklady spojené s poválečnou obnovou země a oba státy se také zavázaly k další vojenské a hospodářské spolupráci. Proti těmto závazkům vystoupili komunisté a přestali s Ligou jednat. Výsledná smlouva s vládou Velké Británie byla v Barmě schválena 1. ledna 1948. Barmská nezávislost byla vyhlášena 4. ledna 1948.\n\nKrátce po vyhlášení nezávislosti se situace v zemi začala opět vyhrocovat a výrazně se zhoršily vztahy mezi stranami s největší podporou veřejnosti - Ligou proti fašismu a za svobodu lidu a Komunistickou stranou Barmy. Komunisté usilovali o přechod na socialistickou politiku a bouřili se i proti celkovému charakteru nového státu. Definitivní rozkol přišel v únoru 1948, kdy se vedení komunistické strany rozhodlo pro ozbrojený protivládní odpor a násilný způsob převzetí vlády. V březnu začali komunisté po celé zemi organizovat stávky a protivládní manifestace. Liga reagovala vydáním zatykačů na hlavní představitele strany, kteří ale byli včas varováni a uprchli. Následně vedení komunistické strany přešlo do ilegality a vyzvalo své stoupence k zahájení ozbrojeného povstání. Tím byla zahájena občanská válka, která se rychle rozšířila do mnoha oblastí po celé Barmě.\n\nObčanská válka vyvolala rozpory i uvnitř Ligy. Představitelé jejích dvou největších stran - Socialistické strany a Organizace lidových dobrovolníků - měli na řešení občanské války rozdílné názory. Většina představitelů Organizace lidových dobrovolníků propagovala uzavření příměří s protivládními silami a zahájení dialogu. Naopak Socialistická strana i vláda trvaly na složení zbraní, kterým podmiňovaly otevření nových jednání. Tento přístup Organizace lidových dobrovolníků odmítla a v červenci 1948 se zapojila do občanské války na straně protivládních sil.\n\nK sílícímu protivládnímu povstání se přidaly i některé vojenské a policejní oddíly barmské armády a ozbrojené organizace etnik, obývajících území vlastní Barmy - Monů a Arakanců, které usilovaly o vznik vlastních států. V úvodních měsících občanské války povstalci obsadili velkou část vesnických oblastí Barmy i řadu menších měst. Během podzimu 1948 do občanské války vstoupili také Karenové, kteří předtím s vládou neúspěšně jednali o vzniku Karenského státu. Ke karenským povstaleckým jednotkám se připojili také karenští vojáci, kteří tvořili polovinu celé barmské armády. Oddíly karenských povstalců následně ovládly rozsáhlá území ve východní Barmě.\n\nPovstalecké síly, složené z několika politických hnutí a etnických menšin, sledovaly v občanské válce rozdílné cíle a v protivládním boji se trvale nespojily. Lépe vyzbrojené barmské armádě se tak záhy podařilo zastavit postup povstaleckých vojsk a přejít do ofenzívy. Barmská armáda, složená z loajálních Barmánců, Čjinů a Kačjinů, postupně dokázala znovu dobýt většinu území vlastní Barmy a potlačit vliv povstalců. Na počátku padesátých let se tak situace v zemi poměrně uklidnila, přestože v řadě venkovských oblastí byla vládní autorita poměrně slabá a v okrajových regionech kontrolovaných povstalci protivládní odpor neustal.\nVláda tak i nadále mohla fungovat jen s podporou armády, která některé odbojné oblasti sama spravovala. Občanská válka si za období nejprudších bojů vybrala desetitisíce obětí a způsobila obrovské škody na barmském hospodářství.\n\nI v podmínkách občanské války se u vlády udržela Liga proti fašismu a za svobodu lidu v čele s U Nuem, Ťjo Ňeimem a Ba Schweiem. Hlavní stranou v Lize i vládě byla Socialistická strana, která měla zásadní vliv v armádě i odborových organizacích. Politika Ligy se v mnoha ohledech řídila marxistickými tezemi, ale odmítala třídní boj a násilnou cestu k vytyčenému cíli barmské společnosti – socialismu. Program vlády v sobě propojoval principy buddhismu a marxismu. Vláda se pokoušela využít obrovské autority buddhismu a získat tak podporu širokých vrstev věřícího obyvatelstva. Zvyšovala proto své výdaje na náboženské účely a prezentovala se jako veřejný ochránce buddhismu. V parlamentních volbách, které se konaly roku 1951, Liga zvítězila. Legální opozice vystupovala nejednotně a nedokázala si zajistit širší podporu obyvatel.\nV průběhu padesátých let se prudce zhoršily vztahy mezi vládou a menšinovými etniky, obývajícími autonomní oblasti. Důvodem byly prohlubující se rozdíly v hospodářské a sociální vyspělosti mezi vlastní Barmou a autonomními oblastmi. Barmská vláda prosazovala centralistický státní charakter. Představitelé Kačjinů, Šanů i Kajaů se chtěli vyvarovat postupné barmanizaci a s ní spjatého úpadku své tradiční kultury a jazyka a vstoupili do odeznívající občanské války.\nV polovině padesátých let většina komunistů zavrhla koncepci ozbrojeného převzetí vlády. Vedení Komunistické strany Barmy bylo ochotno zahájit s Ligou dialog o ukončení občanské války podmíněný opětovnou legalizací komunistické strany a propuštěním politických vězňů. Vláda ale na jednání nepřistoupila. Roku 1958 vyhlásila amnestii pro povstalce, které využilo mnoho členů Organizace lidových dobrovolníků, řada členů ozbrojených organizací Monů a Arakanců i komunistů. Po této amnestii byly protivládní síly značně oslabeny, ale občanská válka neskončila. I nadále pokračovaly ozbrojené střety hlavně mezi vládními jednotkami a karenskými povstalci. V březnu 1956 se legální opoziční strany sjednotily ve Frontu národní jednoty. V dubnu se konaly parlamentní volby, ve kterých zvítězila Liga.\nKrátce po parlamentních volbách Ligu zachvátily spory a začaly se vytvářet dva hlavní názorové proudy. Kolem Ba Schweie a U Ťjo Ňeima se soustředil první názorový tábor, který odmítal další rozhovory s povstalci a prosazoval rozšíření spolupráce se západními státy. Druhý názorový tábor vznikl kolem U Nua. U Nu se dalším jednáním s povstalci nebránil a trval na zachování striktně neutrální zahraniční politiky. Rozkol rozvrátil celou Ligu proti fašismu a za svobodu lidu, která se rozštěpila na Čistou a Stabilní Ligu. Ve vedení vlády se udržela U Nuova Čistá Liga. Tento rozkol nejsilnější strany způsobil destabilizaci vlády a U Nu byl nucen vyhlásit nové parlamentní volby. Do celé situace se vložilo i velení armády, které mělo názorově blíže ke Stabilní Lize. \nVelení armády se stavělo proti spolupráci mezi Čistou Ligou a Frontou národní jednoty i proti U Nuově ochotě jednat s protivládními silami. Armádní velení se obávalo, že se do vlády dostanou levicové síly napojené na komunisty či povstalce. Napětí mezi armádním velením a představiteli Čisté Ligy se dále stupňovalo, až se situace v září 1958 vyhrotila. Armádní jednotky obsadily strategická místa v Rangúnu a U Nu tak neměl jinou možnost, než začít s armádou jednat. Následně po jednáních oznámil, že z vlastní vůle předá správu země do rukou úřednické vlády pod vedením generála Nei Wina. Cílem této vlády mělo být obnovení pořádku v zemi a zajištění podmínek pro konání nových parlamentních voleb. Ačkoliv regulérnost Nei Winovi úřednické vlády potvrdil vzápětí také parlament, opozice tento krok armády odsoudila jako protizákonný.\nOd října 1958 tak Barmu oficiálně spravovala úřednická vláda. Hlavní slovo v zemi ale měla Rada generálního štábu barmské armády a vojáci pronikali i do státní správy a na ministerstva. Pod armádní správou se Barma nadále držela neutrální zahraniční politiky.\nHlavním cílem armádního štábu byl definitivní konec občanské války. Armáda odmítla s povstalci jednat a naopak se rozhodla zahájit intenzivnější bojové operace. Na válečné účely bylo vyčleněno až 60 % státního rozpočtu. Nekompromisní armádní operace podstatně snížily počet povstalců a armáda také dobyla část území, dříve kontrolovaných povstalci. \nNejtěžší úder utrpěli zejména komunisté. I přesto se armádě nepodařilo protivládní síly zcela porazit a zejména etnické menšiny v občanské válce dále pokračovaly. \nArmáda zastavila plánované hospodářství a omezila investice do státního sektoru. Naopak se začaly prosazovat soukromé armádní podniky a v podnikání se začali angažovat také mnozí vojáci. Celkově se v zemi pod armádní správou zlepšila bezpečnost, poklesla kriminalita a omezila se i míra korupce. \nArmádní restrikce zasáhly strany legální opoziční levice a jejich vedoucí představitelé byli zatčeni a internováni. Armáda zavedla širokou cenzuru všech levicových a kritických článků.\nPřipravované parlamentní volby se konaly v dubnu 1960. Čistá Liga, která se nově přejmenovala na Svazovou stranu, dokázala v předvolební kampani využít nesouhlasu obyvatel Barmy s mnohými armádními kroky a ve svém volebním programu si předsevzala ustavení buddhismu jako státního náboženství a vytvoření dvou nových svazových států – Arakanského a Monského. Stabilní Liga ztratila (kvůli spolupráci s armádou) důvěru veřejnosti. Fronta národní jednoty byla postižena sankcemi armády i vnitřními spory a část z jejích vůdců byla stále ve vězení. V dubnových volbách jednoznačně zvítězila Svazová strana.\n\nU Nuova nová vláda začala připravovat nový dlouhodobý hospodářský plán. Napjatá situace v zemi se po parlamentních volbách výrazně nezlepšila. Vláda vyhlásila buddhismus státním náboženstvím, čímž si naklonila barmské duchovní kruhy. Na druhou stranu tento krok vyvolal ostrou kritiku ze strany etnických a náboženských menšin. Do popředí se znovu dostal požadavek etnických menšin na širší míru samosprávy a nové federativní uspořádání Barmského svazu. Všechna jednání mezi vládou a představiteli etnických menšin ale výsledek nepřinesla a situace v zemi se tak opět vyhrotila. V té době se také začal projevovat pokles autority a ztráta jednotnosti samotné Svazové strany. V noci z 1. na 2. března 1962 zasáhla armáda a obsadila Rangún. Nejvyšší představitelé státu, poslanci i vůdci etnických menšin byli zatčeni.\n\nPo vyhlášení nezávislosti Liga proti fašismu a za svobodu lidu zahájila rozsáhlé hospodářské reformy, které ale začátek občanské války zpomalil či úplně zastavil. Vláda tak mohla v těchto reformách pokračovat až poté, co barmská armáda opět získala kontrolu nad většinou země. Úvodním záměrem Ligy bylo znárodnění britských podniků z koloniálních dob, ale vyplácení odškodného pro vládní rozpočet představovalo příliš velkou zátěž. Vláda tedy od znárodňování odstoupila a nadále se soustředila na zřízení státního sektoru a podporu svobodného trhu. Vláda opustila marxistickou hospodářskou linii a začala podporovat také soukromé podnikání. Byly zakládány státní podniky, družstva i podniky smíšené s kapitálem státním i soukromým. Hlavním cílem Ligy bylo zapojit do podnikání místní obyvatelstvo. Stát začal poskytovat barmských podnikatelům podporu v podobě výhodných půjček, daňových úlev a zlevněných pozemků. Barmské společnosti obdržely přednostní licence na vývoz a dovoz zboží a naopak na zboží do Barmy importované byla uvalena cla. \nV zemědělství vláda přistoupila k znárodňování půdy, kterou následně přerozdělovala mezi nemajetné rolníky. Vláda však byla brzy donucena další vyvlastňování půdy zastavit, protože neměla dostatek financí na vyplácení odškodného velkovlastníkům půdy. Na počátku padesátých let vláda přistoupila k dlouhodobému plánu hospodářského rozvoje, který počítal s vysokými státními investicemi, ale pro nedostatek prostředků nakonec nebyl realizován. Státu se nedostávalo potřebných financí a musel své investice do hospodářství postupně omezit a více se zaměřit na investice ze zahraničí. \n\nV zahraniční politice vláda vystupovala neutrálně, navazovala pouze nezávazné přátelské diplomatické vztahy a i při jednání na půdě OSN byla velmi zdrženlivá. Odmítala členství v nabízených vojenských paktech a sdruženích. Dříve intenzivní hospodářské vazby na Velkou Británií a ostatní země Commonwealthu se (většinou) výrazně omezily. Naopak postupně v Barmě rostla výše kapitálu a investic z USA a po uhrazení válečných reparací se intenzivně začal rozvíjet také obchod a spolupráce s Japonskem. V období padesátých a šedesátých let byli největšími obchodními partnery Barmy Spojené státy americké, Japonsko a Spolková republika Německo. Vzájemně dobré vztahy si Barma udržela s Indií, která zastávala podobnou zahraniční politiku. Naopak vztahy s Pákistánem byly ovlivněny četnými spory a i historicky špatné vztahy s Thajskem se zlepšovaly jen velmi pomalu. V padesátých letech Barma navázala diplomatické i obchodní vztahy s Čínou a ostatními socialistickými zeměmi a uzavřela s nimi dlouhodobé hospodářské smlouvy o odběru rýže.\n\nVojenský převrat proběhl rychle a nevyvolal rozsáhlejší protesty ze strany obyvatelstva.\nPo vojenském převratu se vlády v Barmě ujala Revoluční rada, složená z armádních velitelů. Revoluční rada zrušila platnost ústavy, rozpustila svazový parlament i vládu a nejvyšší zákonodárnou i výkonnou moc převzala do svých rukou. Byl zrušen úřad premiéra i prezidenta a do čela země se postavil předseda Revoluční rady Nei Win. Oficiálně zemi spravovala rada ministrů, ve které měli většinové zastoupení členové Revoluční rady. Revoluční správa zrušila systém federativních svazových států a pozměnila i celý aparát státní správy. Státní správu zajišťovaly bezpečnostní a správní rady, ve kterých zasedali také vojáci.\nSvůj politický program Revoluční rada uvedla v obecně formulované deklaraci Barmská cesta k socialismu. Politický program Rady byl pojat značně eklekticky a prolínal v sobě prvky reformního marxismu i tradičního buddhismu. \nV celé zemi byla zavedena cenzura. Zpočátku měla Revoluční rada zájem o spolupráci s legální politickou opozicí a jednala se zástupci Stabilní Ligy, Svazové strany i Fronty národní jednoty. Opoziční strany ale nabízenou spolupráci odmítly a Revoluční rada tak v dubnu 1962 založila vlastní Stranu barmského socialistického programu. \nRevoluční rada se pokusila ukončit občanskou válku dohodou s protivládními silami a začala s představiteli ozbrojených organizací etnických menšin i s komunisty jednat. Rozhovory byly zahájeny v dubnu 1963, ale nepřinesly žádný výsledek a občanská válka tak byla opět obnovena. Komunistická strana Barmy zahájila s podporou čínských komunistů nové bojové operace, ale utrpěla těžké ztráty a byla donucena začít ustupovat k severovýchodním hranicím Barmy, kde v protivládním odporu pokračovala. Zhoršily se i vztahy mezi Revoluční radou a legální polickou opozicí, která vojenský režim otevřeně kritizovala. Ke kritice Revoluční rady se přidávali také mnozí studenti univerzit. Revoluční rada reagovala rozsáhlým zatýkáním studentů, opozičních politiků, novinářů i spisovatelů. V březnu 1964 byla zakázána činnost všech politických stran a jedinou povolenou politickou silou se stala Strana barmského socialistického programu. Změnil se i vztah mezi sanghou a vedením státu. Revoluční rada se zasadila o omezení tradičního vlivu buddhistických autorit a zrušila zákon ustavující buddhismus státním náboženstvím. \nRevoluční rada zvýšila státní investice na rozvoj území etnických menšin, ale zároveň s tím také posilovala nad těmito oblastmi svou kontrolu a upevňovala tak centralizovanou státní správu. Od září 1971 zasedala vládní komise, která měla za úkol připravit návrh nového ústavního zákona. Výsledný ústavní návrh byl schválen většinou hlasů v lidovém referendu v prosinci 1973. Roku 1972 došlo ke změnám ve vládním kabinetu. Několik armádních velitelů ukončilo svou aktivní službu v armádě a vstoupilo do nově ustavené vlády, ve které zasedalo také několik civilistů. Premiérem této vlády se stal Nei Win. Soudní moc v zemi představovaly od roku 1972 nově zřízené lidové soudy, v nichž působili také soudci z lidu.\n\nRevoluční rada zastavila zahraniční investice v Barmě a zahájila celoplošné znárodňování zahraničních společností. Do vlastnictví státu tak přešel ropný průmysl, energetika, těžba kovových rud a dřeva, bankovnictví a export barmských surovin. Po znárodnění zahraničního kapitálu následovalo vyvlastňování majetku středních a velkých domácích podnikatelů. Stát tak nakonec vlastnil většinu průmyslové produkce a obchodu. V soukromém vlastnictví zůstala pouze malovýroba, ve které byla zaměstnána většina barmských dělníků. Revoluční rada určovala výši cen i výrobních nákladů a vyhradila si monopol na export rýže.\nRevoluční rada také zřídila řadu zemědělských družstev, ale o plošnou kolektivizaci venkova neusilovala. Státní investice do mechanizace a modernizace zemědělství neměly velký úspěch a nadále převažovala drobná soukromá hospodářství obdělávaná tradičním způsobem. Bylo zrušeno vybírání pachtovného. V druhé polovině šedesátých let Revoluční rada připravila dlouhodobý hospodářský plán, který ale nedokázala splnit. \nRevoluční rada sledovala vyvlastňováním zejména posílení ekonomické soběstačnosti země a odstranění její závislosti na zahraničních investicích. Hospodářské poměry v zemi se však začaly zhoršovat, klesala životní úroveň obyvatelstva a v zemi se zvyšovaly ceny zboží. Znárodněním zahraničního kapitálu se zpřetrhaly letité vazby mezi barmským a světovým hospodářstvím. Znatelně poklesl objem vyváženého a posléze i dováženého zboží. Neuvážená nařízení a opatření Revoluční rady zbytečně bránila rozvoji hospodářství a omezovala iniciativu domácího obyvatelstva. Do vedení podniků byli dosazeni vojenští důstojníci, kterým chyběly potřebné zkušenosti a zestátněné podniky tak nedosahovaly takových výsledků a výrobních kapacit jako před znárodněním. Průmyslová výroba klesala a řada továren tak byla uzavřena a donucena propouštět, čímž se zvyšovala nezaměstnanost. Revoluční radě se nepodařilo vyřešit ani problém drobných rolníků, kteří vlastnili nedostatečné množství půdy. Narůstaly výdaje na státní správu i armádu.\nNa druhou stranu Revoluční rada podporovala rozvoj školství a zdravotnictví. Za její vlády se v Barmě prodloužila průměrná délka života, snížila kojenecká úmrtnost a vzrostla gramotnost. Revoluční rada také usilovala o zlepšení podmínek zaměstnanců a zavedla pevnou pracovní dobu, placenou dovolenou a minimální mzdu. \n\nV zahraniční politice pokračovala Revoluční rada v kurzu pozitivní neutrality. Ve snaze omezit šíření zahraničního kulturního vlivu, pozastavila činnost amerických a evropských misijních a nadačních organizací i tiskových agentur. Nicméně hospodářské a obchodní styky se Spojenými státy, státy západní Evropy i socialistickými zeměmi se dále rozšiřovaly. V první polovině sedmdesátých let se hlavním obchodním partnerem Barmy stalo Japonsko. \nV důsledku války ve Vietnamu a dalších konfliktů v Asii nechtěla Revoluční rada poskytnout cizí velmoci záminku k intervenci a v zahraniční politice Barmy tak převážila pasivita a sklon k izolaci. \n\nNová ústava nabyla platnosti 4. ledna 1974. Dle této ústavy byla země nově přejmenována na Socialistickou republiku Barmský svaz. Ústava potvrdila existenci jen jediné politické strany v zemi – vládní Strany barmského socialistického programu. Území Barmy bylo administrativně rozděleno do čtrnácti správních celků – sedmi oblastí a sedmi států. Území vlastní Barmy bylo rozčleněno na sedm oblastí a na území hlavních etnických menšin vzniklo sedm států (Kačjinský, Šanský, Karenský, Čjinský, Kajaský, Rakhinský a Monský).\nV oblastech i státech byl zaveden obdobný správní aparát plně podřízený vládě Barmského svazu. V přímých a tajných volbách jednou za čtyři roky se volilo jednokomorové Lidové shromáždění, které představovalo nejvyšší zákonodárnou moc v zemi. Lidové shromáždění pak z řad svých poslanců volilo Státní radu a Radu ministrů. V době, kdy se nekonalo zasedání Lidového shromáždění, přebírala zákonodárnou moc Státní rada, v jejímž čele stál prezident s výhradně reprezentační funkcí. Nejvyšší výkonnou moc v zemi pak zastupovala Rada ministrů. Samotné správní celky spravovaly přímo lidové rady. Ústava nově garantovala rovné, tajné a pasivní volební právo pro všechny občany starší 18 let. Výjimku tvořili členové náboženských řádů, kteří volební právo nedostali.\nV únoru 1974 se konaly první volby do Lidového shromáždění a správních orgánů. Po těchto volbách Revoluční rada svou činnost ukončila a část jejích členů přešla na vedoucí pozice v novém státním aparátu. Prezidentem Barmy se stal Nei Win.\nVýsledky referenda i následujících voleb byly sporné. Volby byly provázeny restrikcemi, zastrašováním obyvatel i úpravou odevzdaných volebních hlasů. Do Lidového shromáždění pak mohli být zvoleni pouze kandidáti Strany barmského socialistického programu. Nicméně prostřednictvím voleb se vláda v zemi dostala do rukou nově „zvolených“ zástupců. Snížil se počet osob, které zastávaly místa ve státní správě a zároveň aktivně sloužily v armádě, ale úzké armádní velení svůj vliv neztratilo. I po volbách zůstali v čele státu představitelé s vojenskou minulostí, kteří se opírali o moc armády. Vysocí armádní činitelé také dále řídili ministerstva, státní hospodářské podniky i jednotlivé správní celky. Případné změny na vedoucích místech byly předem plánované a docházelo ke střídání či rotaci funkcí. V listopadu 1981 se Nei Win vzdal úřadu prezidenta, ale nadále zastával místo předsedy výboru vládní strany. Ve funkci prezidenta jej nahradil San Ju. \nJakékoliv rozpory ve vedení státu kryla důsledná cenzura a vláda tak působila velmi stabilně.\nNarůstal i počet členů vládní strany. Členství se stalo nezbytným pro práci ve státní správě i úspěšnou kariéru. Výrazně se zvyšoval také počet vojáků barmské armády. \nNová ústava zaručovala svobodu náboženského vyznání. Vláda vystupovala s otevřenou podporou buddhismu, jakožto tradičního prvku barmské společnosti. Jejím cílem bylo vzájemné sblížení a upevnění státní kontroly nad sanghou i odbojnými mnichy. \nRoku 1982 došlo k úpravě občanských práv. Plnoprávnými občany zůstaly etničtí Barmánci a příslušníci „původních“ etnických menšin. Indové a Číňané byli nově zařazeni do kategorie asociovaných či naturalizovaných obyvatel. \nPro etnické menšiny znamenala ústava z roku 1974 upevnění barmské vlády a odstranění zbytků samosprávy. Ozbrojené organizace etnických menšin tak v pohraničních oblastech pokračovaly v protivládním odporu. Území, která měly pod kontrolou, fakticky spravovaly a provozovaly vlastní školy, nemocnice, úřady či celnice. V pohraničních oblastech se také výrazně rozvíjela výroba a pašování narkotik. Protivládní organizace nepodnikaly proti armádě rozsáhlejší bojové operace a stáhly se do defenzívy. Barmská armáda postupovala s taktikou odříznout protivládní organizace od přísunu potravin, financí, informací i lidských zdrojů. Obyvatelé vesnic byli vyháněni a lidé podezřelí ze spolupráce s protivládními silami byli mučeni či vražděni. Nejtěžší armádní údery byly vedeny proti Karenské národně osvobozenecké armádě, která ovládala rozsáhlé oblasti při hranicích s Thajskem a zprostředkovávala tak zboží pro černý trh. V občanské válce pokračovali také komunisté, kteří vedli bojové operace proti barmské armádě v severovýchodních oblastech na hranicích s Čínou. \nI ve vlastní Barmě narůstala nespokojenost. Lidé se bouřili proti všeobecnému nedostatku potravin, vysokým cenám a rostoucí nezaměstnanosti. Silné protesty zachvátily zemi roku 1974, kdy do ulic vyšli dělníci a studenti. Při zásazích policie byly usmrceny desítky osob a tisíce dalších zatčeny. Rangúnská univerzita byla uzavřena a stovky studentů byly odsouzeny k dlouholetému vězení.\nVláda si zhoršující se situaci v zemi zčásti uvědomovala. V září 1987 provedla několik opatření k nápravě situace, jako uvolnění obchodu se zemědělskými plodinami. Krátce poté ale bez náhrady zrušila platnost několika druhů bankovek. Tento krok těžce zasáhl většinu obyvatel a de facto znemožnil jakékoliv soukromé podnikání. OSN v prosinci 1987 přiznala Barmě status Nejméně rozvinuté země, což umožnilo snížení či prominutí zahraničních dluhů země.\nVšeobecná nespokojenost obyvatel s vládním režimem a jeho politikou vyvrcholila roku 1988. Hlavní sílu protivládních protestů a demonstrací tvořili univerzitní studenti. \nKoncem června na mimořádném sjezdu vládní strany Nei Win i San Ju na své funkce rezignovali. V úřadu prezidenta i předsedy vládní strany je 27. července vystřídal Sein Lwin. Jeho jmenování ale vyvolalo jen další vlnu protestů studentů, ke kterým se přidávali buddhističtí mniši a další obyvatelé města. Protivládní odpor vyvrcholil 8. srpna, kdy v Rangúnu vypukla stávka dělníků, která se rychle rozšířila po celé vlastní Barmě. Během následujícího týdne se do sílících protivládních demonstrací zapojila většina obyvatel země, včetně státních zaměstnanců a členů předešlých vlád. Protivládní demonstrace ale nezískaly aktivní podporu etnických menšin, které opoziční hnutí považovaly za záležitost Barmánců. Do Rangúnu byly povolány vojenské posily. Zásahy policejních a vojenských jednotek si vyžádaly stovky obětí a další tisíce demonstrujících byly při střetech s zraněny či zatčeny. Sein Lwin rezignoval 12. srpna. Do čele státu byl 19. srpna jmenován Maun Maun, který přislíbil provedení požadovaných reforem. Ani poté opoziční hnutí ve své činnosti nepřestalo a vystoupilo s konkrétními požadavky na vytvoření prozatímní vlády a uspořádání všeobecných voleb. S urychleným konáním voleb souhlasila i vláda. Na vytvoření společné prozatímní vlády se ale hlavní představitelé opozičního hnutí U Nu, Aun Ďi, Tin U a Aun Schan Su Ťij nedokázali dohodnout. Nečekaný obrat nastal 18. září, kdy proběhl vojenský převrat a vlády se ujal vrchní velitel ozbrojených sil a ministr obrany So Maun.\n\nJeště před koncem své vlády schválila Revoluční rada dvacetiletý hospodářský plán, rozvržený do čtyř pětiletých celků. Cílem plánu bylo pozvednout životní úroveň obyvatelstva, zvýšit výkonnost ekonomiky, navýšit objem vývozu i dovozu a posílit roli státu i družstev v národním hospodářství. Realizace tohoto plánu ale vyžadovala výrazné navýšení státních investic, a tak vláda musela opustit dosavadní politiku hospodářské soběstačnosti a požádat Světovou banku a bohaté státy o finanční pomoc. Světová banka podmínila jakoukoliv formu pomoci liberalizací barmského hospodářství. Lidové shromáždění odsouhlasilo v září 1977 zákon, umožňující soukromě podnikat i v oblastech dříve plně kontrolovaných státem.\nVláda také potvrdila záruky bránící znárodnění a povolila částečnou účast zahraničního kapitálu. Díky zahraniční finanční pomoci vláda zvýšila své výdaje na hospodářství, které v první polovině osmdesátých let přinesly razantní růst HDP. Zvyšovala se těžba týkového dřeva, kovových rud i ropy. Byly rozšiřovány plochy půdy osévané výnosnějšími odrůdami rýže, čímž se značně zvyšovala velikost úrody. \nRozvoj ekonomiky se ale záhy opět zpomalil a od poloviny osmdesátých let se hospodářská situace v Barmě začala výrazně zhoršovat. Úpadek částečně souvisel s hospodářskou krizí, v jejímž důsledku poklesly ceny i celkový odbyt vyvážených barmských surovin. Zatímco ve světě cena barmského exportu klesala, cena importovaného zboží rostla, čímž se prohluboval deficit v zahraničním obchodě. Vládě působilo problém splácení státních dluhů, které dále narůstaly o úroky, a zahraniční zadluženost Barmy tak narůstala. V zemi prudce vzrostla inflace a ceny spotřebního zboží. Rostoucí míru inflace se vláda rozhodla řešit vyřazením řady bankovek vyšší hodnoty, což závažně postihlo většinu obyvatel. Rozrůstala se korupce státních úřadů. Ani liberalizace barmského hospodářství nepřinesla výrazné zlepšení domácího hospodářství. Soukromé podnikání se rozvíjelo hlavně v rámci černého trhu, který se rozrostl do obrovských rozměrů. V zemi souběžně fungovala stínová ekonomika, do které byly zapojeny také zkorumpované státní složky a protivládní organizace. Černý trh byl z většiny zásobován pašovaným zbožím z Thajska a zároveň prostřednictvím černého trhu probíhal nelegální vývoz rýže, týkového dřeva, drahokamů a drog. Uvádí se, že objem ilegálního obchodu se téměř vyrovnal státnímu zahraničnímu obchodu. Vláda se začala opět přiklánět ke koncepci hospodářské soběstačnosti, ale pro nedostatek vlastních zdrojů musela požádat o další úvěry. Situace v zemi se zhoršila natolik, že se Barma, dle kritérií OSN, zařadila mezi deset nejchudších zemí světa.\n\nKoncepce neutrální zahraniční politiky byla zahrnuta i v nové ústavě. Barmská vláda pokračovala v navazování a rozvíjení diplomatických a obchodních vztahů se státy jihovýchodní Asie. Výrazněji se rozvíjely hospodářské vztahy s vyspělými západními státy. Obchodní styky se socialistickými státy spíše stagnovaly. Nabízené členství v ASEAN barmská vláda odmítala, nicméně s členy této organizace spolupracovala. Barma vystoupila z Hnutí nezúčastněných zemí na protest proti tomu, že se hnutí odchýlilo od svého programového prohlášení.\n\nVojenským převratem se v Barmě dostala k vládě junta, která se 18. září 1988 ustavila jako Státní rada pro obnovení zákonnosti a pořádku. Bezprostředně po převzetí moci junta zrušila platnost ústavy a obnovila cenzuru. V zemi byl vyhlášen výjimečný stav, uzavřeny školy a veškerá veřejná zařízení. Místa ve státní správě i v orgánech správních celků byla hromadně obsazována příslušníky armády. 20. září junta ze svých členů sestavila novou vládu. Předseda junty So Maun se stal novým premiérem země.\nJunta odstoupila od socialistické politiky, opustila program Barmské cesty k socialismu a název státu změnila zpět na Barmský svaz. Proklamovanými cíli junty bylo znovuobnovení pořádku v zemi a uspořádání voleb do nového Lidového shromáždění. Byl zrušen systém jediné vládní strany a povoleno zakládat strany nové. V červnu 1989 Junta změnila oficiální název státu na Myanmarský svaz. Myanmar je česká transkripce jména země v barmštině. Nicméně s touto změnou opozice nesouhlasila a dále prosazovala používání názvu Barma. Sestavení prozatímní civilní vlády ale junta odmítala. Část ze stoupenců opozičního hnutí ale slibům junty o přechodu k demokracii neuvěřila. Hlavně studenti se přidávali k protivládním organizacím Monů, Karenů, Šanů a komunistů či odcházeli do zahraniční. Vyostřil se také spor mezi sanghou a juntou, která odsoudila několik buddhistických mnichů za účast v opozičním hnutí a sanghu obviňovala z poskytování úkrytu pro členy opozice.\nPodle nového volebního zákona nesměli v nadcházejících volbách kandidovat státní zaměstnanci (ani představitelé armády), členové náboženských řádů a osoby spjaté s ilegálními organizacemi. Představitelé opozice Aun Ďi, Tin U a Aun Schan Su Ťij založili v září 1988 Národní ligu pro demokracii, která se brzy stala hlavní opoziční stranou v zemi. \nObrovskou podporu veřejnosti získala především Aun Schan Su Ťij, která byla zastánkyní nenásilné opoziční politiky po vzoru Mahátma Gándhího. Aun Schan Su Ťij se neúspěšně pokoušela navázat s juntou dialog. Junta se naopak rostoucí popularity opoziční vůdkyně obávala a pokoušela se její předvolební kampaň zastavit. Vojáci často narušovali její projevy a bránili lidem v účasti na shromážděních, kde měla Aun Schan Su Ťij vystoupit. Odpor junty v červenci 1989 vyústil v internaci Aun Schan Su Ťij a zákaz její účasti ve volbách. Další z představitelů Národní ligy pro demokracii Tin U byl uvězněn a odsouzen na dobu tří let. \n\nSamotné volby se konaly 27. května 1990 a proběhly bez vnějšího zasahování junty. Jednoznačným vítězem voleb se stala Národní liga pro demokracii, která ve volbách získala 60% veškerých hlasů a zajistila si tak výraznou většinu křesel v Lidovém shromáždění. Reakce junty byla překvapivá – junta volební výsledky neuznala a po volbách odmítla předat vládu vítězné politické straně. Zástupci junty prohlásili, že ve volbách bylo zvoleno pouze Ústavodárné shromáždění, které má připravit návrh nové ústavy. Bezprostředně po volbách následovalo obnovení omezení a opatření junty. Na stížnosti a výzvy opozice nebrala junta ohled. Při policejním zásahu proti demonstraci v Mandalaji 8. srpna 1990 zahynuli čtyři lidé, z toho dva buddhističtí mniši.\nTento incident vyvolal rozsáhlý odpor představitelů místní sanghy. Jejich odpor posléze přešel v otevřený bojkot armády, který se rychle rozšířil i do ostatních částí země. Sangha přestala pro vojenské jednotky vykonávat rituály či přijímat jejich dary. Řád trval na bezpodmínečné omluvě junty a propuštění uvězněných mnichů. Junta reagovala persekucemi a vlnou razií. Vojáci obklíčili kláštery a zadrželi řadu mnichů, obviněných z protivládních aktivit. Vlivem těchto razantních kroků odpor sanghy postupně ustal.\nNa počátku devadesátých let se v důsledku restrikcí a systematického potlačování svobod výrazně omezila i činnost Národní ligy pro demokracii. I přes protesty ze zahraniční byla Aun Schan Su Ťij stále držena v domácím vězení. Roku 1991 získala Nobelovu cenu míru. Na hranicích s Thajskem založila Národní liga pro demokracii vlastní Národní koaliční vládu Barmského svazu, jako sice legitimní, ale bezmocnou protiváhu junty.\nV dubnu 1992 se So Maun vzdal svého úřadu a ve funkci premiéra jej vystřídal Than Šwei. Četné spekulace ale uvádějí, že politický vývoj v zemi stále zpovzdálí organizoval Nei Win. S nástupem Than Šweie došlo k uvolnění některých opatření. Během roku 1992 bylo zrušeno stanné právo, propuštěny stovky politických vězňů a znovuotevřeny vysoké školy. Than Šwei se rozhodl svolat Národní shromáždění, které mělo vypracovat návrh nového ústavního zákona. Z členů Národního shromáždění, jmenovaných v červenci 1992, představovali kandidáti zvolení v předešlých volbách pouze menšinovou část. Poprvé Shromáždění zasedalo v lednu 1993 v Rangúnu. Brzy se však ukázalo, že junta odmítá s opozicí o podobě nové ústavy jednat. Národní liga pro demokracii se proti tomuto postupu v listopadu 1995 ohradila, ale bez výsledku. Zástupci strany tedy přestali na zasedání Shromáždění docházet a po pár dnech byli vyloučeni. Národní shromáždění přerušilo svou činnost v červnu 1996 a opět se sešlo až v srpnu 2003.\nVýznamného pokroku dosáhla junta v občanské válce. Během let 1989–1997 uzavřela příměří s převážnou většinou ozbrojených protivládních organizací, které ovládaly téměř 60% země. Jeden z důvodů pro náhlé uzavření příměří představoval rozpad Komunistické strany v dubnu 1989. Zároveň také byli povstalci vleklým konfliktem vyčerpáni a ztráceli i podporu ze zahraničí. Klíčovým momentem bylo podepsání dohody o příměří s armádou Kačjinů v říjnu 1993. Tato dohoda otevřela cestu k uzavření dalších příměří s organizacemi Kajaů a Monů. Junta vedla také neúspěšná jednání s ozbrojenými organizacemi Karenů, které dosud stále nepřestaly v protivládním boji. V současné době čelí rostoucímu náporu barmské armády a spousta Karenů již kvůli bojům opustila své domovy. Počet Karenů, kteří uprchli přes hranice do Thajska, je odhadován na stovky tisíc. Tito Karenové dnes žijí v thajských uprchlických táborech nebo i ilegálně mimo ně. V souvislosti s postupem junty proti Karenům se někdy hovoří o etnické čistce.\nDohody o příměří umožňovaly povstalcům dále spravovat svá území a ponechat si zbraně. Junta se naopak zavázala přispívat na rozvoj těchto území. Dohody o příměří také výrazně přispěly ke stabilizaci vnitropolitické situace, ale neodstranily příčiny, které etnické menšiny vedly ke vstupu do občanské války – požadavek na federativní uspořádání Barmy a ochranu před postupnou barmanizací. Vojenský režim upevňuje a dále posiluje vojenskou přítomnost na území etnických menšin.\nV lednu 1996 se juntě vzdal i Kchun Sa, „opiový magnát“ a velitel celé armády, která v pohraničních oblastech Šanského státu vyráběla a pašovala heroin. Kchun Sa byl údajně internován v Rangúnu, ale junta jej posléze odmítla vydat do USA. Neoficiální informace poukazují na možné spojení armádních složek s obchodem s narkotiky. \nV září 1993 junta založila Sdružení rozvoje a solidarity Svazu. Jedná se o sociální a nepolitickou organizaci, ale samo členství se stalo podmínkou k zaměstnání ve státní správě. Sdružení pořádá akce na podporu junty a veřejně kritizuje Národní ligu pro demokracii a její představitele. \nRoku 1994 Aun Schan Su Ťij v domácím vězení dvakrát navštívili představitelé junty, ale vzájemné rozhovory patrně konkrétní výsledky nepřinesly. Aun Schan Su Ťij byla z domácího vězení propuštěna v červenci 1995. Není přesně známo, co juntu k propuštění vedlo, v pozadí ale mohly být hospodářské sankce či tlak ze zahraničí. Ani po letech v internaci neztratila Aun Schan Su Ťij podporu obyvatel. Lidé se shromažďovali u jejího domu, kde Aun Schan Su Ťij promlouvala a přítomné povzbuzovala. Popularita těchto setkání rostla, což juntu přimělo k opětovnému zásahu. Ve sdělovacích prostředních byla Aun Schan Su Ťij ostře napadána a její příznivci zastrašováni. Mnozí studenti se začali bouřit a vysoké školy byly opět uzavřeny. V roce 1996 byla pod dvacetiletým trestem účast na shromážděních s Aun Schan Su Ťij přísně zakázána. Téhož roku se Národní liga pro demokracii pokusila uspořádat v Rangúnu sjezd, ale delegáty strany zatkla policie.\nV průběhu 90. let přijaly některé země, v čele se Spojenými státy, Kanadou a státy Evropské unie, další sankce vůči barmskému režimu. Na druhou stranu Barma posilovala své vztahy s některými asijskými zeměmi, zejména Indií a Čínou, které prosazovaly postoj, že další sankce nebo mezinárodní tlak nepovedou k výraznější změně situace v zemi. 23. června 1997 vstoupila Barma do organizace ASEAN.\nV listopadu 1997 došlo ke změnám uvnitř junty, kterou opustilo několik členů, formálně obviněných z korupce. Junta se nově ustavila jako Státní rada míru a rozvoje. Nová junta měla 19 členů, z toho 15 nejvyšších představitelů armády. Svůj dřívější vliv si Than Šwei, spolu s Maun Eiem a Kchin Ňjunem udrželi i v nové juntě. V srpnu 2003 zaujal Than Šwei obnovenou funkci hlavy státu. V Barmě se rapidně zvyšovaly výdaje na armádu i celkový počet příslušníků ozbrojených sil.\nVliv Národní ligy pro demokracii se důsledkem nekompromisních opatření režimu zeslaboval. Strana neměla přístup do sdělovacích prostředků a nemohla ani publikovat své vlastní materiály, čímž ztrácela kontakt s veřejností. Obyvatelům byly vnucovány petice, které měly řádně zvolené kandidáty strany zbavit mandátu. Vlivem represí ze strany mnoho členů vystoupilo, další přišli o zaměstnání a jejich děti byly vyloučeny ze škol. Vedení Národní ligy pro demokracii se v srpnu 1998 rozhodlo svolat Lidové shromáždění, které bylo zvoleno ve volbách roku 1990. Tento záměr ale přerušila rozsáhlá vlna zatýkání. Junta odepřela vážně nemocnému Michaelovi Arisovi, manželovi Aun Schan Su Ťij, vstup do země (s odvoláním na to, že není schopna zajistit mu adekvátní lékařskou péči). Michael Aris zemřel v březnu 1999. V září 2000 byla Aun Schan Su Ťij znovu internována v domácím vězení. Patrně jako výsledek trvalého tlaku ze zahraničí byla Aun Schan Su Ťij v květnu 2002 opět propuštěna. Po svém propuštění dále pokračovala v opoziční činnosti a cestách po celé Barmě. 30. května 2003 při jednom ze setkání poblíž osady Dipeyn zaútočila na Aun Schan Su Ťij a přítomné posluchače skupina mladíků. Toho dne byly zabity stovky lidí, pachatelé dopadeni nebyli. Sama Aun Schan Su Ťij napadení přežila. Po této události byla Aun Schan Su Ťij z důvodu osobní ochrany znovu internována.\nV srpnu 2003 junta zveřejnila nový program Cestovní mapa k demokracii. Tento program obsahoval opětovné svolání Národního shromáždění, které mělo dokončit návrh ústavy. Hotová ústava měla být schválena v lidovém referendu a po referendu měly následovat volby do Lidového shromáždění. Obnoveného zasedání Národního shromáždění se mohly účastnit pouze vybrané menší politické strany. Delegáti řady stran, které regulérně zvítězily ve volbách, do něj přizváni nebyli. Zasedání Národního shromáždění bylo po krátkém čase opět odročeno. Cestovní mapa k demokracii nepočítá s širší spoluúčastí Národní ligy pro demokracii a nezahrnuje ani bližší termín realizace jednotlivých kroků. \nV říjnu 2004 nahradil Sou Win v úřadu premiéra země Kchin Ňjuna, který byl formálně obviněn z korupce a internován v domácím vězení. Odvolání Kchin Ňjuna je patrně výsledek vnitřních sporů uvnitř junty. Kchin Ňjun je totiž označován jako zastánce umírněnějšího přístupu k opozici a Than Šwei naopak jako iniciátor tvrdého kurzu.\nV únoru 2005 bylo znovu svoláno zasedání Národního shromáždění, které zasedalo až do ledna 2006. V listopadu 2005 byla internace Aun Schan Su Ťij opět prodloužena. Spolu s vlivem se ztrácí i samotná struktura Národní ligy pro demokracii. V současné době je 80% členů dřívějšího vedení strany ve vězení nebo z funkce odstoupilo.\nV listopadu 2005 byly vládní úřady a ministerstva přestěhovány do nového hlavního města Neipyjto poblíž Pjinmany. Příčiny tohoto rozhodnutí nejsou známy, ale jako nejpravděpodobnější důvod se jeví jeho výhodná strategická poloha uvnitř země. Nové hlavní město Neipyjto bylo slavnostně otevřeno 27. března 2006.\nV listopadu 2006 oznámila Mezinárodní organizace práce, že podá žádost k Mezinárodnímu soudnímu dvoru, aby se zabýval jednáním členů barmské junty na základě obvinění ze zločinů proti lidskosti. Důvodem této žádosti bylo nesnižující se použití nucené práce ze strany barmské armády. Podle odhadů je v Barmě nucené práci podroben téměř milion obyvatel. \n15. srpna 2007 došlo v Barmě k náhlému a velmi prudkému zvýšení cen pohonných hmot, poté, co junta neohlášeně odstranila subvence pro paliva. Do jednoho týdne vzrostly ceny nafty a benzínu až o 100% a cena stlačeného zemního plynu, používaného v autobusové dopravě, až na pětinásobek původní ceny. Zvýšení transportních nákladů se rychle projevilo nárůstem cen potravin a jiných základních komodit.\nTento krok junty vyvolal obrovskou vlnu nespokojenosti a mnoho lidí vyšlo do ulic. Junta se snažila protesty ukončit již v počátku a nasadila proti protestujícím bezpečností síly. Následoval tvrdý zákrok bezpečnostních složek, při němž byly zbity a zatčeny stovky lidí. Zásah bezpečnostních sil byl provázen také raziemi a rozsáhlým pátráním po vůdcích a organizátorech protestů, kteří byli nuceni se skrývat. Nekompromisní postup junty nakonec vedl k přechodnému oslabení protestních akcí. K obnovení protestů došlo ve chvíli, kdy se do nich zapojila velká řada buddhistických mnichů. Mniši se v protestním průvodu objevili poprvé již 28. srpna. K vyhrocení celé situace došlo 5. září, kdy barmské bezpečností síly, za použití násilí, slzného plynu a varovné střelby, zasáhly proti demonstraci v jednom menším městě nedaleko Mandalaje. Tato událost vyvolala všeobecné pobouření a celá řada mnichů začala volat po omluvě za násilí, propuštění všech zadržovaných demonstrantů a politických vězňů a opatřeních ke zmírnění důsledků prudkého zvýšení ceny paliv. Mniši hrozili, že začnou bojkotovat almužny od členů vojenského režimu. Juntě bylo uloženo ultimátum do 17. září 2007.\nDo určeného dne ale junta na žádost buddhistických mnichů nezareagovala, a ti tak 18. září vyšli do ulic. Protesty mnichů rychle nabývaly na síle a šířily se po celé zemi. Těmto protestům se podle šafránové barvy rouch buddhistických mnichů začalo přezdívat Šafránová revoluce. Junta zpočátku proti protestním akcím vedeným mnichy nijak nezasahovala. Skupině demonstrantů se dokonce podařilo setkat se s Aun Schan Su Ťij. Vynořily se také zprávy o údajné nejednotnosti uvnitř barmských ozbrojených sil, ohledně postupu v nastalé situaci. Žádné z těchto zpráv ale nebyly potvrzeny. K zástupům demonstrujících buddhistických mnichů se postupně začali přidávat také další obyvatelé Barmy a 24. září protestovalo v ulicích Rangúnu již více jak 100 tisíc lidí. \n25. září junta uvalila zákaz vycházení ve večerních hodinách a zakázala jakékoliv shromažďování více jak pěti osob. Do ulic větších městech byly znovu povolány bezpečnostní síly, včetně bojových jednotek z konfliktních oblastí. Junta se připravovala na opětovné potlačení protestů a objevily se i spekulace o tom, že se chystá infiltrovat demonstrace, aby rozpoutala násilí. 26. září junta proti pokračujícím demonstracím zasáhla. Povolané jednotky rozehnaly demonstrace slzným plynem, násilím a střelbou, při které bylo několik lidí zabito a mnoho dalších zraněno. Jednou z obětí střelby se stal také japonský televizní reportér. Tvrdý zákrok proti demonstracím byl provázen raziemi v desítkách klášterů. Několik klášterů bezpečnostní síly obsadily a řada mnichů byla napadena, těžce zbita a odvezena pryč. V řadě měst byly uzavřeny školy, vládní úřady a obchody. Znovu se také rozběhlo pátrání po prominentních členech opozice. Junta se snažila zabránit šíření informací a záběrů z protestních akcí a podnikla řadu opatření, až 29. září úplně přerušila internetové připojení země. I přesto proud informací a záběrů o dění v zemi zcela neustal.\nI v následujících dnech se lidé shromažďovali v ulicích a pokoušeli se pokračovat v demonstracích, vždy proti nim ale zakročily barmské jednotky. Protesty tak začaly ztrácet na síle, až po několika dnech zcela ustaly. Státní média zveřejnila oficiální údaje, podle nichž si zásah bezpečnostních sil vyžádal dohromady 10 obětí. Přímí účastníci demonstrací ale odhadují, že o život přišlo na 200 lidí. Během několika dnů bylo při hromadném zatýkání zadrženo na 6 000 osob, včetně asi 1 400 mnichů. \n30. září Aun Schan Su Ťij opustila domácí vězení a setkala se se zvláštním vyslancem OSN pro Barmu Ibrahimem Gambarim. Následně Gambari vedl jednání s generálem Than Šweiem. 11. října vydala Rada bezpečnosti OSN prohlášení důrazně vybízející režim, aby propustil politické vězně, ukončil násilí proti civilistům a zahájil opravdový dialog. Evropská unie se 15. října usnesla na zákazu veškerého dovozu dřeva, kovů a drahokamů z Barmy. Také pohrozila zákazem všech investic, jestliže režim nepřistoupí na dialog s demokratickým hnutím.\nV únoru 2008 junta veřejně oznámila, že proběhne referendum o přijetí nové ústavy, a také avizovala konání voleb v roce 2010. \n3. května 2008 zasáhl Barmu cyklon nazvaný Nargis. Tento cyklon se utvořil v Bengálském zálivu a poté se pohyboval dále severovýchodním směrem. Jakmile se cyklon přiblížil k barmskému pobřeží, vyvolal až tři metry vysokou přílivovou vlnu, doprovázenou intenzivními srážkami a větrem o rychlosti 190-240 km/h. Obyvatelé pobřežních oblastí nebyli o nebezpečí blížícího se cyklonu informováni.\nPrávě vysoká přílivová vlna ničivě zasáhla nízko položené oblasti delty řeky Iravadi, které představují centrum pěstitelství rýže v Barmě a jsou proto hustě obydlené. Cyklon Nargis je považován za nejhorší přírodní katastrofu v barmských dějinách. Zanechal po sobě tisíce mrtvých a zraněných a nespočet zatopených a zničených vesnic. Přibližné odhady hovoří o 100-200 tisících mrtvých či pohřešovaných a více jak milionu obyvatel, kteří přišli o domov. Vážně poničena byla také rýžová políčka, tedy hlavní zdroj obživy místních obyvatel.\nPodle výpovědí místních obyvatel junta na naléhavou situaci nereagovala a bezprostředně po úderu cyklonu nebyly do postižené oblasti vyslány žádné záchranné týmy ani armáda. Lidé v zasažené oblasti byli bez potravin, pitné vody a zdravotní péče, což vedlo k dalšímu prohlubování humanitární krize a šíření chorob.\nNa půdě Rady bezpečnosti OSN byl návrh o přímé distribuci humanitární pomoci, kterým by bylo možno obejít postoj junty, zablokován Čínou. Po několika dnech od ničivého cyklonu požádala oficiálně barmská junta o mezinárodní humanitární pomoc a povolila přistání letadlům s materiální pomocí. Záhy ale junta distribuci materiální pomoci zásadně ztížila, když omezila udělování vstupních víz humanitárním pracovníkům. V důsledku toho proudila do Barmy zahraniční humanitární pomoc, kterou ale junta odmítala rozdělovat prostřednictvím zahraničních pracovníků. Vyskytla se i četná podezření, že junta část materiální pomoci zneužila. Teprve po příjezdu a jednáních s generálním tajemníkem OSN umožnila junta vstup humanitárních pracovníků do zasažených oblastí a tak humanitární pomoc začala proudit k potřebným. Celková škoda způsobená cyklonem Nargis byla odhadnuta na více jak 10 miliard amerických dolarů. \nReferendum o nové ústavě bylo uspořádáno 10. května. V některých oblastech, kde byl jeho průběh narušen cyklonem Nargis, bylo odloženo o několik dnů. Po vyhodnocení referenda zveřejnila junta výsledky, v nichž se jednoznačná většina obyvatel vyslovila pro přijetí nové ústavy. Samo referendum bylo provázeno četnými zprávami o zastrašování obyvatel, podvodech s hlasovacími lístky a všeobecném nedostatku informací. Nová ústava, která by tak měla vstoupit v platnost, vyhrazuje čtvrtinu parlamentních křesel pro armádu a stanovuje, že Ministerstvo vnitřních záležitostí bude výhradně pod armádní kontrolou. Nová ústava také obsahuje podmínku, že ten, kdo uzavřel sňatek s cizincem/cizinkou, nemůže kandidovat na úřad prezidenta.\n4. května 2009 přeplaval Američan John Yettaw jezero a dostal se tak nepozván do domu Aun Schan Su Ťij. V domě pak setrval po další dvě noci, než byl spolu s Aun Schan Su Ťij zadržen a internován ve věznici Insein poblíž Rangúnu. V důsledku příchodu tohoto Američana byla Aun Schan Su Ťij obviněna z porušení podmínek domácí vězení a hrozil jí trest až ve výši pěti let. Aun Schan Su Ťij mělo domácí vězení skončit 27. května. 11. srpna 2009 byla Aun Schan Su Ťij rozhodnutím soudu odsouzena k dalším 18 měsícům domácího vězení. Po jednáních se Spojenými státy byl Američanovi umožněn návrat domů. John Yettaw dodnes neuvedl pravý důvod svého jednání, objevily se tak názory, že se mohlo jednat o plán junty, jak prodloužit internaci Aun Schan Su Ťij a znemožnit jí tak účast v nadcházejících volbách. \nNa začátku srpna 2009 vypukl konflikt v autonomní oblasti Kokang v Šanském státě. Došlo zde ke střetu mezi barmskou armádou, která Kokang obsadila, a armádami místních etnických skupin. Poté, co boje ustaly se barmská armáda stáhla a do čela této správní oblasti dosadila více loajálního předsedu. V prvních dnech konfliktu uprchly tisíce tamějších obyvatel do sousední Číny. Vlna uprchlíků byla příčinou krátkodobého diplomatického sporu.\n\nV říjnu 2010 barmská vláda zavedla novou vlajku, hymnu i oficiální název země, který nově zní Republika myanmarský svaz.\n\nNěkolik měsíců před ohlášeným termínem voleb junta přijala řadu volebních zákonů. Jeden z nich stanovil, že členy politických stran nemohou být lidé, kteří jsou v současné době ve výkonu trestu. Vedení Národní ligy pro demokracii tak muselo zvážit, zda ze svých řad vyloučí Aun Schan Su Ťij a další politické vězně, aby tuto podmínku splnilo a strana se tak mohla voleb zúčastnit. Zároveň také Národní liga pro demokracii apelovala na juntu, aby přijala ústavní změny vedoucí k oslabení vlivu armády, přizvala mezinárodní pozorovatele pro zajištění svobodného a regulérního průběhu voleb a v neposlední řadě propustila politické vězně včetně Aun Schan Su Ťij. Na tyto výzvy ale junta nereagovala a k požadovaným změnám nedošlo. Vedení Národní ligy pro demokracii tak rozhodlo, že se strana za těchto podmínek voleb účastnit nebude.\n\nVoleb se nemohly zúčastnit osoby aktivně sloužící v armádě. Proto řada důstojníků i členů vlády na armádní pozice rezignovala a odešla do civilu. Junta zcela odmítla účast mezinárodních pozorovatelů i zahraničních novinářů. Avizované parlamentní volby se konaly 7. listopadu 2010. Několik dnů poté junta vyhlásila jednoznačným vítězem voleb Stranu svazové solidarity a rozvoje, která získala téměř 80% veškerých hlasů (jedná se o stranu nově vzniklou ze Sdružení rozvoje a solidarity Svazu, které ve svých řadách údajně sdružuje polovinu obyvatel Barmy). Výsledek voleb, nutno říci oprávněně, neuznali představitelé opozice, kteří hovoří o rozsáhlých volebních podvodech, které stojí v pozadí. Informací není mnoho, nicméně svědkové zmiňují falšování volebních hlasů, zastrašování či podplácení. Volby se setkaly s ostrou kritikou z úst řady diplomatů a vrcholných představitelů demokratických zemí.\n\nVítězná Strana svazové solidarity a rozvoje je úzce spjata s armádou a do pozadí odstupující juntou. Do voleb tuto stranu vedl předseda předchozí loutkové vlády Thein Sein, který se tak stal staronovým předsedou vlády. Po volbách se svých funkcí ujalo 30 ministrů, z nichž pouze 4 nemají vojenskou minulost a rovná polovina působila i v předešlé vojenské vládě. V zemi došlo prostřednictvím voleb k formální změně státního zřízení na prezidentskou republiku. \n\n13. listopadu, krátce po zveřejnění volebních výsledků, byla Aun Schan Su Ťij propuštěna z domácího vězení (od obnovení její internace uplynulo 18 měsíců). Aun Schan Su Ťij se opět zapojila do prodemokratické činnosti, nicméně nově ustavená vláda zatím nejeví potřebu s opozicí jednat. Po volbách a propuštění Aun Schan Su Ťij projevily Spojenené státy ochotu jednat o případné úpravě sankcí.\nČtvrtina křesel v obou komorách parlamentu i regionálních shromážděních je vyhrazena pro příslušníky ozbrojených sil. Klíčová ministerstva spravedlnosti, vnitra či obrany nadále zůstala pod přímou správou armády. Nový parlament zvolil do úřadu prezidenta Thein Seina. Je možné, že zemi nadále z ústraní řídí vojenská junta v čele s Than Šweiem, který se voleb nezúčastnil.\nNově ustavený barmský parlament tvoří dvě sněmovny. Sněmovna národností (obdoba horní sněmovny) má 224 křesel, z nichž je 168 obsazeno zvolenými kandidáty a 56 je vyhrazeno pro armádou nominované zástupce. Sněmovna reprezentantů (obdoba dolní sněmovny) má 440 křesel, z nichž je 330 určeno voleným zástupcům a 110 připadá představitelům armády.\n\nParlamentní volby představovaly pátý krok z celkem sedmidílného programu Cestovní mapy k demokracii. Šestý a sedmý krok představuje zasedání zvolených představitelů a přechod v moderní a demokratickou zemi.\n\n"}
{"id": "530188", "url": "https://cs.wikipedia.org/wiki?curid=530188", "title": "Laurine van Riessenová", "text": "Laurine van Riessenová\n\nLaurine van Riessenová (* 10. srpna 1987 Leiden, Jižní Holandsko) je nizozemská cyklistka a bývalá rychlobruslařka.\n\nNizozemsko reprezentovala v rychlobruslení od sezóny 2006/2007, ve které skončila na mistrovství světa juniorů na druhém místě a v nizozemském týmu vyhrála soutěž družstev. V následující sezóně se příliš neprosadila, v sezóně 2008/2009 se v celkovém hodnocení Světového poháru na trati 1000 m umístila na třetím místě. Zúčastnila se Zimních olympijských her 2010 ve Vancouveru, v závodech na 500 m a 1500 m skončila ve druhé desítce, na kilometrové trati ale získala bronzovou medaili. Zúčastnila se Zimních olympijských her 2014, kde se v závodě na 500 m umístila na 11. místě. Naposledy závodila v březnu 2015.\n\nRoku 2015 se přeorientovala na dráhovou cyklistiku a ještě téhož roku získala na Mistrovství Evropy s nizozemským týmem bronzovou medaili v týmovém sprintu. Na Letních olympijských hrách 2016 skončila v individuálním sprintu na 15. místě.\n\n"}
{"id": "530190", "url": "https://cs.wikipedia.org/wiki?curid=530190", "title": "Walter Röhrl", "text": "Walter Röhrl\n\nWalter Röhrl (7. březen 1947, Regensburg) je německý jezdec rallye. Aktivně závodil v letech 1973 až 1987 v týmech Fiat Abarth, Opel Motorsport, Lancia Racing, Porsche Motorsport, Ford M-Sport, BMW Motorsport a Audi Sport. Získal dva tituly mistra světa v letech Mistrovství světa v rallye 1980 a Mistrovství světa v rallye 1982. V roce 2000 získal titul Jezdec století. \n\nPůvodně se měl stát kameníkem a nastoupil do biskupského ordinariátu v Regensburgu. Tam se stal služebním řidičem. Jediné sporty, které provozoval, bylo lyžování, stolní tenis a veslování. Až v roce 1968 mu kamarád nabídl start na Rally Bavaria. Se sériovým vozem Fiat 850 Coupé se postupně probojoval až do první desítky, ale pak musel odstoupit. O rok později byl s vozem BMW 2002 druhý, ale později byl diskvalifikován. V roce 1971 startoval s vozem Ford Capri a vyhrál Rudolf Diesel rallye a Rallye Wiesbaden. Celkově skončil třetí v německém šampionátu. V dalších letech startoval v soutěžích mistrovství Evropy a později mistrovství světa s vozy Opel Ascona a Opel Kadett. Kvůli technickým problémům ale v roce Mistrovství světa v rallye 1977 podepsal smlouvu s Fiatem a startoval s vozem Fiat 131 Abarth. Současně startoval opět v německém šampionátu s vozem Lancia Stratos a získal opět titul v roce 1979. O rok později s Fiatem vyhrál první titul mistra světa. V následujícím roce startoval s vozy Porsche 911 a Porsche 924 v rallye a s vozy Porsche 935 a Porsche 944 na okruhových závodech. Zvítězil například na okruhu v Silverstone. V následujícím roce se opět naplno věnoval rallye a vrátil se do vozu Opel Ascona 400. S ním získal druhý titul. Pro další rok opět změnil tým a přesedl do vozu Lancia 037 Rally, což byl jeden z prvních vozů skupiny B. Skončil druhý za Hannu Mikkolou s Audi Quattro. Röhl tedy také přestupuje k Audi a v sezoně Mistrovství světa v rallye 1985 končí třetí s vozem Quattro S1. Po zrušení skupiny B startoval s vozem Audi 200 Quattro a skončil druhý na Safari Rallye 1987. Jeho poslední soutěží je Drei Städte Rallye, ve které také vítězí. Ještě jednou pak usedá do vozu Quattro S1 a vítězí na americkém závodě do vrchu Pikes Peak. V letech 1990 a 1991 startuje s Audi Quattro V8 v šampionátu DTM. I tam několikrát vítězí. Poté se věnuje vývoji a prezentaci vozů Porsche a startům ve veteránských soutěžích.\n\nCelkově startoval na 75 soutěžích mistrovství světa. Čtrnáctkrát vyhrál a z toho čtyřikrát v Monte Carlu. Získal přezdívku Montemeister.\n\n"}
{"id": "530192", "url": "https://cs.wikipedia.org/wiki?curid=530192", "title": "HEC Montréal", "text": "HEC Montréal\n\nHEC Montréal (celým názvem \"École des Hautes Études Commerciales\") je veřejnou kanadskou univerzitou se zaměřením na ekonomii. V současnosti na ní studuje okolo 12 000 studentů. HEC Montréal je přidružena k Université de Montréal podobně jako École Polytechnique. Je akreditována u asociací EQUIS (Evropská unie), ACCSB (Spojené království) a AMBA (USA).\n\nUniverzita byla založena roku 1907. Je to nejstarší univerzita v oboru ekonomie v Kanadě. Původní budova HEC Montréal se nacházela v centru Montrealu. V roce 1970 byla dokončena stavba nové budovy na avenue Décelles poblíž Université de Montréal. Roku 1996 byla otevřena nová budova v ulici chemin de la Côte-Sainte-Catherine.\n\n\n"}
{"id": "530195", "url": "https://cs.wikipedia.org/wiki?curid=530195", "title": "Sharon Wild", "text": "Sharon Wild\n\nSharon Wild, rodným jménem Šárka Matrasová, také známá pod pseudonymy Sharon Supernova, Sharon Wylde (* 4. dubna 1979) je česká pornoherečka.\n\nS natáčením pornofilmů začala v roce 1999. Natočila přes 200 pornofilmů.\n\n"}
{"id": "530196", "url": "https://cs.wikipedia.org/wiki?curid=530196", "title": "Oľga Borodáčová", "text": "Oľga Borodáčová\n\nOľga Borodáčová, rozená Országhová (16. prosince 1899, Záturčie-Martin – 13. září 1986, Bratislava) byla slovenská herečka, manželka divadelního režiséra Jána Borodáče.\n\nHerectví studovala v Praze (1920–1921) a téměř celý život (s výjimkou dvou roků počátkem 20. let a 8letého pobytu v Košicích mezi roky 1945 a 1953) byla až do důchodu (1978) členkou Činohry Slovenského národního divadla v Bratislavě. Vytvořila velké postavy klasické slovenské a ruské tvorby: Maru v Tajovského \"Ženském zákoně\", Máliku v Stodolově \"Maríně Havranové\", Evu v \"Bačově ženě\" téhož autora a královnu Tamaru ve Hviezdoslavově tragédii \"Herodes a Herodias\".\n\nV letech 1928–1942 vyučovala na Hudební a dramatické akademii v Bratislavě (nyní Konzervatoř v Bratislavě). Kromě hraní v divadle účinkovala v sedmi dlouhometrážních filmech.\n\nV roce 1955 byla jmenována zasloužilou a roku 1961 národní umělkyní.\n\n"}
{"id": "530197", "url": "https://cs.wikipedia.org/wiki?curid=530197", "title": "Hana Meličková", "text": "Hana Meličková\n\nHana Meličková, provdaná Rapantová (27. ledna 1900, Martin – 7. ledna 1978, Bratislava) byla významná slovenská herečka, spoluzakladatelka slovenského profesionálního divadla.\n\nPůvodně studovala hudbu na Pražské konzervatoři (1919–1923).\nSoučasně se zapsala na herectví. V letech 1923–1926 pracovala jako učitelka na Župní hudební škole v Martině. V letech 1926–1976 byla členkou činohry SND v Bratislavě. Její první rolí byla postava Salome ve stejnojmenné hře Oscara Wilda. Za dobu svého působení ve Slovenském národním divadle ztvárnila téměř dvě stě postav.\n\nV roce 1955 byla jmenována zasloužilou a roku 1961 národní umělkyní. Byla laureátkou státní ceny (1951) a vyznamenání Za zásluhy o výstavbu (1960).\n\nPohřbena je na Národním hřbitově v Martině.\n\n"}
{"id": "530198", "url": "https://cs.wikipedia.org/wiki?curid=530198", "title": "Tarra White", "text": "Tarra White\n\nMartina Mrakviová (* 19. listopadu 1987, Ostrava, Československo) je česká pornoherečka nejčastěji známá jako Tarra White, vystupuje i pod dalšími jmény (viz infobox).\n\nS natáčením pornofilmů začala v roce 2005. Od května 2008 působila v Red News, jako moderátorka erotických zpráv webu TV Nova a stanice Fanda. Koncem roku 2013 měla natočeno více než 500 filmů. Počátkem prosince 2013 jí vyšla kniha \"Porno a já\".\n\n"}
{"id": "530206", "url": "https://cs.wikipedia.org/wiki?curid=530206", "title": "Daviscupový tým Srbska", "text": "Daviscupový tým Srbska\n\nDaviscupový tým Srbska reprezentuje Srbsko v Davisově poháru od roku 1995, když v období 1995–2003 srbští hráči reprezentovali společně s Černohorci Svazovou republiku Jugoslávie, a mezi lety 2004–2006 soustátí Srbsko a Černou Horu. V letech 1927–1992 Srbové nastupovali v rámci jugoslávského daviscupového týmu.\n\nJediný titul získali v roce 2010 po finálové výhře 3:2 nad Francií. Ve finále 2013 pak v bělehradské aréně podlehli České republice. S jugoslávským družstvem se hráči v letech 1988, 1989 a 1991 probojovali do semifinále soutěže.\n\nSamostatné srbské družstvo se poprvé kvalifikovalo do Světové skupiny v roce 2008. Tam v 1. kole podlehlo týmu Ruska poměrem 3-2 na zápasy. Podobně si vedlo i následující rok, když rovněž v 1. kole nestačilo na tým budoucích vítězů ze Španělska a prohrálo s ním 4-1. V roce 2010 družstvu přiřkl los tým Spojených států amerických, přes který poprvé postoupilo do čtvrtfinále. Nakonec se tým probojoval až do finále, v němž porazil Francii 3–2 a získal první salátovou mísu.\n\nV roce 2011 postoupilo Srbsko až do semifinále, kde vypadlo s Argentinou 2-3.\n\nV roce 2012 se Srbsko utkalo v prvním kole se Švédskem a jednoznačným výsledkem 4-1 postoupilo do semifinále, kde se utkalo s Českem. V Praze na antuce Srbsko prohrálo s tehdejším vítězem 4-1.\n\nV roce 2013 se družstvo probojovalo přes Belgii, Spojené státy a Kanadu do bělehradského finále. V něm podlehlo obhájci trofeje České republice 2:3 na zápasy, když obě výhry domácích zajistil Novak Djoković.\n\nk listopadu 2013\n\n\n"}
{"id": "530207", "url": "https://cs.wikipedia.org/wiki?curid=530207", "title": "Operace Silver A (film)", "text": "Operace Silver A (film)\n\nOperace Silver A (2007) je český dvoudílný televizní film inspirovaný skutečnou stejnojmennou válečnou operací ze začátku roku 1942. Přestože ve filmu vystupují skutečné postavy (pod svými pravými jmény, pouze jména manželů Krupkových a Hladěnových jsou změněna na Kroupovi a Hladíkovi), označuje ho Stanislav Kokoška, historik, který děj konzultoval se scenáristy, za volnou rekonstrukci skutečných událostí. Více než na práci parašutistů z Operace Silver A se film zaměřuje na osobní vztahy mezi odbojáři a vnitřní svět dvou hlavních hrdinek, Hany Kroupové (Klára Issová) a Táni Hladíkové (Tatiana Vilhelmová). Právě líčení osobních vztahů odbojářů vyvolalo pobouření mezi žijícími účastníky protinacistického odboje a členy Českého svazu bojovníků za svobodu. Asi nejvíce kontroverzní je obraz velitele skupiny Alfréda Bartoše jako sukničkáře a člověka, který během operace udělal několik osudných chyb. Podle herce Jiřího Dvořáka, který ho ve filmu ztvárnil, by ale tento obraz mohl být k pravdě blíž, než Bartošova přílišná heroizace.\n\nPodle publicistů Miloše Doležala, Jaroslava Čvančary a historika Vojtěcha Šustka film připomíná nacistickou i komunistickou propagandu. Film podle nich obsahuje řadu nesmyslů a zkomolenin, například: parašutisté se nikdy nepředstavovali pravým jménem; zatýkání Bartoše a následná honička probíhala jinak; Potůček byl zastřelen po štvanici, kdy usnul vyčerpáním na okraji lesa; identifikace mrtvých parašutistů vypadala jiným způsobem. Především jim vadí celkové vyznění postav parašutistů Bartoše a Potůčka: „… vypadají ve filmu jako bezcharakterní floutci. Ovšem pokud by se parašutisté takto chovali, nezískali by si nikdy důvěru a přirozenou autoritu u desítek svých spolupracovníků na Pardubicku, nevydrželi by měsíce dlouhých stresů a nezemřeli by v boji. Dodnes žijí pamětníci těchto mužů - tvůrci filmu tak měli možnost zjistit, kým ve skutečnosti parašutisté byli. Neudělali to. A to, že se ve filmu některé postavy jmenují podle reálných postav a některé tak trochu jinak (Krupkovi - Kroupovi), ukazuje zbabělost i schizofrenii tvůrců pravdivě se s celým příběhem vypořádat.“\n\nFilm získal čtyři ceny Elsa. Uspěl v kategorii „nejlepší pořad v oblasti původní dramatické tvorby“ a ceny získali i režisér Jiří Strach, herečka Klára Issová a scenáristé Lucie a Josef Konášovi.\n\nFilm se natáčel v autentických lokacích v Pardubicích a v Praze.\n\nVe filmu několikrát zazní píseň \"Slunečnice\" v podání Inky Zemánkové a Lišáků (z filmu \"Hotel Modrá hvězda\", 1941), kterou složil Sláva E. Nováček (hudba) a Josef Gruss (text). Hudbu nahrál Orchestr Karla Vlacha.\n\nDěj začíná na silvestra roku 1941. Zatímco v pardubickém podniku Veselka slaví skupina Čechů příchod nového roku (Kroupovi (David Švehlík a Klára Issová), Hladíkovi (Ivan Trojan a Tatiana Vilhelmová), Žáčkovi (Radek Holub a Klára Sedláčková-Oltová), Pavlasovi (Martin Myšička a Lenka Krobotová) a domácí hoteliér Arnošt Košťál (Miroslav Táborský) se svou ženou (Barbora Munzarová)), nedaleko města seskočí několik parašutistů z Operace Silver A (Alfréd Bartoš (Jiří Dvořák), Jiří Potůček (Matěj Hádek)). Skupina, která slaví ve Veselce, patří ke smetánce města. Kamarádky Hanka Kroupová (Klára Issová) a Táňa Hladíková (Tatiana Vilhelmová) sní o kariéře filmových hereček a nechaly se kvůli tomu vyfotografovat v ateliéru. Košťál vede prosperující podnik, František Hladík (Ivan Trojan) pracuje jako odhadce zabavených aut po Židech a má z toho slušný příjem (Hladíkovi žijí dokonce ve vile a zaměstnávají služku Andělu (Taťjana Medvecká)), Václav Kroupa (David Švehlík) pracuje v kanceláři továrny na výbušniny, to ho ale nenaplňuje, protože před válkou byl důstojníkem a po obsazení se mu nepovedlo uprchnout do zahraničí.\n\nJeště té noci za Košťálem dorazí parašutista Josef Valčík (Aleš Háma) a nechá se u něho zaměstnat jako číšník. V kavárně se s Valčíkem setká jeho šéf Alfréd Bartoš a společně s Jiřím Potůčkem se zkontaktují s Košťálem a Hladíkem, později i s Kroupou (do Košťálova podniku se chodí bavit gestapáci, dělá tedy protiněmeckého zpravodaje, Hladík má poukázky na benzín a tak pomáhá jako kurýr). Fredu Bartoše si vezme Hladík k sobě na byt a před ženou i Hanou Kroupovou ho vydává za svého bratrance. Po chvíli si ale Táňa Hladíková všimne ve Fredově pokoji nějakých dokumentů a nábojů, a tak společně s Hankou zjistí, že jejich muži pracují pro odboj a jsou dotčeny, že to před nimi tajili. Když se odbojáři snaží u Hladíků v domě opravit vysílačku zvanou Libuše poškozenou při seskoku, Táňa s Hanou se i přes nelibost svých manželů k nim přidají.\n\nS odbojovou skupinou začnou spolupracovat i rodiče Kroupovi (Alois Švehlík a Dana Syslová), kteří bydlí na vsi nedaleko Pardubic. Ti nemají příliš dobrý vztah s Hanou, ale poté, co se i ona začne podílet na odboji, začnou si ji vážit a jsou na svého syna i jeho ženu hrdí. Otec Kroupa nabídne pro vysílání z Libuše srub v lesích blízko Ležáků. Skupinu kontaktují také Karel Čurda (Radim Špaček) a Adolf Opálka (Jaroslav Plesl), přespí u Kroupů a pak odjedou do Prahy v doprovodu Hany a Táni. Hana s Táňou potom v Praze zajdou do filmového klubu Lucerna (mezi dveřmi zahlédnou herečku Hanu Vítovou) a u vedlejšího stolu sedící vysoce postavený pražský gestapák Wilhelm Schultze (Viktor Preiss) jim objedná pití.\n\nFrantišek Hladík má dilema, protože mu Gerhard Clages nabízí říšské občanství a on neví, jak to má odmítnout. Freda, o kterém jeho kolegové říkají, že má ve Francii dvě snoubenky, si počíná čím dál méně opatrně, chodí po Pardubicích a místní ho začínají poznávat a začne si románek s Táňou (poté co to surově zkouší na Hanu, ale ta ho odmítne). Táňa je nervózní ze své služebné, která by to na ni mohla povědět a tak je na ni stále přísnější a pak ji dá okamžitou výpověď. Je zamilovaná do Fredy, počíná si neopatrně a také nevhodně vůči své kamarádce Haně.\nNěmci začnou usilovně pátrat po Josefu Valčíkovi. Ten se to ale rychle dozví a se svým zaměstnavatelem Košťálem zahrají připravenou scénu, během které Valčíkovi vyklouzne z rukou celá náruč talířů a rozzlobený Košťál ho hned vyhodí. Valčík prchá do Prahy. Hladík s Kroupou spěchají varovat Fredu, najdou ho ale s Táňou in flagranti. Hladík se rozzuří, vezme i do ruky pistoli a míří na Fredu a potom dokonce vyhrožuje Fredovi gestapem. S odbojem už nechce mít nic společného, ale Táňa ho nakonec přemluví, aby dál působil jako řidič. Kroupa Fredu ubytuje zatím u sebe, i když s tím Hana příliš nesouhlasí. Táňa, která má od svého muže zakázáno dále se stýkat s odbojovou skupinou, je tak zamilovaná do Fredy, že s Hankou domluví jejich poslední setkání u Kroupů doma. Tam se s Fredou vyspí (na což málem přijde domovnice Nohýnková (Jana Hlaváčová)) a Hanka Táňu vyhodí. Freda s Potůčkem se potom ve srubu v lesích pomocí vysílačky snaží navázat spojení se svými veliteli a rozmluvit jim plán atentátu na Heydricha, protože se bojí důsledků. Hanka dále udržuje spojení s uprchlým Valčíkem a jezdí za ním do Prahy. Freda onemocní a leží u Kroupů, Táňa mu píše milostné dopisy. Po atentátu na Heydricha dojde k rychlému zatýkání. Freda chce s Kroupovými prchnout do Rakouska a Švýcarska, ale musí počkat, dokud nebude úplně zdravý – na čas se rozdělí a Kroupovi jedou do hotelu do Police nad Metují. Karel Čurda zatím nahlásí Schultzemu všechna jména a adresy, gestapo najde byt Kroupů prázdný, ale objeví v něm Fredovi dokumenty a dopisy od Táni (také právě došlou a nevyzvednutou pozvánku od filmařů ke kamerovým zkouškám). Kroupovi jsou hned poté zatčeni v Polici, Hladíkovi doma ve své vile, Košťálovi ve Veselce, také Žáčkovi a další. Wilhelm Schultze vyslýchá Hanu a chce vědět, kde je Freda a kde má vysílačku. Hana říká, že ho nezná, ale když jí ukážou zmláceného Václava a před jejími zraky vypovídá i Čurda, slíbí spolupráci a identifikuje těla zastřelených (např. Valčíka). Schultze, který si vzpomene, že viděl Hanu v Lucerně, slíbí jí i jejímu muži záchranu života, když se s ním Hana vyspí a Hana souhlasí.\n\nHana Kroupová vypoví, kdy se mají s Fredou potkat u nich doma a gestápaci tam s ní jedou na něj počkat. Hana ho však varuje pohledem z okna a Freda utíká. Je ale pronásledován a po honičce ulicemi Pardubic se v bezvýchodné situaci zastřelí. Hana se ještě potká v cele s Táňou a vzájemně si odpustí. Františka gestapáci rozzuření tím, jak s nimi vycházel a popíjel a přitom zároveň pracoval pro odboj, umlátí a pak vyhodí z okna do zahrady. Ostatní jsou vyvezeni autem za město a zastřeleni, pouze Hana s Václavem přežijí, Schultze dodrží slovo.\n\nDále hrají Leopold Běhan, Václav Dušek, Alexander Pastier, Irena Šmídová, Jiří Wohanka, Daniel Wiesner\n\n"}
{"id": "530208", "url": "https://cs.wikipedia.org/wiki?curid=530208", "title": "Arnoltov", "text": "Arnoltov\n\nArnoltov () je malá vesnice, část města Březová v okrese Sokolov. Nachází se asi 5 km na jihozápad od Březové. Je zde evidováno 26 adres. V roce 2011 zde trvale žilo 40 obyvatel. Zhruba 500 metrů jihozápadně od vesnice se nachází židovský hřbitov.\n\nArnoltov je také název katastrálního území o rozloze 4,86 km. Arnoltov leží i v katastrálním území Studánka u Březové o rozloze 6,12 km.\n\nPrvní písemná zmínka o vesnici pochází z roku 1360, kdy byla ves leuchtenberským lénem. Ve 14. a 15. století byly majetnické vztahy složité a v jednu dobu vlastnilo části Arnoltova více majitelů. Šlikovský urbář uvádí v roce 1525 více držitelů dvorů. Většinu z nich v té době vlastnili Štampacové. Na počátku 17. století byl držitelem Arnoltova Vilém Winkler z Heimfeldu, kolem roku 1750 koupil ves Jan Václav Turba, který ji připojil ke Kostelní Bříze.\n\nV roce 1869 byl Arnoltov pod názvem Arnitzgrün osada obce Kirchenbirk (nyní Kostelní Bříza) v okrese Falknov (nyní Sokolov). V letech 1880 až 1910 pod názvem Arnitzgrün obec v okrese Falknov, v letech 1921 až 1930 obec v okrese Falknov nad Ohří, v letech 1950 až 1976 osada obce Kostelní Bříza v okrese Sokolov. Od 1.4.1976 je Arnoltov část obce Březová v okrese Sokolov.\n\nObyvatelstvo pracovalo v zemědělství. Na Sokolovsku se ve druhé polovině 19. století se rozmohlo pěstování chmele, který se rovněž pěstoval v okolí Arnoltova. Kvality chmele však nebyla dobrá. Kromě zemědělství pracovali obyvatelé od poloviny 19. století v průmyslových a důlních provozech v okolí. Jednalo se zejména o textilku v Libavském Údolí, hnědouhelné doly u Tisové a Dolního Rychnova či dolnorychnovskou sklárnu. Ve vesnici se nacházela poměrně silné židovská komunita a tehdejší vrchnost povolila Židům nad současnou vesnicí vybudovat židovský hřbitov.\n\nObyvatelstvo tvořili převážně obyvatelé německé národnosti a velká část mužské populace bojovala v druhé světové válce v německé armádě na mnoha frontách Evropy. Ti, kteří přežili, skončili většinou v zajateckých táborech. Velké množství vojáků se ale k rodinám už nikdy nevrátilo. Německý historik Hugo Theisinger zaznamenal, že během války padlo 35 mužů z Arnoltova.\n\nPo skončení druhé světové války došlo k odsunu německého obyvatelstva, následně ke vzniku nového Vojenského výcvikového prostoru Prameny ve Slavkovském lese. Do vojenského újezdu však byla začleněna jen část Arnoltova a proto nebyl zcela zničen, jako většina okolních obcí.\n\n"}
{"id": "530210", "url": "https://cs.wikipedia.org/wiki?curid=530210", "title": "Kamenice (Březová)", "text": "Kamenice (Březová)\n\nKamenice (, do roku 1948 česky \"Štampach\") je malá vesnice, část města Březová v okrese Sokolov. Nachází se asi 2 km na jih od Březové. Je zde evidováno 50 adres. V roce 2011 zde trvale žilo 60 obyvatel.\n\nKamenice leží v katastrálním území Kamenice u Březové o rozloze 3,88 km². Kamenice leží i v katastrálním území Paseka u Březové o rozloze 2,69 km².\n\nPrvní písemná zmínka o vesnici pochází z roku 1238.\nÚdaj pochází od odborníka na toponomastiku Antonína Profouse, který uvádí jistého Konráda ze Steinbachu. Nepodařilo se dosud prokázat, že tento predikát lze ztotožnit s Kamenicí na Sokolovsku. Je však jisté, že ves již ve 13. století existovala a zcela jistě zde ve 14. století stálo středověké panské sídlo. Jeho stavební podoba a poloha jsou ale neznámé. Až do druhé poloviny 14. století patřila ves k leuchtenberským lénům. Kolem roku 1400 již podstatná část vsi náležela v té době zde sídlícímu rodu Štampachů, jež vlastnili statky i v širokém okolí.\nVe druhé polovině 15. století byla ves převedena k loketské manské soustavě. V roce 1525 se ve šlikovském urbáři uvádí patnáct poddaných. Roku 1553 \"Engelhart ze Štampachu\" ves prodal, avšak již po několika následujících letech patřila ves opět Štampachům. Štampachové se zapojili do protihabsburského povstání a v době pobělohorských konfiskací jim byly zabaveny veškeré majetky a členové rodu, s výjimkou Štampachů z Valče, museli opustit Čechy. V době třicetileté války vlastnil Kamenici \"Petr Arnošt z Reitzensteinu\". Po několika dalších změnách majitelů se Kamenice dostala v 18. století do rukou rytířů z Bigatto. Roku 1753 se stala součástí sokolovského panství Nosticů a roku 1877 samostatnou obcí.\n\nPo skončení druhé světové války došlo k odsunu německého obyvatelstva a následně k začlenění vesnice do nově vzniklého Vojenského výcvikového prostoru Prameny ve Slavkovském lese. Vesnici hrozilo nebezpečí úplného zániku, avšak na rozdíl od většiny okolních vesnic byla zničena jen částečně. Po ukončení činnosti armády a opuštění vojenského újezdu se vesnice začala pomalu rozrůstat a je využívána především jako rekreační oblast. Působení armády v 50. letech 20. století připomínají v lesích nad Kamenicí pozůstatky dělostřeleckých palebných postavení (tzv. palpostů), které však již bujná vegetace téměř pohltila.\n\nV letech 1869 až 1890 byla Kamenice pod názvem Steinbach osada obce Lobs (nyní Lobzy) v okrese Falknov (nyní Sokolov). Roku 1900 pod názvem Steinbach osada obce Lobs v okrese Falknov, v roce 1910 pod názvem Steinbach obec v okrese Falknov, v letech 1921 až 1930 pod názvem Štampach obec v okrese Falknov nad Ohří, od roku 1950 je Kamenice část obce Březová v okrese Sokolov.\n\nVesnice se rozkládá na severních svazích Slavkovského lesa. Zhruba 800 metrů západně od vesnice se zvedá vrch \"V Kamenitém\" (místně zvaném \"Am Franken\") s nadmořskou výškou 777 m. Na vrcholu stával gloriet z druhé poloviny 19. století, který sloužil jako lovecká chata. Místní obyvatelé gloriet nazývali \"Lusthäusel\" (domeček rozkoše), neboť chatku využívaly \"lehké ženy\" k radovánkám s klienty. Gloriet byl stržen vojáky wehrmachtu roku 1942. Na vrcholu kopce byla postavena dřevěná triangulační věž. Tu však strhla armáda během trvání vojenského výcvikového prostoru.\n\nDalší výrazný kopec \"U Kaple\" (kdysi zvaný \"Knock\") s nadmořskou výškou 659 m se nachází necelých 400 m západně od vesnice. Na vrcholu bylo vybudováno vyhlídkové místo odkud je vidět do údolí řeky Ohře a na značnou část Sokolovské pánve s rekultivačním jezerem Medard. Pozadí vytváří panorama hřebenů Krušných hor.\n\nV okolí vesnice se zejména v 16. století dobývala stříbronosná olověná ruda. Hlavní těžba probíhala nad levým břehem potoka Tisová, nedaleko zaniklého mlýna \"Kühlohmühle\".\n\nVesnicí protéká drobný \"Kamenický potok\", jenž se u Březové vlévá do potoka Tisová.\n\nMenší kamenná barokní kaple, zasvěcena Máří Magdaléně, kterou nechali postavit Nosticové v druhé polovině 18. století. Stojí na návrší zvaném \"Knock\", v mapách vyznačeném jako vrch U Kaple (659 m n. m.). Jednoduchá obdélná stavba se sedlovou střechou doplatila na existenci vojenského prostoru a zchátrala. Vnitřní zařízení kaple bylo rozkradeno nebo zničeno. Nakonec z ní zůstaly jen kamenné ruiny. Teprve v roce 2007 se začalo s celkovou obnovou kaple. Rekonstrukce probíhala od srpna do listopadu roku 2007 a dne 22. července 2008 byla obnovená kaple slavnostně vysvěcena generálním vikářem plzeňské diecéze Robertem Falkenauerem.\n\n"}
{"id": "530211", "url": "https://cs.wikipedia.org/wiki?curid=530211", "title": "Rudolec (Březová)", "text": "Rudolec (Březová)\n\nRudolec () je vesnice, část města Březová v okrese Sokolov. Nachází se asi 3 km na jihozápad od Březové. Je zde evidováno 64 adres. V roce 2011 zde trvale žilo 144 obyvatel.\n\nRudolec leží v katastrálním území Rudolec u Březové o rozloze 4,3 km.\n\nPrvní písemná zmínka o vesnici pochází z roku 1370, kdy byla ves leuchtenberským lénem. Po staletí tvořily ves jednotlivé selské dvorce v údolí mezi okolními vrchy. Roku 1408 koupilo ves město Loket, od roku 1625 náležela na čas Nosticům, opětovně nejspíše od roku 1670. Roku 1888 se stal Rudolec samostatnou obcí.\n\nV roce 1869 byl Rudolec pod názvem Ruditzgrün osada obce Dolní Rychnov v okrese Falknov (nyní Sokolov). Roku 1880 pod názvem Ruditzgrün osada obce Tisová v okrese Falknov, v letech 1890 až 1910 pod názvem Ruditzgrün obec v okrese Falknov, v letech 1921 až 1930 obec v okrese Falknov nad Ohří, v letech 1950 až 1976 osada obce Kostelní Bříza v okrese Sokolov. Od 1.4.1976 je Rudolec část obce Březová v okrese Sokolov.\n\nPo skončení druhé světové války došlo k odsunu německého obyvatelstva, následně ke vzniku nového Vojenského výcvikového prostoru Prameny ve Slavkovském lese. Po začlenění do vojenského pásma byla větší část obce zdevastována, před úplným zánikem ji uchránila pouze zemědělská výroba vojenských statků. Navždy však zmizel typický kolorit, vytvářený hrázděnými dvorci. Z původní zástavby zůstala jen torza.\n\nVe vsi převládala zemědělská činnost. Obyvatelstvo tvořili převážně obyvatelé německé národnosti a velká část mužské populace bojovala v druhé světové válce v německé armádě na mnoha frontách Evropy. Ti, kteří přežili, skončili většinou v zajateckých táborech. Velké množství vojáků se ale k rodinám už nikdy nevrátilo. Německý historik Hugo Theisinger zaznamenal, že během války padlo 16 mužů z Rudolce.\nPo odsunu německého obyvatelstva a začlenění obce do vojenského újezdu došlo k výraznému poklesu počtu obyvatel. Neexistovalo pravidelné autobusové spojení do Rudolce a tak vozil místní obyvatele na nákupy do Sokolova podnikový autobus Vojenských statků. Teprve později zde byla otevřena prodejna spotřebního družstva Jednota.\n\n"}
{"id": "530212", "url": "https://cs.wikipedia.org/wiki?curid=530212", "title": "Tisová (Březová)", "text": "Tisová (Březová)\n\nTisová () je malá vesnice, část města Březová v okrese Sokolov. Nachází se asi 3,5 km na západ od Březové. Je zde evidováno 19 adres. V roce 2011 zde trvale žilo 33 obyvatel.\n\nTisová leží v katastrálním území Tisová u Sokolova o rozloze 4,02 km.\n\nNachází se zde elektrárna Tisová.\n\nPrvní písemná zmínka o vesnici pochází z roku 1410.\n\n"}
{"id": "530213", "url": "https://cs.wikipedia.org/wiki?curid=530213", "title": "Hlavno", "text": "Hlavno\n\nHlavno () je vesnice, část obce Citice v okrese Sokolov. Nachází se asi 2 km na jihozápad od Citice. Prochází tudy železniční trať Chomutov–Cheb. Je zde evidováno 52 adres. V roce 2011 zde trvale žilo 160 obyvatel.\n\nHlavno je také název katastrálního území o rozloze 2,25 km.\n\nPrvní písemná zmínka o vesnici pochází z roku 1358.\n\n"}
{"id": "530214", "url": "https://cs.wikipedia.org/wiki?curid=530214", "title": "Boučí", "text": "Boučí\n\nBoučí (něm. \"Pichelberg\") je malá vesnice, část obce Dolní Nivy v okrese Sokolov. Nachází se asi 3,5 km na západ od Dolních Niv. Je zde evidováno 37 adres. V roce 2011 zde trvale žilo 35 obyvatel.\n\nBoučí je také název katastrálního území o rozloze 4,62 km².\n\nPrvní písemná zmínka o vesnici pochází z roku 1268.\n\n\n"}
{"id": "530215", "url": "https://cs.wikipedia.org/wiki?curid=530215", "title": "Horní Nivy", "text": "Horní Nivy\n\nHorní Nivy je malá vesnice, část obce Dolní Nivy v okrese Sokolov. Nachází se asi 1,5 km na severozápad od Dolních Niv. Je zde evidováno 34 adres. V roce 2011 zde trvale žilo 71 obyvatel.\n\nHorní Nivy je také název katastrálního území o rozloze 3,63 km.\n\nPrvní písemná zmínka o vesnici pochází z roku 1353.\n\n"}
{"id": "530216", "url": "https://cs.wikipedia.org/wiki?curid=530216", "title": "Horní Rozmyšl", "text": "Horní Rozmyšl\n\nHorní Rozmyšl je malá vesnice, část obce Dolní Nivy v okrese Sokolov. Nachází se asi 2,5 km na severovýchod od Dolních Niv. Je zde evidováno 29 adres. V roce 2011 zde trvale žilo 45 obyvatel.\n\nHorní Rozmyšl je také název katastrálního území o rozloze 4,76 km.\n\nU obce se nachází lom na žulové kamenivo společnosti Sokolovská uhelná.\n\nPrvní písemná zmínka o vesnici pochází z roku 1314.\n\n"}
{"id": "530217", "url": "https://cs.wikipedia.org/wiki?curid=530217", "title": "Horní Částkov", "text": "Horní Částkov\n\nHorní Částkov je malá vesnice, část města Habartov v okrese Sokolov. Nachází se asi 3 km na západ od Habartova. Je zde evidováno 41 adres. V roce 2011 zde trvale žilo 99 obyvatel.\n\nHorní Částkov je také název katastrálního území o rozloze 3,43 km.\n\nPrvní písemná zmínka o vesnici pochází z roku 1350.\n"}
{"id": "530218", "url": "https://cs.wikipedia.org/wiki?curid=530218", "title": "Kluč", "text": "Kluč\n\nKluč je vesnice, část města Habartov v okrese Sokolov. Nachází se asi 2 km na severovýchod od Habartova. Je zde evidováno 218 adres. V roce 2011 zde trvale žilo 590 obyvatel.\n\nKluč leží v katastrálním území Habartov o výměře 12,7 km².\n\n"}
{"id": "530219", "url": "https://cs.wikipedia.org/wiki?curid=530219", "title": "Lítov", "text": "Lítov\n\nLítov (něm. \"Littengrün\") je malá vesnice, část města Habartov v okrese Sokolov. Nachází se asi 3 km na jihozápad od Habartova. Je zde evidováno 43 adres. V roce 2011 zde trvale žilo 99 obyvatel.\n\nLítov je také název katastrálního území o rozloze 5,03 km.\n\nPrvní písemná zmínka o vesnici pochází z roku 1378.\n\n\n"}
{"id": "530220", "url": "https://cs.wikipedia.org/wiki?curid=530220", "title": "Úžlabí (Habartov)", "text": "Úžlabí (Habartov)\n\nÚžlabí je malá vesnice, část města Habartov v okrese Sokolov. Nachází se asi 1 km na západ od Habartova. Je zde evidováno 25 adres. V roce 2011 zde trvale žilo 124 obyvatel.\n\nÚžlabí leží v katastrálním území Habartov o výměře 12,7 km².\n\n"}
{"id": "530222", "url": "https://cs.wikipedia.org/wiki?curid=530222", "title": "Háj (Jindřichovice)", "text": "Háj (Jindřichovice)\n\nHáj (něm. \"Silbersgrün\") je malá vesnice, část obce Jindřichovice v okrese Sokolov. Nachází se asi 3,5 km na jihozápad od Jindřichovic. Je zde evidováno 32 adres. V roce 2011 zde trvale žilo 31 obyvatel.\n\nHáj leží v katastrálním území Háj u Jindřichovic o rozloze 6,44 km.\n\nPrvní písemná zmínka o vesnici pochází z roku 1523.\n\n"}
{"id": "530223", "url": "https://cs.wikipedia.org/wiki?curid=530223", "title": "Hřebeny (Josefov)", "text": "Hřebeny (Josefov)\n\nHřebeny (něm. \"Hartenberg\") je malá vesnice, část obce Josefov v okrese Sokolov. Nachází se asi 1,5 km na severozápad od Josefova. Je zde evidováno 34 adres. V roce 2011 zde trvale žilo 79 obyvatel.\n\nHřebeny leží v katastrálním území Luh nad Svatavou o výměře 4,76 km.\n\nPrvní písemná zmínka o vesnici pochází z roku 1214.\n\n\nVesnicí prochází železniční trať Sokolov–Kraslice a na ní je zde železniční zastávka \"Hřebeny.\" Budova zastávky je ve velmi špatném stavu.\n\n"}
{"id": "530224", "url": "https://cs.wikipedia.org/wiki?curid=530224", "title": "Luh nad Svatavou", "text": "Luh nad Svatavou\n\nLuh nad Svatavou (něm. \"Werth\") je malá vesnice, část obce Josefov v okrese Sokolov. Nachází se asi 1 km na sever od Josefova. Je zde evidováno 35 adres. V roce 2011 zde trvale žilo 39 obyvatel.\n\nLuh nad Svatavou je také název katastrálního území o rozloze 4,76 km. V katastrálním území Luh nad Svatavou leží i Hřebeny a Josefov.\n\nPrvní písemná zmínka o vesnici pochází z roku 1350.\n\nVesnicí prochází železniční trať Sokolov–Kraslice. Nachází se zde dřevěná zastávka.\n\n"}
{"id": "530225", "url": "https://cs.wikipedia.org/wiki?curid=530225", "title": "Radvanov (Josefov)", "text": "Radvanov (Josefov)\n\nRadvanov () je malá vesnice, část obce Josefov v okrese Sokolov. Nachází se asi 1 km na jihozápad od Josefova. Je zde evidováno 17 adres. V roce 2011 zde trvale žilo 28 obyvatel.\n\nRadvanov je také název katastrálního území o rozloze 3,58 km². V katastrálním území Radvanov leží i Josefov.\n\nPrvní písemná zmínka o vesnici pochází z roku 1350.\nVesnice náležela až do poloviny 18. století panské rodině ze Starého Rybníka na Chebsku. Poté připadla jako věno pod panství Hřebeny, jehož součástí zůstala vesnice do roku 1890, kdy se stal Radvanov samostatnou obcí. Ve vesnici stálo několik hrázděných usedlostí, z nichž některé byly typické franské dvory. Žádné z nich se však nedochovaly.\n\n"}
{"id": "530226", "url": "https://cs.wikipedia.org/wiki?curid=530226", "title": "Horní Pochlovice", "text": "Horní Pochlovice\n\nHorní Pochlovice je vesnice, část obce Kaceřov v okrese Sokolov. Nachází se asi 1,5 km na jihovýchod od Kaceřova. Prochází zde silnice II/212. Je zde evidováno 54 adres. V roce 2011 zde trvale žilo 175 obyvatel.\n\nHorní Pochlovice je také název katastrálního území o rozloze 0,11 km².\n\nPrvní písemná zmínka o vesnici pochází z roku 1370.\n\n"}
{"id": "530227", "url": "https://cs.wikipedia.org/wiki?curid=530227", "title": "Anenská Ves", "text": "Anenská Ves\n\nAnenská Ves () je malá vesnice, část obce Krajková v okrese Sokolov. Nachází se asi 1,5 km na jihovýchod od Krajkové. Je zde evidováno 21 adres. V roce 2011 zde trvale žilo 43 obyvatel.\n\nAnenská Ves leží v katastrálním území Hrádek u Krajkové o výměře 4,02 km.\n\nPrvní písemná zmínka o vesnici pochází z roku 1784.\n\n"}
{"id": "530229", "url": "https://cs.wikipedia.org/wiki?curid=530229", "title": "Dolina (Krajková)", "text": "Dolina (Krajková)\n\nDolina () je malá vesnice, část obce Krajková v okrese Sokolov. Nachází se asi 1 km na severovýchod od Krajkové. Je zde evidováno 24 adres. V roce 2011 zde trvale žilo 25 obyvatel.\n\nDolina leží v katastrálním území Dolina u Krajkové o rozloze 3,49 km.\n\nPrvní písemná zmínka o vesnici pochází z roku 1287.\n\n"}
{"id": "530230", "url": "https://cs.wikipedia.org/wiki?curid=530230", "title": "Hrádek (Krajková)", "text": "Hrádek (Krajková)\n\nHrádek () je malá vesnice, část obce Krajková v okrese Sokolov. Nachází se asi 2,5 km na jih od Krajkové. Je zde evidováno 18 adres. V roce 2011 zde trvale žilo osm obyvatel.\n\nSoučástí vesnice je i území bývalé osady Markvarec (), která ležela při silnici z Krajkové do Hrádku. Osada zanikla v roce 1956.\n\nHrádek leží v katastrálním území Hrádek u Krajkové o rozloze 4,02 km. V katastrálním území Hrádek u Krajkové leží i Anenská Ves. Hrádek leží i v katastrálním území Markvarec u Krajkové o rozloze 2,17 km.\n\nHrádek se rozkládá na svazích předhůří Krušných hor klesajících směrem k Sokolovské pánvi. Spolu s okolními osadami leží na svorech krušnohorského krystalinika. Územím protéká Habartovský potok. V katastrální území Markvarec u Krajkové roste mohutný památný kaštan.\n\nPrvní písemná zmínka o vesnici pochází z roku 1300.\nVesnice po mnoho století náležela majitelům hartenberského panství. V západní části sídla bylo lokalizováno tvrziště, obehnané kruhovým valem. Na konci padesátých let 20. století již nebylo nalezeno. Po roce 1945 došlo k nucenému vysídlení německého obyvatelstva a počet obyvatel vesnice se výrazně zredukoval. Většina domů byla stržena a zbývající modernizovány. Z původní převážně hrázděné lidové architektury se nic nedochovalo.\n\nV roce 1953 se stal Hrádek místní částí Krajkové.\n\n"}
{"id": "530231", "url": "https://cs.wikipedia.org/wiki?curid=530231", "title": "Květná (Krajková)", "text": "Květná (Krajková)\n\nKvětná () je malá vesnice, část obce Krajková v okrese Sokolov. Nachází se asi 1,5 km na severozápad od Krajkové. Je zde evidováno 23 adres. V roce 2011 zde trvale žilo 44 obyvatel.\n\nKvětná leží v katastrálním území Květná u Krajkové o rozloze 3,02 km.\n\nKvětná se rozkládá na svazích předhůří Krušných hor klesajících směrem k Sokolovské pánvi. Spolu s okolními osadami leží na svorech krušnohorského krystalinika. Při severním okraji zástavby pramení Radvanovský potok, západním okrajem katastru protéká Libocký potok s vodní nádrží Horka.\n\nPrvní písemná zmínka o vesnici s původním názvem \"Plumberg\" či \"Blumenberg\" pochází z roku 1277.\nVesnice po mnoho století náležela majitelům hartenberského panství. Po roce 1945 došlo k nucenému vysídlení německého obyvatelstva a počet obyvatel vesnice se výrazně snížil. Zanikly architektonicky cenné roubené a v patře hrázděné usedlosti. Z původních domů se téměř žádné nedochovaly.\n\nV roce 1953 se stala Květná místní částí Krajkové.\n\n"}
{"id": "530232", "url": "https://cs.wikipedia.org/wiki?curid=530232", "title": "Libnov", "text": "Libnov\n\nLibnov () je malá vesnice, část obce Krajková v okrese Sokolov. Nachází se asi 1,5 km na sever od Krajkové, při okraji přírodního parku Leopoldovy Hamry. Je zde evidováno 29 adres. V roce 2011 zde trvale žilo 25 obyvatel.\n\nLibnov je také název katastrálního území o rozloze 3,81 km.\n\nPrvní písemná zmínka o vesnici pochází z roku 1420.\n\nČást obyvatel se v minulosti živila v rudním hornictví. V katastru obce se na jižních svazích Šibeničního vrchu (666 m) těžila olověná ruda. Bohaté výtěžky poskytovaly doly zejména ke konci 17. století. Po odsunu německého obyvatelstva po druhé světové válce došlo k výraznému poklesu počtu obyvatel, obec se podařilo dosídlit jen částečně. Libnov se stal místem chalupářů, působí zde větší zemědělská farma s chovem skotu.\n\n"}
{"id": "530234", "url": "https://cs.wikipedia.org/wiki?curid=530234", "title": "Jehličná", "text": "Jehličná\n\nJehličná (něm. \"Grasseth\") je zaniklá vesnice, část obce Královské Poříčí v okrese Sokolov. Nacházela se v nadmořské výšce 420–430 m v mělkém údolí po obou březích Pstružného potoka asi 1,5 km na severovýchod od Královského Poříčí.\nNení zde evidována žádná adresa. V roce 2011 zde trvale nikdo nežil.\n\nJehličná ležela v katastrálním území Královské Poříčí o výměře 12,2 km.\n\nNa původu jména se významu původního německého názvu Grasset nepanují jednotné názory. Někteří jazykovědci se domnívají, že původní pojmenování vychází z místa porostlého trávou, jiní odvozují jméno vesnice od výhonků jehličnatých stromů (německy Grazzach), další dávají název do souvislosti s osobními jmény Grassath a Grassant, uvedených v lenních knihách Nothaftů z let 1480–1522. \nČeský název dostala vesnice v roce 1947.\n\nPrvní písemná zmínka o vesnici pochází z roku 1523.\nVes patřila do loketské lenní soustavy a poddaní v Jehličné tvořili tehdy jediný feudální majetek Mikuláše Globnera z Globenu, který měl původ u chebských ministeriálů z Kageru. Spřízněn byl s rodem Stampachů, vlastnících další menší statky na Loketsku. Poddaní spadali pod pravomoc loketského soudu. V roce 1546 koupilo Jehličnou od Mikuláše Globnera město Loket. Součástí loketského panství zůstala Jehličná až do třicetileté války. Město Loket jako aktivní účastník protihabsburského povstání přišel po Bílé hoře o většinu panství. Jehličná byla jednou z mála vesnic, které nebyly zkonfiskovány. Vesnice byla dána pod správu císařského rychtáře. Později získali Jehličnou Nosticové, v roce 1675 město Loket, o tři roky později opět Nosticové. K sokolovskému panství Nosticů patřila Jehličná až do zrušení poddanství v roce 1848.\nVesnická obytná a hospodářská stavení se rozkládala podél staré zemské stezky, která po zavedení pravidelné poštovní přepravy sloužila od poloviny 18. století až do první poloviny třicátých let 20. století jako poštovní silnice. Tu nahradila nová silnice mezi Karlovými Vary a Chebem na pravém břehu řeky Ohře.\n\nV letech 1850–1874 byla osadou obce Svatava a roku 1874 se stala samostatnou obcí.\n\nPo druhé světové válce došlo k odsunu německého obyvatelstva. Zůstat mohli pouze odborníci, nepostradatelní pro chod dolů.\n\nPočátkem 70. let 20. století se k vesnici přiblížila těžba uhlí a vesnice se začala vylidňovat. 1. dubna 1976 se stala Jehličná osadou obce Královské Poříčí. Na přelomu 70. a 80. let 20. století musela ustoupit uhelnému lomu Jiří a následně zcela zanikla. Zrušením kdysi samostatné obce a vystěhováním lidí z jejího území se uvolnil prostor dalšímu postupu povrchové hnědouhelné těžby, která svou činností zcela změnila původní krajinu.\n\nPřipomínkou zaniklé obce je smírčí kříž, přemístěný před kostel svaté Kunhuty v Královském Poříčí, jenž stával v severním rohu zrušeného hřbitova v Jehličné. Na hřbitově se přestalo pohřbívat v roce 1963 a v roce 1973 byl hřbitov zrušen.\n\nV okolí Jehličné se dobývaly od 16. století železné rudy. Ložisko železné rudy bylo otevřeno na tzv. Široké louce mezi Jehličnou a Královským Poříčím. V okolí Jehličné i na území vesnice se nacházely suroviny vhodné pro keramickou výrobu. Místní sedlák David Horner postavil na počátku sedmdesátých let 19. století na svém pozemku menší cihelnu. Cihelna pracovala do doby krátce po první světové válce, poté podlehla konkurenci velkých a moderně zařízených cihelen v okolí. Od konce 19. století se začalo v Jehličné a okolí těžit hnědé uhlí. Roku 1896 otevřelo Falknovsko-grassetské hnědouhelné těžařstvo v Jehličné důl Bedřich-Anna, který dobýval sloj Antonín s mocností okolo 20 m.\n\nAž do počátku těžby železné rudy a uhlí v okolí vesnice pracovali obyvatelé Jehličné v zemědělství. Těžba železné rudy byla prvním významnějším oborem výrobní činnosti, který začal konkurovat dosud výhradnímu postavení zemědělství v obživě obyvatel. Od roku 1870 je v obci doložena cihlářská výroba. Na počátku 20. století již pracovala většina obyvatel v okolních uhelných dolech. Pro děti z Jehličné a Alberova byla už v roce 1833 zřízena v Jehličné školní stanice. Od roku 1858 měla Jehličná jednotřídní školu, později rozšířenou na dvojtřídní. V roce 1887 byla otevřena školní budova se třemi třídami, kterou nahradila v září roku 1915 nová škola.\n\nV Jehličné se nacházela vlaková zastávka na tzv. Buštěhradské dráze z Prahy přes Chomutov do Chebu. Trať vybudovaná roku 1870 byla z důvodu postupu těžby uhlí přeložena. Přeložený úsek trati byl uveden do provozu dne 1.5.1980 a vlakovou zastávku Jehličná nahradila vlaková zastávka Královské Poříčí.\n\n"}
{"id": "530235", "url": "https://cs.wikipedia.org/wiki?curid=530235", "title": "Černá (Kraslice)", "text": "Černá (Kraslice)\n\nČerná (do roku 1948 \"Schwarzenbach\") je malá vesnice, část města Kraslice v okrese Sokolov. Nachází se asi 7,5 km na jihozápad od Kraslic. Je zde evidováno 11 adres. V roce 2011 zde trvale žilo deset obyvatel.\n\nČerná leží v katastrálním území Černá u Kraslic o rozloze 6,54 km.\n\nPrvní písemná zmínka o vesnici pochází z roku 1185.\nV tomto roce se uvádí v souvislosti s potvrzením práv českým knížetem Bedřichem cisterciáckému klášteru ve Waldsassenu. Později patřila osada lubskému panství, poté byla část začleněna pod kraslické panství a část k tatrovickému panství, patřícího Nosticům.\n\nSamostatnou obcí se stala Černá v roce 1887. Po druhé světové válce došlo k vysídlení původního německého obyvatelstva. Obec se nepodařilo dosídlit, domy byly vyrabovány a do roku 1960 téměř všechny zbořeny. Vesnice se postupně proměnila v rekreační místo chalupářů.\n\nMístní obyvatelé se živili zemědělstvím, pracovali v kamenolomech, těžili rašelinu a mnozí vyráběli doma houslové díly.\n"}
{"id": "530237", "url": "https://cs.wikipedia.org/wiki?curid=530237", "title": "Čirá", "text": "Čirá\n\nČirá (dříve Litrbachy, německy \"Lauterbach\") je malá vesnice, část města Kraslice v okrese Sokolov. Nachází se asi 5,5 km na jihozápad od Kraslic. Prochází zde silnice II/218. Je zde evidováno 11 adres. V roce 2011 zde trvale žilo 27 obyvatel.\nVesnicí protéká drobný Čirý potok (německy \"Lauterbach\"), po němž po roce 1945 získala Čirá český název.\n\nČirá je také název katastrálního území o rozloze 4,06 km.\n\nPrvní písemná zmínka o vesnici pochází z roku 1185. V tomto roce se Čirá uvádí v souvislosti s potvrzením práv českým knížetem Bedřichem cisterciáckému klášteru ve Waldsassenu. Do roku 1850 patřila osada lubskému panství, poté byla začleněna pod obec Kostelní. Roku 1781 byla ve svahu u okraje obce postavena barokní kaple Panny Marie, ze které zde zůstalo pouze torzo. Samostatnost získala obec roku 1919.\n\nVětšina obyvatel se živila převážně zemědělstvím a dobytkářstvím. Po odsunu německého obyvatelstva po druhé světové válce se obec zcela vylidnila. Většina původní zástavby byla demolována. V roce 1991 se zde uvádí 12 domů, z toho jen šest trvale obydlených, zbývající jsou rekreační chalupy.\n\n"}
{"id": "530239", "url": "https://cs.wikipedia.org/wiki?curid=530239", "title": "Hraničná (Kraslice)", "text": "Hraničná (Kraslice)\n\nHraničná (do roku 1948 \"Markhausen\") je osada, část města Kraslice v okrese Sokolov. Nachází se asi 3,5 km na severozápad od Kraslic. Prochází tudy železniční trať Sokolov–Kraslice a silnice II/210. Je zde evidováno 5 adres. V roce 2011 zde trvale nikdo nežil.\n\nHraničná je také název katastrálního území o rozloze 3,87 km.\n\nOsada existovala pravděpodobně již ve 13. století, kdy patřila klášteru ve Waldsassenu. První písemná zmínka pochází z roku 1348.\nJiný zdroj uvádí první písemnou zmínku až z roku 1720.\nZ historických pramenů osada zmizela, pravděpodobně zanikla. Byla však nově založena a je zakreslena v mapě Loketského kraje z roku 1608. Spadala pod nedalekou Krásnou. Roku 1610 se stala Hraničná samostatnou obcí. V roce 1934 byl v obci založen hřbitov. Do té doby se pohřbívalo v Kraslicích. V době vzniku hřbitova měla Hraničná 1253 obyvatel, z toho 1162 německé národnosti. Na hřbitově bylo pohřbeno jen asi 55 obyvatel, neboť hřbitov byl založen pouhých 12 let před odsunem německého obyvatelstva. Po skončení druhé světové války došlo k odsunu německých obyvatel a obec přestala existovat. Při osídlování pohraničí přišli noví obyvatelé a v roce 1948 žilo v Hraničné již 220 obyvatel. Po vyhlášení neobydleného hraničního pásma museli odejít všichni noví osadníci. V obci byly vybudovány zátarasy z ostnatého drátu a roku 1955 byla obec srovnána se zemí. Až do roku 1967 byl přístup do hraničního pásma přísně zakázán.\n\nPo roce 1989 zde byly v blízkosti hraničního přechodu nedaleko saského Klingenthalu postaveny benzínové pumpy, restaurace a tržnice.\n\n"}
{"id": "530240", "url": "https://cs.wikipedia.org/wiki?curid=530240", "title": "Kámen (Kraslice)", "text": "Kámen (Kraslice)\n\nKámen () je malá vesnice, část města Kraslice v okrese Sokolov. Nachází se asi 7 km na jihozápad od Kraslic, přibližně 1 km od česko-německé hranice. Je zde evidováno 7 adres. V roce 2011 zde trvale žilo dvanáct obyvatel.\n\nKámen leží v katastrálním území Kámen u Kraslic o rozloze 2,49 km².\n\nPrvní písemná zmínka o vesnici pochází z roku 1301. V tomto roce svěřil své panství s územím Kamene Cunrado de Nyperch cisterciákům z klášteru ve Waldsassenu. Hranice mezi českým a německým územím nebyla tehdy ještě příliš pevná, což ukazují spory o území, kde se nacházela osada Kámen. V německé oblasti kolonizovali krajinu páni z Plavna, oblast v okolí Kamene cisterciáci z Waldsassenu. Později koupil od kláštera osadu Kámen rytíř Rüdinger ze Sparnecku. Aby se pojistil proti možnému odebrání či zpětnému odkoupení ze strany kláštera, odevzdal v květnu 1356 své državy, včetně osady Kámen, císaři Karlu IV. jako králi českému. Zpět je obdržel jako manské léno. Později nestál věrně při císaři a musel část území císaři prodat, včetně osady Kámen.\n\nV katastru \"Kámen u Kraslic\" se nachází jedno z nejnavštěvovanějších míst Kraslicka, skalní útvar na vrchu Vysoký kámen. V roce 1880 byla na jižním vrcholu zhotovena dřevěná vyhlídková plošina, po dvou letech vyměněna za kamennou s žebříkem a kovaným zábradlím. Roku 1883 byla na Vysokém kameni postavena první hospoda, jež v roce 1885 vyhořela. Nahradila ji druhá hospoda, postavená v roce 1886. Ta však rovněž vyhořela, a to 14. srpna 1906. Ještě téhož roku ji nahradila třetí hospoda. I tuto třetí hospodu však zničil v listopadu 1937 požár. Hospodu se podařilo obnovit a sloužila až do konce druhé světové války. Sloužila rovněž k pořádání divadelních představení, pořadatelskou službu obstarávali němečtí skauti. V 50. letech 20. století byla hospoda spolu s nedaleko od ní stojící kaple odstřelena. Důvodem bylo, že se nacházela v hraničním pásmu. Území Vysokého kamene je chráněno jako přírodní památka Vysoký kámen.\n\nV letech 1869–1910 byl Kámen pod názvem \"Stein\" osadou obce Kostelní (\"Kirchberg\"), v letech 1921–1930 obcí v okrese Kraslice, v roce 1950 osadou obce Kostelní, v letech 1961–1976 částí obce Kostelní v okrese Sokolov, od 1. dubna 1976 je částí obce Kraslice.\n\nPo poválečném vysídlení německého obyvatelstva se obec nepodařilo dosídlit, část zástavby zanikla, významná část domů zůstala neobydlená.\n\n\n"}
{"id": "530241", "url": "https://cs.wikipedia.org/wiki?curid=530241", "title": "Krásná (Kraslice)", "text": "Krásná (Kraslice)\n\nKrásná (do roku 1948 \"Schönwerth\") je vesnice, část města Kraslice v okrese Sokolov. Nachází se asi 1,5 km na západ od Kraslic. Je zde evidováno 51 adres. V roce 2011 zde trvale žilo 106 obyvatel.\n\nKrásná leží v katastrálním území Krásná u Kraslic o rozloze 7,29 km.\n\nOsadu založili cisterciáci z klášteru ve Waldsassenu patrně někdy v období let 1184–1274. První písemná zmínka o vesnici pochází z roku 1348, kdy je Krásná uváděna v soupisu vsí prodaných klášterem rytíři Rüdingerovi ze Sparnecku. Německá literatura posouvá první zmínku do roku 1274.\n\nV Krásné měl klášter chmelnice a podíly na horních právech. V době rozmachu dolování na Kraslicku v 17. století je v Horní knize Kraslic uvedeno sedm dolů v Krásné. Řada dalších dolů se nacházela v bezprostředním okolí. Těžily se zde rudy stříbra a olova.\n\nV roce 1785 měla vesnice již školu pod vrchnostenským patronátem, dvojtřídní s 94 žáky v roce 1930.\nRoku 1850 se stala Krásná samostatnou obcí. V roce 1934 žilo v obci 1 100 obyvatel, 1 091 německé národnosti, dále zde žili čtyři Češi a pět osob jiných národností. Pod obec spadala osada Zátiší (\"Ruhstadt\") při silnici z Kraslic do Lubů.\n\nZa druhé světové války byl v Krásné jeden ze zajateckých táborů. Bylo v něm umístěno 108 sovětských zajatců.\n\nÚzemní struktura sídla byla výrazně změněna po poválečném vysídlení německého obyvatelstva. Obec se nepodařilo dosídlit, část zástavby zanikla, významná část domů zůstala neobydlená. Z obce zůstala pouhé torzo. Zbylé zastavěné plochy jsou převážně soustředěny podél jediné páteřní komunikace. Kdysi rozlehlé venkovské sídlo má nyní charakter rozvolněné zástavby podél jediné silniční komunikace. V jižní části převažuje obytná výstavba, na kterou navazují plochy pro zemědělskou výrobu. Severní část tvoří především rekreační objekty.\n\n\n"}
{"id": "530242", "url": "https://cs.wikipedia.org/wiki?curid=530242", "title": "Liboc (Kraslice)", "text": "Liboc (Kraslice)\n\nLiboc (do roku 1948 \"Frankenhammer\") je malá vesnice, část města Kraslice v okrese Sokolov. Nachází se asi 6,5 km na jih od Kraslic v údolí Libockého potoka při soutoku s Čirým potokem. Je zde evidováno k 31. březnu 2016 celkem 21 adres. V roce 2011 zde trvale žili dva obyvatelé.\n\nLiboc leží v katastrálním území Liboc u Kraslic o rozloze 6,57 km.\n\nPrvní písemná zmínka o vesnici pochází z roku 1422. Toho roku se připomíná zdejší starý hamr, jež byl jedním z prvních na Kraslicku. Po něm byl pojmenován i Hamerský vrch (\"Hammerberg\") (702 m), tyčící se nad ním. Libocké hamry, jež byly nejméně dva, patřily významnému hamernickému rodu Hutschenreuterů, který podnikal i na Rotavsku a Jindřichovicku. V době třicetileté války vyráběly hamry sečné a bodné zbraně. Nejspíš v první polovině 19. století byly libocké hamry přebudovány na mlýny a pily. Po celé generace patřil Libocký mlýn rodu Sanderů. Poslední majitel Josef Sander v něm žil až do roku 1967, kdy přesídlil do Německa. Z mlýna se stal rekreační objekt a nový majitel se snažil rekonstrukcí zachovat jeho starý ráz. Rekonstrukci však nedokončil, dne 31. prosince 1993 zničil mlýn požár. Dochovalo se pouze mohutné kamenné zdivo nejspodnějšího podlaží. Příčinu požáru se nepodařilo zjistit. Po odsunu německého obyvatelstva po druhé světové válce obec téměř zanikla. Později se stala rekreačním místem chalupářů.\n\n\n"}
{"id": "530243", "url": "https://cs.wikipedia.org/wiki?curid=530243", "title": "Mlýnská", "text": "Mlýnská\n\nMlýnská (do roku 1948 \"Kunštát\", ) je malá vesnice, část města Kraslice v okrese Sokolov. Nachází se asi 5 km na jih od Kraslic. Leží zčásti v údolí Libockého potoka, zčásti v okolních horách, obklopená pastvinami a lesy. Je zde evidováno 41 adres. V roce 2011 zde trvale žilo 26 obyvatel.\n\nMlýnská je také název katastrálního území o rozloze 7,17 km.\n\nPrvní písemná zmínka o vesnici pochází z roku 1348. V tomto roce se Mlýnská uvádí v seznamu obcí, prodaných waldsassenským klášterem rytíři Rüdengerovi ze Sparnecku. Osada však vznikla nejspíše již ve 13. století při kolonizaci tzv. Lubského újezdu. Roku 1650 je zde zmiňován jeden mlýn, roku 1847 dva mlýny, z nichž novější měl i pilu. Německá regionální literatura uvádí v osadě tři kapličky. Barokní kaple v části \"Am Schwank\", zasvěcená nejspíše Panně Marii, měla bohatou figurální výzdobu. Po kapličkách zůstaly jen sotva znatelné pozůstatky základů. V červnu 1926 byl v obci odhalen pomník obětem Velké války. Ten se zachoval, původní deska a v kameni ztvárněný pietní věnec však byly zničeny.\n\nVětšina obyvatel se živila zemědělstvím. Byli zde i výrobci dílů k hudebním nástrojům, neboť Mlýnská se nachází mezi Kraslicemi a Luby, velkými středisky této výroby. V roce 1945 zde žilo 296 obyvatel německé národnosti, 14 Čechů a 2 Rusové. Po odsunu německého obyvatelstva po druhé světové válce došlo k výraznému poklesu počtu obyvatel, přibližně polovina původní zástavby byla po válce demolována. Roku 1991 se zde uvádí šest trvale obydlených domů a 27 rekreačních chalup.\n\n"}
{"id": "530244", "url": "https://cs.wikipedia.org/wiki?curid=530244", "title": "Počátky (Kraslice)", "text": "Počátky (Kraslice)\n\nPočátky () je malá vesnice, část města Kraslice v okrese Sokolov. Nachází se asi 6 km na západ od Kraslic, necelý 1 km od česko-německé hranice. Je zde evidováno 26 adres. V roce 2011 zde trvale žilo 17 obyvatel.\n\nPočátky leží v katastrálním území Počátky u Kraslic o rozloze 7,46 km.\n\nPrvní písemná zmínka o vesnici pochází z roku 1348.\nV tomto roce se Počátky uvádějí v seznamu obcí, prodaných waldsassenským klášterem rytíři Rüdengerovi ze Sparnecku. Osada však vznikla nejspíše již ve 13. století při kolonizaci tzv. Lubského újezdu waldsassenským klášterem.\nRoku 1916 byla vybudována silnice do Kraslic, v roce 1930 byla postavena dvojtřídní škola. Po druhé světové válce došlo k vysídlení původního německého obyvatelstva. Obec se nepodařilo dosídlit a po roce 1949 se octla v hraničním pásmu. V budově bývalé školy se usídlila jednotka vojáků Pohraniční stráže. Později se vesnice se postupně proměnila v rekreační místo chalupářů.\n\nVětšina obyvatel se živila zemědělstvím. Žili zde i výrobci dílů k hudebním nástrojům. V roce 1922 zde vyrábělo součásti houslí 46 výrobců.\n\nKapli k poctě 14 svátých pomocníků zde nechal postavit v roce 1893 rolník Josef Lorenz jako poděkování za uzdravení své nemocné čtrnáctileté dcerky. Rod Lorenzů je v osadě Počátky zmiňován již v Berní rule 1654 pod číslem jedna mezi šesti tehdy zde zapsanými poddanskými usedlostmi. Až do roku 1946 sloužila kaple obyvatelům obce a kolemjdoucím. Potom byla devastována a odsouzena k zániku. V roce 1997 se o obnovení postarali manželé Franz a Sofie Sandnerovi, kteří se v Počátkách narodili, ale byli odsunuti do Německa. Na své rodiště ve staré vlasti však nezapomněli. Za pomoci přátel se jim podařilo kapli obnovit. Dne 24. května 1998 byla kaple slavnostně vysvěcena.\n\n"}
{"id": "530245", "url": "https://cs.wikipedia.org/wiki?curid=530245", "title": "Fluidní kotel", "text": "Fluidní kotel\n\nFluidní kotel (z lat. \"fluidus\", tekutý) je zařízení pro fluidní spalování zejména práškového uhlí. Pro vysokou účinnost i další výhody se užívá ve všech větších teplárnách a elektrárnách. \n\nJemně rozemleté uhlí (případně i jiné látky) smíšené se vzduchem nabývá nad fluidním roštem vlastností tekutin. Práškové uhlí má daleko větší povrch než stejný objem kusového uhlí, takže rychle a stejnoměrně shoří na jemný popel, vhodnou regulací teploty lze dosáhnout snížení nežádoucích zplodin, zejména NO. Protože vlastní hoření probíhá téměř okamžitě, dá se fluidní kotel dobře regulovat, a do směsi lze přidávat i další práškové látky, které na sebe váží například oxid siřičitý. Fluidní kotel dosahuje vysoké účinnosti, je to však zařízení poměrně složité, které se musí ze studeného stavu při najíždění postupně ohřívat až na provozní teplotu 850 °C. Při spalování uhlí je zpravidla před kotlem instalováno několik uhelných mlýnů a zrnitost na vstupu do kotle se pohybuje mezi 100 až 1000 µm. Při zacházení s uhelným prachem jsou potom třeba různá opatření, aby nedocházelo k samovznícení, k explozi prachu a podobně. Proto se postup používá ve středních a větších energetických provozech, kde se ale dnes tímto způsobem vyrábí asi 50 % světové elektrické energie.\n\nPrincip fluidního spalování byl poprvé vyzkoušen v USA začátkem 20. století (Milwaukee 1918) a byl výjimečně zkoušen i u parních lokomotiv a lodí.\n\n\n"}
{"id": "530246", "url": "https://cs.wikipedia.org/wiki?curid=530246", "title": "Sklená", "text": "Sklená\n\nSklená (do roku 1948 \"Glasberg\") je malá vesnice, část města Kraslice v okrese Sokolov. Nachází se asi 1,5 km na východ od Kraslic. Je zde evidováno 28 adres. V roce 2011 zde trvale žilo 33 obyvatel.\n\nSklená leží v katastrálním území Kraslice o výměře 13,01 km.\n\nPrvní písemná zmínka o vesnici pochází z roku 1785.\nKdy osada vznikla se neví, nejspíše to bylo v období rozkvětu kraslického hornictví v 16. století. V 19. století se zde nacházela škola a hospoda. \nNad osadou stála až do první světové války dřevěná rozhledna. Rozhledna chátrala, po válce však byla obnovena. Součástí rozhledny byla turistická chata. Po druhé světové válce byla rozhledna zbořena.\n\n\n"}
{"id": "530247", "url": "https://cs.wikipedia.org/wiki?curid=530247", "title": "Sněžná (Kraslice)", "text": "Sněžná (Kraslice)\n\nSněžná (do roku 1948 \"Šenava\", něm. \"Schönau\") je malá vesnice, část města Kraslice v okrese Sokolov. Nachází se asi 2,5 km na jihozápad od Kraslic. Je zde evidováno 41 adres. V roce 2011 zde trvale žilo 32 obyvatel.\n\nSněžná je také název katastrálního území o rozloze 8,22 km².\n\nPrvní písemná zmínka o vesnici pochází z roku 1348 kdy je Sněžná uváděna v soupisu vsí prodaných klášterem ve Waldsassenu rytíři Rüdingerovi ze Sparnecku. Není známo, kdo a kdy ves založil. Předpokládá se, že se tak stalo koncem 13. století nebo začátkem 14. století, tedy v době, kdy území spravovali cisterciáci z klášteru Waldsassen. Nejstarší část Sněžné se nazývá \"Svatý Jakub\" a táhne se na severozápad od kostela svatého Jakuba, novější část se nazývá \"Nové Domy\". Od roku 1824 byla ve Sněžné jednotřídní škola, později dvojtřídní. Škola byla uzavřena v roce 1969. Ve školním roce 1970–1971 byla škola znovu otevřena, ale o rok později definitivně zanikla. Samostatnou obcí byla Sněžná od roku 1850–1976, kdy se stala částí Kraslic. Po odsunu německého obyvatelstva po druhé světové válce došlo k částečnému dosídlení, převážně reemigranty. Vesnice se postupně proměnila v rekreační místo chalupářů.\n\n\n"}
{"id": "530248", "url": "https://cs.wikipedia.org/wiki?curid=530248", "title": "Tisová (Kraslice)", "text": "Tisová (Kraslice)\n\nTisová () je malá vesnice, část města Kraslice v okrese Sokolov. Nachází se na severu Kraslic. Je zde evidováno 70 adres. V roce 2011 zde trvale žilo 82 obyvatel. Vesnicí protéká Bublavský potok.\n\nTisová leží v katastrálním území Tisová u Kraslic o rozloze 2,03 km.\n\nPrvní písemná zmínka o vesnici pochází z roku 1654.\nTisová byla jistě založena horníky již v 16. století, kteří si svá obydlí stavěli v údolí potoka a na svazích okolních kopců. Dolování na svazích vrchu Tisovec (807 m) se uvádí v Kraslické horní knize z let 1590–1614. Vytěžené rudy se zpracovávaly v hutích poblíž Bublavského potoka. Po útlumu těžby rud koupili huť Jiří v Tisové obchodníci Josef Keylwerth a Bedřich Landrock přebudovali ji na třípatrovou budovu přádelny a vybavili ji anglickými stroji na spřádání bavlny. Stroje poháněla vodní energie. Pracovalo zde devadesát dělníků. Kromě nich zaměstnávala továrna navíc 500 domácích přadláků. Vesnice neměla vlastní kostel, měla však vlastní hřbitov s kaplí, která později složila jako márnice. Samostatnou obcí se stala Tisová roku 1850. V roce 1930 měla Tisová poštu a školu. Od roku 1961 je částí města Kraslice.\nLožisko mědi v Tisové se stalo ekonomickou základnou královského horního města Kraslice. \n\nMístní obyvatelé pracovali převážně v dolech na měděnou rudu, v úpravách rudy a později v místní přádelně.\n"}
{"id": "530249", "url": "https://cs.wikipedia.org/wiki?curid=530249", "title": "Valtéřov (Kraslice)", "text": "Valtéřov (Kraslice)\n\nValtéřov () je malá vesnice, část města Kraslice v okrese Sokolov. Nachází se asi 8,5 km na jihozápad od Kraslic, přibližně 2 km od česko-německé hranice. Je zde evidováno 8 adres. V roce 2011 zde trvale žilo pět obyvatel.\n\nValtéřov leží v katastrálním území Valtéřov u Kraslic o rozloze 5,75 km.\n\nPrvní písemná zmínka o vesnici pochází z roku 1348. \nVe 14. století patřila osada lubskému panství. V roce 1900 patřil Valtéřov farou a školou pod obec Kámen. Po poválečném vysídlení německého obyvatelstva část zástavby zanikla. V letech 1921–1930 byl Valtéřov samostatnou obcí, od 1. dubna 1976 je místní částí Kraslic. \n\n"}
{"id": "530250", "url": "https://cs.wikipedia.org/wiki?curid=530250", "title": "Zelená Hora (Kraslice)", "text": "Zelená Hora (Kraslice)\n\nZelená Hora () je část města Kraslice v okrese Sokolov. Nachází se na severu Kraslic. Je zde evidováno 75 adres. V roce 2011 zde trvale žilo 115 obyvatel.\n\nZelená Hora leží v katastrálním území Zelená Hora u Kraslic o rozloze 1,86 km.\n\nPrvní písemná zmínka o vesnici pochází z roku 1590.\nOsadu založili horníci z Kraslic. Nejstarší historie není zcela zřejmá, někteří němečtí historici ji ztotožňovali se zaniklou osadou Friedrichsgrün, uváděnou v listinách z let 1274 a 1348. V osadě se dolovala měď v mnoha dolech, často otevřených štolami. Doly se nacházely zejména nad pravým břehem Bublavského potoka na jihovýchodním svahu Zelené hory (713 m). V Kraslické horní knize se zde uvádí 31 dolů. Pozůstatky dolové činnosti jsou patrné dodnes a propady důlních děl a poddolovaná území jsou označeny varovnými tabulkami. Samostatnou obcí se stala Zelená Hora roku 1850, roku 1960 přešla pod správu Kraslic. Od 1. července 1980 je částí města Kraslice.\n\n\n"}
{"id": "530251", "url": "https://cs.wikipedia.org/wiki?curid=530251", "title": "Alex (fotbalista)", "text": "Alex (fotbalista)\n\nAlex Rodrigo Dias da Costa zkráceně Alex (* 17. června 1982, Niterói, Brazílie), je bývalý brazilský fotbalový střední obránce.\n\nPoté, co debutoval v brazilském klubu Santos FC, přestoupil v roce 2004 do anglického klubu Chelsea FC. Nový klub jej poslal na tři sezony do nizozemského klubu PSV Eindhoven na hostování. Zde vyhrává tři ligové tituly a dostává se s klubem do semifinále LM 2004/05.\n\nV létě 2007 se vrací do klubu Chelsea FC. Debutoval dne 19. srpna 2007 v zápase proti Liverpoolu. První branku vstřelil 20. října proti Middlesbrough FC s přímého kopu. \nO základní sestavu si řekl až s příchodem Scolariho, který sice nejdříve upřednostňoval Ricarda Carvalha, ale ten se zranil a tak dostává šanci v základní sestavě. Poté, co byl Scolari propuštěn pro špatné výsledky, přišel Guus Hiddink, který jej znal již dříve z PSV Eindhoven. Dostává více příležitostí a vypracoval se na jednoho z nejlepších obránců v Premier League. Alex je známý hlavně díky svým jedovatým střelám, tvrdosti a hlavičkovými schopnostmi. Mezi fanoušky Chelsea FC byl známý pod přezdívkou \"tank\", kvůli jeho velké váze a důrazu.\nKdyž na lavičku Chelsea FC usedl nový trenér André Villas-Boas, tak jeho hrací využitelnost byla malá a tak požádal vedení o přestup. Vedení mu vyhovělo v lednu v roce 2012 když jej prodalo do francouzského klubu PSG.\n\nSvůj debut v novém klubu odehrál 12. února proti OGC Nice a první branku vstřelil o týden později 19. února proti Montpellier HSC. S klubem za tři sezony vyhrává dva krát ligový titul a jednou domácí pohár. Když v létě roku 2014 přichází do klubu David Luiz, není pro něj v klubu místo a neprodlouží tak svou smlouvu s klubem.\n\nOdchází na dvě sezony do italského klubu AC Milán. Premiéru v novém klubu odehraje 31. srpna proti Laziu. První branku vstřelil až 17. května 2015 proti Sassuolu. Při utkání proti Parmě 1. února 2015navlékl kapitánskou pásku. po sezoně 2015/16 mu nebyla nabídnuta smlouva a tak se rozhodl ukončit kariéru .\n\n\n\n\n\n\n\n"}
{"id": "530252", "url": "https://cs.wikipedia.org/wiki?curid=530252", "title": "Dolní Pochlovice", "text": "Dolní Pochlovice\n\nDolní Pochlovice (dříve \"Pochlovice\" ) jsou část města Kynšperk nad Ohří v okrese Sokolov. Nachází se na severozápadě Kynšperku nad Ohří. Prochází zde silnice II/212. Je zde evidováno 32 adres. V roce 2011 zde trvale žilo 242 obyvatel.\n\nDolní Pochlovice je také název katastrálního území o rozloze 2,16 km².\n\nPrvní písemná zmínka o vesnici pochází z roku 1370.\nPochlovice byly původně starou slovanskou osadou. Zakladateli vesnice byli s nejvyšší pravděpodobnosti Globnerové z Globenu, dnešního Hlavna, kterým náležely i další vsi v okolí.\n\nV době kolonizace byla osada poněmčena a na několik století se stala lénem bavorských Leuchtenberků. Samostatnou obcí se staly Pochlovice roku 1850.\n\nOd druhé poloviny 19. století zde probíhala těžba hnědého uhlí. Uhlí se dobývalo hlubinně i lomově a bylo vesměs dopravováno do briketáren k dalšímu zpracování. Roku 1880 zahájil těžbu důl Boží Požehnání a ve stejném roce byla nedaleko dolu postavena první briketárna, která byla druhou briketárnou nejen v Čechách, ale i tehdejším Rakousko-Uhersku (první česká briketárna byla v Mostecké pánvi v Křemýži v okrese Teplice, která však brzy zanikla). Druhá briketárna s větším výkonem byla postavena v roce 1890. Briketárny, uváděné pod názvem kynšperské briketárny, byly dlouho největší a jediné v Čechách.\nV důsledku těžby uhlí zanikla stará zástavba Pochlovic. Z původních domů zde stály v roce 1933 pouze poslední dva domy bývalých Pochlovic. \nÚzemí je silně postiženo následkem historické těžby uhlí. Lomy Boží Požehnání jsou zatopeny vodou. Mezi tzv. jižním a severním lomem se nachází ochranný pilíř železniční trati Chomutov Cheb.\n\nStranou původní zástavby v místě zvaném \"Nový Dvůr\" stál zámek ze 16. století, který se však dochoval již jen jako zemědělská usedlost.\n\nOd roku 1961 jsou Dolní Pochlovice částí obce Kynšperk nad Ohří a Horní Pochlovice částí obce Kaceřov.\n\nÚzemí se nachází v geomorfologickém celku Chebská pánev, malá část území na východě v Sokolovské pánvi. Severně od vesnicí se zvedá Zelený vrch (570 m), nejvyšší hora geomorfologickém celku Sokolovská pánev. Architektonicky zajímavá rozhledna na vrcholu je veřejnosti bohužel nepřístupná.\n\nPři východní hranicí katastrálního území Dolní Pochlovice protéká řeka Ohře, při západní Libocký potok. U levého břehu Libockého potoka vyvěrá vydatný pramen studené kyselky, označovaný jako Pochlovická minerálka. Hlavní pramen vyvěrá mohutným proudem z kamenné mohyly, na níž je uveden letopočet 1956. Bezprostřední okolí má charakter močálu, v němž jsou patrné vývěry oxidu uhličitého ve formě bublinek.\n\nPřes Dolní Pochlovice vede silnice II/212 z Kynšperku nad Ohří do Kaceřova. Vesnicí prochází železniční trať Chomutov–Cheb a v katastru Dolní Pochlovice se nachází vlakové nádraží Kynšperk nad Ohří.\n\n\n"}
{"id": "530254", "url": "https://cs.wikipedia.org/wiki?curid=530254", "title": "Dvorečky", "text": "Dvorečky\n\nDvorečky (něm. \"Krainhof\") je osada, část města Kynšperk nad Ohří v okrese Sokolov. Nachází se asi 3,5 km na jihovýchod od Kynšperku nad Ohří. Prochází zde silnice II/212. Jsou zde evidovány čtyři adresy. V roce 2011 zde trvale žilo sedm obyvatel.\n\nDvorečky leží v katastrálním území Zlatá u Kynšperka nad Ohří o výměře 4,33 km.\n\nPrvní písemná zmínka o vesnici pochází z roku 1525.\n\n"}
{"id": "530255", "url": "https://cs.wikipedia.org/wiki?curid=530255", "title": "Chotíkov (Kynšperk nad Ohří)", "text": "Chotíkov (Kynšperk nad Ohří)\n\nChotíkov je malá vesnice, část města Kynšperk nad Ohří v okrese Sokolov. Nachází se asi 2 km na západ od Kynšperku nad Ohří. Je zde evidováno 17 adres. V roce 2011 zde trvale žilo 46 obyvatel.\n\nChotíkov leží v katastrálním území Chotíkov u Kynšperka nad Ohří o rozloze 2,64 km.\n\nPrvní písemná zmínka o vesnici pochází z roku 1370.\n\n\n"}
{"id": "530256", "url": "https://cs.wikipedia.org/wiki?curid=530256", "title": "Kamenný Dvůr", "text": "Kamenný Dvůr\n\nKamenný Dvůr (něm. \"Steinhof\") je osada, část města Kynšperk nad Ohří v okrese Sokolov. Nachází se asi 2 km na jihovýchod od Kynšperku nad Ohří. Prochází zde silnice I/6. Je zde evidováno 24 adres. V roce 2011 zde trvale žilo 42 obyvatel.\n\nKamenný Dvůr je také název katastrálního území o rozloze 2,76 km.\n\nPrvní písemná zmínka o vesnici pochází z roku 1370.\n\n\n\n"}
{"id": "530257", "url": "https://cs.wikipedia.org/wiki?curid=530257", "title": "Liboc (Kynšperk nad Ohří)", "text": "Liboc (Kynšperk nad Ohří)\n\nLiboc je malá vesnice, část města Kynšperk nad Ohří v okrese Sokolov. Nachází se asi 1,5 km na západ od Kynšperku nad Ohří. Je zde evidováno 26 adres. V roce 2011 zde trvale žilo 107 obyvatel.\n\nLiboc leží v katastrálním území Liboc u Kynšperka nad Ohří o rozloze 1,51 km.\n\nPrvní písemná zmínka o vesnici pochází z roku 1359.\n\n"}
{"id": "530258", "url": "https://cs.wikipedia.org/wiki?curid=530258", "title": "Štědrá (Kynšperk nad Ohří)", "text": "Štědrá (Kynšperk nad Ohří)\n\nŠtědrá () je osada, část města Kynšperk nad Ohří v okrese Sokolov. Nachází se asi 3 km na jih od Kynšperku nad Ohří. Je zde evidováno 16 adres. V roce 2011 zde trvale žilo 28 obyvatel.\n\nŠtědrá leží v katastrálním území Štědrá u Kynšperka nad Ohří o rozloze 3,05 km².\n\nPrvní písemná zmínka o vesnici pochází z roku 1370.\n\n"}
{"id": "530259", "url": "https://cs.wikipedia.org/wiki?curid=530259", "title": "Zlatá (Kynšperk nad Ohří)", "text": "Zlatá (Kynšperk nad Ohří)\n\nZlatá (něm. \"Golddorf\") je osada, část města Kynšperk nad Ohří v okrese Sokolov. Nachází se asi 2,5 km na východ od Kynšperku nad Ohří. Prochází zde silnice I/6 a silnice II/212. Je zde evidováno 49 adres. V roce 2011 zde trvale žilo 975 obyvatel.\n\nZlatá leží v katastrálním území Zlatá u Kynšperka nad Ohří o rozloze 4,33 km. V katastrálním území Zlatá u Kynšperka nad Ohří leží i Dvorečky.\n\nPrvní písemná zmínka o vesnici pochází z roku 1797.\n\n"}
{"id": "530260", "url": "https://cs.wikipedia.org/wiki?curid=530260", "title": "Dvory (Loket)", "text": "Dvory (Loket)\n\nDvory je malá vesnice, část města Loket v okrese Sokolov. Nachází se asi 2 km na jih od Lokte. Je zde evidováno 21 adres. V roce 2011 zde trvale žilo jedenáct obyvatel.\n\nDvory leží v katastrálním území Dvory u Lokte o rozloze 3,19 km.\n\nPrvní písemná zmínka o vesnici pochází z roku 1491.\n\n"}
{"id": "530262", "url": "https://cs.wikipedia.org/wiki?curid=530262", "title": "Nadlesí", "text": "Nadlesí\n\nNadlesí (do roku 1948 \"Nallesgrün\") je vesnice, část města Loket v okrese Sokolov. Nachází se asi 3,5 km na jih od Lokte. Je zde evidováno 63 adres. V roce 2011 zde trvale žilo 57 obyvatel.\n\nNadlesí je také název katastrálního území o rozloze 5,54 km².\n\nPřímo v obci se nachází několik památných míst a pomníků. Zajímavostí je chalupa známého českého zpěváka Petra Nováka, který sem jezdil a s několika místními navázal přátelství. Po jeho smrti se zde vystřídalo několik bydlících, poslední, pan Jan Vitner umístil kytaru a pamětní ceduli na dům.\n\nNedaleko vesnice stojí vysoký kamenný viadukt s velkými oblouky dnes již zaniklé tratě 144 z Krásného Jezu přes Horní Slavkov do Lokte. Ovšem v posledních časech opět ožívají hlasy za její obnovení, nebo aspoň její vyčištění a zprovoznění jako cyklostezky.\n\nMístní hřbitov je vzdálen od obce zhruba 500 metrů, směrem k obci Dvory a dále se pak dá jít lesní cestou k městu Loket, zhruba 5 km. Přibližně 2 km opačným směrem se nachází osada Třídomí. Dominantou je rozhledna Krudum, ze které je za příznivého počasí krasný a daleký výhled. Místní lesy dále také ukrývají zříceninu kostela svatého Mikuláše.\n\nOkolní pastviny jsou využívány pro chov skotu. Obec Nadlesí se nachází v CHKO Slavkovský les uprostřed polí, luk a převážně jehličnatých lesů. Nedaleko jsou mokřiny, rašeliniště a lesní zvěř. U obce se nachází Evropsky významná lokalita EVL Nadlesí, zahrnuta do soustavy Natura 2000.\n\nPrvní písemná zmínka o vesnici pochází z roku 1432. Dochovala se kronika místní školy se zápisky z roku 1872. Pamětníci hovoří o třech hospodách, řezníkovi, škole, dvou obchodech.\n\n"}
{"id": "530263", "url": "https://cs.wikipedia.org/wiki?curid=530263", "title": "Údolí (Loket)", "text": "Údolí (Loket)\n\nÚdolí (původně do roku 1948 česky \"Cecha\") je vesnice, část města Loket v okrese Sokolov. Nachází se asi 2,5 km na jihovýchod od Lokte. Prochází zde silnice II/209 a neprovozovaná část železniční trati Nové Sedlo u Lokte – Krásný Jez. Je zde evidováno 67 adres. V roce 2011 zde trvale žilo 87 obyvatel.\n\nČást Údolí je vymezena katastrálním územím Údolí u Lokte o rozloze 11,18 km² a statisticky tvoří základní sídelní jednotku Údolí II. Osada Údolí pokračuje na jih jako základní sídelní jednotka Údolí I města Horní Slavkov.\n\nPrvní písemná zmínka o vesnici pochází z roku 1643.\n\n\n"}
{"id": "530264", "url": "https://cs.wikipedia.org/wiki?curid=530264", "title": "Týn (Lomnice)", "text": "Týn (Lomnice)\n\nTýn je vesnice, část obce Lomnice v okrese Sokolov. Nachází se asi 1 km na západ od Lomnice. Je zde evidováno 99 adres. V roce 2011 zde trvale žilo 412 obyvatel.\n\nTýn leží v katastrálním území Týn u Lomnice o rozloze 5,53 km².\n\nTýn zástavbou plynule navazuje na Lomnici, kde leží historické centrum. Částí protéká Lomnický potok. Na severu a západu části Týn probíhají od roku 2005 rekultivace výsypky, které v budoucnu vrátí oblasti přírodní ráz.\n\nPrvní písemná zmínka o vesnici pochází z roku 1408. Původní zemědělská krajina byla přesypána tělesem Velké podkrušnohorské výsypky.\n\n\n"}
{"id": "530265", "url": "https://cs.wikipedia.org/wiki?curid=530265", "title": "Louka (Nová Ves)", "text": "Louka (Nová Ves)\n\nLouka (něm. \"Grün\") je malá vesnice, část obce Nová Ves v okrese Sokolov. Nachází se asi 3,5 km na jihovýchod od Nové Vsi. Je zde evidováno 20 adres. V roce 2011 zde trvale žilo 33 obyvatel.\n\nLouka leží v katastrálním území Louka u Mariánských Lázní o rozloze 11,43 km².\n\nPrvní písemná zmínka o vesnici pochází z roku 1354.\n\nV katastrálním území vesnice se nachází národní přírodní rezervace Pluhův bor.\n\nPři cestě do Nové Vsi se poblíž pramene Grünské kyselky nacházel zajatecký tábor z druhé světové války se hřbitovem.\n\n"}
{"id": "530266", "url": "https://cs.wikipedia.org/wiki?curid=530266", "title": "Chranišov", "text": "Chranišov\n\nChranišov (do roku 1948 \"Granesau\") je vesnice, část města Nové Sedlo v okrese Sokolov. Nachází se asi 1,5 km na sever od Nového Sedla. Je zde evidováno 69 adres. V roce 2011 zde trvale žilo 281 obyvatel.\n\nChranišov je také název katastrálního území o rozloze 2,01 km.\n\nPrvní písemná zmínka o vesnici pochází z roku 1454.\n"}
{"id": "530268", "url": "https://cs.wikipedia.org/wiki?curid=530268", "title": "Hory (Oloví)", "text": "Hory (Oloví)\n\nHory je vesnice, část města Oloví v okrese Sokolov. Nachází se asi 1,5 km na sever od Oloví. Je zde evidováno 120 adres. V roce 2011 zde trvale žilo 816 obyvatel.\n\nHory leží v katastrálním území Hory u Oloví o rozloze 3,58 km.\n\nPrvní písemná zmínka o vesnici pochází z roku 1350.\n"}
{"id": "530271", "url": "https://cs.wikipedia.org/wiki?curid=530271", "title": "Nové Domy", "text": "Nové Domy\n\nNové Domy je malá vesnice, část města Oloví v okrese Sokolov. Nachází se asi 2 km na východ od Oloví. Je zde evidováno 15 adres. V roce 2011 zde trvale žilo 14 obyvatel.\n\nNové Domy je také název katastrálního území o rozloze 2,05 km.\n\nPrvní písemná zmínka o vesnici pochází z roku 1691.\n\n"}
{"id": "530272", "url": "https://cs.wikipedia.org/wiki?curid=530272", "title": "Studenec (Oloví)", "text": "Studenec (Oloví)\n\nStudenec (něm. \"Prünles\") je vesnice, část města Oloví v okrese Sokolov. Nachází se asi 1,5 km na severozápad od Oloví. Je zde evidováno 58 adres. V roce 2011 zde trvale žilo 60 obyvatel.\n\nStudenec leží v katastrálním území Studenec u Oloví o rozloze 9,91 km.\n\nPrvní písemná zmínka o vesnici pochází z roku 1601.\n\nNa západním okraji vesnice se nachází přírodní památka Studenec. Jde o malý rybníček s okolními loukami v kotlinovitém údolí Studeneckého potoka. Přirozený mokřadní ekosystém s bohatou populací silně ohroženého ďáblíka bahenního. Chráněné území leží v nadmořské výšce 643–648 metrů, má výměru 2,78 ha a byla vyhlášena roku 1989.\n\n"}
{"id": "530274", "url": "https://cs.wikipedia.org/wiki?curid=530274", "title": "Podstrání", "text": "Podstrání\n\nPodstrání () je malá vesnice, část obce Rovná v okrese Sokolov. Nachází se asi 3,5 km na východ od Rovné. Dříve osadu tvořilo několik lokalit, známých jako Horní, Střední a Dolní Erhlich, spadajících pod královské horní město Čistá. Je zde evidováno 15 adres, v roce 2011 zde trvale žilo jedenáct obyvatel.\n\nOsadou protéká Lobezský potok, do kterého se nad osadou vlévá Chalupecký potok. Podstráním prochází silnice II/210 ze Sokolova do centrální části Slavkovského lesa. Přibližně 0,5 km východně od Podstrání směrem na Teplou se nachází Důl Jeroným s adresou Podstrání čp. 13.\n\nPodstrání leží v katastrálním území Čistá u Rovné o rozloze 13,93 km², katastrálním území Milíře u Rovné o rozloze 5,85 km²\na v katastrálním území Vranov u Rovné o rozloze 15,77 km².\n\nPrvní písemná zmínka o vesnici pochází z roku 1863.\nPo skončení druhé světové války došlo k odsunu německého obyvatelstva a místo nich přišla armáda do nově vzniklého Vojenského výcvikového prostoru Prameny. Po opouštění vojenského prostoru v roce 1953 nezůstalo z původní osady praktiky nic. Na základech původních stavení či mlýnů byly postaveny rekreační objekty.\n"}
{"id": "530275", "url": "https://cs.wikipedia.org/wiki?curid=530275", "title": "Hrušková", "text": "Hrušková\n\nHrušková () je vesnice, část okresního města Sokolov v Karlovarském kraji. Nachází se asi 4,5 km na jihovýchod od Sokolova. Je zde evidováno 71 adres.\nV roce 2011 zde trvale žilo 73 obyvatel.\n\nHrušková je také název katastrálního území o rozloze 6,59 km².\n\nPůvodní název osady zněl Nothaftsgrün, jež prozrazuje vlastnický vztah k prvním majitelům, Nothaftům. Německé pojmenování \"Birndorf\" (v překladu Hrušková ves), které se používalo od roku 1553, snad pochází z velké množství hrušní, které mívaly mnoho ovoce a rostly v okolí vsi.\n\nKolonizační ves založili Nothaftové a první písemná zmínka o vesnici pochází z roku 1290, ve které se uvádí, že Albert Nothaft, majitel sokolovského panství, prodal několik svých vsí klášteru ve Waldsassenu. Později vlastnili Hruškovou Leuchtenberkové a v roce 1553 ji získali Šlikové. Roku 1622 v rámci pobělohorských konfiskací získali ves Nosticové. Samostatnou obcí se Hrušková stala roku 1876. Po skončení druhé světové války došlo k vysídlení původního německého obyvatelstva a obec byla začleněna do nově vzniklého Vojenského výcvikového prostoru Prameny. Protože se jednalo o periferní lokalitu, byly zde ubytovávány vojenské jednotky a nedošlo tak k totální likvidaci. Když armáda vojenský újezd opustila, ves téměř zpustla a až na vzácné výjimky byly zbořeny veškeré hrázděné usedlosti, které se rozprostíraly jak podél hlavní cesty, tak na přilehlých stráních. V druhé polovině 20. století se Hrušková postupně měnila na rekreační lokalitu.\n\nV roce 1869 byla Hrušková pod názvem Birndorf osadou obce Wudingrün (zaniklá obec Vítkov) v okrese Falknov (Sokolov), v letech 1880 až 1910 pod názvem Birndorf obcí v okrese Falknov, v letech 1921 až 1930 pod názvem Birndorf obcí v okrese Falknov nad Ohří, v letech 1950 až 1976 osadou obce Vítkov v okrese Sokolov, od 1.4.1976 je částí města Sokolov.\n\nVesnice se nachází na svazích při severním úpatí Slavkovského lesa. Horninové podloží tvoří žuly krušnohorského resp. karlovarského plutonu, místy se dochoval příkrov starších metamorfovaných pararul.\n\nPři východním okraji Hruškové pramení Hruškovský potok, který protéká vesnicí a pokračuje do Sokolovské pánve.\n\nObyvatelé se původně věnovali zemědělství, pastevectví a práci v lese, přibližně do 17. století pracovali také v dolech a žulových lomech ve Slavkovském lese. V okolí se nacházelo několik šachet na železnou rudu. Mezi ty známější patřily šachty v okolí kostela svatého Mikuláše. Později pracovali v okolních uhelných dolech, chemických závodech v Sokolově a sklárně v Dolním Rychnově. Farností spadala Hrušková pod Sokolov, od roku 1787 pod Lobezskou farnost, následujícího roku, od 2. dubna 1788, pod nově vzniklou farnost ve Starém Sedle. Roku 1856 zde byla postavena budova dvoutřídní školy. Obec měla svého vlastního učitele. Největšího počtu žáků měla škola v roce 1883, kdy jí navštěvovalo 83 dětí, poté již jejich počet jen klesal. V roce 1898 je uváděno již jen 43 žáků.\nOdbočením ze silnice II/210 v zaniklé obci Vítkov vede do Hruškové místní komunikace, která zde končí. Autobusové spojení se Sokolovem zajišťuje MHD Sokolov. Pro turisty se stala Hrušková výchozím místem pro výlety do Slavkovského lesa. Jejich cílem je hora Krudum, zejména její jihovýchodní vrchol s rozhlednou, postavenou a zpřístupněnou veřejnosti roku 2008. Po znovuobjevení kostela svatého Mikuláše se cílem turistů stala i tato ruina kostela. Přestože se nachází těsně za hranicí katastrálního území Hruškové, a to v k.ú. Třídomí, je tato lokalita pod Krudumem často vnímána místními obyvateli jako kostel svatého Mikuláše u Hruškové.\n\nPři silnici ze zaniklého Vítkova do Slavkovského lesa, již v k.ú. Hrušková, se nachází stylová horská lovecká chata tzv. Frankárna. Pro manžele Josefa a Emmu Frankovy vyhotovil projekt roku 1934 sokolovský architekt švýcarského původu Heinrich Scherrer. Chata sloužila jako hostinec s ubytováním. Nový majitel ji v roce 2017 zprovoznil a poskytuje pohostinské a ubytovací služby.\n\n\n"}
{"id": "530276", "url": "https://cs.wikipedia.org/wiki?curid=530276", "title": "Novina (Sokolov)", "text": "Novina (Sokolov)\n\nNovina (něm. \"Grün\") je malá vesnice, část okresního města Sokolov. Nachází se asi 3,5 km na jihovýchod od Sokolova. Je zde evidováno 25 adres. V roce 2011 zde trvale žilo 19 obyvatel.\n\nNovina leží v katastrálním území Novina u Sokolova o rozloze 1,86 km.\n\nPrvní písemná zmínka o vesnici pochází z roku 1352.\n\n"}
{"id": "530277", "url": "https://cs.wikipedia.org/wiki?curid=530277", "title": "Vítkov (Sokolov)", "text": "Vítkov (Sokolov)\n\nVítkov () je zaniklá vesnice, část okresního města Sokolov. Původ názvu vycházel z osobního jména Wodecho a předpokládá se, že jméno určovalo místo, kde osadník Wodecho založil obec. Český název Vítkov je z roku 1923, avšak původní název nijak nereflektuje.\n\nVítkov se nacházel asi 2,5 km na jihovýchod od Sokolova. Prochází zde silnice II/210. Ke dni 24. prosince 2015 je zde evidováno 107 adres. Adresy se ovšem vztahují především k části Ovčárna. V zaniklém Vítkově je evidována jedna adresa. V roce 2011 zde trvale žilo 213 obyvatel. Uvedený počet obyvatel a počet domů se ovšem vztahuje k celému území bývalého Vítkova, zejména k části \"Stará Ovčárna.\" Vlastní Vítkov dnes již neexistuje, stojí zde jeden jediný dům, který se vyhnul likvidaci vesnice. V současnosti (2016) zde funguje kamenolom na žulu.\n\nVítkov leží v katastrálním území Vítkov u Sokolova o rozloze 4,99 km.\n\nPrvní písemná zmínka o vesnici se objevuje v roce 1370 v seznamu leuchtenberských lén. Jiné zdroje uvádí první písemnou zmínku z roku 1454, kdy je ves uváděna ve šlikovském urbáři. Šlikové vlastnili Vítkov od konce husitských válek. Kolem roku 1525 měl Vítkov dvanáct usedlostí a patřil ke středně velkým vesnicím té doby. Hrabě Jan Albín Šlik po bitvě na Bílé hoře uprchl, a přišel o veškerý majetek. Vítkov se stal konfiskátem, který pod cenou získal v roce 1622 svobodný pán Otto Nostic. Nosticové vlastnili Vítkov do roku 1850.\n\nV roce 1848 měl Vítkov 37 domů a 245 obyvatel. K sokolovskému panství patřila ves až do roku 1850. V letech 1850–1874 byl Vítkov osadou obce Těšovice a od roku 1874 byl samostatnou obcí.\n\nOsada se rozkládala podél původního koryta Lobezského potoka na staré kupecké cestě. Vítkovem procházela obchodní stezka z Chebu do Lokte, která však zanikla, stejně tak jako cesta z Vítkova do Starého Sedla. Dnešní silnice do hloubi Slavkovského lesa údolím Lobezského potoka směrem k Podstrání byla pouhým vyježděným lesním úvozem k hamrům, mlýnům a pilám na Lobezském potoce. Ve vsi byla hospoda, malá zvonička a dvě kapličky. V roce 1893 zde byla postavena škola, která sloužila svému účelu až do roku 1975. Ve třicátých letech 19. století byla postavena silnice do Čisté. Koncem 19. století bylo ve Vítkově 64 domů a 446 obyvatel, v roce 1910 již 76 domů a 559 obyvatel. Rozkvět souvisel s těžbou uhlí na Sokolovsku. Do té doby bylo hlavním zdrojem obživy zemědělství, dobytkářství, úprava železných rud a hamernictví. Po krátkou dobu byl v činnosti malý uhelný důl Josef-Jan, od roku 1872 důl Boží Požehnání. Po ukončení těžby v roce 1897 byl otevřen nový hlubinný důl shodného jména, který v roce 1901 převzala Falknovsko-chebská důlní společnost. Kolem roku 1900 zde pracovalo přibližně 160 horníků. Důl byl uzavřen v roce 1924. V roce 1936 měl Vítkov s částí Ovčárny 82 domů a 565 obyvatel.\n\nPo poválečném odsunu unikl Vítkov začlenění do vojenského výcvikového prostoru Prameny a byl nově osídlen. Většinu domů a hospodářství po odsunutých Němcích získali Češi a Slováci.\n\nK zániku vesnice došlo v souvislosti s plánovanou otvírkou uhelného lomu Michal, který si vyžádal kromě likvidace Vítkova i další investice, zejména přeložku silnice do Sokolova a vybudování nového koryta Lobezského potoka. Nový uhelný lom Michal zahájil těžbu v roce 1979 a poslední uhlí bylo vytěženo v roce 1988. Následně došlo k rekultivaci lomu, kde vzniklo umělé jezero Michal, moderní vodní areál na koupání s mnoha atrakcemi pro děti i dospělé s obřím tobogánem i zázemím s občerstvením. Celá rekultivace splynula s krajinou a je pro současnou generaci obyvatel Sokolovska stejnou samozřejmostí, jakou byla pro starší generaci obec Vítkov.\n\n"}
{"id": "530278", "url": "https://cs.wikipedia.org/wiki?curid=530278", "title": "Krásná Lípa (Šindelová)", "text": "Krásná Lípa (Šindelová)\n\nKrásná Lípa () je vesnice, část obce Šindelová v okrese Sokolov. Nachází se asi 1 km na severovýchod od Šindelové. Je zde evidováno 84 adres. V roce 2011 zde trvale žilo 95 obyvatel.\n\nKrásná Lípa leží v katastrálním území Krásná Lípa u Šindelové o rozloze 2,31 km, Ptačí o rozloze 4,39 km a Milíře u Šindelové o rozloze 12,44 km.\n\nPrvní písemná zmínka o vesnici pochází z roku 1584. Jiný zdroj posouvá první zmínku o Krásné Lípě do roku 1512.\n\nV městské a soudní knize Sokolova se dle zápisu z roku 1512 odvolávají k soudu bratři Mikuláš a Kašpar, skláři z Krásné lípy. Jednalo se o spor při využívání pramene. Soud tehdy rozhodl, že vodu budou využívat oba bratři, jeden ve dne, druhý v noci. Řešení sporu sokolovským soudem dokazuje, že osada neměla ještě žádnou vrchnost. Roku 1540 jsou v Krásné Lípě uváděny sklárny a hamry, které platily desátky jindřichovické faře. V kronice Jindřichovic je roku 1562 připomínán Hans Schürer, sklář z Krásné Lípy. Od roku 1435 drželi Krásnou Lípu spolu s Jindřichovicemi Šlikové. Roku 1591 zdědil Krásnou Lípu Mikuláš Globner z Globenu (Hlavno), když se oženil s hraběnkou Šlikovou. Roku 1628 před odchodem do emigrace ji prodal svému bratranci Joštu Kristiánu Globnerovi, který ji 28. listopadu 1628 prodal Otto Nosticovi. Ten ji připojil k jindřichovickému panství. Po smrti Otto Nostice, který zemřel jako bezdětný roku 1630, zdědil ves jeho synovec Johann Hartwig. Ten propůjčil vsi 16. srpna 1673 práva městečka, což potvrdil císař Leopold. Roku 1687 dostala Krásná Lípa od Nosticů tržní právo a stala se městysem.\n\nKrásná Lípa se do první třetiny 18. století značně rozšířila, ale zástavba byla dosti chaotická, a tak zaniklo přirozené historické centrum. Po skončení druhé světové války nejprve došlo k odsunu německého obyvatelstva, následovala snaha obec dosídlit. Krásnou Lípu se však nepodařilo dosídlit natolik, aby nebyla přetržena kontinuita, a tak byly téměř tři čtvrtiny domů zbořeny. Zachovalo se jen ulicové náměstí s kostelem, bohužel s převahou nové zástavby. Dřevěné roubené a hrázděné stavby byly postupně nahrazovány zděnými objekty.\n\nZa okrajem Krásné Lípy bylo dne 6. června 1945 popraveno oddílem revoluční gardy deset nevinných Němců. Mezi nimi byli i starostové Šindelové a Milířů. Tuto událost připomíná malý pomníček, který na místě popravy nechala v roce 1992 postavit Theresa Seidelová, dcera jednoho z popravených mužů.\n\nVětšina obyvatel se živila zprvu těžbou dřeva v okolních lesích, rýžováním cínové rudy a těžbou sklářského křemene. Je zde doloženo několik sklářských pecí, které však po odchodu sklářů do Saska v druhé polovině 17. století téměř zanikly. Byli zde znamenití jehláři, kteří zhotovovali hřebíky pro truhláře a ševce. Později se zde rozšířilo paličkování krajek a tkalcovství, muži nacházeli práci v železářských provozech v Šindelové.\n\n"}
{"id": "530279", "url": "https://cs.wikipedia.org/wiki?curid=530279", "title": "Obora (Šindelová)", "text": "Obora (Šindelová)\n\nObora (do roku 1948 \"Hochgarth\") je malá vesnice, část obce Šindelová v okrese Sokolov. Nachází se asi 0,5 km na severozápad od Šindelové. Je zde evidováno 47 adres. V roce 2011 zde trvale žilo 72 obyvatel.\n\nObora leží v katastrálním území Obora u Šindelové o rozloze 15,1 km.\n\nPrvní písemná zmínka o vesnici pochází z roku 1785.\n\n"}
{"id": "530285", "url": "https://cs.wikipedia.org/wiki?curid=530285", "title": "Seznam katastrálních území v okrese Sokolov", "text": "Seznam katastrálních území v okrese Sokolov\n\nV této tabulce je uveden kompletní výčet katastrálních území Okresu Sokolov, včetně rozlohy a sídel, které na nich leží.\nCelková výměra 753,58 km\n\nhttp://www.uir.cz/, územně identifikační registr ČR\n"}
{"id": "530286", "url": "https://cs.wikipedia.org/wiki?curid=530286", "title": "Bedla polonahá", "text": "Bedla polonahá\n\nBedla polonahá (\"Cystolepiota seminuda\") je nejedlá houba z čeledi pečárkovitých.\n\n"}
{"id": "530288", "url": "https://cs.wikipedia.org/wiki?curid=530288", "title": "Bedla zardělá", "text": "Bedla zardělá\n\nBedla zardělá (\"Leucoagaricus leucothites\") je nejedlá houba z čeledi pečárkovitých.\n\nDříve uváděna jako jedlá houba, ale může způsobit zdravotní problémy, jako jedovatou jí lze najít např. v knize Otrava jedovatými houbami (doc. MUDr. Peter Gavorník, PhD. Bratislava 2002)\n\n\nBedla zardělá roste od července do října především na travnatých plochách. V lesích se prakticky nevyskytuje.\n\n"}
{"id": "530289", "url": "https://cs.wikipedia.org/wiki?curid=530289", "title": "Bedlovnice zlatá", "text": "Bedlovnice zlatá\n\nBedlovnice zlatá (\"Phaeolepiota aurea\") je jedlá houba z čeledi límcovkovitých, jediný zástupce rodu bedlovnice. Bedlovnice je zlatá až světlá mykorozní houba měřící až 15 cm, lupeny jsou v mládí zakryté plachetkou. Výtrusy jsou střední velikosti a mají hnědou barvu.\n\nBedlovnice zlatá roste od srpna do října. Vyskytuje se především na místech bohatých na dusík.\n\n\n"}
{"id": "530294", "url": "https://cs.wikipedia.org/wiki?curid=530294", "title": "Černohlávek obecný", "text": "Černohlávek obecný\n\nČernohlávek obecný (\"Prunella vulgaris\") je léčivá rostlina z čeledi hluchavkovitých.\n\nČernohlávek obecný je 5 – 25 cm vysoká rostlina, jejímž stonkem je lodyha. Listy má řapíkaté, pár svrchních listů obvykle přisedlý. Květy vytvářejí lichoklas, kvetou v červnu až srpnu.\n\nČernohlávek obecný většinou roste na mírně vlhkých travnatých plochách.\n\nČernohlávek obecný obsahuje několik látek s léčebnými účinky (např. třísloviny, hořčiny, pryskyřice aj.). Některé prameny tvrdí, že sbíraná nať v době květu podporuje hojení ran a má protizánětlivé účinky. Dokonce je údajně možné ho použít i jako kloktadlo při angíně. Dále pomáhá při bolestech žaludku a v koupeli utišuje bolesti svalů a kloubů.\n\nNa hojení ran se používá jemně mletý prášek, nebo obklady z čerstvých rostlin. Odvar (vaří se cca 2 minuty) se používá k zastavení krvácení. Při žaludečních problémech se používá nálev (1 polévková lžíce rostliny na 0,3 l vody) pitý 3× denně, který lze použít i proti bolestem v krku.\n\n"}
{"id": "530297", "url": "https://cs.wikipedia.org/wiki?curid=530297", "title": "Rawábí", "text": "Rawábí\n\nRawábí ( روابي, \"Vrchy\") bude město v Samařsku, v palestinské autonomii, 20 km severně od Jeruzaléma, 25 km jižně od Nábulusu, 9 km severně od Ramalláhu a 1,5 km severovýchodně od izraelské osady Ateret. Staví se na vrších s panoramatickým výhledem na pobřeží okolo Tel Avivu. 70 km východně se nachází Ammán. Rawábí se má rozkládat na ploše 6,3 km (630 hektarů).\n\nMěsto má být symbolem nové Palestiny, ekologickým městem 21. století pro zhruba 40 tisíc obyvatel (v první fázi 25 tisíc). Město bude stát na „území A“ pod plnou pravomocí palestinské autonomie a má být spojnicí mezi Nábulusem a Ramalláhem. Staví se za finanční podpory z Kataru. Celková investice je 700 milionů dolarů.\n\nStavba začala v prosinci 2009 a již v roce 2011 má začít osidlování. Město je určené pro mladé palestinské rodiny vyšší střední třídy, má být finančním a kulturním centrem oblasti, zaměstnávat okolní vesničany ve službách. Vedle nemocnice, škol, hotelů, bank a mešit tu má stát i kostel.\n\n\n"}
{"id": "530321", "url": "https://cs.wikipedia.org/wiki?curid=530321", "title": "Hřebečná", "text": "Hřebečná\n\nHřebečná () je vesnice, část města Abertamy v okrese Karlovy Vary. Nachází se asi 1,5 km na severovýchod od Abertam. Je zde evidováno 96 adres. V roce 2011 zde trvale žilo 56 obyvatel.\n\nHřebečná je také název katastrálního území o rozloze 4,2 km².\n\nPrvní písemná zmínka o vesnici pochází z roku 1720.\n\nPodle sčítání 1930 zde žilo v 176 domech 1224 obyvatel. 6 obyvatel se hlásilo k československé národnosti a 1217 k německé. Žilo zde 1204 římských katolíků, 11 evangelíků a 1 příslušník Církve československé husitské.\n\nSeverně od vesnice se nachází ústí štoly Kryštof, která je zpřístupněnou částí historického dolu Mauritius zapsaného na seznam národních kulturních památek České republiky.\n\n"}
{"id": "530325", "url": "https://cs.wikipedia.org/wiki?curid=530325", "title": "Vodná (Bečov nad Teplou)", "text": "Vodná (Bečov nad Teplou)\n\nVodná je malá vesnice, část města Bečov nad Teplou v okrese Karlovy Vary. Její původní název je Wasserhäuseln. Nachází se asi 2,5 km na sever od Bečova nad Teplou. Prochází tudy železniční trať Karlovy Vary – Mariánské Lázně, silnice I/20 a silnice II/208. Je zde evidováno 31 adres. V roce 2011 zde trvale žilo 43 obyvatel.\n\nVodná leží v katastrálním území Vodná u Bečova nad Teplou o rozloze 3,42 km.\n\nPrvní písemná zmínka o vesnici pochází z roku 1847.\n\n"}
{"id": "530326", "url": "https://cs.wikipedia.org/wiki?curid=530326", "title": "Číhaná (Bochov)", "text": "Číhaná (Bochov)\n\nČíhaná () je malá vesnice, část města Bochov v okrese Karlovy Vary. Nachází se asi 5,5 km na jihozápad od Bochova. Je zde evidováno 16 adres. V roce 2011 zde trvale žili čtyři obyvatelé.\n\nČíhaná leží v katastrálním území Číhaná u Javorné o rozloze 3,38 km².\n\nPrvní písemná zmínka o vesnici pochází z roku 1401.\n\nVětšinu této části tvoří zemědělské plochy a pole. Na severu od zástavby se nachází povrchový lom, kde se těží stavební kámen (čedič). Středem obce protéká Čihanský potok. Na návsi se nachází malý rybník.\n\n\n"}
{"id": "530327", "url": "https://cs.wikipedia.org/wiki?curid=530327", "title": "Dlouhá Lomnice", "text": "Dlouhá Lomnice\n\nDlouhá Lomnice () je vesnice, část města Bochov v okrese Karlovy Vary. Nachází se 4 km na západ od Bochova. Je zde evidováno 67 adres. V roce 2011 zde trvale žilo 96 obyvatel.\n\nDlouhá Lomnice je také název katastrálního území o rozloze 11,67 km².\n\nPrvní písemná zmínka o vesnici pochází z roku 1378.\n\nDlouhá Lomnice je shluk zástavby obklopený poli. Území zaujímá vyváženě jak les, tak hospodářské plochy. Protéká zde Lomnický potok, který za vesnicí napájí Malý a Velký lesní rybník (na mapách také jako Velký a Malý lomnický rybník).\n\n\n"}
{"id": "530328", "url": "https://cs.wikipedia.org/wiki?curid=530328", "title": "Herstošice", "text": "Herstošice\n\nHerstošice () je malá vesnice, část města Bochov v okrese Karlovy Vary. Nachází se asi 4,5 km na východ od Bochova. Je zde evidováno 23 adres. V roce 2011 zde trvale žilo 27 obyvatel.\n\nHerstošice je také název katastrálního území o rozloze 2,8 km². Prochází zde silnice I/6 a protéká Ratibořský potok.\n\nPrvní písemná zmínka o vesnici pochází z roku 1378, kdy na zdejší tvrzi sídlil Hanuš z Herstošic. Dalším majitelem uváděným v roce 1404 byl Hereš, jehož potomci v polovině šestnáctého prodali vesnici s tvrzí Pröllhoferům z Purkersdorfu. Za Hanuše z Purkersdorfu bylo panství v roce 1567 osvobozeno od manských povinností k hradu Hartenštejnu. Mezi lety 1609–1615 vesnice patřila Jindřichu Zumrovi z Herstošic, ale poté se vrátila Pröllhoferům, kteří ji připojili k údrčskému panství. Pravděpodobně poté herstošická tvrz beze stop zanikla.\n\n"}
{"id": "530329", "url": "https://cs.wikipedia.org/wiki?curid=530329", "title": "Hlineč", "text": "Hlineč\n\nHlineč () je malá vesnice, část města Bochov v okrese Karlovy Vary. Nachází se asi 6 km na jih od Bochova. Je zde evidováno 6 adres. V roce 2011 zde trvale žilo šest obyvatel.\n\nHlineč leží v katastrálním území Jesínky o výměře 2,45 km².\n\nPrvní písemná zmínka o vesnici pochází z roku 1239.\n\nVe vesnici stojí kaple Panny Marie.\n\n"}
{"id": "530330", "url": "https://cs.wikipedia.org/wiki?curid=530330", "title": "Javorná (Bochov)", "text": "Javorná (Bochov)\n\nJavorná () je vesnice, část města Bochov v okrese Karlovy Vary. Nachází se 6 km na jihozápad od Bochova. Je zde evidováno 48 adres. TV roce 2011 zde trvale žilo 82 obyvatel. Javorná leží v katastrálním území Javorná u Toužimi o rozloze 6,51 km².\n\nProchází zde silnice II. třídy 208. Většinu okolní krajiny tvoří rozsáhlá pole. Východně od vsi pramení potok Javorná.\n\nPrvní písemná zmínka o vesnici pochází z roku 1366.\n\nV obci se nacházel kostel, který vyhořel v roce 1888. Po něm zůstala pouze samostatně stojící dřevěná zvonice stojící v horní části návsi, která byla zbořena ve druhé polovině 20. století. Severně od obce směrem na Bochov stávala také obdélná kaple z roku 1775 se sedlovou střechou krytou šindelem. Roku 1976 byla rovněž zbořena, údajně kvůli rozšiřování silnice.\n\nZápadně od vesnice se nachází nejcennější památka: zámek Javorná s kostelem svatého Jana Nepomuckého z let 1729–1730.\n\nAsi 2 km severozápadně od vesnice se v jejím katastru nalézá přírodní památka Viklan.\n\n"}
{"id": "530331", "url": "https://cs.wikipedia.org/wiki?curid=530331", "title": "Jesínky", "text": "Jesínky\n\nJesínky () jsou malá vesnice, část města Bochov v okrese Karlovy Vary. Nachází se asi 5 km na jih od Bochova. Je zde evidováno 10 adres. V roce 2011 zde trvale nikdo nežil.\n\nJesínky je také název katastrálního území o rozloze 2,45 km². V katastrálním území Jesínky leží i Hlineč.\n\nJe zde malé uskupení domů obklopené poli a řídkými lesy. Jediná příjezdová cesta vede přes Hlineč. V severní části katastru se nachází malý rybník.\n\nPrvní písemná zmínka o vesnici pochází z roku 1475.\n\n\n"}
{"id": "530332", "url": "https://cs.wikipedia.org/wiki?curid=530332", "title": "Mirotice (Bochov)", "text": "Mirotice (Bochov)\n\nMirotice () je malá vesnice, část města Bochov v okrese Karlovy Vary. Nachází se asi 5,5 km na jihozápad od Bochova. Je zde evidováno 23 adres. V roce 2011 zde trvale žilo 30 obyvatel.\n\nMirotice leží v katastrálním území Mirotice u Kozlova o rozloze 6,86 km².\n\nAž do sedmnáctého století se vesnice jmenovala Miřetice. V písemných pramenech se název vesnice objevuje ve tvarech de Mirzieticz (1394), de Mirzeticz (1398), de Myrzyetycz (1399), de Mierzieticz (1400), von Mereticz (1442), z Mierzeticz (1495), Meretitz (1536), Miereticze (1581), na Merediczych (1600), na Miřeticích (1603), na Měroticích (1615), Meroditz (1785) a Miroditz nebo Miretitz (1847).\n\nPrvní písemná zmínka o vesnici pochází z roku 1394, kdy zde zemřel zeman Pešek z Miřetic, který byl leníkem pánů z Rýzmburka na bochovském hradě. V letech 1442–1456 je uváděn Broum, předek vladyckého rodu Broumů z Miřetic. Mikuláš Broum byl v roce 1495 služebníkem Plavenských z Plavna. Teprve roku 1567 Jindřich starší Plavenský zrušil manské povinnosti mirotického panství, které v té době patřilo Hanušovi z Utenhofu. Roku 1567 vesnici získal Adam Steinsdorf ze Steinsdorfu, jehož potomci ji v roce 1624 prodali Juliu Jindřichovi Sasko-Lauenburskému, který ji připojil ke svému ostrovskému panství.\n\nOblast je intenzivně využívána k hospodaření jak v lesích tak na polích. Jih zaujímají pole a sever hospodářské lesy.\n\nMirotická tvrz stávala na jižní straně poplužního dvora. Pod ní bývala kaple svatého Floriána z první poloviny devatenáctého století. Měla obdélný půdorys a trojboce uzavřený presbytář. Vstupní průčelí zdůrazňoval trojúhelníkový štít a interiér osvětlovala dvě půlkruhová okna v bočních stěnách. Ze střechy vybíhala zvonička s cibulovou střechou. Zbořena byla spolu s tvrzí po roce 1968.\n"}
{"id": "530333", "url": "https://cs.wikipedia.org/wiki?curid=530333", "title": "Německý Chloumek", "text": "Německý Chloumek\n\nNěmecký Chloumek () je malá vesnice, část města Bochov v okrese Karlovy Vary. Nachází se 4 km na západ od Bochova. Je zde evidováno 12 adres. V roce 2011 zde trvale žilo 27 obyvatel.\n\nNěmecký Chloumek je také název katastrálního území o rozloze 4,36 km².\n\nVesnicí protéká potok Chloumecká strouha a prochází zde silnice II/208. Široké okolí tvoří rozsáhlá pole; na západě se nalézají dva rybníky (Malý a Velký Modrý rybník).\n\nPrvní písemná zmínka o vesnici pochází z roku 1536.\n\n"}
{"id": "530334", "url": "https://cs.wikipedia.org/wiki?curid=530334", "title": "Nové Kounice", "text": "Nové Kounice\n\nNové Kounice () je malá vesnice, část města Bochov v okrese Karlovy Vary. Nachází se asi 7,5 km na západ od Bochova. Je zde evidováno 31 adres. V roce 2011 zde trvale žilo 27 obyvatel.\n\nNové Kounice je také název katastrálního území o rozloze 3,7 km². Vesnici tvoří dvě ulice, podél kterých se nachází veškerá zástavba. Prochází zde silnice II/208. Okolí obce tvoří jen pole a na západě jsou rozsáhlé lesy. Poblíž leží přírodní památka Čedičové varhany u Hlinek.\n\nPrvní písemná zmínka o vesnici pochází z roku 1847.\n\n"}
{"id": "530335", "url": "https://cs.wikipedia.org/wiki?curid=530335", "title": "Polom (Bochov)", "text": "Polom (Bochov)\n\nPolom () je malá vesnice, část města Bochov v okrese Karlovy Vary. Nachází se asi 5,5 km na jihovýchod od Bochova. Je zde evidováno 13 adres. V roce 2011 zde trvale žilo 13 obyvatel.\n\nPolom leží v katastrálním území \"Polom u Údrče\" o rozloze 3,87 km², ve kterém stávala také zaniklá vesnice Martice. Na západě od obce je Velký a Malý martický rybník. Jediná příjezdová cesta je od Údrče.\n\nStáří vesnice je nejisté. První písemná zmínka o ní pochází z roku 1183, ale nachází se ve falzu, podle kterého kníže Bedřich vesnici věnoval johanitům, kteří vlastnili některá panství v okolí. Z roku 1404 je první spolehlivá zpráva o polomské tvrzi, na které sídlil Jan z Polomi. Po jeho smrti roku 1413 ho vystřídal jiný Jan z Polomi. Jejich potomci jsou naposledy zmiňováni v roce 1524, kdy panství získala Kateřina Dobrohostová z Kolovrat. Její dcera vesnici roku 1529 prodala Markétě z Lobkovic (rozené z Plavna) a ta v roce 1545 manželce Anzelma Štensdorfa ze Štensdorfu Anně. Její syn Adam Štensdorf ze Štensdorfu koupil údrčské panství, ke kterému Polom připojil. Tvrz někdy poté zanikla.\n\nPamátkově chráněné tvrziště se dochovalo na severozápadní straně návsi u domu čp. 14 až do šedesátých let dvacátého století, kdy bylo spolu s domem zničeno. Na návsi stojí kaple Panny Marie z první poloviny devatenáctého století. Má obdélný půdorys, fasády zdobené štukovými rámy a jehlancovou střechu se zvonicí. Uvnitř bývala řada dřevěných lidových sošek světců a oltář se soškou Madony, hlavami andílků a obrazem Nejsvětější Trojice.\n\n"}
{"id": "530336", "url": "https://cs.wikipedia.org/wiki?curid=530336", "title": "Rybničná", "text": "Rybničná\n\nRybničná () je vesnice, část města Bochov v okrese Karlovy Vary. Nachází se 8 km na západ od Bochova. Je zde evidováno 62 adres. V roce 2011 zde trvale žilo 66 obyvatel.\n\nRybničná je také název katastrálního území o rozloze 2,26 km². Na jih od vesnice se nachází Zámecký rybník.\n\nPrvní písemná zmínka o vesnici pochází z roku 1785.\n\n\n"}
{"id": "530338", "url": "https://cs.wikipedia.org/wiki?curid=530338", "title": "Sovolusky (Bochov)", "text": "Sovolusky (Bochov)\n\nSovolusky () je malá vesnice, část města Bochov v okrese Karlovy Vary. Nachází se asi 6 km na jih od Bochova. Je zde evidováno 19 adres. V roce 2011 zde trvale žilo 34 obyvatel.\n\nSovolusky leží v katastrálním území Sovolusky u Bochova o rozloze 4,98 km².\n\nÚzemí Sovolusk bylo osídleno již Kelty, jak dokládá zdejší pohřebiště. Ves vznikla zřejmě již někdy kolem 13. století při středověké kolonizaci zdejšího regionu. První písemná zmínka je až z roku 1543, kdy byla majetkem bochovského panství, poté náležela k panství Údrč. Po roce 1945 bylo německé obyvatelstvo vysídleno a nahrazeno dosídlenci, do té doby samostatná obec zanikla v roce 1960 sloučením s městem Bochovem. V obci vzniklo v padesátých letech 20. století JZD, jehož hospodářský areál se nachází na severozápadním okraji sídla.\n\n\n"}
{"id": "530340", "url": "https://cs.wikipedia.org/wiki?curid=530340", "title": "Teleč", "text": "Teleč\n\nTeleč () je malá vesnice, část města Bochov v okrese Karlovy Vary. Nachází se asi čtyři kilometry na jih od Bochova. Prochází zde silnice II/198. Je zde evidováno 28 adres. V roce 2011 zde trvale žilo 22 obyvatel.\n\nTeleč je také název katastrálního území o rozloze 3,07 km².\n\nNázev vesnice je odvozen z osobního jména Telec ve významu Telcův dvůr. V historických pramenech se objevuje ve tvarech: de Telcz (1364), de Telecz (1398), w Telczi (1437), w Telcžij (1543), Telcz (1588), Teltz (1654), Töltsch (1664) a Teltsch nebo Telč (1847).\n\nPrvní písemná zmínka o vesnici pochází z roku 1364, kdy patřila Hrčovi z Telče. Roku 1399 ji vlastnil nejspíše nějaký jeho potomek jménem Petr. Koncem druhé poloviny patnáctého století vesnici po smrti Vítka z Ratiboře v roce 1497 získali bratři Ctibor a Burjan z Martic. Vesnice potom byla rozdělena a její část roku 1543 koupil Anselm ze Šternsdorfu, jehož potomek Abrahám ji v roce 1588 prodal Kateřině ze Schreibsdorfu a jejímu synovi Kašparovi. Členům jejich rodu vesnice s tvrzí patřila až do roku 1760, kdy ji koupili Štampachové. Tvrz existovala již ve čtrnáctém století a podle Miloslava Bělohlávka byla přestavěna na stodolu u domu, který měl v osmdesátých letech dvacátého století čp. 3.\n\nNarodil se tu Karl Pickert (1835–1888), významný českoněmecký politik 19. století.\n"}
{"id": "530341", "url": "https://cs.wikipedia.org/wiki?curid=530341", "title": "Těšetice (Bochov)", "text": "Těšetice (Bochov)\n\nTěšetice () je malá vesnice, část města Bochov v okrese Karlovy Vary. Nachází se asi 3,5 km na východ od Bochova. Je zde evidováno 34 adres. V roce 2011 zde trvale žilo 36 obyvatel.\n\nTěšetice leží v katastrálním území Těšetice u Bochova o rozloze 6,03 km². Prochází tudy železniční trať Protivec–Bochov, na které zde byla zastávka. Nedaleko vesnice teče mezi poli Ratibořský potok. Okolí zabírají rozsáhlá pole.\n\nPrvní písemná zmínka o vesnici pochází z roku 1389.\n\n\n"}
{"id": "530342", "url": "https://cs.wikipedia.org/wiki?curid=530342", "title": "Údrč", "text": "Údrč\n\nÚdrč () je malá vesnice, část města Bochov v okrese Karlovy Vary. Nachází se asi 4 km na jihovýchod od Bochova. Je zde evidováno 37 adres. V roce 2011 zde trvale žilo 115 obyvatel.\n\nÚdrč je také název katastrálního území o rozloze 6,23 km².\n\nNachází se zde zámek Údrč a vodní tvrziště. V okolí obce je množství rybníků (Obecní udrčský, Velký udrčský, Velký a Malý Polom, Březový, Plochý, Horní kamenný, Arbes, Kopinský, Malý kopinský). Ve zdejší rybniční soustavě pramení Jesinecký potok.\n\nPrvní písemná zmínka o vesnici pochází z roku 1169. V 16. století za majitele panství Údrč, Sasko-laubenského knížete Julia Jindřicha, je k panství připojeno panství Dolní Záhoří, se stejnojmennou tvrzí středního vojenského významu, která je následně přebudována na velkostatek.\n\nV Údrči se narodila československá politička německé národnosti Fanny (Franziska) Blatny, rozená Kleinová (1873–1949).\n\n\n\n"}
{"id": "530343", "url": "https://cs.wikipedia.org/wiki?curid=530343", "title": "Zlatý Kopec", "text": "Zlatý Kopec\n\nZlatý Kopec () je malá vesnice, část města Boží Dar v okrese Karlovy Vary, nejsevernější vesnice Karlovarského kraje. Nachází se asi 5 km na severozápad od Božího Daru. Je zde evidováno 20 adres. V roce 2011 zde trvale žil jeden obyvatel.\n\nZlatý Kopec leží v katastrálním území Ryžovna o výměře 29,4 km².\n\nPrvní písemná zmínka o vesnici pochází z roku 1785.\n\n"}
{"id": "530345", "url": "https://cs.wikipedia.org/wiki?curid=530345", "title": "Rájec (Černava)", "text": "Rájec (Černava)\n\nRájec () je vesnice, část obce Černava v okrese Karlovy Vary. Nachází se asi 1,5 km na východ od Černavy. Je zde evidováno 110 adres. V roce 2011 zde trvale žilo 169 obyvatel.\n\nRájec leží v katastrálním území Rájec u Černavy o rozloze 3,67 km.\n\nPrvní písemná zmínka o vesnici pochází z roku 1785.\n\n"}
{"id": "530346", "url": "https://cs.wikipedia.org/wiki?curid=530346", "title": "Kovářov (Čichalov)", "text": "Kovářov (Čichalov)\n\nKovářov () je malá vesnice, část obce Čichalov v okrese Karlovy Vary. Nachází se asi 1,5 km na jihovýchod od Čichalova. Je zde evidováno 12 adres. V roce 2011 zde trvale žilo deset obyvatel.\n\nKovářov leží v katastrálním území Kovářov u Žlutic o rozloze 1,79 km².\n\nPrvní písemná zmínka o vesnici pochází z roku 1373.\n\n"}
{"id": "530347", "url": "https://cs.wikipedia.org/wiki?curid=530347", "title": "Mokrá (Čichalov)", "text": "Mokrá (Čichalov)\n\nMokrá () je malá vesnice, část obce Čichalov v okrese Karlovy Vary. Nachází se asi 3,5 km na východ od Čichalova. Je zde evidováno 19 adres. V roce 2011 zde trvale žilo 33 obyvatel.\n\nMokrá leží v katastrálním území Mokrá u Chyší o rozloze 4,39 km².\n\nPrvní písemná zmínka o vesnici pochází z roku 1463.\n\n\n"}
{"id": "530348", "url": "https://cs.wikipedia.org/wiki?curid=530348", "title": "Štoutov", "text": "Štoutov\n\nŠtoutov () je malá vesnice, část obce Čichalov v okrese Karlovy Vary. Nachází se asi 1,5 km na východ od Čichalova. Je zde evidováno 9 adres. V roce 2011 zde trvale žilo dvanáct obyvatel.\n\nŠtoutov je také název katastrálního území o rozloze 2,53 km².\n\nPrvní písemná zmínka o vesnici pochází z roku 1428.\n\n\n"}
{"id": "530349", "url": "https://cs.wikipedia.org/wiki?curid=530349", "title": "Okres Zwettl", "text": "Okres Zwettl\n\nOkres Zwettl leží v západní části Waldviertelu a je plochou největší okres ve spolkové zemi Dolní Rakousko. Od 31. srpna 1868 do 30. září 1899 byla jeho součástí i velká část sousedního okresu Gmünd, zahrnující v té době i některé obce Západního Vitorazska.\n\nOkres Zwettl se člení na 24 rakouských obcí se třemi městy a 20 městysů. V závorkách je uveden počet obyvatel (rok 2010).\n\n\n\n\"pouze jedna\"\n"}
{"id": "530350", "url": "https://cs.wikipedia.org/wiki?curid=530350", "title": "Nivy (Děpoltovice)", "text": "Nivy (Děpoltovice)\n\nNivy () je vesnice, část obce Děpoltovice v okrese Karlovy Vary. Nachází se asi 3 km na jihovýchod od Děpoltovic. Je zde evidováno 123 adres. V roce 2011 zde trvale žilo 72 obyvatel.\nNivy je také název katastrálního území o rozloze 3,16 km.\n\nPrvní písemná zmínka o vesnici pochází z roku 1273.\n\n\n"}
{"id": "530356", "url": "https://cs.wikipedia.org/wiki?curid=530356", "title": "Nová Víska (Hájek)", "text": "Nová Víska (Hájek)\n\nNová Víska () je malá vesnice, část obce Hájek v okrese Karlovy Vary. Nachází se asi 2 km na jihovýchod od Hájku. Je zde evidováno 37 adres. V roce 2011 zde trvale žilo 66 obyvatel.\n\nNová Víska leží v katastrálním území Nová Víska u Ostrova o rozloze 1,97 km.\n\nPrvní písemná zmínka o vesnici pochází z roku 1654.\n\n\n"}
{"id": "530357", "url": "https://cs.wikipedia.org/wiki?curid=530357", "title": "Bystřice (Hroznětín)", "text": "Bystřice (Hroznětín)\n\nBystřice (dříve Dlouhý Grün, německy \"Langgrün\") je malá vesnice, část města Hroznětín v okrese Karlovy Vary. Nachází se asi 2 km na východ od Hroznětína. Prochází zde silnice II/221. Je zde evidováno 23 adres. V roce 2011 zde trvale žilo 89 obyvatel.\n\nBystřice leží v katastrálním území Bystřice u Hroznětína o rozloze 4,76 km.\n\nPrvní písemná zmínka o vesnici pochází z roku 1456.\n\n\n"}
{"id": "530358", "url": "https://cs.wikipedia.org/wiki?curid=530358", "title": "Odeř", "text": "Odeř\n\nOdeř (německy \"Edersgrün\") je malá vesnice, část města Hroznětín v okrese Karlovy Vary. Nachází se 2 km na západ od Hroznětína. Je zde evidováno 41 adres. V roce 2011 zde trvale žilo 83 obyvatel.\n\nOdeř je také název katastrálního území o rozloze 4,16 km.\n\nPrvní písemná zmínka o vesnici pochází z roku 1273.\n\n"}
{"id": "530360", "url": "https://cs.wikipedia.org/wiki?curid=530360", "title": "Ruprechtov (Hroznětín)", "text": "Ruprechtov (Hroznětín)\n\nRuprechtov () je malá vesnice, část města Hroznětín v okrese Karlovy Vary. Nachází se asi 2,5 km na jihozápad od Hroznětína. Je zde evidováno 14 adres. V roce 2011 zde trvale žilo 46 obyvatel.\n\nRuprechtov leží v katastrálním území Ruprechtov u Hroznětína o rozloze 3,35 km.\n\nPrvní písemná zmínka o vesnici pochází z roku 1273.\n\n"}
{"id": "530361", "url": "https://cs.wikipedia.org/wiki?curid=530361", "title": "Velký Rybník (Hroznětín)", "text": "Velký Rybník (Hroznětín)\n\nVelký Rybník () je velká vesnice, část města Hroznětín v okrese Karlovy Vary. Nachází se asi 2,5 km na jih od Hroznětína. Prochází tudy železniční trať Karlovy Vary – Merklín. Je zde evidováno 568 adres. V roce 2011 zde trvale žilo 220 obyvatel.\n\nVelký Rybník leží v katastrálním území Hroznětín o výměře 11,52 km.\n\nPrvní písemná zmínka o vesnici pochází z roku 1585.\n\n\n"}
{"id": "530363", "url": "https://cs.wikipedia.org/wiki?curid=530363", "title": "Číhání", "text": "Číhání\n\nČíhání () je samota, část města Chyše v okrese Karlovy Vary. Nachází se asi 3,5 km na jihovýchod od Chyš. Je zde evidována jedna adresa. V roce 2011 zde trvale žili dva obyvatelé.\n\nČíhání leží v katastrálním území Čichořice o výměře 4,79 km².\n\nPrvní písemná zmínka o vesnici pochází z roku 1401.\n\n"}
{"id": "530365", "url": "https://cs.wikipedia.org/wiki?curid=530365", "title": "Čichořice", "text": "Čichořice\n\nČichořice () je malá vesnice, část města Chyše v okrese Karlovy Vary. Nachází se asi 2,5 km na jihovýchod od Chyš. Je zde evidováno 18 adres. V roce 2011 zde trvale žilo devět obyvatel.\n\nČichořice je také název katastrálního území o rozloze 4,79 km². V katastrálním území Čichořice leží i Číhání, Luby a Poříčí.\n\nPrvní písemná zmínka o vesnici pochází z roku 1579.\n\n\n"}
{"id": "530366", "url": "https://cs.wikipedia.org/wiki?curid=530366", "title": "Dvorec (Chyše)", "text": "Dvorec (Chyše)\n\nDvorec () je malá vesnice, část města Chyše v okrese Karlovy Vary. Nachází se asi 5 km na jihovýchod od Chyš. Je zde evidováno 16 adres. V roce 2011 zde trvale žili tři obyvatelé.\n\nDvorec leží v katastrálním území Jablonná u Chyší o výměře 3 km².\n\nPrvní písemná zmínka o vesnici pochází z roku 1487.\n\n"}
{"id": "530367", "url": "https://cs.wikipedia.org/wiki?curid=530367", "title": "Chýšky", "text": "Chýšky\n\nChýšky (dříve Špicberk, ) je část města Chyše v okrese Karlovy Vary. Nachází se na jihovýchodě Chyš. Prochází zde silnice II/194. Jsou zde evidovány čtyři adresy. V roce 2011 zde trvale žilo sedm obyvatel.\n\nChýšky leží v katastrálním území Podštěly o výměře 3,65 km².\n\nPrvní písemná zmínka o vesnici pochází z roku 1847.\n\n"}
{"id": "530368", "url": "https://cs.wikipedia.org/wiki?curid=530368", "title": "Jablonná (Chyše)", "text": "Jablonná (Chyše)\n\nJablonná () je vesnice, část města Chyše v okrese Karlovy Vary. Nachází se asi 5,5 km na jihovýchod od Chyš. Je zde evidováno 55 adres. V roce 2011 zde trvale žili tři obyvatelé.\n\nJablonná leží v katastrálním území Jablonná u Chyší o rozloze 3 km². V katastrálním území Jablonná u Chyší leží i Dvorec.\n\nPrvní písemná zmínka o vesnici je z roku 1227, kdy ji Kojata Hrabišic odkázal Jaroslavovi a po něm se majitelem stal vladyka Příbek. Jejich potomkům patřila až do počátku patnáctého století. V roce 1405 vesnici získal Jan Hvozdíř z Úněšova a Prostiboře, po kterém ji zdědila jeho dcera Anna. Od ní ji koupil Jan Strniště z Jablonného. Po něm v letech 1449–1465 vesnici vlastnil Nikl Haugvic, ale brzy se vrátila do majetku Jabloneckých z Jablonné. Z roku 1543 pochází jediná zmínka o zdejší tvrzi. Henrych z Jablonné tehdy statek prodal Vavřinci Šlikovi, který ho připojil k Rabštejnu nad Střelou. Panské sídlo již nebylo potřebné, a postupně zcela zaniklo.\n\nNa východním okraji vsi stávala do roku 1987, kdy byla pro svůj havarijní stav zbořena, kaple z 18. století.\n\n"}
{"id": "530369", "url": "https://cs.wikipedia.org/wiki?curid=530369", "title": "Luby (Chyše)", "text": "Luby (Chyše)\n\nLuby () je malá vesnice, část města Chyše v okrese Karlovy Vary. Nachází se asi 4 km na jihovýchod od Chyš. Je zde evidováno 12 adres. V roce 2011 zde trvale žilo deset obyvatel.\n\nLuby leží v katastrálním území Čichořice o výměře 4,79 km².\n\nPrvní písemná zmínka o vesnici pochází z roku 1379.\n\n"}
{"id": "530370", "url": "https://cs.wikipedia.org/wiki?curid=530370", "title": "Podštěly", "text": "Podštěly\n\nPodštěly () je malá vesnice, část města Chyše v okrese Karlovy Vary. Nachází se asi 1,5 km na severovýchod od Chyš. Je zde evidováno 16 adres. V roce 2011 zde trvale žilo 27 obyvatel.\n\nPodštěly je také název katastrálního území o rozloze 3,65 km². V katastrálním území Podštěly leží i Chýšky.\n\nOkolí vesnice bylo osídleno již v pravěku. Na Jezerském vrchu severovýchodně od vesnice se nacházelo podštělské hradiště z doby halštatské. Ve stejném období existovalo také rovinné sídliště v prostoru jižně od bývalé cihelny, kde se v šedesátých letech dvacátého století těžila cihlářská hlína.\n\nPrvní písemná zmínka o vesnici pochází z roku 1579.\n\nPoblíž vrcholu Jezerského vrchu se dochovaly okrouhlé základy vyhlídkové věže, kterou nechal postavit hrabě Leopold Lažanský. Věž zanikla při bouři v roce 1919.\n\n\n"}
{"id": "530371", "url": "https://cs.wikipedia.org/wiki?curid=530371", "title": "Poříčí (Chyše)", "text": "Poříčí (Chyše)\n\nPoříčí () je malá vesnice, část města Chyše v okrese Karlovy Vary. Nachází se asi 3,5 km na jihovýchod od Chyš. Je zde evidováno 14 adres. V roce 2011 zde trvale nikdo nežil.\n\nPoříčí leží v katastrálním území Čichořice o výměře 4,79 km².\n\nPrvní písemná zmínka o vesnici pochází z roku 1579.\n\n"}
{"id": "530372", "url": "https://cs.wikipedia.org/wiki?curid=530372", "title": "Radotín (Chyše)", "text": "Radotín (Chyše)\n\nRadotín () je malá vesnice (575 m n. m.), část města Chyše v okrese Karlovy Vary. Nachází se asi 4,5 km na jih od Chyš a její součástí je i osada Bohuslav (německy \"Passlas\"), vzdálená asi 1300 m západně od samotného Radotína při křižovatce silnic. Ve vsi je evidováno 28 adres, z čehož 10 připadá na Bohuslav. K březnu 2011 zde trvale žilo 18 obyvatel, z čehož 5 připadá na Bohuslav.\n\nRadotín leží v katastrálním území Radotín u Chyší o rozloze 6,44 km².\n\nPrvní písemná zmínka o vesnici pochází z roku 1474.\n\nDnes je ves spíše rekreačního charakteru. Nezajíždí sem žádná veřejná doprava. V Bohuslavi působí dostihová stáj žokeje Josefa Váni se dvěma tréninkovými stájemi anglických plnokrevníků.\n\nPřes Bohuslav a Radotín prochází červená turistická značka ze Žlutic do Rabštejna nad Střelou a kříží se zde dvě cyklotrasy.\n\n"}
{"id": "530373", "url": "https://cs.wikipedia.org/wiki?curid=530373", "title": "Žďárek (Chyše)", "text": "Žďárek (Chyše)\n\nŽďárek (do roku 1950 \"Žďár\", ) je malá vesnice, část města Chyše v okrese Karlovy Vary. Nachází se asi 3 km na východ od Chyš. Je zde evidováno 15 adres. V roce 2011 zde trvale žili dva obyvatelé.\n\nŽďárek leží v katastrálním území Žďárek u Chyší o rozloze 2,7 km².\n\nPrvní písemná zmínka o vesnici pochází z roku 1576.\n\n\n"}
{"id": "530374", "url": "https://cs.wikipedia.org/wiki?curid=530374", "title": "Nové Město (Jáchymov)", "text": "Nové Město (Jáchymov)\n\nNové Město () je část města Jáchymov v okrese Karlovy Vary. Nachází se asi 1,5 km na západ od Jáchymova a první domy se zde objevily již v polovině sedmnáctého století. Tehdy tato část Jáchymova tvořila jeho pevnou část. Hrad Freudenstein se tak prakticky nacházel v centru města. Je zde evidováno 118 adres. V roce 2011 zde trvale žilo 49 obyvatel.\n\nNové Město leží v katastrálním území Jáchymov o výměře 47,74 km.\n\nPrvní písemná zmínka o vesnici pochází z roku 1654.\n\n\n"}
{"id": "530375", "url": "https://cs.wikipedia.org/wiki?curid=530375", "title": "Suchá (Jáchymov)", "text": "Suchá (Jáchymov)\n\nSuchá () je dnes vesnice, část města Jáchymov v okrese Karlovy Vary. Nachází se asi 2,5 km na východ od Jáchymova. Je zde evidováno 137 adres. V roce 2011 zde trvale žilo 53 obyvatel.\n\nSuchá leží v katastrálním území Jáchymov o výměře 47,74 km.\n\nOsada vznikla ve druhé polovině šestnáctého století na svazích Černé skály při dolech Tomáš, Léno a Plavno. Byly zde domy pro horníky, lesní dělníky a zemědělce. První písemná zmínka o vesnici pochází z roku 1785. Dnes slouží převážně k rekreaci. Je zde sjezdovka s vlekem a malý skokanský můstek. V osadě se nachází kostel Nejsvětějšího Srdce Ježíšova ze dvacátých let dvacátého století.\n"}
{"id": "530376", "url": "https://cs.wikipedia.org/wiki?curid=530376", "title": "Vršek (Jáchymov)", "text": "Vršek (Jáchymov)\n\nVršek () je malá vesnice, část města Jáchymov v okrese Karlovy Vary. Nachází se asi 4,5 km na západ od Jáchymova. Prochází zde silnice II/219. Je zde evidováno 11 adres. V roce 2011 zde trvale žilo pět obyvatel.\n\nVršek leží v katastrálním území Jáchymov o výměře 47,74 km.\n\nPrvní písemná zmínka o vesnici pochází z roku 1785.\n\nV 50. letech byl na místě bývalé osady Vršek při dolu Barbora vybudován pracovní tábor, jeden z mnoha nechvalně proslavených táborů v okolí Jáchymova. V roce 1991 byly budovy (správní budova, ubikace, lágr) zbourány. Dochoval se jediný dům, který po úpravách a rozšíření slouží jako penzion.\n\n"}
{"id": "530377", "url": "https://cs.wikipedia.org/wiki?curid=530377", "title": "Pod Rohem", "text": "Pod Rohem\n\nPod Rohem () je nová čtvrť (satelit), část obce Jenišov v okrese Karlovy Vary. Nachází se asi 1 km na jih od Jenišova. V roce 2009 zde bylo evidováno 49 adres. V roce 2011 zde trvale žilo 161 obyvatel. Pod Rohem leží v katastrálním území Jenišov o výměře 5,18 km².\n\nTato část obce je nová a začala vznikat v roce 2003. Nachází se zde hypermarkety Globus a Makro, benzínové pumpa a další obchody nebo služby.\n"}
{"id": "530378", "url": "https://cs.wikipedia.org/wiki?curid=530378", "title": "Háje (Kolová)", "text": "Háje (Kolová)\n\nHáje (dříve \"Funkštejn,\" ) je vesnice, část obce Kolová v okrese Karlovy Vary. Nachází se asi 1,5 km na západ od Kolové. Je zde evidováno 60 adres. V roce 2011 zde trvale žilo 130 obyvatel.\n\nHáje leží v katastrálním území Háje u Karlových Var o rozloze 3,17 km².\n\nPrvní písemná zmínka o vesnici pochází z roku 1536.\n\n\n"}
{"id": "530380", "url": "https://cs.wikipedia.org/wiki?curid=530380", "title": "Odolenovice (Krásné Údolí)", "text": "Odolenovice (Krásné Údolí)\n\nOdolenovice () je malá vesnice, část města Krásné Údolí v okrese Karlovy Vary. Nachází se asi 1,5 km na severovýchod od Krásného Údolí. Je zde evidováno 21 adres. V roce 2011 zde trvale žilo 55 obyvatel.\n\nOdolenovice je také název katastrálního území o rozloze 3,28 km.\n\nPrvní písemná zmínka o vesnici pochází z roku 1394.\n\n"}
{"id": "530384", "url": "https://cs.wikipedia.org/wiki?curid=530384", "title": "Seznam olešnických knížat", "text": "Seznam olešnických knížat\n\nOlešnické knížectví vzniklo rozdělením pozůstalosti Jindřicha III. Hlohovského mezi jeho syny roku 1313. Zajímavostí je, že všichni mužští potomci knížete Konráda I. se jmenovali Konrád. Tak jeden čas spolu vládlo v knížectví pět bratrů Konrádů. Po vymření dynastie Piastovců roku 1492 připadlo knížectví jako bezprostřední českému králi. V roce 1495 převzali knížectví páni z Kunštátu a Poděbrad, kteří zde vládli 150 let. Po krátké dvouleté vládě českého krále v letech 1647-1649 přešlo knížectví na rod Württemberků.\n"}
{"id": "530386", "url": "https://cs.wikipedia.org/wiki?curid=530386", "title": "Damice", "text": "Damice\n\nDamice je vesnice, část obce Krásný Les v okrese Karlovy Vary. Nachází se asi 2 km na jihovýchod od Krásného Lesa. Je zde evidováno 73 adres. V roce 2011 zde trvale žilo 67 obyvatel.\n\nDamice je také název katastrálního území o rozloze 3,04 km².\n\nPrvní písemná zmínka o vesnici pochází z roku 1273.\n\n\n"}
{"id": "530388", "url": "https://cs.wikipedia.org/wiki?curid=530388", "title": "Horní Hrad", "text": "Horní Hrad\n\nHorní Hrad (do roku 1948 \"Haunštejn\") je malá vesnice, část obce Krásný Les v okrese Karlovy Vary. Nachází se asi 1,5 km na východ od Krásného Lesa. Je zde evidováno 15 adres. V roce 2011 zde trvale žilo 27 obyvatel.\n\nHorní Hrad leží v katastrálním území Krásný Les o výměře 9,22 km.\n\nPrvní písemná zmínka o vesnici pochází z roku 1336.\n\n\n"}
{"id": "530389", "url": "https://cs.wikipedia.org/wiki?curid=530389", "title": "Nová Kyselka", "text": "Nová Kyselka\n\nNová Kyselka (do roku 1950 Rydkéřov, ) je malá vesnice, část obce Kyselka v okrese Karlovy Vary. Nachází se asi 1,5 km na jihozápad od Kyselky. Je zde evidováno 34 adres. V roce 2011 zde trvale žilo 69 obyvatel.\n\nNová Kyselka je také název katastrálního území o rozloze 1,91 km.\n\nPrvní písemná zmínka o vesnici pochází z roku 1465.\n\n\n"}
{"id": "530390", "url": "https://cs.wikipedia.org/wiki?curid=530390", "title": "Radošov (Kyselka)", "text": "Radošov (Kyselka)\n\nRadošov (, \"Rodisfurth\") je vesnice, část obce Kyselka v okrese Karlovy Vary. Nachází se asi 1,5 km na sever od Kyselky. Prochází zde silnice II/222. Je zde evidováno 199 adres. V roce 2011 zde trvale žilo 666 obyvatel.\n\nRadošov leží v katastrálních územích Radošov u Kyselky o rozloze 3,82 km² a Kyselka u Hradiště o výměře 0,1 km².\n\nPrvní písemná zmínka o vesnici pochází z roku 1226.\n\nVesnicí protéká řeka Ohře, na které se zde nachází jez Radošov.\n\n\n"}
{"id": "530391", "url": "https://cs.wikipedia.org/wiki?curid=530391", "title": "Lípa (Merklín)", "text": "Lípa (Merklín)\n\nLípa () je malá vesnice, část obce Merklín v okrese Karlovy Vary. Nachází se asi 2 km na sever od Merklína. Je zde evidováno 43 adres. V roce 2011 zde trvale žilo 41 obyvatel.\n\nLípa je také název katastrálního území o rozloze 3,91 km.\n\nPrvní písemná zmínka o vesnici pochází z roku 1273.\n\nSoučástí dříve samostatné obce byla i osada \"Kaff\", která se rozkládala na jihovýchodním svahu kopce Plešivec a vzhledem k osamocenosti jednotlivých chalup se dělila na Horní Kaff, Střední Kaff a Dolní Kaff. V roce 1947 byla přejmenována na Plešivec. V roce 1870 zde v osmi domech žilo celkem 51 obyvatel, k roku 1900 již 74 obyvatel ve 13 domech. Obyvatelé byli po válce odsunuti a poslední dochované domy zanikly pod tíhou sněhu v zimě 2005/2006.\n\n"}
{"id": "530392", "url": "https://cs.wikipedia.org/wiki?curid=530392", "title": "Oldřiš (Merklín)", "text": "Oldřiš (Merklín)\n\nOldřiš () je malá vesnice, část obce Merklín v okrese Karlovy Vary. Nachází se asi 1,5 km na východ od Merklína. Je zde evidováno 35 adres. V roce 2011 zde trvale žilo 37 obyvatel.\n\nOldřiš leží v katastrálním území Oldřiš u Merklína o rozloze 4,66 km.\n\nPrvní písemná zmínka o vesnici pochází z roku 1273.\n\n"}
{"id": "530393", "url": "https://cs.wikipedia.org/wiki?curid=530393", "title": "Pstruží (Merklín)", "text": "Pstruží (Merklín)\n\nPstruží () je vesnice, část obce Merklín v okrese Karlovy Vary. Nachází se asi tři kilometry na severozápad od Merklína. Prochází zde silnice II/221. Je zde evidováno 56 adres. V roce 2011 zde trvale žilo 136 obyvatel.\n\nPstruží leží v Krušných horách na soutoku dvou říček Bystřice a Bílé Bystřice v katastrálním území Pstruží u Merklína o rozloze 12,88 km². Ve Pstruží se nachází Skiareál Plešivec a vede odtud lanovka na Plešivec. Stojí zde několik hotelů a penzionů.\n\nPrvní písemná zmínka o vesnici pochází z roku 1625. Historii obce Pstruží dokumentuje původní budova papírny, kde se vyráběly tácky pro Budějovický Budvar. Papírna využívala od roku 1880 vodního díla, které velmi usnadňovalo práci při výrobě papírových produktů.\n\n\n"}
{"id": "530394", "url": "https://cs.wikipedia.org/wiki?curid=530394", "title": "Bernov (Nejdek)", "text": "Bernov (Nejdek)\n\nBernov () je vesnice, část města Nejdek v okrese Karlovy Vary. Nachází se asi 2,5 km na západ od Nejdku. Je zde evidováno 106 adres budov s číslem popisným a 35 adres budov s číslem evidenčním. V roce 2018 zde trvale žilo 257 obyvatel.\n\nBernov je také název katastrálního území o rozloze 7,34 km.\n\nPrvní písemná zmínka o vesnici pochází z roku 1654.\n"}
{"id": "530395", "url": "https://cs.wikipedia.org/wiki?curid=530395", "title": "Fojtov", "text": "Fojtov\n\nFojtov () je vesnice, část města Nejdek v okrese Karlovy Vary. Nachází se asi 5 km na jihovýchod od Nejdku. Je zde evidováno 58 adres budov s číslem popisným a 24 adres budov s číslem evidenčním. V roce 2018 zde trvale žilo 118 obyvatel.\n\nFojtov je také název katastrálního území o rozloze 3,18 km.\n\nPrvní písemná zmínka o vesnici pochází z roku 1273.\n"}
{"id": "530396", "url": "https://cs.wikipedia.org/wiki?curid=530396", "title": "Oldřich Martinů", "text": "Oldřich Martinů\n\nOldřich Martinů (* 16. září 1965) je český policista s dlouholetou služební praxí, bývalý prezident Policie České republiky.\n\nJe ženatý, má dvě dcery.\n\nV rámci Nečasovy vlády vyzýval k jeho odvolání ministr vnitra Radek John a strana Věci veřejné. Otázka odvolání eskalovala během krize údajné korupce na Státním fondu životního prostředí, kdy policejní prezident uskutečnil osobní schůzku s premiérem Nečasem bez asistence ministra vnitra. 22. prosince 2010 Martinů po schůzce s prezidentem Václavem Klausem oznámil, že na svůj post rezignuje k 31. prosinci 2010.\n\n\n"}
{"id": "530398", "url": "https://cs.wikipedia.org/wiki?curid=530398", "title": "Lesík", "text": "Lesík\n\nLesík () je vesnice, část města Nejdek v okrese Karlovy Vary. Nachází se asi 3,5 km na západ od Nejdku. Je zde evidováno 22 adres budov s číslem popisným a 96 adres budov s číslem evidenčním. V roce 2018 zde trvale žilo 50 obyvatel.\n\nLesík je také název katastrálního území o rozloze 3,09 km.\n\nPrvní písemná zmínka o vesnici pochází z roku 1653.\n"}
{"id": "530399", "url": "https://cs.wikipedia.org/wiki?curid=530399", "title": "Pozorka (Nejdek)", "text": "Pozorka (Nejdek)\n\nPozorka () je vesnice, část města Nejdek v okrese Karlovy Vary. Nachází se asi 2,5 km na jihovýchod od Nejdku. Prochází zde silnice II/220. V roce 2019 zde bylo evidováno 105 adres s číslem popisným a 5 adres číslem evidenčním. V roce 2018 zde trvale žilo 286 obyvatel.\n\nPozorka leží v katastrálním území Pozorka u Nejdku o rozloze 1,85 km.\n\nPrvní písemná zmínka o vesnici pochází z roku 1847.\n"}
{"id": "530400", "url": "https://cs.wikipedia.org/wiki?curid=530400", "title": "Suchá (Nejdek)", "text": "Suchá (Nejdek)\n\nSuchá () je vesnice, část města Nejdek v okrese Karlovy Vary. Nachází se asi 1,5 km na jih od Nejdku. Je zde evidováno 130 adres budov s číslem popisným a 28 adres budov s číslem evidenčním. V roce 2018 zde trvale žilo 315 obyvatel.\n\nSuchá leží v katastrálním území Suchá u Nejdku o rozloze 7,55 km.\n\nPrvní písemná zmínka o vesnici pochází z roku 1341.\n\n"}
{"id": "530401", "url": "https://cs.wikipedia.org/wiki?curid=530401", "title": "Vysoká Štola", "text": "Vysoká Štola\n\nVysoká Štola () je malá vesnice, část města Nejdek v okrese Karlovy Vary. Nachází se asi 2,5 km na východ od Nejdku. Je zde evidováno 11 adres budov s číslem popisným a 24 adres budov s číslem evidenčním. V roce 2018 zde trvale žilo 6 obyvatel.\n\nVysoká Štola je také název katastrálního území o rozloze 3,98 km.\n\nPrvní písemná zmínka o vesnici pochází z roku 1590.\n"}
{"id": "530402", "url": "https://cs.wikipedia.org/wiki?curid=530402", "title": "Arnoldov", "text": "Arnoldov\n\nArnoldov () je samota, část města Ostrov v okrese Karlovy Vary. Nachází se asi 6 km na sever od Ostrova. Je zde evidována jedna adresa. V roce 2011 zde trvale žilo pět obyvatel.\n\nArnoldov je také název katastrálního území o rozloze 2,62 km.\n\nPrvní písemná zmínka o vesnici pochází z roku 1409.\n"}
{"id": "530403", "url": "https://cs.wikipedia.org/wiki?curid=530403", "title": "Dolní Žďár (Ostrov)", "text": "Dolní Žďár (Ostrov)\n\nDolní Žďár (dříve \"Dolní Brand\", ) je část města Ostrov v okrese Karlovy Vary. Nachází se na severu Ostrova. Prochází zde silnice I/25. Je zde evidováno 183 adres. V roce 2011 zde trvale žilo 306 obyvatel.\n\nDolní Žďár leží v katastrálním území Dolní Žďár u Ostrova o rozloze 3,62 km.\n\nPrvní písemná zmínka o vesnici pochází ze 13. století.\n\n\n"}
{"id": "530407", "url": "https://cs.wikipedia.org/wiki?curid=530407", "title": "Hanušov", "text": "Hanušov\n\nHanušov () je samota, část města Ostrov v okrese Karlovy Vary. Nachází se asi 5 km na sever od Ostrova. Není zde evidována žádná adresa. V roce 2011 zde trvale nikdo nežil.\n\nHanušov je také název katastrálního území o rozloze 2,55 km².\n\nPrvní písemná zmínka o vesnici pochází z roku 1557.\n\n"}
{"id": "530408", "url": "https://cs.wikipedia.org/wiki?curid=530408", "title": "Hluboký (Ostrov)", "text": "Hluboký (Ostrov)\n\nHluboký () je malá vesnice, část města Ostrov v okrese Karlovy Vary. Nachází se asi 3,5 km na severozápad od Ostrova. Je zde evidováno 34 adres. V roce 2011 zde trvale žilo 78 obyvatel.\n\nHluboký je také název katastrálního území o rozloze 2,97 km.\n\nPrvní písemná zmínka o vesnici pochází z roku 1557.\n\n"}
{"id": "530409", "url": "https://cs.wikipedia.org/wiki?curid=530409", "title": "Horní Žďár (Ostrov)", "text": "Horní Žďár (Ostrov)\n\nHorní Žďár (dříve \"Horní Brand\", ) je část města Ostrov v okrese Karlovy Vary. Nachází se na severu Ostrova. Prochází zde silnice I/25. Je zde evidováno 88 adres. V roce 2011 zde trvale žilo 265 obyvatel.\n\nHorní Žďár leží v katastrálním území Horní Žďár u Ostrova o rozloze 4,26 km.\n\nPrvní písemná zmínka o obci pochází ze 13. století.\n\n"}
{"id": "530410", "url": "https://cs.wikipedia.org/wiki?curid=530410", "title": "Květnová", "text": "Květnová\n\nKvětnová (do roku 1948 poté do roku 1950 \"Louka\") je vesnice, část města Ostrov v okrese Karlovy Vary. Nachází se asi tři kilometry na severovýchod od Ostrova. Je zde evidováno 55 adres. V roce 2011 zde trvale žilo 162 obyvatel.\n\nKvětnová je také název katastrálního území o rozloze 8,08 km².\n\nPrvní písemná zmínka o vesnici pochází z roku 1273, kdy patřila doksanskému klášteru. Založena však byla německými osadníky již na počátku třináctého století.\n\n"}
{"id": "530411", "url": "https://cs.wikipedia.org/wiki?curid=530411", "title": "Liticov", "text": "Liticov\n\nLiticov () je část města Ostrov v okrese Karlovy Vary. Nachází se na jihovýchodě Ostrova. Jsou zde evidovány dvě adresy. V roce 2011 zde trvale žili tři obyvatelé.\n\nLiticov leží v katastrálním území Mořičov o výměře 8,17 km.\n\nPrvní písemná zmínka o vesnici pochází z roku 1654.\n\n"}
{"id": "530412", "url": "https://cs.wikipedia.org/wiki?curid=530412", "title": "Maroltov", "text": "Maroltov\n\nMaroltov () je malá vesnice, část města Ostrov v okrese Karlovy Vary. Nachází se asi 4,5 km na severovýchod od Ostrova. Je zde evidováno 10 adres. V roce 2011 zde trvale žilo 18 obyvatel.\nMaroltov je také název katastrálního území o rozloze 2,13 km.\n\nPrvní písemná zmínka o vesnici pochází z roku 1525.\n\n\n"}
{"id": "530413", "url": "https://cs.wikipedia.org/wiki?curid=530413", "title": "Mořičov", "text": "Mořičov\n\nMořičov () je malá vesnice, část města Ostrov v okrese Karlovy Vary. Nachází se asi 3 km na východ od Ostrova. Prochází zde silnice II/221. Je zde evidováno 46 adres. V roce 2011 zde trvale žilo 67 obyvatel.\n\nMořičov je také název katastrálního území o rozloze 8,17 km. V katastrálním území Mořičov leží i Liticov.\n\nPrvní písemná zmínka o vesnici pochází z roku 1525.\n\nJihozápadně od vesnice stojí zřícenina barokního loveckého zámečku z první poloviny osmnáctého století.\n\n"}
{"id": "530414", "url": "https://cs.wikipedia.org/wiki?curid=530414", "title": "Vykmanov (Ostrov)", "text": "Vykmanov (Ostrov)\n\nVykmanov () je část města Ostrov v okrese Karlovy Vary. Nachází se na severu Ostrova. Je zde evidováno 26 adres. V roce 2011 zde trvale žilo 1205 obyvatel.\n\nVykmanov leží v katastrálním území Vykmanov u Ostrova o rozloze 1,92 km².\n\nPrvní písemná zmínka o vesnici pochází z roku 1409.\n\n"}
{"id": "530415", "url": "https://cs.wikipedia.org/wiki?curid=530415", "title": "Brť", "text": "Brť\n\nBrť () je malá vesnice, část obce Otročín v okrese Karlovy Vary. Nachází se asi 1,5 km na sever od Otročína. Je zde evidováno 35 adres. V roce 2011 zde trvale žilo 95 obyvatel.\n\nBrť je také název katastrálního území o rozloze 4,87 km.\n\nPrvní písemná zmínka o vesnici pochází z roku 1380.\n\n"}
{"id": "530416", "url": "https://cs.wikipedia.org/wiki?curid=530416", "title": "Měchov", "text": "Měchov\n\nMěchov () je malá vesnice, část obce Otročín v okrese Karlovy Vary. Nachází se asi 2,5 km na sever od Otročína. Je zde evidováno 37 adres. V roce 2011 zde trvale žilo 60 obyvatel.\n\nMěchov je také název katastrálního území o rozloze 7,78 km.\n\nPrvní písemná zmínka o vesnici pochází z roku 1536.\n"}
{"id": "530417", "url": "https://cs.wikipedia.org/wiki?curid=530417", "title": "Poseč", "text": "Poseč\n\nPoseč () je malá vesnice, část obce Otročín v okrese Karlovy Vary. Nachází se asi 2 km na východ od Otročína. Prochází tudy železniční trať Rakovník – Bečov nad Teplou. Je zde evidováno 24 adres. V roce 2011 zde trvale žilo 49 obyvatel.\n\nPoseč je také název katastrálního území o rozloze 4,64 km.\n\nPrvní písemná zmínka o vesnici pochází z roku 1490.\n\n\n"}
{"id": "530418", "url": "https://cs.wikipedia.org/wiki?curid=530418", "title": "Tisová (Otročín)", "text": "Tisová (Otročín)\n\nTisová () je malá vesnice, část obce Otročín v okrese Karlovy Vary. Nachází se asi 3 km na západ od Otročína. Je zde evidováno 20 adres. V roce 2011 zde trvale žilo 19 obyvatel.\n\nTisová leží v katastrálním území Tisová u Otročína o rozloze 5,08 km.\n\nPrvní písemná zmínka o vesnici pochází z roku 1233.\n\n"}
{"id": "530419", "url": "https://cs.wikipedia.org/wiki?curid=530419", "title": "Bludná", "text": "Bludná\n\nBludná () je osada, část obce Pernink v okrese Karlovy Vary. Nachází se asi 4,5 km na severovýchod od Perninku, přímo na hlavním hřebeni Krušných hor, na staré císařské cestě vedoucí z Horní Blatně do Božího Daru. Jsou zde evidovány tři adresy. V roce 2011 zde trvale nikdo nežil.\n\nBludná leží v katastrálním území Pernink o výměře 15,71 km.\n\nPrvní písemná zmínka o Bludné pochází z roku 1520 v souvislosti s těžbou železné a cínové rudy, ale obec je pravděpodobně starší.\n\nPři sčítání v roce 1872 zde žilo 56 převážně německy hovořících obyvatel v 9 domech.\n\n"}
{"id": "530420", "url": "https://cs.wikipedia.org/wiki?curid=530420", "title": "Rybná", "text": "Rybná\n\nRybná (dříve ) je malá vesnice, část obce Pernink v okrese Karlovy Vary. Nachází se asi 1,5 km na východ od Perninku. Je zde evidováno 14 adres. V roce 2011 zde trvale žilo šest obyvatel.\n\nRybná leží v katastrálním území Pernink o výměře 15,71 km².\n\nPrvní písemná zmínka o vesnici pochází z roku 1341.\n\nSeverně a západně od osady se nachází přírodní památka Pernink.\n\n"}
{"id": "530422", "url": "https://cs.wikipedia.org/wiki?curid=530422", "title": "Ottův divadelní slovník", "text": "Ottův divadelní slovník\n\nOttův divadelní slovník je základní dílo české divadelní literatury, obsahující informace o evropských hercích a herečkách, divadelních režisérech, ředitelích a dramaticích. Slovník zůstal nedokončen, obsáhl pouze hesla po písmeno G (Aabel – Gatty).\n"}
{"id": "530424", "url": "https://cs.wikipedia.org/wiki?curid=530424", "title": "Stráň (Potůčky)", "text": "Stráň (Potůčky)\n\nStráň () je malá vesnice, část obce Potůčky v okrese Karlovy Vary. Nachází se asi 1 km na jihozápad od Potůčků. Prochází zde silnice II/221. Je zde evidováno 25 adres. V roce 2011 zde trvale žilo 34 obyvatel.\n\nStráň leží v katastrálním území Potůčky o výměře 32,02 km².\n\nPrvní písemná zmínka o vesnici pochází z roku 1785.\n\n\n"}
{"id": "530425", "url": "https://cs.wikipedia.org/wiki?curid=530425", "title": "Michele Tenore", "text": "Michele Tenore\n\nMichele Tenore (5. květen 1780 Neapol – 19. červenec 1861 tamtéž) byl italský botanik, který působil hlavně v Neapoli. \n\nTenore studoval universitu v Neapoli, kterou ukončil lékařským titulem roku 1800. Jeho přáteli byli botanici Domenico Maria Leone Cirillo (1739-1799) a Vincenzo Petagna (1734-1810), s nimiž podnikl mnoho botanických exkurzí do kraje Abruzzo a zvláště do Majella a pořádal i soukromé botanické kurzy. \n\nTenore se podílel i na založení botanické zahrady v Neapoli a v roce 1850 se stal jejím ředitelem. Také působil jako prezident Accademia nazionale delle scienze.\n\n\n"}
{"id": "530426", "url": "https://cs.wikipedia.org/wiki?curid=530426", "title": "Borek (Pšov)", "text": "Borek (Pšov)\n\nBorek () je malá vesnice, část obce Pšov v okrese Karlovy Vary. Nachází se asi 2 km na západ od Pšova. Prochází zde silnice II/193, podle Borku se též jmenuje zastávka Borek u Žlutic na trati 161, která leží asi 2 km od Borku. Je zde evidováno 21 adres. V roce 2011 zde trvale žilo 24 obyvatel.\n\nBorek leží v katastrálním území Borek u Štědré o rozloze 5,4 km.\n\nVe vsi se nachází Borecký Mlýn, který se v současné době zabývá chovem ryb a také Borecký rybník.\n\nPrvní písemná zmínka o vesnici pochází z roku 1360.\n\n\n"}
{"id": "530427", "url": "https://cs.wikipedia.org/wiki?curid=530427", "title": "Chlum (Pšov)", "text": "Chlum (Pšov)\n\nChlum () je malá vesnice, část obce Pšov v okrese Karlovy Vary. Nachází se asi 4,5 km na jihovýchod od Pšova. Je zde evidováno 50 adres. V roce 2011 zde trvale žilo 57 obyvatel.\n\nChlum leží v katastrálním území Chlum u Novosedel o rozloze 11,18 km².\n\nVes ležící na severovýchodním úbočí Chlumské hory vznikla v roce 1115. Domy jsou seskupeny do nepravidelného čtyřúhelníku, kterému dominuje kostel svatého Jiljí.\n\n\n"}
{"id": "530428", "url": "https://cs.wikipedia.org/wiki?curid=530428", "title": "Kolešov (Pšov)", "text": "Kolešov (Pšov)\n\nKolešov () je malá vesnice, část obce Pšov v okrese Karlovy Vary. Nachází se asi 3 km na severovýchod od Pšova, 4 km jihovýchodně od Žlutic. V těsném sousedství prochází silnice II/205 ze Žlutic do Manětína. Je zde evidováno 12 adres, stálí obyvatelé po revoluci postupně odcházeli. V roce 1991 zde bylo přihlášeno 6 obyvatel, v roce 2001 čtyři a dle sčítání v roce 2011 zde trvale nežije nikdo. Ves má v současnosti charakter rekreačního letoviska, kdy většina domů je obývána jen sezónně.\n\nKolešov leží v katastrálním území Kolešov u Žlutic o rozloze 1,35 km.\n\nPrvní písemná zmínka o vesnici pochází z roku 1239, kdy se zde připomíná vladyka Nekmíř z Kolešova.\n\nSeznam pamětihodností obce Kolešov.\n\n\nDíky blízkosti silnice 205 má ves v pracovní dny a neděle přímé autobusové spojení se Žluticemi, Manětínem a Plzní.\n\nŽelezniční spojení je ze zastávky Záhořice vzdálené asi 1300 m severně od vsi, osobní vlaky na regionální trati Bečov nad Teplou – Žlutice – Blatno u Jesenice – Rakovník jezdí zhruba v 7–8 párech každý den.\n\nJihovýchodně asi 400 m od vsi roste solitérní památný strom jasan ztepilý (Kolešovský jasan).\n\n\n"}
{"id": "530429", "url": "https://cs.wikipedia.org/wiki?curid=530429", "title": "Močidlec", "text": "Močidlec\n\nMočidlec () je vesnice, část obce Pšov v okrese Karlovy Vary. Nachází se asi 4 km na východ od Pšova. Prochází zde silnice II/205. Je zde evidováno 53 adres. V roce 2011 zde trvale žilo 63 obyvatel.\n\nMočidlec je také název katastrálního území o rozloze 10,12 km.\n\nPrvní písemná zmínka o vesnici pochází z roku 1204.\n\n\n"}
{"id": "530430", "url": "https://cs.wikipedia.org/wiki?curid=530430", "title": "Novosedly (Pšov)", "text": "Novosedly (Pšov)\n\nNovosedly () je vesnice, část obce Pšov v okrese Karlovy Vary. Nachází se asi 3 km na jihovýchod od Pšova. Je zde evidováno 53 adres. V roce 2011 zde trvale žilo 196 obyvatel.\n\nNovosedly leží v katastrálním území Novosedly u Žlutic o rozloze 9,18 km².\n\nU vesnice byl odkryt žárový hrob z doby halštatské. Pochází z něj soudkovitá nádoba zdobená svislými nehtovými vrypy pod okrajem, která obsahovala zbytky spálených kostí. Nádoba je 99 cm vysoká a její průměr se pohybuje od 77 do 98 centimetrů. Uložena byla v karlovarském muzeu.\n\nPrvní písemná zmínka o vesnici pochází z roku 1358 a dokládá existenci zdejšího farního kostela. V roce 1428 je také poprvé zmíněna tvrz v držení Cukra z Tamfeldu, kterému patřila ještě v roce 1447. V šestnáctém století byla vesnice rozdělena na dva díly. První v letech 1546–1580 patřil k Brložci, se kterým byl připojena k Rabštejnu nad Střelou a později od roku 1578 ke Žluticím Kokořovců z Kokořova. Druhou část vlastnili Lauenburkové z Toužimi, od kterých ji roku 1623 koupil Petr Adam z Kokořova. Někdy předtím tvrz beze zbytku zanikla.\n\n\n"}
{"id": "530431", "url": "https://cs.wikipedia.org/wiki?curid=530431", "title": "Semtěš (Pšov)", "text": "Semtěš (Pšov)\n\nSemtěš () je malá vesnice, část obce Pšov v okrese Karlovy Vary. Nachází se asi 3 km na severozápad od Pšova. Je zde evidováno 19 adres. V roce 2011 zde trvale žilo 36 obyvatel.\n\nSemtěš leží v katastrálním území Semtěš u Žlutic o rozloze 2,44 km.\n\nPrvní písemná zmínka o vesnici pochází z roku 1379.\n\n\n"}
{"id": "530434", "url": "https://cs.wikipedia.org/wiki?curid=530434", "title": "Bor (Sadov)", "text": "Bor (Sadov)\n\nBor () je vesnice, část obce Sadov v okrese Karlovy Vary. Nachází se asi 2,5 km na východ od Sadova. Je zde evidováno 82 adres. V roce 2011 zde trvale žilo 273 obyvatel.\n\nBor leží v katastrálním území Bor u Karlových Var o rozloze 7,6 km.\n\nPrvní písemná zmínka o vesnici pochází z roku 1369.\n\n\n"}
{"id": "530435", "url": "https://cs.wikipedia.org/wiki?curid=530435", "title": "Podlesí (Sadov)", "text": "Podlesí (Sadov)\n\nPodlesí () je malá vesnice, část obce Sadov v okrese Karlovy Vary. Nachází se asi 1,5 km na severozápad od Sadova. Je zde evidováno 38 adres. V roce 2011 zde trvale žilo 121 obyvatel.\n\nPodlesí leží v katastrálním území Podlesí u Sadova o rozloze 2,84 km.\n\nPrvní písemná zmínka o vesnici pochází z roku 1557.\n\n"}
{"id": "530436", "url": "https://cs.wikipedia.org/wiki?curid=530436", "title": "Dražov", "text": "Dražov\n\nDražov () je vesnice, část obce Stanovice v okrese Karlovy Vary. Nachází se asi 4 km na jihovýchod od Stanovic. Je zde evidováno 75 adres. V roce 2011 zde trvale žilo 129 obyvatel.\n\nDražov je také název katastrálního území o rozloze 13,72 km.\n\nPrvní písemná zmínka o vesnici pochází z roku 1475.\n\n\n"}
{"id": "530437", "url": "https://cs.wikipedia.org/wiki?curid=530437", "title": "Hlinky", "text": "Hlinky\n\nHlinky (německy \"Leimgruben\") je malá vesnice, část obce Stanovice v okrese Karlovy Vary. Nachází se asi 6 km na jih od Stanovic. Prochází zde silnice II/208. Je zde evidováno 41 adres. V roce 2011 zde trvale žilo 124 obyvatel.\n\nHlinky je také název katastrálního území o rozloze 5,1 km.\n\nPrvní písemná zmínka o vesnici pochází z roku 1726.\n\n"}
{"id": "530438", "url": "https://cs.wikipedia.org/wiki?curid=530438", "title": "Nové Stanovice", "text": "Nové Stanovice\n\nNové Stanovice () je malá vesnice, část obce Stanovice v okrese Karlovy Vary. Nachází se asi 2,5 km na jihovýchod od Stanovic. Je zde evidováno 28 adres. Na sever od vesnice se nachází vodní nádrž Stanovice se zbytky původní příjezdové cesty do Stanovic a zatopeným Farským mostem staré cesty na Pilu. V roce 2011 zde trvale žilo 23 obyvatel.\n\nNové Stanovice leží v katastrálním území Stanovice o výměře 12,79 km.\n\nPrvní písemná zmínka o obci Nové Stanovice je z roku 1813, kdy je zde uvedeno 24 obyvatel. Ke konci války, 19. března 1945, spadlo při bombardování Karlových Varů jižně od Nových Stanovic, v blízkosti usedlosti Na Močidlech, deset amerických pum. Po odsunu sudetských Němců po druhé světové válce došlo prakticky k vylidnění vesnice. V roce 1900 bylo v Nových Stanovicích 32 domů a 217 obyvatel. Při sčítání lidu v roce 1991 tam žilo trvale 6 osob, zbylé objekty jsou využívány rekreačně.\n\nV obci se nachází památkově chráněný dům čp. 13 (památkou je od roku 1958). Jedná se o venkovskou usedlost z 19. století s pekařskou pecí, která dnes slouží jako rekreační chata. Dalšími významnými budovami jsou dům s vyhlídkovou zvoničkou, která bývala dříve nejvýstavnější budovou v obci a býval zde hostinec. Dále bývalá školní budova, sloužící jako obytná a již odstraněná „vrchnostenská ovčárna“.\n\n"}
{"id": "530443", "url": "https://cs.wikipedia.org/wiki?curid=530443", "title": "Kamenec (Stráž nad Ohří)", "text": "Kamenec (Stráž nad Ohří)\n\nKamenec () je malá vesnice, část obce Stráž nad Ohří v okrese Karlovy Vary. Nachází se asi 2,5 km na severovýchod od Stráže nad Ohří. Je zde evidováno 10 adres. V roce 2011 zde trvale žilo devět obyvatel.\n\nKamenec leží v katastrálním území Korunní o výměře 1,41 km.\n\nPrvní písemná zmínka o vesnici pochází z roku 1460.\n\nPři sčítání lidu v roce 1921 zde žilo 89 obyvatel (z toho 39 mužů) německé národnosti a římskokatolického vyznání. Podle sčítání lidu z roku 1930 měla vesnice 88 obyvatel se stejnou národností a náboženskou strukturou.\n\n\n"}
{"id": "530444", "url": "https://cs.wikipedia.org/wiki?curid=530444", "title": "Korunní", "text": "Korunní\n\nKorunní () je malá vesnice, část obce Stráž nad Ohří v okrese Karlovy Vary. Nachází se asi 2 km na severovýchod od Stráže nad Ohří. Je zde evidováno 24 adres. V roce 2011 zde trvale žilo 47 obyvatel.\n\nKorunní je také název katastrálního území o rozloze 1,41 km². V katastrálním území Korunní leží i Kamenec.\n\nHistorický název vesnice Krondorf může znamenat korunní ves (vesnice založená na královském majetku), nebo podle starších výkladů může být odvozen z německého slova Kranich či ze středně německého slova krane (v obou případech s významem jeřáb). V historických pramenech se název objevuje ve tvarech: Crondorf (1460), Krondorffie (1488), Krondorff (1593, 1629) a Krondorf (1787).\n\nPrvní písemná zmínka o vesnici pochází z roku 1460.\n\nPři sčítání lidu v roce 1921 zde žilo 205 obyvatel (z toho 97 mužů), kteří byli až na šest cizinců německé národnosti. Kromě pěti evangelíků byli členy římskokatolické církve. Podle sčítání lidu z roku 1930 měla vesnice 199 obyvatel: tři Čechoslováky a 196 Němců. Všichni se hlásili k římskokatolické církvi.\n\n\n"}
{"id": "530445", "url": "https://cs.wikipedia.org/wiki?curid=530445", "title": "Malý Hrzín", "text": "Malý Hrzín\n\nMalý Hrzín () je malá vesnice, část obce Stráž nad Ohří v okrese Karlovy Vary. Nachází se asi 4,5 km na sever od Stráže nad Ohří. Je zde evidováno 18 adres. V roce 2011 zde trvale žil jeden obyvatel.\n\nMalý Hrzín je také název katastrálního území o rozloze 2,22 km.\n\nPrvní písemná zmínka o vesnici pochází z roku 1357.\n\nPři sčítání lidu v roce 1921 zde žilo 110 obyvatel (z toho 57 mužů) německé národnosti a římskokatolického vyznání. Podle sčítání lidu z roku 1930 měla vesnice 112 obyvatel se stejnou národnostní a náboženskou strukturou.\n\n\n"}
{"id": "530447", "url": "https://cs.wikipedia.org/wiki?curid=530447", "title": "Osvinov", "text": "Osvinov\n\nOsvinov () je malá vesnice, část obce Stráž nad Ohří v okrese Karlovy Vary. Nachází se asi 2,5 km na severozápad od Stráže nad Ohří. Je zde evidováno 29 adres. V roce 2011 zde trvale žilo 23 obyvatel.\n\nOsvinov je také název katastrálního území o rozloze 7,65 km². V katastrálním území Osvinov leží i Stráž nad Ohří.\n\nPrvní písemná zmínka o vesnici pochází z roku 1357.\nVe vesnici působí od roku 2006 občanské sdružení Zamenis, jehož náplní je záchrana izolované populace užovky stromové v údolí Ohře, odhadované na 400–600 jedinců. V rámci záchranného programu jsou budována umělá líhniště. V místním infocentru je možné se s tímto hadem setkat a seznámit se s jeho ochranou.\n\n\n"}
{"id": "530448", "url": "https://cs.wikipedia.org/wiki?curid=530448", "title": "Peklo (Stráž nad Ohří)", "text": "Peklo (Stráž nad Ohří)\n\nPeklo () je malá vesnice, část obce Stráž nad Ohří v okrese Karlovy Vary. Nachází se asi 1,5 km na severozápad od Stráže nad Ohří. Je zde evidováno 6 adres. V roce 2011 zde trvale žili dva obyvatelé.\n\nPeklo je také název katastrálního území o rozloze 3,89 km². V katastrálním území Peklo leží i Stráž nad Ohří.\n\nPrvní písemná zmínka o vesnici pochází z roku 1545.\n\nPři sčítání lidu v roce 1921 zde žilo 101 obyvatel (z toho 48 mužů), z nichž byl jeden Čechoslovák, 92 Němců a jeden cizinec. Kromě osmi evangelíků všichni se všichni hlásili k římskokatolické církvi. Podle sčítání lidu z roku 1930 měla vesnice 95 obyvatel: jednoho Čechoslováka a 94 Němců. Všichni byli římskými katolíky.\n\n"}
{"id": "530449", "url": "https://cs.wikipedia.org/wiki?curid=530449", "title": "Smilov (Stráž nad Ohří)", "text": "Smilov (Stráž nad Ohří)\n\nSmilov () je malá vesnice, část obce Stráž nad Ohří v okrese Karlovy Vary. Nachází se asi 5 km na severovýchod od Stráže nad Ohří. Je zde evidováno 49 adres. V roce 2011 zde trvale žilo 24 obyvatel.\n\nSmilov leží v katastrálním území Smilov nad Ohří o rozloze 2,75 km².\n\nPůvodní německý název vesnice byl ve významu Smilova ves. Úvodní písmeno S bylo později považováno za středněhornoněmeckou předložku a postupnými úpravami vznikl mladší název . V historických pramenech se jméno vsi objevuje ve tvarech: Smylow a Smylendorf (1375), Mildendorf (1545), Millndorf (1528), Mulendorff (1588) a Mühlendorf (1787 a 1846).\n\nPrvní písemná zmínka o vesnici pochází z roku 1357.\n\nPodle urbáře kláštereckého panství z roku 1649 chodili lidé ze Smilova robotovat na poplužní dvůr v Černýši.\n\nPři sčítání lidu v roce 1921 zde žilo 139 obyvatel (z toho 62 mužů) německé národnosti, kteří byli kromě dvou evangelíků římskými katolíky. Podle sčítání lidu z roku 1930 měla vesnice 147 obyvatel německé národnosti, kteří se s výjimkou jednoho evangelíka hlásili k římskokatolické církvi.\n\n"}
{"id": "530450", "url": "https://cs.wikipedia.org/wiki?curid=530450", "title": "Srní (Stráž nad Ohří)", "text": "Srní (Stráž nad Ohří)\n\nSrní () je malá vesnice, část obce Stráž nad Ohří v okrese Karlovy Vary. Nachází se asi 4 km na sever od Stráže nad Ohří. Je zde evidováno 33 adres. V roce 2011 zde trvale žilo pět obyvatel.\n\nSrní leží v katastrálním území Srní u Boče o rozloze 4,73 km.\n\nPrvní písemná zmínka o vesnici pochází z roku 1357.\n\nPři sčítání lidu v roce 1921 zde žilo 231 obyvatel (z toho 113 mužů) německé národnosti a římskokatolického vyznání. Podle sčítání lidu z roku 1930 měla vesnice 233 obyvatel se stejnou národnostní a náboženskou strukturou.\n\n"}
{"id": "530451", "url": "https://cs.wikipedia.org/wiki?curid=530451", "title": "Horní Tašovice", "text": "Horní Tašovice\n\nHorní Tašovice () je vesnice, část obce Stružná v okrese Karlovy Vary. Nachází se asi 2 km na jih od Stružné. Prochází zde silnice I/6. Je zde evidováno 73 adres. V roce 2011 zde trvale žilo 74 obyvatel.\n\nHorní Tašovice je také název katastrálního území o rozloze 5,2 km². V katastrálním území Horní Tašovice leží i Nová Víska.\n\nVesnice leží v údolí, kterým protéká Lomnický potok. Nad vesnicí vede po mostě silnice I. třídy č. 6 Praha–Karlovy Vary.\n\nPrvní písemná zmínka o vesnici pochází z roku 1455.\n\n"}
{"id": "530452", "url": "https://cs.wikipedia.org/wiki?curid=530452", "title": "Nová Víska (Stružná)", "text": "Nová Víska (Stružná)\n\nNová Víska () je malá vesnice, část obce Stružná v okrese Karlovy Vary. Nachází se asi 1,5 km na jihozápad od Stružné. Je zde evidováno 18 adres. V roce 2011 zde trvale žilo 28 obyvatel. Nová Víska leží v katastrálním území Horní Tašovice o výměře 5,2 km².\n\nPrvní písemná zmínka o vesnici pochází z roku 1654.\n\n"}
{"id": "530453", "url": "https://cs.wikipedia.org/wiki?curid=530453", "title": "Peklo (Stružná)", "text": "Peklo (Stružná)\n\nPeklo () je malá vesnice, část obce Stružná v okrese Karlovy Vary. Nachází se asi 2,5 km na západ od Stružné. Je zde evidováno 11 adres. V roce 2011 zde trvale žili čtyři obyvatelé.\n\nPeklo leží v katastrálním území Žalmanov o výměře 4,95 km².\n\nPrvní písemná zmínka o vesnici pochází z roku 1847.\n\n"}
{"id": "530454", "url": "https://cs.wikipedia.org/wiki?curid=530454", "title": "Žalmanov", "text": "Žalmanov\n\nŽalmanov (dříve Zalmanov, ) je malá vesnice, část obce Stružná v okrese Karlovy Vary. Nachází se asi 1,5 km na západ od Stružné. Je zde evidováno 49 adres. V roce 2011 zde trvale žilo 145 obyvatel.\n\nŽalmanov je také název katastrálního území o rozloze 4,95 km². V katastrálním území Žalmanov leží i Peklo.\n\nProchází tudy silnice I/6. Okolí vsi je zemědělsky využíváno a mírně zalesněno. Na severu obce se nachází bývalá vesnice Činov.. Dnes je na jejím místě stejnojmenná skládka komunální odpadu pro Karlovy Vary a přilehlé okolí.\n\nPrvní písemná zmínka o vesnici pochází z roku 1283.\n\n\n"}
{"id": "530455", "url": "https://cs.wikipedia.org/wiki?curid=530455", "title": "Sedlečko (Šemnice)", "text": "Sedlečko (Šemnice)\n\nSedlečko () je vesnice, část obce Šemnice v okrese Karlovy Vary. Nachází se asi 1,5 km na západ od Šemnic. Je zde evidováno 57 adres. V roce 2011 zde trvale žilo 232 obyvatel.\n\nSedlečko leží v katastrálním území Sedlečko u Karlových Var o rozloze 6,48 km.\n\nPrvní písemná zmínka o vesnici pochází z roku 1465.\n\n"}
{"id": "530456", "url": "https://cs.wikipedia.org/wiki?curid=530456", "title": "Brložec (Štědrá)", "text": "Brložec (Štědrá)\n\nBrložec () je malá vesnice, část obce Štědrá v okrese Karlovy Vary. Nachází se asi 3,5 km na západ od Štědré. Prochází zde silnice II/207. Je zde evidováno 30 adres. V roce 2011 zde trvale žilo 41 obyvatel.\n\nBrložec leží v katastrálním území Brložec u Štědré o rozloze 4,55 km.\n\nPrvní písemná zmínka o vesnici pochází z roku 1358.\n\n\n"}
{"id": "530457", "url": "https://cs.wikipedia.org/wiki?curid=530457", "title": "Domašín (Štědrá)", "text": "Domašín (Štědrá)\n\nDomašín () je malá vesnice, část obce Štědrá v okrese Karlovy Vary. Nachází se asi 5 km na jihovýchod od Štědré. Je zde evidováno 8 adres. V roce 2011 zde trvale žilo devět obyvatel.\n\nDomašín leží v katastrálním území Domašín u Zbraslavi o rozloze 4,61 km².\n\nPrvní písemná zmínka o vesnici pochází z roku 1253.\n\n"}
{"id": "530458", "url": "https://cs.wikipedia.org/wiki?curid=530458", "title": "Lažany (Štědrá)", "text": "Lažany (Štědrá)\n\nLažany () jsou malá vesnice, část obce Štědrá v okrese Karlovy Vary. Nachází se asi 1 km na západ od Štědré. První písemná zmínka o obci pochází z roku 1472. V obci stojí kaple sv. Floriána s barokní lomenicí, věžičkou a valbovou střechou. Svátek sv. Floriána byl v Lažanech vždy dnem klidu. Další dvě kaple byly v obci v době socializmu zbořeny. V roce 1945 měla obec 233 obyvatel v 57 domech. V roce 2009 měla obec 98 obyvatel ve 24 domech. Va obci je 6 rekreačních objektů a meditační centrum. Prochází zde silnice II/207. Je zde evidováno 31 adres. V roce 2011 zde trvale žilo 80 obyvatel.\n\nLažany leží v katastrálním území Lažany u Štědré o rozloze 5,96 km².\n\nPrvní písemná zmínka o vesnici pochází z roku 1379.\n\n\n"}
{"id": "530459", "url": "https://cs.wikipedia.org/wiki?curid=530459", "title": "Mostec", "text": "Mostec\n\nMostec () je osada, část obce Štědrá v okrese Karlovy Vary. Nachází se asi 2 km na sever od Štědré. Je zde evidováno 5 adres. V roce 2011 zde trvale žilo pět obyvatel.\n\nMostec je také název katastrálního území o rozloze 2,83 km².\n\nPrvní písemná zmínka pochází z roku 1379.\n\n"}
{"id": "530460", "url": "https://cs.wikipedia.org/wiki?curid=530460", "title": "Prohoř", "text": "Prohoř\n\nProhoř () je malá vesnice, část obce Štědrá v okrese Karlovy Vary. Nachází se asi 2,5 km na jih od Štědré. Je zde evidováno 33 adres. V roce 2011 zde trvale žilo 47 obyvatel.\n\nProhoř je také název katastrálního území o rozloze 6,73 km².\n\nVe čtrnáctém století bývala vesnice rozdělená na dva díly. První patřil ke Štědrému hrádku, ale druhý okolo roku vlastnil Jetřich a po něm jeho stejnojmenný syn, kteří snad byli předky Martických z Rabštejna. Podle jiných zdrojů však právě Jetřichova část patřila ke Štědrému hrádku. Jistým předkem Martických byl až Bedřich z Prohoře připomínaný v roce 1360. Jeho nástupcem byl Vilém, který zemřel okolo roku 1380 a jeho příbuzní panství prodali. Roku 1388 byl jeho majitelem Heřman z Prohoře na Brložci. Vesnice nebo její část později patřila Hynkovi Rabštejnskému a jeho synům Hynkovi a Rackovi, kteří se psali také z Prohoře. Část získali také Caltové z Kamenné Hory. Janu Caltovi panství patřilo ještě roku 1456, ale později připadlo pánům z Gutštejna, kteří je připojili k Prohořskému hrádku. Od roku 1578 Prohoř i s Prohořským hrádkem přičlenili Hasištejnští z Lobkovic natrvalo ke Žluticím.\n\n\n"}
{"id": "530461", "url": "https://cs.wikipedia.org/wiki?curid=530461", "title": "Přestání", "text": "Přestání\n\nPřestání () je malá vesnice, část obce Štědrá v okrese Karlovy Vary. Nachází se asi 3 km na severozápad od Štědré. Je zde evidováno 7 adres. V roce 2011 zde trvale žilo dvanáct obyvatel.\n\nPřestání je také název katastrálního území o rozloze 3 km².\n\nPrvní písemná zmínka o vesnici pochází z roku 1379.\n\n"}
{"id": "530463", "url": "https://cs.wikipedia.org/wiki?curid=530463", "title": "Zbraslav (Štědrá)", "text": "Zbraslav (Štědrá)\n\nZbraslav () je malá vesnice, část obce Štědrá v okrese Karlovy Vary. Nachází se asi 3 km na jihovýchod od Štědré. Prochází zde silnice II/193. Je zde evidováno 25 adres. V roce 2011 zde trvale žilo 63 obyvatel.\n\nZbraslav leží v katastrálním území Zbraslav u Štědré o rozloze 4,24 km².\n\nPrvní písemná zmínka o vesnici pochází z roku 1379.\n\n\n"}
{"id": "530465", "url": "https://cs.wikipedia.org/wiki?curid=530465", "title": "Britpop", "text": "Britpop\n\nBritpop je podžánr alternativního rocku, který vznikl začátkem 90. let ve Velké Británii. Toto hudební hnutí, inspirované \"klasickým\" britským kytarovým popem 60. a 70. let, se vyvinulo v reakci na rozličné hudební a kulturní trendy 80. a 90. let, především na ve Spojených státech populární grunge, které získávalo na popularitě i v Evropě. Britpopové skupiny obdivovaly například The Beatles, The Kinks, The Rolling Stones, Small Faces, ale i glamrockové či punkové formace. Svým vzhledem se přibližovaly subkultuře mods, která si potrpěla na upravený zevnějšek (oproti tomu grunge znamená \"\"roztrhaný\"\", \"\"špinavý\"\").Zpěvák kapely Blur Damon Albarn řekl: „Pokud cílem punku bylo asi se zbavit hippies, pak mým cílem je zbavit se grunge.\"\n\nVůdčími skupinami byly Oasis, Suede a Blur, které proměnily britskou alternativní scénu v mainstream a vytvořily tak páteř pro \"Cool Britannia\", tj. britskou kulturní scénu 90. let. Dalšími komerčně úspěšnými skupinami byly například Pulp nebo Elastica.\n\n"}
{"id": "530467", "url": "https://cs.wikipedia.org/wiki?curid=530467", "title": "Bezděkov (Toužim)", "text": "Bezděkov (Toužim)\n\nBezděkov () je malá vesnice, část města Toužim v okrese Karlovy Vary. Nachází se asi 6 km na jih od Toužimi. Je zde evidováno 20 adres. V roce 2011 zde trvale žilo 38 obyvatel.\n\nBezděkov leží v katastrálním území Bezděkov u Prachomet o rozloze 5,22 km.\n\nPrvní písemná zmínka o vesnici pochází z roku 1421.\n"}
{"id": "530468", "url": "https://cs.wikipedia.org/wiki?curid=530468", "title": "Branišov (Toužim)", "text": "Branišov (Toužim)\n\nBranišov () je malá vesnice, část města Toužim v okrese Karlovy Vary. Nachází se asi 7,5 km na jih od Toužimi. Je zde evidováno 22 adres. V roce 2011 zde trvale žilo osm obyvatel.\n\nBranišov je také název katastrálního území o rozloze 3,87 km.\n\nPo vesnici je nazvána jihozápadní část Třebouňského vrchu, Branišovský vrch, na jehož úpatí se ves rozkládá.\n\nPrvní písemná zmínka o vesnici pochází z roku 1322.\n\nNa katastru vesnice se nachází přírodní památka Blažejský rybník a trosky vyhořelého kostela svatého Blažeje.\n"}
{"id": "530471", "url": "https://cs.wikipedia.org/wiki?curid=530471", "title": "Slanec", "text": "Slanec\n\nVýraz Slanec má více významů:\n\n"}
{"id": "530472", "url": "https://cs.wikipedia.org/wiki?curid=530472", "title": "Slanec (hrad)", "text": "Slanec (hrad)\n\nSlanecký hrad je zřícenina gotického hradu ze třináctého století, který byl zničen v roce 1679. Zachovala se z něj jedna trojpodlažní věž a několik stěn. Architektonicky vyniká okenný gotický lomený oblouk.\n\nHrad byl založen někdy po roce 1270. První písemná zmínka o něm pochází z roku 1281, kdy už stál kamenný hrad s okrouhlou věží. Majitel hradu a krajský palatin Finta se roku 1281 postavil proti hospodářským reformám, které zaváděl král Ladislav IV. Kumán. Spor vyvrcholil v boji pod hradem a skončil vítězstvím krále. Ladislav hrad dobyl a ponechal si ho v držbě. Po vymření Arpádovců vládla na hradě rodina Drugetovců, která přišla do Uher s Karlem Robertem z Itálie. Ta vlastnila hrad od roku 1330 celé dvě století. V první polovině 15. století byl hrad i s přilehlou obcí vypálen. Později přešel do majetku rodiny Ladislava Losonczyho, který ho koncem 15. století (po odchodu bratrských vojsk z východního Slovenska) opravil. Roku 1601 se stali vlastníky hradu Forgáchovci, kteří jej více opevnili. Za rákocziovsko-thökölyovských povstání se zde vystřídalo několik majitelů a hrad byl značně poškozen. V roce 1678 došlo k obsazení Thökölyho vojáky, rok na to však došlo k dobytí vojáky císaře. Po nastoupení Juraje Rákocziho II. k moci byl hrad na jeho rozkaz podpálen a od té doby pustnul. Do roku 1937 byly v ještě i dodnes nejzachovalejší části hradu – hradní věži zvané Nebojsa – zařízené tři pokoje, vyzdobené uměleckými památkami, obrazy majitelů hradu apod. V době druhé světové války však byly tyto památky při přechodu fronty zčásti zničeny a rozkradeny.\n\n\nV půdoryse představuje stavba hradu jednoduchý obdélníkový tvar, který je na severozápadní straně lichoběžníkově zúžený. Volba hradního typu byla předurčena přírodním prostředím, kdy stačil upravit vrchol kuželovitého kopce, aby se hrad stal nedobytným. Jedině na severní straně, odkud vede k hradu přístupová cesta, bylo vytvořeno zemní opevnění s příkopem, které je z výšky viditelné i v současné době. Prvotní stavbou byla obytná, trojpodlažní věž s obranným ochozem. Po přestavbě byla věž vyvýšena o další dvě podlaží. Nejvyšší z nich mělo obrannou galerii, spočívající na mohutných kamenných krakorcích. Postupnou přestavbou a dostavbou nabyl hrad charakteru paláce, který měl v přízemí malou kapličku. Zachované profilové okno se sloupky a listovým dekorem na patkách pochází ze začátku 14. století. Nedaleko hlavní věže byla přistavěna velká kruhovitá věž, který měla krakorcovou galerii ve stejné výšce, jako byla galerie palácová. Její zbytky jsou dochovány do současnosti. Komplex byl opevněn 140 cm tlustou zdí. V 15. století byl hrad rozšířen severozápadním směrem na okraj vrcholné plošiny. Do zúženého cípu návrší byla vsazena bašta strážící přístup k hradu. Vstupní gotická brána byla chráněna padacím mostem. U bašty byla ve skále vysekána deset metrů hluboká kruhová cisterna obezděná masivními kvádry.\n\nNa hradě stojí do výšky čtyř podlaží oblá útočištná věž. První podlaží, do kterého se dá pohodlně vstoupit po kamenné plošině, má ještě strop, ostatní podlaží mají poškozenou dřevěnou konstrukci mezipodlaží. Na věži je pozůstatek střechy. Vedle věže se nachází zeď gotického paláce, která má zachované okno kapličky a krásné nosníky klenby.\n\n"}
{"id": "530474", "url": "https://cs.wikipedia.org/wiki?curid=530474", "title": "Dřevohryzy", "text": "Dřevohryzy\n\nDřevohryzy () je zaniklá vesnice, část města Toužim v okrese Karlovy Vary. Nachází se asi 9 km na jih od Toužimi. Není zde evidována žádná adresa. V roce 2011 zde trvale nikdo nežil.\n\nDřevohryzy je také název katastrálního území o rozloze 3,82 km.\n\nPrvní písemná zmínka o vesnici pochází z roku 1233. V roce 1922 došlo k rozdělení obce Dřevohryzy na Dřevohryzy a Hermansdorf (Heřmanov).\n\nV Dřevohryzech se v roce 1756 narodil slavný česko-německý astronom a vědec Alois Martin David.\n\n"}
{"id": "530475", "url": "https://cs.wikipedia.org/wiki?curid=530475", "title": "Kojšovice", "text": "Kojšovice\n\nKojšovice () je malá vesnice, část města Toužim v okrese Karlovy Vary. Nachází se asi 3 km na severovýchod od Toužimi. Je zde evidováno 34 adres. V roce 2011 zde trvale žilo 62 obyvatel.\n\nKojšovice je také název katastrálního území o rozloze 6,49 km.\n\nPrvní písemná zmínka o vesnici pochází z roku 1427.\n\n\nKojšovice jsou příkladem středověkého vesnického urbanismu, kolonizační vsi „okrouhlice“ s radiálně uspořádanou zástavbou kolem oválné návsi. Je prohlášena za vesnickou památkovou zónu.\n\n"}
{"id": "530476", "url": "https://cs.wikipedia.org/wiki?curid=530476", "title": "Komárov (Toužim)", "text": "Komárov (Toužim)\n\nKomárov () je vesnice, část města Toužim v okrese Karlovy Vary. Nachází se asi 6 km na východ od Toužimi. Je zde evidováno 52 adres. V roce 2011 zde trvale žilo 67 obyvatel.\n\nKomárov leží v katastrálním území Komárov u Štědré o rozloze 9,26 km. Na území sídla se nachází rekreační osada Hrádek, vzniklá na místě zaniklé sklárny Na Hrádku () a zaniklá osada Rozporenské Domky (). Komárov leží na západním okraji Štěderské pánve.\n\nVes středověkého založení náležela k sousednímu rytířskému panství Prohořský Hrádek, později byla také součástí toužimského panství. První písemná zmínka pochází z roku 1358, kdy je zde připomínán kostel. Vrchnost (hrabě Karel z Kokořova) založila v roce 1827 jižně od vsi sklárnu, která ukončila provoz 8. března 1926. V první polovině 20. století proběhly pokusy o dolování hnědého uhlí. Po roce 1945 došlo k vysídlení německého obyvatelstva a dosídlení obce českým obyvatelstvem. 1. ledna 1975 byla obec připojena k městu Toužimi.\n\nSídlo s dochovanou obdélnou návsí, s dominantou bývalého farního kostela sv. Vavřince, zbytky lidové architektury, mezi nimiž se nachází i jedna z nejstarších staveb tohoto druhu v ČR.\n\n\n"}
{"id": "530478", "url": "https://cs.wikipedia.org/wiki?curid=530478", "title": "Kosmová", "text": "Kosmová\n\nKosmová () je malá vesnice, část města Toužim v okrese Karlovy Vary. Nachází se asi 2,5 km na jih od Toužimi. Prochází zde silnice II/198. Je zde evidováno 29 adres. V roce 2011 zde trvale žilo 186 obyvatel.\n\nKosmová je také název katastrálního území o rozloze 6,43 km.\n\nKolonizační ves založená na přelomu 12. a 13. století byla až do konce feudalismu součástí toužimského panství. První písemná zmínka o vesnici pochází z roku 1467. Do připojení k Toužimi samostatnou obcí.\n\nHistorické jádro tvoří oválná náves kolem brodu říčky Střely. Zástavbu tvoří řada staveb lidové architektury s roubenými a hrázděnými domy. Historické jádro je památkovou zónou.\n\n\n"}
{"id": "530479", "url": "https://cs.wikipedia.org/wiki?curid=530479", "title": "Lachovice (Toužim)", "text": "Lachovice (Toužim)\n\nLachovice () je malá vesnice, část města Toužim v okrese Karlovy Vary. Nachází se asi 4,5 km na severovýchod od Toužimi. Je zde evidováno 7 adres. V roce 2011 zde trvale nikdo nežil.\n\nLachovice je také název katastrálního území o rozloze 4,01 km.\n\nPrvní písemná zmínka o vesnici pochází z roku 1375.\n\n\n"}
{"id": "530480", "url": "https://cs.wikipedia.org/wiki?curid=530480", "title": "Luhov (Toužim)", "text": "Luhov (Toužim)\n\nLuhov () je malá vesnice, část města Toužim v okrese Karlovy Vary. Nachází se asi 5 km na jihovýchod od Toužimi. Prochází tudy železniční trať Rakovník – Bečov nad Teplou. Je zde evidováno 48 adres. V roce 2011 zde trvale žilo 29 obyvatel.\n\nLuhov leží v katastrálním území Luhov u Toužimi o rozloze 2,44 km².\n\nPrvní písemná zmínka o vesnici pochází z roku 1379.\n\n"}
{"id": "530481", "url": "https://cs.wikipedia.org/wiki?curid=530481", "title": "Nežichov", "text": "Nežichov\n\nNežichov () je malá vesnice, část města Toužim v okrese Karlovy Vary. Nachází se asi 6 km na jih od Toužimi. Je zde evidováno 15 adres. V roce 2011 zde trvale žilo 41 obyvatel.\n\nNežichov je také název katastrálního území o rozloze 7,48 km.\n\nPrvní písemná zmínka o vesnici pochází z roku 1273.\n\nDo jižní části katastrálního území vesnice zasahuje přírodní památka Blažejský rybník.\n"}
{"id": "530482", "url": "https://cs.wikipedia.org/wiki?curid=530482", "title": "Políkno (Toužim)", "text": "Políkno (Toužim)\n\nPolíkno () je malá vesnice, část města Toužim v okrese Karlovy Vary. Nachází se asi 3 km na jihovýchod od Toužimi. Je zde evidováno 23 adres. V roce 2011 zde trvale žilo 35 obyvatel.\n\nPolíkno leží v katastrálním území Políkno u Toužimi o rozloze 4,76 km.\n\nPrvní písemná zmínka o vesnici pochází z roku 1536.\n\n"}
{"id": "530483", "url": "https://cs.wikipedia.org/wiki?curid=530483", "title": "Prachomety", "text": "Prachomety\n\nPrachomety () je malá vesnice, část města Toužim v okrese Karlovy Vary. Nachází se asi 6 km na jihozápad od Toužimi, pod Prachometským kopcem. Prochází zde silnice II/189. Je zde evidováno 32 adres. V roce 2011 zde trvale žilo 63 obyvatel.\n\nPrachomety je také název katastrálního území o rozloze 6,19 km.\n\nPrvní písemná zmínka o vesnici pochází z roku 1233.\n\n\n"}
{"id": "530486", "url": "https://cs.wikipedia.org/wiki?curid=530486", "title": "Smilov (Toužim)", "text": "Smilov (Toužim)\n\nSmilov () je malá vesnice, část města Toužim v okrese Karlovy Vary. Nachází se asi 5 km na východ od Toužimi. Prochází tudy železniční trať Rakovník – Bečov nad Teplou a silnice II/207. Je zde evidováno 13 adres. V roce 2011 zde trvale žilo 17 obyvatel.\n\nSmilov leží v katastrálním území Smilov u Štědré o rozloze 3,33 km.\n\nPrvní písemná zmínka o vesnici pochází z roku 1196.\n\n"}
{"id": "530487", "url": "https://cs.wikipedia.org/wiki?curid=530487", "title": "Třebouň", "text": "Třebouň\n\nTřebouň () je malá vesnice, část města Toužim v okrese Karlovy Vary. Nachází se při severovýchodním úpatí Třebouňského vrchu (824 m), asi 4,5 km na jihovýchod od Toužimi. Prochází zde silnice I/20. Je zde evidováno 40 adres. V roce 2011 zde trvale žilo 90 obyvatel.\n\nTřebouň je také název katastrálního území o rozloze 7 km².\n\nPrvní písemná zmínka o vesnici pochází z roku 1284.\n\n\n"}
{"id": "530489", "url": "https://cs.wikipedia.org/wiki?curid=530489", "title": "Český Chloumek", "text": "Český Chloumek\n\nČeský Chloumek () je malá vesnice, část obce Útvina v okrese Karlovy Vary. Nachází se asi 4,5 km na sever od Útviny. Je zde evidováno 12 adres. V roce 2011 zde trvale žilo jedenáct obyvatel.\n\nČeský Chloumek je také název katastrálního území o rozloze 10,03 km.\n\nPrvní písemná zmínka o vesnici pochází z roku 1419.\n"}
{"id": "530490", "url": "https://cs.wikipedia.org/wiki?curid=530490", "title": "Chylice (Útvina)", "text": "Chylice (Útvina)\n\nChylice () je malá vesnice, část obce Útvina v okrese Karlovy Vary. Nachází se asi 2 km na severovýchod od Útviny. Je zde evidováno 21 adres. V roce 2011 zde trvale žilo 41 obyvatel.\n\nChylice leží v katastrálním území Chylice u Útviny o rozloze 4,88 km.\n\nPrvní písemná zmínka pochází z roku 1536.\n\n"}
{"id": "530492", "url": "https://cs.wikipedia.org/wiki?curid=530492", "title": "Přílezy", "text": "Přílezy\n\nPřílezy () je malá vesnice, část obce Útvina v okrese Karlovy Vary. Nachází se asi 2,5 km na severozápad od Útviny. Prochází zde silnice II/179. Je zde evidováno 29 adres. V roce 2011 zde trvale žilo 63 obyvatel.\n\nPřílezy je také název katastrálního území o rozloze 3,39 km.\n\nPrvní písemná zmínka o vesnici pochází z roku 1354.\n\n\n"}
{"id": "530495", "url": "https://cs.wikipedia.org/wiki?curid=530495", "title": "Sedlo (Útvina)", "text": "Sedlo (Útvina)\n\nSedlo () je malá vesnice, část obce Útvina v okrese Karlovy Vary. Nachází se asi 2,5 km na jihozápad od Útviny. Je zde evidováno 28 adres. V roce 2011 zde trvale žilo 37 obyvatel.\n\nSedlo leží v katastrálním území Sedlo u Toužimi o rozloze 6,26 km.\n\nPrvní písemná zmínka o vesnici pochází z roku 1249.\n\n"}
{"id": "530496", "url": "https://cs.wikipedia.org/wiki?curid=530496", "title": "Jeřeň", "text": "Jeřeň\n\nJeřeň () je malá vesnice, část obce Valeč v okrese Karlovy Vary. Nachází se asi 1 km na jih od Valče. Je zde evidováno 18 adres. V roce 2011 zde trvale žilo osm obyvatel.\n\nJeřeň je také název katastrálního území o rozloze 4,26 km². \n\nPrvní písemná zmínka o vesnici pochází z roku 1280.\n\n\n"}
{"id": "530497", "url": "https://cs.wikipedia.org/wiki?curid=530497", "title": "Kostrčany", "text": "Kostrčany\n\nKostrčany () je malá vesnice, část obce Valeč v okrese Karlovy Vary. Nachází se asi 2,5 km na jih od Valče. Je zde evidováno 23 adres. V roce 2011 zde trvale žilo 40 obyvatel.\n\nKostrčany je také název katastrálního území o rozloze 2,65 km².\n\nPrvní písemná zmínka o vesnici pochází z roku 1359.\n\nV západní části vesnice stojí na okraji hospodářského dvora barokní kostrčanský zámek postavený pravděpodobně v první čtvrtině osmnáctého století.\n\n"}
{"id": "530498", "url": "https://cs.wikipedia.org/wiki?curid=530498", "title": "Nahořečice", "text": "Nahořečice\n\nNahořečice () je malá vesnice, část obce Valeč v okrese Karlovy Vary. Nachází se asi 3,5 km na jihovýchod od Valče. Je zde evidováno 19 adres. V roce 2011 zde trvale žilo jedenáct obyvatel.\n\nNahořečice je také název katastrálního území o rozloze 1,16 km².\n\nPrvní písemná zmínka o vesnici pochází z roku 1359, kdy Buzek z Kostrčan přispěl nahořečickému kostelu ročním platem půl kopy grošů. V letech 1393–1407 jsou zmiňováni vladykové Mikuláš, Pelhřim, Jan a Hynek z Nahořečic, kteří sídlili na zdejší tvrzi. Z mladší doby se však žádné zmínky o panském sídle nedochovaly. Tvrz zanikla nejspíše na počátku šestnáctého století, kdy byly Nahořečice připojeny k Libkovicím. Součástí libkovického panství zůstaly až do roku 1821, kdy vesnici koupil hrabě Prokop Lažanský a připojil ji k Chyši.\n\nUprostřed vesnice stojí kostel svatého Václava. Poprvé je zmiňován již roku 1359, ale dochovaná podoba pochází z barokní přestavby na konci sedmnáctého století.\n\n"}
{"id": "530500", "url": "https://cs.wikipedia.org/wiki?curid=530500", "title": "Velký Hlavákov", "text": "Velký Hlavákov\n\nVelký Hlavákov () je malá vesnice, část obce Valeč v okrese Karlovy Vary. Nachází se asi 3,5 km na západ od Valče. Je zde evidováno 18 adres. V roce 2011 zde trvale žilo 38 obyvatel.\n\nVelký Hlavákov je také název katastrálního území o rozloze 4,85 km².\n\nPrvní písemná zmínka o vesnici pochází z roku 1409.\n\n\n"}
{"id": "530501", "url": "https://cs.wikipedia.org/wiki?curid=530501", "title": "Budov", "text": "Budov\n\nBudov () je malá vesnice, část obce Verušičky v okrese Karlovy Vary. Nachází se asi 1,5 km na západ od Verušiček. Prochází tudy železniční trať Protivec–Bochov. Je zde evidováno 18 adres. V roce 2011 zde trvale žilo 32 obyvatel.\n\nBudov je také název katastrálního území o rozloze 1,57 km².\n\nPrvní písemná zmínka o vesnici pochází z roku 1390. Pocházel odsud šlechtický rod Budovců z Budova\n\nVe východní části vesnice se nachází torzo hospodářského dvora a budovského zámku. Na západním okraji dvora stojí kaple Panny Marie z první poloviny devatenáctého století. Má obdélný půdorys s trojbokým zakončením. Fasády jsou členěné půlkruhově zakončenými okny a obdélným vchodem. Průčelí je zdůrazněné trojúhelníkovým štítem. Nad valbovou střechu vybíhá drobná zvonice.\n\n"}
{"id": "530502", "url": "https://cs.wikipedia.org/wiki?curid=530502", "title": "Hřivínov", "text": "Hřivínov\n\nHřivínov () je osada, část obce Verušičky v okrese Karlovy Vary. Nachází se asi 4 km na severozápad od Verušiček. Prochází tudy železniční trať Protivec–Bochov. Jsou zde evidovány tři adresy. V roce 2011 zde trvale nikdo nežil. V roce 2015 se vrátil život s jednou trvale žijící rodinou.\n\nHřivínov je také název katastrálního území o rozloze 1,73 km².\n\nPrvní písemná zmínka o vesnici pochází z roku 1436.\n\nTrvale obydlena je usedlost čp. 7, ve které je provozována včelí farma.\n\nNa původně okrouhlé návsi stávala kaple svatého Jana Nepomuckého z první poloviny devatenáctého století. Měla obdélný půdorys se zkosenými nárožími presbytáře a polokruhově zakončená okna. Z valbové střechy vybíhala drobná polygonální zvonice. Zbořena byla ve druhé polovině dvacátého století. Druhá, zachovaná kaple Nanebevzetí Panny Marie stojí na západním okraji osady u staré cesty do Herstošic. Má polokruhově ukončený vstup a fasádu s lizénovými rámci. Postavena byla v roce 1918. Na konci dvacátého století začala chátrat, ale v roce 2012 byla opravena.\n\n"}
{"id": "530503", "url": "https://cs.wikipedia.org/wiki?curid=530503", "title": "Týniště (Verušičky)", "text": "Týniště (Verušičky)\n\nTýniště () je malá vesnice, část obce Verušičky v okrese Karlovy Vary. Nachází se asi 1,5 km na východ od Verušiček. Je zde evidováno 33 adres. V roce 2011 zde trvale žilo 41 obyvatel.\n\nTýniště je také název katastrálního území o rozloze 3,69 km².\n\nPrvní písemná zmínka o vesnici pochází z roku 1378, kdy ji jakýsi Protiva prodal spolu se sousedními Lukami Boreši z Rýzmburka, který z ní vytvořil manství nedalekých Žlutic. Prvním známým manem, který zde postavil tvrz, byl v letech 1394–1404 Štěpanko a po něm Erhart z Libnova (1408), Bořivoj (1456), Jan z Ejstebna (1467), Baltazar (1523) a Jan Kašpar Frankengrüner z Kynšperka (1581). Od něj vesnici s dvorem a tvrzí v roce 1597 koupil Jan Jindřich Pröllhofer z Purkersdorfu. Jeho syn Fabián panství prodal roku 1605 Štěpánu Šlikovi, ale brzy je získal zpět a připojil k Lukám. Fabiánův syn Jan Jindřich Pröllhofer však Týniště od Luk oddělil a prodal je svým sestrám. V roce 1630 panství od Magdaleny Pröllhoferové koupil Adam Kokořovec a připojil je natrvalo ke Žluticím. Panské sídlo v Týništi potom ztratilo svou funkci, a beze stop zaniklo.\n\n\n"}
{"id": "530504", "url": "https://cs.wikipedia.org/wiki?curid=530504", "title": "Vahaneč", "text": "Vahaneč\n\nVahaneč () je malá vesnice, část obce Verušičky v okrese Karlovy Vary. Nachází se asi 3 km na západ od Verušiček. Prochází tudy železniční trať Protivec–Bochov. Je zde evidováno 20 adres. V roce 2011 zde trvale žilo 17 obyvatel.\n\nVahaneč je také název katastrálního území o rozloze 2,98 km².\n\nPrvní písemná zmínka o vesnici pochází z roku 1237, kdy zde sídlil zeman Beneš z Vahanče. Po něm vesnice patřila dalším členů jeho rodu. V roce 1415 se uvádí Jiří ze Stebna, který někdy používal také přídomek z Vahanče. Z let 1437 a 1457 jsou první zmínky o vahanečské tvrzi, na které žili bratři Benjamín a Hanuš z Vahanče. Někdy po nich se panství dostalo do přímého držení pánů z Plavna. Roku 1524 ji v zástavě držel Jindřich z Údrče a po něm jeho potomci, kterým patřila až do konce šestnáctého století. V roce 1599 panství koupil Jindřich Zumr z Herstošic a po jeho smrti bylo prodáno majitelům Knínic. Od roku 1613 se majitelem stal Jáchym Libštejnský z Kolovrat, který Vahaneč připojil k Údrči, ale protože se zúčastnil stavovského povstání, byl mu po bitvě na Bílé hoře zabaven majetek. Vahaneč koupil Severin Thalon z Horštejna, za kterého se zdejší tvrz uvádí naposledy. V roce 1640 údrčské panství včetně Vahanče získal vévoda Jan Jindřich Sasko-Lauenburský a připojil je k toužimskému panství. Vahanečská tvrz potom jako nepotřebná beze zbytku zanikla.\n\n\n"}
{"id": "530505", "url": "https://cs.wikipedia.org/wiki?curid=530505", "title": "Záhoří (Verušičky)", "text": "Záhoří (Verušičky)\n\nZáhoří () je malá vesnice, část obce Verušičky v okrese Karlovy Vary. Nachází se asi 2,5 km na severozápad od Verušiček. Je zde evidováno 12 adres. V roce 2011 zde trvale žilo 15 obyvatel.\n\nZáhoří leží v katastrálním území Záhoří u Verušiček o rozloze 1,82 km².\n\nNěmecký název Serles je odvozen z českého slova Zahořan. V historických listinách se vyskytuje ve tvarech: zu Sohorsi (1378), in Zahorzan (1405), de Zahorzie (1462), de Zahorzan (1464), de Zahorze (1466), Záhoří (1539), ve vsi Zahorži (1578), auf Sehrles (1602), na Záhoří (1603), Sehrlaß (1652), Serlos (1654), Sehrles (1785), Serles a Sehrles (1847) nebo Záhoří a Sehrles (1848).\n\nPrvní písemná zmínka o vesnici pochází z roku 1378, kdy zde již pravděpodobně stála tvrz v majetku Rudolfa ze Záhoří. Dalším známým držitelem byl až v letech 1462 a 1464 uváděný Jan Špán mladší ze Záhoří. Během šestnáctého století patřila vesnice k panství blízkého Čichalova, ale v letech 1578 a 1579 je zmiňována spolu se Skřipovou a Lukami. Od roku 1603 Záhoří patřilo Jindřichu Huvarovi z Lobenštejna, ale jeho synům byla vesnice roku 1623 za účast na stavovském povstání zabavena. Jejich sestra Barbora ji získala zpět a roku 1652 panství prodala Evě Markétě Mirošovské, které patřilo až do roku 1665, kdy bylo Záhoří připojeno k údrčskému panství. Někdy v té době zdejší tvrz beze stop zanikla a ve vesnici zůstal pouze panský dvůr.\n\n\n"}
{"id": "530506", "url": "https://cs.wikipedia.org/wiki?curid=530506", "title": "Jakubov (Vojkovice)", "text": "Jakubov (Vojkovice)\n\nJakubov () je vesnice, část obce Vojkovice v okrese Karlovy Vary. Nachází se asi 1,5 km na východ od Vojkovic. Je zde evidováno 94 adres. V roce 2011 zde trvale žilo 244 obyvatel.\n\nJakubov je také název katastrálního území o rozloze 3 km².\n\nKrajina v okolí vesnice patřila od osmdesátých let dvanáctého století doksanskému klášteru. Založení Jakubova klášteru povolil král Václav I. v roce 1234 listinou sepsanou ve strahovském klášteře. Nová ves se měla řídit tzv. německým právem a byla vyňata z pravomoci loketského kastelána.\n\nSeverně od vesnice, na západním úbočí Jakubovského vrchu, došlo v minulosti k rozsáhlým sesuvům, v jejichž důsledku se vytvořila malá bezodtoková sesuvná jezera. Některá z nich byla přeměněna na rybníky.\n\n\n"}
{"id": "530508", "url": "https://cs.wikipedia.org/wiki?curid=530508", "title": "Bošov (Vrbice)", "text": "Bošov (Vrbice)\n\nBošov () je malá vesnice, část obce Vrbice v okrese Karlovy Vary. Nachází se asi 1,5 km na jih od Vrbic. Prochází zde silnice I/6 a silnice II/194. Je zde evidováno 18 adres. V roce 2011 zde trvale žilo 35 obyvatel.\n\nBošov leží v katastrálním území Vrbice u Valče o výměře 5,5 km.\n\nPrvní písemná zmínka o obci pochází z roku 1233.\n\n"}
{"id": "530509", "url": "https://cs.wikipedia.org/wiki?curid=530509", "title": "Skřipová", "text": "Skřipová\n\nSkřipová () je malá vesnice, část obce Vrbice v okrese Karlovy Vary. Nachází se asi 2,5 km na jihozápad od Vrbic. Je zde evidováno 6 adres. V roce 2011 zde trvale žilo osm obyvatel.\n\nSkřipová je také název katastrálního území o rozloze 2,16 km².\n\nPrvní písemná zmínka o vesnici pochází z roku 1395.\n\n"}
{"id": "530510", "url": "https://cs.wikipedia.org/wiki?curid=530510", "title": "Rudné", "text": "Rudné\n\nRudné () je vesnice, část obce Vysoká Pec v okrese Karlovy Vary. Nachází se asi 0,5 km na severozápad od Vysoké Pece. Je zde evidováno 138 adres. V roce 2011 zde trvale žilo 213 obyvatel.\n\nRudné je také název katastrálního území o rozloze 10,09 km.\n\nPrvní písemná zmínka o vesnici pochází z roku 1590.\n\n\n"}
{"id": "530512", "url": "https://cs.wikipedia.org/wiki?curid=530512", "title": "Knínice (Žlutice)", "text": "Knínice (Žlutice)\n\nKnínice () je malá vesnice, část města Žlutice v okrese Karlovy Vary. Nachází se asi 4,5 km na severozápad od Žlutic. Je zde evidováno 10 adres. V roce 2011 zde trvale žilo 16 obyvatel.\n\nKnínice leží v katastrálním území Knínice u Žlutic o rozloze 2,65 km².\n\nPrvní písemná zmínka o vesnici pochází z roku 1581, kdy patřila k holetickému panství Zumrů z Herstošic. Roku 1592 připadla Janu Jiřímu Zumrovi, který si zde pravděpodobně postavil tvrz. Jeho nástupce Kryštof Zumr potom panství roku 1603 prodal Jáchymovi z Kolovrat. Od roku 1633 Knínice patřily k údrčskému panství, takže zdejší tvrz již nebyla potřebná a beze stop zanikla.\n\n"}
{"id": "530516", "url": "https://cs.wikipedia.org/wiki?curid=530516", "title": "Protivec (Žlutice)", "text": "Protivec (Žlutice)\n\nProtivec () je malá vesnice, část města Žlutice v okrese Karlovy Vary. Nachází se asi 3,5 km na východ od Žlutic. Prochází tudy železniční trať Protivec–Bochov a železniční trať Rakovník – Bečov nad Teplou. Je zde evidováno 41 adres. V roce 2011 zde trvale žilo 74 obyvatel.\n\nProtivec leží v katastrálním území Protivec u Žlutic o rozloze 8,14 km².\n\nPrvní písemná zmínka o vesnici pochází z roku 1226, kdy jakýsi šlechtic Matěj odkázal svůj majetek doksanskému klášteru. Z doby okolo roku 1350 se dochovala jediná zmínka o zdejší tvrzi, která patřila zemanům Heřmanovi a Divišovi z Protivce. Dalším známým majitelem vesnice byl Jan z Chyší a Protivce. Od patnáctého století se vesnice stala součástí chyšského panství, a tvrz poté zanikla.\n\n\n"}
{"id": "530517", "url": "https://cs.wikipedia.org/wiki?curid=530517", "title": "Ratiboř (Žlutice)", "text": "Ratiboř (Žlutice)\n\nRatiboř () je malá vesnice, část města Žlutice v okrese Karlovy Vary. Nachází se asi 4 km na severozápad od Žlutic. Je zde evidováno 24 adres. V roce 2011 zde trvale žilo 22 obyvatel.\n\nRatiboř leží v katastrálním území Ratiboř u Žlutic o rozloze 5,01 km.\n\nPrvní písemná zmínka o vesnici s tvrzí pochází z roku 1375, kdy patřila rodu Plavenských z Plavna, a zmiňuje jejich mana Hanuše. Svobodným statkem se stala za Mikuláše Ratiborského až roku 1567, když ji míšeňský purkrabí Jindřich propustil z manství. Do roku 1623 byla Ratiboř součástí rabštejnskéh panství a později byla připojena k Údrči, u které už zůstala.\n\nVe vesnici stávaly dvě tvrze. Starší gotická tvrz ze 14. století stála severně od rybníka na pozemcích mezi domy čp. 22 a 35. Měla obdélný půdorys a obklopoval ji vodní příkop. Zanikla na přelomu 15. a 16. století a dochovaly se z ní jen drobné terénní relikty. Mladší renesanční tvrz vznikla ve druhé polovině 16. století v poplužním dvoře (východně od čp. 12) a byla zbořena po roce 1945.\n\nVýchodně od vsi se nalézá rozsáhlý utlumený kamenolom.\n\n"}
{"id": "530518", "url": "https://cs.wikipedia.org/wiki?curid=530518", "title": "Verušice", "text": "Verušice\n\nVerušice () je vesnice, část města Žlutice v okrese Karlovy Vary. Nachází se asi 2 km na západ od Žlutic. Je zde evidováno 52 adres. V roce 2011 zde trvale žilo 31 obyvatel.\n\nVerušice je také název katastrálního území o rozloze 5,12 km².\n\nNázev vesnice je odvozen ze jména \"Veruš\" ve významu ves lidí Verušových. V historických pramenech se jméno vesnice vyskytuje ve tvarech: de Werussycz (1400), wsi Werušic (1454), Werossicze (1542), Weroschicz (1568), Werussycze (1578), ve vsi Werussyczych (1651), Werussycze (1654), Grosz Werschetitz nebo Werussicze (1785) a Verušice velké nebo Groß-Werscheditz (1854).\n\nPravěké osídlení okolní krajiny dokládá nález několika keramických střepů z lokality s pomístním názvem \"U Kostela\" datovaných do doby halštatské.\n\nPrvní písemná zmínka o vesnici pochází z roku 1400.\n\n\n"}
{"id": "530519", "url": "https://cs.wikipedia.org/wiki?curid=530519", "title": "Veselov", "text": "Veselov\n\nVeselov () je malá vesnice, část města Žlutice v okrese Karlovy Vary. Nachází se asi 3,5 km na severozápad od Žlutic. Prochází zde silnice II/205. Je zde evidováno 29 adres. V roce 2011 zde trvale žilo 40 obyvatel.\n\nVeselov je také název katastrálního území o rozloze 4,56 km².\n\nPrvní písemná zmínka o vesnici pochází z roku 1378, kdy patřila Chanovi z Veselova, který byl leníkem žlutických Rýzmburků. Roku 1394 je poprvé uváděna zdejší tvrz, ale z dalších majitelů jsou známi jen Hrzek z Veselova mezi lety 1399–1405 a Jan Zumr z Herstošic v roce 1526. Buď on nebo jeho synové Veselov připojili k holetickému panství. Od roku 1602 patřila část vesnice Václavu Zumrovi. Ten se zúčastnil stavovského povstání, za což byl potrestán ztrátou třetiny majetku, ke které patřila tvrz a dvůr ve Veselově s lesy, rybníky a dalším příslušenstvím. Novým majitelem se v roce 1626 stal Severin Thalon z Herštejna, který statek připojil k údrčskému panství. Veselovská tvrz již nebyla potřebná a po čase beze zbytku zanikla.\n\n"}
{"id": "530520", "url": "https://cs.wikipedia.org/wiki?curid=530520", "title": "Vladořice", "text": "Vladořice\n\nVladořice () jsou malá osada, administrativně část města Žlutice v okrese Karlovy Vary. Nachází se asi 4 km na jihovýchod od Žlutic, na úpatí hory Vladař, v nadmořské výšce 555 m. Jsou zde evidovány tři adresy – jedná se o dva hospodářské dvory, tvořící celou dnešní osadu. V roce 2011 zde trvale žilo pět obyvatel.\n\nVladořice je také název katastrálního území o rozloze 1,83 km².\n\nPrvní písemná zmínka o vesnici pochází z roku 1379. Vesnice byla zřejmě rozdělena mezi více majitelů. Nejstarším známým byl Plach z Vladořic uváděný v roce 1379, dále Jindřich (1386), Hynek (1390), Toch (1404) a Jakeš (1410). V roce 1432 žila Jana, vdova po Jakešovi. Roku 1469 Šimon z Vladořic vesnici prodal Žluticím, od kterých ji o sto let později koupil Jan Ratibořský z Chcebuze. Z roku 1569 pochází první zpráva o zdejí tvrzi. Již v roce 1572 panství koupil Kunrát ze Sulevic a od roku 1604 byla vesnice připojen k chyšskému panství. Tvrz poté beze stop zanikla.\n\n\n\n"}
{"id": "530521", "url": "https://cs.wikipedia.org/wiki?curid=530521", "title": "Záhořice", "text": "Záhořice\n\nZáhořice () je malá vesnice, část města Žlutice v okrese Karlovy Vary, na úpatí vrchu Vladař v nadmořské výšce 580 m. Nachází se asi 3 km na východ od Žlutic a její součástí je také osada Mlýnce s pěti domy a osada Strabovský Mlýn – objekt mlýna západně od vsi mezi řekou Střelou a železniční tratí Rakovník – Bečov nad Teplou, která okolo vsi prochází. Je zde evidováno 26 adres. V roce 2011 zde trvale žilo třináct obyvatel, z nichž většina připadá na osadu Mlýnce.\n\nZáhořice je také název katastrálního území o rozloze 5,46 km².\n\nPůvodní název vesnice byl Záhoří, ale v devatenáctém století byla kvůli rozlišení přejmenována na Záhořice. V historických pramenech se jméno objevuje ve tvarech: Zahorze (1393), ve vsi Zahorzij (1548), Zahorzy (1578), Sahorži (1654), Zahoržj (1665), Zahorž a Zahoržy (1785), Sahorsch a Zahoř (1847), Záhořice a Sahoř (1854) a Záhořice nebo Sahorz (1916).\n\nPrvní písemná zmínka o vesnici pochází z roku 1393, kdy zde držel majetek Jindřich z Kolešova. Příslušnost k panstvím a později obcím se mnohokrát změnila a pod Žlutice spadají Záhořice až od roku 1960. Po odchodu německého obyvatelstva po druhé světové válce ves nebyla nikdy zcela obnovena, zejména pro svou odlehlost.\n\nVes má výrazně rekreační charakter, mnoho domů je obydlených jen sezónně. Přístup do vsi je poměrně špatný, jediná přístupová cesta pro motorová vozidla (od Vladořic) je jen částečně zpevněná. Dopravní spojení má ves díky železniční zastávce asi 900 m jihozápadně od vsi, na přilehlé autobusové zastávce zastavují v pracovní dny místní autobusové linky a také mimo sobot linka z Plzně a Manětína do Žlutic. Jižně od vsi na západním úpatí Vladaře je základna stálého dětského tábora, provozovaného DDM v Karlových Varech. U Záhořic se stýká několik turistických značených tras a cyklotras, přímo přes ves prochází červená značka od Žlutic přes Vladař do Rabštejna nad Střelou.\n\n\n\n"}
{"id": "530522", "url": "https://cs.wikipedia.org/wiki?curid=530522", "title": "Seznam katastrálních území v okrese Karlovy Vary", "text": "Seznam katastrálních území v okrese Karlovy Vary\n\nV této tabulce je uveden kompletní výčet katastrálních území Okresu Karlovy Vary, včetně rozlohy a sídel, které na nich leží.\nCelková výměra 1514,99 km\n\nhttp://www.uir.cz/, územně identifikační registr ČR\n"}
{"id": "530524", "url": "https://cs.wikipedia.org/wiki?curid=530524", "title": "Hůrky (Karlovy Vary)", "text": "Hůrky (Karlovy Vary)\n\nHůrky () jsou vesnice, část krajského města Karlovy Vary. Nachází se asi tři kilometry na východ od Karlových Varů. Je zde evidováno 77 adres. V roce 2011 zde trvale žilo 202 obyvatel.\n\nHůrky leží v katastrálním území Olšová Vrata o výměře 12,23 km².\n\nNázev vesnice je odvozen ze slova hórka ve významu malá hora. Podobně je odvozen také původní německý název , který vznikl z výrazu kde znamená „domky při hoře“. V historických pramenech se objevuje jen ve tvaru (1847 a 1854).\n\nPrvní písemná zmínka o vesnici pochází z roku 1847.\n\n"}
{"id": "530525", "url": "https://cs.wikipedia.org/wiki?curid=530525", "title": "Olšová Vrata", "text": "Olšová Vrata\n\nOlšová Vrata (něm. \"Espenthor\") je vesnice, část krajského města Karlovy Vary. Nachází se asi 4,5 km na jihovýchod od Karlových Varů. Je zde evidováno 175 adres. V roce 2011 zde trvale žilo 493 obyvatel.\n\nOlšová Vrata je také název katastrálního území o rozloze 12,23 km. V katastrálním území Olšová Vrata leží i Hůrky.\n\nV blízkosti se nachází mezinárodní civilní letiště Karlovy Vary.\n\nPrvní písemná zmínka o vesnici pochází z roku 1246.\n\n"}
{"id": "530526", "url": "https://cs.wikipedia.org/wiki?curid=530526", "title": "Počerny", "text": "Počerny\n\nPočerny () je vesnice, část okresního města Karlovy Vary. Nachází se asi 4,5 km na západ od Karlových Varů. Prochází zde silnice II/222. Je zde evidováno 95 adres. V roce 2011 zde trvale žilo 291 obyvatel.\n\nPočerny je také název katastrálního území o rozloze 3,52 km.\n\nPrvní písemná zmínka o vesnici pochází z roku 1523.\n\nDvě lokality balvanů z rozptýleného křemencového příkrovu z doby oligocénu tj. druhohorní řečiště Ohře. Rodiště fyzika prof. Johanna Josefa Loschmidta (1821-95), který první odvodil počet částic plynu v jednotce objemu, tzv. Loschmidtovu konstantu (pamětní deska).\n\nUprostřed obce se nachází rybník a malý parčík. Ve východní části je fotbalové hřiště. Do budoucna se zde počítá se silničním obchvatem (na jihu), protože zde prochází frekventovaná silnice Chodov – Karlovy Vary.\n\n"}
{"id": "530527", "url": "https://cs.wikipedia.org/wiki?curid=530527", "title": "Sedlec (Karlovy Vary)", "text": "Sedlec (Karlovy Vary)\n\nSedlec (něm. \"Zettlitz\" či \"Zedtlitz\") je místní část krajského města Karlovy Vary. Leží na severním okraji Karlových Varů a rozkládá se na bezejmenném návrší, které je obklopeno desítkami rybníků a močálů. Byly vybudovány jako umělá vodní díla (např. v okolí přemilovické tvrze) nebo vznikaly živelně jako pozůstatek důlní činnosti po zatopení lomů a propadlin v místech hlubinné těžby. Podle mapy z roku 1842 vymezovaly katastrální území Sedlce na severu Ledové jámy, na východě Šibeniční role a na jihu Jáma a karlovarské sídliště Růžový vrch.\n\nJe zde evidováno 129 adres. V roce 2011 zde trvale žilo 560 obyvatel. Sedlec leží v katastrálním území Sedlec u Karlových Var o rozloze 2,13 km².\n\nNázev obce Sedlec souvisí se jménem slovanského kmene Sedličanů, který byl nejstarším slovanským obyvatelstvem Karlovarska. Tento kmen si udržel na území Sedlecka (později Loketska) nezávislost až do příchodu Přemyslovců. Sedlec je poprvé zmiňován v souvislosti se vznikem pražského biskupství roku 973, ale až s dodatečným určením rozsahu diecéze listinou císaře Jindřicha IV. z roku 1086. V 11. a 12. století byl Sedlec přemyslovským správním centrem, listiny hovoří o „provincia sedlensis“. Sedleckem byl tento kraj zván až do první třetiny 13. století, poslední doklad toho máme z roku 1226. Pak byla správa přenesena na nově vystavený kamenný hrad Loket. Původní sedlecké hradiště zaniklo a dnes není lokalizované, můžeme se jen domnívat, že zdejší kostel sv. Anny je pokračovatelem zdejších historických tradic. Sedleckou církevní oblast předal pak Václav I. roku 1240 řádu křižovníků s červenou hvězdou, který později vykonával správu i v gotických Karlových Varech.\n\nS těžbou kaolinu v Sedlci jsou spojováni od roku 1740 Jakob Lorenz a Anton Pfeiffer. Odhalili tím obci zdroj bohatství na dlouhá léta. Ačkoliv byl poprvé sedlecký kaolin použit k výrobě porcelánu v Klášterci 18. dubna roku 1793, trvalo sto let, než obec povolila těžbu ve velkém. Oficiálně to bylo 6. listopadu 1891, kdy Sedlec udělil poprvé právo těžit kaolin. Nejprve dobývali místní kaolin rumpálem, na konci 19. století už těžily čtyři doly ročně 1 500 tun kaolinu. Vznik 64 porcelánek v Čechách odstartoval bílou horečku. V roce 1914 se těžilo již 30 000 tun kaolinu ročně. Slovo kaolin vzniklo z čínského Kau-Ling a znamená bílý kopec. Těch bývalo v okolí Sedlce hodně. Když roku 1810 dostal Franz Mohs z Vídně za úkol zmapovat ložiska kaolinu, spočítal kolem Sedlce jednadvacet kopců s prvotřídní hlínou. Sedlecký kaolin byl pro svou kvalitu vyhlášen roku 1892 za světový standard pod označením Sedlec 1a, podle kterého se určuje jakost suroviny. Tuto normu potvrdili znovu v Kodani roku 1924. Na jednu tunu čistého kaolinu je ale třeba vytěžit čtyři tuny bílé hlíny. V okolí Sedlce je sice těžba již minulostí, ale směrem na Čankov jsou stále v zemi ložiska kaolinu i hnědého uhlí a ne všechny zásoby byly odepsány.\n\n\n"}
{"id": "530528", "url": "https://cs.wikipedia.org/wiki?curid=530528", "title": "Včelary", "text": "Včelary\n\nVčelary je část obce Bílovice v okrese Uherské Hradiště. Nachází se asi 1 km na západ od Bílovic. Je zde evidováno 113 adres. Trvale zde žije 344 obyvatel. Nachází se zde kaple Panny Marie. Stavebně Včelary již zcela splývají s Bílovicemi a jejich hranici vymezuje jen tabulka při silnici Uh. Hradiště – Zlín. Historické centrum vesnice s kaplí Panny Marie je mimo tuto hlavní silnici.\n\nVčelary je také název katastrálního území o rozloze 0,76 km.\n\n"}
{"id": "530529", "url": "https://cs.wikipedia.org/wiki?curid=530529", "title": "Lhotka (Hradčovice)", "text": "Lhotka (Hradčovice)\n\nLhotka je vesnice, část obce Hradčovice v okrese Uherské Hradiště. Nachází se asi 1 km na jihovýchod od Hradčovic. Je zde evidováno 118 adres. Trvale zde žije 314 obyvatel.\n\nLhotka leží v katastrálním území Lhotka u Hradčovic o rozloze 2,91 km.\n\nPrvní písemná zmínka o obci pochází z roku 1374.\n\n\n"}
{"id": "530530", "url": "https://cs.wikipedia.org/wiki?curid=530530", "title": "Javorovec", "text": "Javorovec\n\nJavorovec je vesnice, část obce Mistřice v okrese Uherské Hradiště. Nachází se asi 1,5 km na jihozápad od Mistřic. Je zde evidováno 77 adres. Trvale zde žije 144 obyvatel.\n\nJavorovec je také název katastrálního území o rozloze 1,59 km.\n\nPrvní písemná zmínka o obci pochází z roku 1372. Za pozornost stojí rovněž úvaha o vybudování cyklostezky z Hradčovic do Mistřic, Javorovce a dále do Míkovic. Snad někdy v roce 2020.\n\n\n"}
{"id": "530531", "url": "https://cs.wikipedia.org/wiki?curid=530531", "title": "Hra s ohněm", "text": "Hra s ohněm\n\n„Hra s ohněm“ (v originále „Armageddon Game“; v původním českém překladu „Armageddon“) je v pořadí třináctá epizoda druhé sezóny seriálu \"\".\n\nDoktor Bashir a náčelník O'Brien strávili dva týdny tím, že pomáhali druhům T'Laniů a Kellerunů demontovat smrtící biologické zbraně známé jako „harvestory“, které obě strany používaly ve staletí trvající válce. Když Bashir najde správnou úroveň radiace, která zničí vzorek harvestoru, všichni jsou nadšeni. Vyslanci obou druhů se přijdou osobně podívat a O'Brien je ujišťuje, že všechny soubory a data týkající se harvestorů byly zničeny, aby je už nikdo nemohl znovu vytvořit a obě rasy mohly konečně považovat válku za skončenou. Poté informují komandéra Siska, že se po zničení všech zbraní ještě zdrží na oslavy a na Deep Space Nine se vrátí za dva dny.\n\nKdyž dojde na zničení posledního kusu harvestoru, během procedury se náhle v místnosti objeví kellerunští vojáci a začnou střílet na vědce. V nastalé přestřelce se Bashirovi a O'Brienovi podaří vojáky přemoci, O'Briena však potřísní tekutina z harvestoru. Jelikož dveře jsou zavřené a komunikace je blokována, nezbývá jim, než se transportovat na povrch planety, jejíž populace byla vyhlazena harvestory.\n\nVyslanci informují Siska, že Bashir a O'Brien zahynuli při nehodě a poskytnou mu obrazový záznam nehody, který ukazuje smrt obou mužů. Bashir a O'Brien se mezitím ukrývají ve městě duchů, kde se snaží přijít na to, jak kontaktovat T'Lanie a informovat je o zradě Kellerunů. Na stanici si posádka pouští videozáznam nehody, kde vidí, jak se všichni vypařili při jakémsi záblesku. Jelikož věří v pravost záznamu, začínají se smiřovat se ztrátou kolegů.\n\nOba muži se mezitím schovají v jedné z budov ve snaze snížit šanci, že budou objeveni. Bashir zjistí, že O'Brien má horečku a po chvíli objeví, že byl infikován harvestorem. Doktor musí převzít práci na opravě komunikačního zařízení, protože náčelník toho již není schopen.\n\nSisko se ujme smutné povinnosti informovat o nehodě Keiko O'Brienovou. Jednotliví důstojníci truchlí nad ztrátou kolegů a snaží se s ní nějak vyrovnat. Do Siskovy kanceláře ale přijdě Keiko, aby ho informovala, že na záznamu nehody je něco divného. Ukazuje, že podle časového záznamu Miles pije kávu odpoledne, což je věc, kterou nikdy nedělá. Sisko se rozhodne věc prošetřit. O'Brienův stav se mezitím rychle zhoršuje.\n\nSisko a Dax navštíví vyslance T'Laniů, který vezme Siska na místo nehody. Mezitím Dax kontroluje runabout, kterým Bashir a O'Brien přiletěli a objevuje důkazy podvodu. Na planetě se Bashirovi podaří vyslat signál, ale objevují se opět oba vyslanci s vojáky a odhalí jim, že nešlo o nehodu, že spolu se soubory a daty musí zmizet i všichni ti, kdo mají o harvestorech nějaké znalosti. Siskovi a Dax se na poslední chvíli podaří oba přenést na runabout. T'Laniové a Kellerunové zničí runabout, ale po chvíli zjistí, že byl prázdný, všichni byli na druhé lodi a jsou pryč.\n\nO'Brien se zotavuje na ošetřovně, kde si před očima šokované Keiko dává kávu, přestože je odpoledne.\n\n"}
{"id": "530532", "url": "https://cs.wikipedia.org/wiki?curid=530532", "title": "Chylice (Ostrožská Nová Ves)", "text": "Chylice (Ostrožská Nová Ves)\n\nChylice je část obce Ostrožská Nová Ves v okrese Uherské Hradiště. Nachází se asi 1,5 km na jihozápad od Ostrožské Nové Vsi. Je zde evidováno 291 adres. Trvale zde žije 625 obyvatel.\n\nChylice je také název katastrálního území o rozloze 6,1 km.\n\n"}
{"id": "530533", "url": "https://cs.wikipedia.org/wiki?curid=530533", "title": "Květná (Strání)", "text": "Květná (Strání)\n\nKvětná, též \"Strání-Květná\", je místní část obce Strání v okrese Uherské Hradiště. Nachází se asi 2,5 km na jihovýchod od Strání. Prochází zde silnice I/54. Je zde evidováno 339 adres. Trvale zde žije 1365 obyvatel.\n\nKvětná leží v katastrálním území Strání o výměře 39,76 km. Obcí protéká řeka Klanečnice, do níž se zde vlévá Svinárský potok a potok Kaštinka.\n\nOd roku 1794 v obci funguje sklárna \n\n"}
{"id": "530534", "url": "https://cs.wikipedia.org/wiki?curid=530534", "title": "Frankenmarkt", "text": "Frankenmarkt\n\nFrankenmarkt je městys v okrese Vöcklabruck v Horních Rakousích. Příslušný soudní okres je v místě.\n\nFrankenmarkt leží ve výšce 536 metrů na mořem ve „Hausruckviertelu“. Od severu k jihu měří 5,2 km. Celková výměra činí 18,4 kilometrů čtverečních, 31,5 % plochy je zalesněno, 58,7 % plochy je využíváno pro zemědělství.\n\n\"Asten, Auleiten, Buchscharten, Danzenreith, Frankenmarkt, Gries, Gstocket, Höhenwarth, Haitzenthal, Hauchhorn, Hussenreith, Kritzing, Kühschinken, Moos, Mühlberg, Piereth, Pointen, Röth, Raspoldsedt, Rudlberg, Schwaigern, Schwertfern, Stauf, Unterrain und Wimm\".\n\nV roce 487 odcházejí Římané. Mezi lety 500 až 700 přicházejí osídlovat území Bavoři.\n\nDnešní Frankenmarkt vznikl teprve roku 1160 z tehdejšího „Habbingenu“, ale počátek osídlení místa je výrazně staršího data.\n\nV roce 1236 Frankenmarkt povýšil na městys císař Friedrich II. Štaufský (1194-1250).\n\nRoku 1289 se Frankenmarkt dostává pod „Schaumburger“.\n\nPanství kupuje v roce 1351 Habsburské panstvo. Tím se Frankenmarkt stává součástí majetků rodu Habsburků.\n\nKrátce mezi lety 1810 a 1816 patřil Frankenmarkt pod království Bavorské. Obec Frankenmarkt byla založena v roce 1848.\n\nZnak byl obci propůjčen roku 1976.\n\nStarostou městyse je od roku 2017 Peter Zieher z ÖVP.\n\n\nV roce 1991 měla obec 3233 obyvatel, 2001 pak 3508 obyvatel.\n\n\n\n"}
{"id": "530535", "url": "https://cs.wikipedia.org/wiki?curid=530535", "title": "Jarošov (Uherské Hradiště)", "text": "Jarošov (Uherské Hradiště)\n\nJarošov (dříve \"Jarošov nad Moravou\") je místní část města Uherské Hradiště, ležící na jeho severovýchodním okraji, přibližně tři kilometry od středu města, na soutoku řeky Moravy s Březnicí. K 1. 1. 2012 měl Jarošov 2 397 obyvatel, což je 9,2 % z celkového počtu obyvatel Uherského Hradiště. Z tohoto počtu je 1 909 oprávněných voličů. Je zde evidováno 549 adres.\n\nJarošov leží v katastrálním území Jarošov u Uherského Hradiště o rozloze 4,55 km , což odpovídá jedné pětině celkové rozlohy Uherského Hradiště. Obcí prochází silnice II/497 a nachází se zde nejhlubší ropný vrt na Slovácku (5 587 m).\n\nV Jarošově jsou zajištěny nejdůležitější služby (ZŠ do 5. třídy - zároveň kulturní dům, MŠ, lékárna, potraviny Majka, potraviny Věrní, drogerie, Hospoda U Vočka, prodejna zemědělských strojů, ski servis, dům s  pečovatelskou službou...) V roce 1688 zde byl založen pivovar, kde se až do konce 20. století vařilo Pivo Jarošov. O Jarošovském pivovaru zpívá v písni Jarošovský pivovar (1993) popová skupina Argema. Na katastrálním území Jarošova u Uherského Hradiště (na kopci Rovnina ve výšce 336 m n. m.) byla 16. 9. 2003 otevřena železná rozhledna Rovnina vysoká 49,5 m, s vyhlídkovou plošinou ve výšce 24 m a s celkem 127 schody. Rozhledna je otevřena od dubna do října zdarma. Na kopci Rochus stojí nad Jarošovem poutní místo Kaple Svatého Rocha, která se v roce 2009 konečně dočkala rekonstrukce.\n\nJarošov je součástí Uherského Hradiště od 26. listopadu 1971. Dne 22. září 2012 zde proběhlo místní referendum o oddělení této vesnice od města Uherského Hradiště a vytvoření samostatné obce. Toto referendum bylo vyústěním činnosti „přípravného výboru“ ustaveného za tímto účelem 30. ledna 2012 obyvateli nespokojenými se stávající situací. Představitelé města Uherské Hradiště se naopak vyjadřovali pro zachování stávající situace a upozorňovali na problémy, se kterými by se nová samostatná obec musela potýkat. Referenda se nakonec zúčastnilo 1077 lidí (1058 platných hlasů) z počtu 1907 oprávněných voličů, takže bylo platné (volební účast 56 %, minimální účast pro platnost referenda 35 %). Pro odtržení Jarošova od Uherského Hradiště se vyslovilo 42 % hlasujících, což odpovídá pouze 23 % oprávněných voličů, tedy nikoliv potřebné nadpoloviční většině, a proto Jarošov zůstal nadále částí Uherského Hradiště.\n\n\n\n"}
{"id": "530536", "url": "https://cs.wikipedia.org/wiki?curid=530536", "title": "Mařatice", "text": "Mařatice\n\nMařatice je místní část nacházející ve východní části města Uherské Hradiště. Je zde evidováno 1487 adres, na kterých trvale žije 7687 obyvatel. Významnou část zástavby tvoří sídliště Východ vystavěné v 80. letech 20. století na kopci mezi Mařaticemi a Sady. Katastrální území \"Mařatice\" má rozlohu 5,86 km, jeho část (základní sídelní jednotka Na Rybníku, vymezená ulicemi Sokolovská, 1. máje, 28. října a Sportovní) však nepatří k evidenční části Mařatice, ale k centrální evidenční části Uherské Hradiště. Mařatice jsou součástí Uherského Hradiště od roku 1950.\n\nVe svazích Mařatic se nachází množství vinohradů a pod nimi, především v ulici Vinohradská, také vinné sklepy, které hrají důležitou roli při Slováckých slavnostech vína a otevřených památek. Při hřbitovním kostele Nanebevzetí Panny Marie se rozkládá uherskohradišťský městský hřbitov. Na návrší Černá hora nad mařatskými vinohrady se také nachází poutní místo kaple svatého Rocha, které už náleží do katastru Jarošov u Uherského Hradiště.\n\nDnes uherskohradišťský hřbitovní kostel Nanebevzetí Panny Marie nad Mařaticemi byl kdysi poutní. Vystavět ho se svolením kardinála Dietrichsteina a městské rady z 18. prosince 1613 nechal na farních pozemcích uherskohradišťský děkan a někdejší starosta Václav Kulíšek. Bohoslužby se konaly šestkrát ročně. Ve dnech „křížových“ (před svátkem Nanebevstoupení Páně) a ve svátek Nanebevzetí Panny Marie sem chodily z Uherského Hradiště průvody s nejsvětější svátostí.\n\nPo zrušení městského hřbitova rozkládajícího se v okolí františkánského kostela Josefem II. byly farářem poskytnuty pozemky pro zřízení hřbitova nového právě za městem nad Mařaticemi okolo kostela Nanebevzetí Panny Marie. Ještě na konci 19. století náležely z těchto důvodů kostel a hřbitov do farnosti uherskohradišťské, zatímco obec Mařatice spadala pod farnost v Sadech. Poutí ve svátek Nanebevzetí Panny Marie se v té době účastnilo na 4000 lidí.\n\n"}
{"id": "530537", "url": "https://cs.wikipedia.org/wiki?curid=530537", "title": "Rybárny", "text": "Rybárny\n\nRybárny jsou místní část okresního města Uherské Hradiště. Nacházejí se na pravém břehu řeky Moravy, severně od centra Uherského Hradiště. Je zde evidováno 157 adres. Trvale zde žije 277 obyvatel.\n\nÚzemí části Rybárny je tvořeno výběžkem katastrálního území Uherské Hradiště přesahujícím na pravý břeh řeky Moravy, východně od Starého Města.\n\nV Rybárnách začínal se ševcovskou dílnou Antonín Baťa starší. Dne 7. března 1898 se zde v domě č.p. 2, narodil Jan Antonín Baťa, který po smrti svého nevlastního bratra Tomáše v roce 1932 převzal firmu Baťa a z úspěšné české společnosti vybudoval nadnárodní koncern, jenž operoval po celém světě. Od roku 1897 do roku 1950 zde rodina Baťových vyráběla sodovku v domě č.p.2.\n\n"}
{"id": "530538", "url": "https://cs.wikipedia.org/wiki?curid=530538", "title": "Sady (Uherské Hradiště)", "text": "Sady (Uherské Hradiště)\n\nSady (do roku 1952 nazývané Derfle) jsou částí okresního města Uherské Hradiště, nacházející se asi 2,5 km jihovýchodně od jeho centra. Je zde evidováno 405 adres. Trvale zde žije 1178 obyvatel. První písemná zmínka pochází z června roku 1497, kdy patřily ke kostelu v Kunovicích. Patrně dnešní sadský kostel Narození Panny Marie se však připomíná již roku 1247, v roce 2004 v něm byly při restauračním průzkumu objeveny fresky ze 14. století. Součástí Uherského Hradiště byly Sady v letech 1943–1945, 1948–1954 a naposledy byly k městu připojeny roku 1960. Sady jsou sídlem prastaré římskokatolické farnosti.\n\nSady je také katastrální území o rozloze 1,79 km. Městská část Sady leží i v katastrálním území Uherské Hradiště o výměře 2,93 km.\n\nPo druhé světové válce usilovala obec o změnu pojmenování Derfle, odvozeného z německého názvu Dörfel („vesnička“). Po zamítnutí návrhů jako jsou Dívkov, Děvín, Stalinov či Mariánské údolí, bylo 5. dubna 1950 vybráno nové pojmenování \"Sady\" podle jedné z místních tratí, které bylo oficiálně potvrzeno v roce 1952.\n\nSady obsluhuje Městská autobusová doprava v Uherském Hradišti.\n\nNa hranici katastru leží železniční stanice Kunovice ležící v místě styku Vlárské dráhy (z Brna přes Veselí nad Moravou na Slovensko) s místní spojkou vedoucí přes Uherské Hradiště do Starého Města u Uherského Hradiště.\n\nV místní polní trati Špitálky, v místě archeology zvaném „Sadská výšina“ a od roku 2013 pojmenovaném „Výšina sv. Metoděje“, byly v letech 1959–1963 Vilémem Hrubým odkryty základy kostela z přelomu 8. a 9. století, který spolu s přiléhajícími menšími stavbami utvářel neopevněný dvorec církevně–mocenského charakteru. V místě bylo také odhaleno rozsáhlé pohřebiště z 9. až 12. století. Lokalita bývá označována za centrum rané křesťanské vzdělanosti a spojována s působením věrozvěsta a moravského biskupa Metoděje. Jeho domnělý hrob se však nalezl prázdný.\n\nPočátkem 70. let 20. stol. zaznamenaly výkopové práce vedené Kristinou Marešovou na opačném svahu výšiny v poloze Sady – Horní Kotvice, osídlené již v první polovině 8. století, pestré nálezy artefaktů, dílenské objekty a železářské pece. Mohlo jít o hospodářské zázemí dvorce, bezprostředně však již zřejmě ke staroměstské aglomeraci nepřináležející.\n\n"}
{"id": "530539", "url": "https://cs.wikipedia.org/wiki?curid=530539", "title": "Čechy na olympijských hrách", "text": "Čechy na olympijských hrách\n\nČechy (České království v rámci Rakouska-Uherska) se účastnily v letech 1896 (1900) až 1912 Olympijských her samostatně. Po vzniku Československa r. 1918 už jako samostatný stát.\n\n"}
{"id": "530540", "url": "https://cs.wikipedia.org/wiki?curid=530540", "title": "Maršov (Uherský Brod)", "text": "Maršov (Uherský Brod)\n\nMaršov je malá vesnice, část města Uherský Brod v okrese Uherské Hradiště. Nachází se asi 5,5 km na sever od Uherského Brodu. Je zde evidováno 33 adres. Trvale zde žije 33 obyvatel.\n\nMaršov leží v katastrálním území Maršov u Uherského Brodu o rozloze 2,23 km.\n\nVe vesnici se slaví Bartolomějské hody.\n\nAž do svých 14 let zde žila česká snowboardistka Šárka Pančochová.\n\nPrvní zmínka o obci pochází z roku 1368 (jiné zdroje mluví o roku 1611). Vesnice byla postižena několika sesuvy půdy, první roku 1911, poté roku 1965 a nejhorší roku 1966, kdy se hnuly i domy. V době sesuvu bylo ve vesnici 23 domů a 106 obyvatel. Roku 1967 bylo v nedalekém Uherském Brodě zbudováno několik domů a obyvatelé ohrožovaní dalšími sesuvy dostali příkaz k přestěhování. Následkem hromadného přestěhování je dnes v obci množství opuštěných a zchátralých budov.\n\nBývalá škola byla roku 2007 rekonstruována a následně 22. srpna 2008 v ní bylo otevřeno \"Středisko environmentálního vzdělávání Maršov\".\n\n\n"}
{"id": "530541", "url": "https://cs.wikipedia.org/wiki?curid=530541", "title": "Kvačice", "text": "Kvačice\n\nKvačice je část města Uherský Ostroh v okrese Uherské Hradiště. Nachází se na východě Uherského Ostrohu. Je zde evidováno 235 adres. Trvale zde žije 560 obyvatel.\n\nKvačice je také název katastrálního území o rozloze 4,1 km.\n\n"}
{"id": "530543", "url": "https://cs.wikipedia.org/wiki?curid=530543", "title": "Ostrožské Předměstí", "text": "Ostrožské Předměstí\n\nOstrožské Předměstí je část města Uherský Ostroh v okrese Uherské Hradiště. Nachází se na východě Uherského Ostrohu. Je zde evidováno 871 adres. Trvale zde žije 2787 obyvatel.\n\nOstrožské Předměstí je také název katastrálního území o rozloze 15,86 km.\n\n"}
{"id": "530545", "url": "https://cs.wikipedia.org/wiki?curid=530545", "title": "Seznam katastrálních území v okrese Uherské Hradiště", "text": "Seznam katastrálních území v okrese Uherské Hradiště\n\nV této tabulce je uveden kompletní výčet katastrálních území Okresu Uherské Hradiště, včetně rozlohy a sídel, které na nich leží.\nCelková výměra 991,34 km\n\nhttp://www.uir.cz/, územně identifikační registr ČR\n"}
{"id": "530550", "url": "https://cs.wikipedia.org/wiki?curid=530550", "title": "Dubysa (rozcestník)", "text": "Dubysa (rozcestník)\n\nNázev Dubysa může znamenat:\n\n"}
{"id": "530551", "url": "https://cs.wikipedia.org/wiki?curid=530551", "title": "Československo na letních olympijských hrách", "text": "Československo na letních olympijských hrách\n\nČeskoslovensko se účastnilo olympijských her v letech 1920 - 1992. Pouze v r. 1984 byla účast na LOH v Los Angeles z politických důvodů zrušena. Od roku 1993 v jeho tradici pokračují samostatná Česká republika (jako nástupnický stát) a Slovensko.\n\n"}
{"id": "530552", "url": "https://cs.wikipedia.org/wiki?curid=530552", "title": "Zákon o požární ochraně", "text": "Zákon o požární ochraně\n\nZákon o požární ochraně je zákon, který byl vyhlášen pod č. 133/1985 Sb. a který platí na území České republiky od 1. července 1986. \n\nÚčelem zákona je vytvořit podmínky pro účinnou ochranu života a zdraví občanů a majetku před požáry a pro poskytování pomoci při živelních pohromách a jiných mimořádných událostech stanovením povinností ministerstev a jiných správních úřadů, právnických a fyzických osob, postavení a působnosti orgánů státní správy a samosprávy na úseku požární ochrany, jakož i postavení a povinností jednotek požární ochrany.\n\nKaždý je povinen počínat si tak, aby nezavdal příčinu ke vzniku požáru, neohrozil život a zdraví osob, zvířata a majetek; při zdolávání požárů, živelních pohrom a jiných mimořádných událostí je povinen poskytovat přiměřenou osobní pomoc, nevystaví-li tím vážnému nebezpečí nebo ohrožení sebe nebo osoby blízké anebo nebrání-li mu v tom důležitá okolnost, a potřebnou věcnou pomoc.\n\n"}
{"id": "530556", "url": "https://cs.wikipedia.org/wiki?curid=530556", "title": "Lokysta (rozcestník)", "text": "Lokysta (rozcestník)\n\nNázev Lokysta může znamenat:\n\n"}
{"id": "530559", "url": "https://cs.wikipedia.org/wiki?curid=530559", "title": "Halové mistrovství Evropy v atletice 1981", "text": "Halové mistrovství Evropy v atletice 1981\n\n12. Halové mistrovství Evropy v atletice se konalo ve dnech 21. a 22. února 1981 ve francouzském městě Grenoble. Atletické disciplíny probíhaly v hale Palais des Sports, kde se uskutečnilo halové ME již v roce 1972.\n\nNa programu bylo celkově 20 disciplín (12 mužských a 8 ženských). Součástí programu byla poprvé jako exhibiční disciplína chůze mužů na 5 km. Zvláštností v programu byl běh na 2 820 metrů. Místo hladké šedesátky a šedesátky s překážkami se běžel běh na 50 m a běh na 50 m s překážkami.\n\n"}
{"id": "530561", "url": "https://cs.wikipedia.org/wiki?curid=530561", "title": "Bahr", "text": "Bahr\n\nBahr nebo též Bahar (arabsky بـهـﺭ) je stará jednotka délky používaná v Íránu. Velikost 1 bahr činila přibližně 3,3 cm a tvořila 1/32 gaz.\n\nV Ománu byl bahr jednotka hmotnosti, 1 bahr odpovídal 808 gramů.\n\n"}
{"id": "530567", "url": "https://cs.wikipedia.org/wiki?curid=530567", "title": "Sestra (album)", "text": "Sestra (album)\n\nSestra je studiové album spisovatele Jáchyma Topola a pražské hudební skupiny Psí vojáci. Obsahuje devět písní s texty Jáchyma Topola ze stejnojmenné knihy \"Sestra\", která vyšla v květnu roku 1994. Hned po vydání knihy požádal Filip Topol z Psích vojáků svého bratra Jáchyma, jestli by se nepodílel na této desce. Album bylo nahráno v červenci 1994 v brněnském studiu Audio Line a téhož roku vyšlo na CD a MC. Filip Topol výjimečně nehraje na piano, ale na syntezátor Casiotone MT-68.\n\nPodle Filipa Topola znamená album \"Sestra\" pro Psí vojáky určitý zlom – v roce 1993 se po odchodu baskytaristy Jana Hazuky skupina téměř rozpadla. Nezvyklé použití syntezátoru Casio a nevlastních textů znamenalo pro Psí vojáky (s novým baskytaristou Luďkem Horkým) „nové nadechnutí“.\n\n\n\n\n"}
{"id": "530572", "url": "https://cs.wikipedia.org/wiki?curid=530572", "title": "Smoking revue", "text": "Smoking revue\n\nSmoking revue je druhá divadelní hra Jiřího Voskovce a Jana Wericha, kterou její autoři označili jako \"Vest-pocket o 16 obrazech\".\n\nPremiéra se konala 8. května 1928 v Umělecké besedě na Malé Straně a hra měla celkem 88 repríz.\n"}
{"id": "530573", "url": "https://cs.wikipedia.org/wiki?curid=530573", "title": "Petr Kotvald", "text": "Petr Kotvald\n\nPetr Kotvald (* 8. července 1959 Žatec) je český zpěvák, producent, tanečník a herec.\n\nNavštěvoval v rodném Žatci lidovou školu umění (klavír) a současně se učil zpívat u prof. Julie Jindrákové. V čase studií na elektrotechnické průmyslovce v Chomutově zpíval se skupinou Scarabeus, v letech 1977–1979 soutěžil na jihlavském festivalu Mladá píseň (roku 1978 získal uznání za osobitou interpretaci, o rok později tento festival vyhrál), na Děčínské kotvě vyzpíval v roce 1980 druhé místo. Zároveň studoval na elektrotechnické fakultě ČVUT a v roce 1984 dosáhl titulu inženýra. Spolupracoval s Miriam Hruškovou a její skupinou Motor. Na jeho hlasový projev měl velký vliv hlasový pedagog František Tugendlieb, s nímž se seznámil v Jihlavě, základy pohybové průpravy získal u choreografky Věry Veselé, vedoucí Chrudimského tanečního studia. Od roku 1981 se stali Hložek s Kotvaldem členy orchestru Karla Vágnera a po boku Hany Zagorové si rychle získali značnou popularitu. Písnička \"Holky z naší školky\" (Vágner-Žák) se stala nejprodávanější československou nahrávkou všech dob na gramofonových deskách. Zpívají ve dvojici, popřípadě ve trojici s Hanou Zagorovou, oba mají rovněž sólové ambice.\n\nV roce 1986 zahájil svoji sólovou dráhu a od té doby vystupoval se svou vlastní skupinou Trik. Skupina spatřila světlo světa v první polovině června roku 1986, skupina měla jako svého hosta po tři roky Hanu Křížkovou. Skupina ho doprovázela do roku 1996 a nově od roku 2012 ho doprovází stejnojmenná kapela složená z členů skupiny Artmosphere. Sotva by se našel jiný český zpěvák, který by současně interpretoval písně od Kate Bush a Charlese Aznavoura, Carole King a Stinga a Paula McCartneyho. Z této nostalgie vzešlo album \"Pan zpěvák\" s písněmi od Charlieho Chaplina, George Gershwina, Jacquese Brela, Tima Hardina, ale i Stevieho Wondera, Freddieho Mercuryho a Eltona Johna.\n\n\n\n\n\n\n\n\n\n\n\n\n\n\n\n\n"}
{"id": "530576", "url": "https://cs.wikipedia.org/wiki?curid=530576", "title": "Simcha", "text": "Simcha\n\nSimcha ( שִׂמְחָה) je ženské nebo mužské křestní jméno hebrejského původu, které znamená „\"radost\"“.\n\nJméno se užívá od středověku. V aškenázské židovské tradici se jména Simcha používá častěji pro chlapce, zatímco v sefardské a izraelské pro dívky (slovo samotné je ženského rodu).\n\n\n\n"}
{"id": "530585", "url": "https://cs.wikipedia.org/wiki?curid=530585", "title": "Koma (astronomie)", "text": "Koma (astronomie)\n\nKoma je plynný obal obklopující jádro komety, který se formuje při výrazně eliptickém oběhu komety konkrétně v době blízkého míjení Slunce. Když se jádro komety přiblíží k Slunci, tak se zahřeje a jednotlivé části sublimují. Tento proces zapříčiňuje „rozmazaný“ vzhled komet pozorovaných teleskopy a odlišuje je od pozorovaných hvězd. Samotné slovo koma pochází z řečtiny „kome“ (κόμη), znamenající „vlasy“ z kterého bylo později odvozeno slovo cometa (latina) v češtině zastarale vlasatice.\nKoma je obecně tvořeno ledem a prachovými částicemi z komety. Voda převládá téměř 90% těkavých látek, které vystupují z jádra komety v době, kdy je kometa v přibližné vzdálenosti 3 – 4 AU od Slunce. Molekuly vody (HO) jsou rozkládány především vlivem fotodisociace a v menší míře vlivem fotoionizace. Vzhledem k fotochemii, nehraje solární vítr velkou roli v destrukci vodních molekul. Větší prachové částice poměrně stabilně kopírují oběžnou dráhu komety, zatímco menší prachové částice jsou tlačeny vlivem radiačního záření do zadní části, dále od Slunce a tvoří ohon komety.\nVýzkumníci a astronomové vydali 11. srpna studie, ve kterých byl poprvé použit radiový teleskop ALMA, který detailně pozoroval rozložení HCN, HNC, formaldehydu a také prachu uvnitř plynných obalů komet C/2012 F6 (Lemmon) a C/2012 S1 (ISON). Druhého června 2015 oznámila NASA, že spektrograf ALICE na sondě Rosetta studující kometu 67P/Čurjumov-Gerasimenko determinoval přítomnost elektronů (ve vzdálenosti 1 km od jádra komety) produkovaných vlivem fotoionizace, radiací ze Slunce na molekuly vody. Původní předpoklad počítal s přítomností fotonů, degradací molekul vody a oxidu uhličitého uvolněných z jádra komety do oblasti obklopujícího koma.\n\nKoma se typicky objevují a narůstají s blízkostí komety ke Slunci a mohou dorůstat i do velikosti průměru planety Jupiter a to i přes velmi nízkou hustotu. Jeden měsíc po vyvrhnutí materiálu měla na krátkou dobu v říjnu 2007 kometa 17P/Holmes obklopující plynný obal větší než je Slunce. Velká kometa z roku 1811 měla také předpokládaný průměr větší než má Slunce. I přes narůstající koma v blízkosti Slunce, se velikost plynného obalu po překročení oběžné dráhy Marsu zmenšuje (přibližně 1,5 AU od Slunce). Na tuto vzdálenost je sluneční vítr dostatečně silný, na to aby rozmetal plyn a prach z koma a tím zvýrazní ohon komety.\n\nV březnu 1996 byly zaznamenané komety, které emitují rentgenové záření. Zjištění překvapilo výzkumníky, protože rentgenové záření obvykle vydávají zdroje o vysokých teplotách. Je předpokládáno, že rentgenové záření je generováno interakcí mezi kometami a solárním větrem. Zdrojem rentgenové záření, tak má být proces při, kterém vysoce nabité ionty prolétají skrz plynný obal komety a srážejí se s molekulami a atomy komety. V průběhu se „odtrhávají“ jednotlivě, nebo i více elektronů od komety. Tento proces vede k emisi rentgenového záření a také ultrafialového záření ve formě fotonů.\nPři pozorování teleskopem z povrchu Země a za využití správné techniky může být vypočítána velikost koma obklopující kometu. Konkrétní metoda, nazývána driftová, nebo také proudová („drift“ v anglickém jazyce), spočívá v nastavení teleskopu ve stálé pozici a měření času za který viditelné těleso přejde přes rám viditelného pole. Tento změřený čas se vynásobí kosinusem deklinace komety a vynásobí se .25, to by se mělo rovnat průměr komety v obloukových minutách. V případě známé vzdálenosti ke kometě může být determinována zdánlivá velikost.\nV roce 2015 zaznamenal přístroj na měření ALICE na sondě Rosetta od ESA přítomnost prvků vodíku, kyslíku, uhlíku a dusíku v oblasti koma u komety 67P/Čurjumov-Gerasimenko. ALICE je spektrograf zaměřený na ultrafialové záření a napomohl zjištění, že elektrony vznikající vlivem UV záření se srážely a roztrhávaly molekuly vody a oxidu uhelnatého.\n\nPřístroj „\"Stargazer\"“, jinak také OAO-2 objevil ohromné halo vodíku obklopující některé komety. Vesmírná sonda Giotto detekovala vodíkové ionty na vzdálenost 7,8 milionů km daleko od Halleyovy komety při jejím průletu v roce 1986. Halo z plynného vodíku, bylo zaznamenáno o patnáctkrát větším průměru než má Slunce (12,5 milionů mil). Tento poznatek podpořil volbu pro zkoumání za využití sondy Pioneer od Venuše na danou kometu. Z mise bylo determinováno, že kometa vydává do okolí 12 tun vody za sekundu. Plynný vodík nebyl z emisí určen z toho důvodu, že při pozorování za využití teleskopů na povrchu Země je atmosféra Země pro tyto konkrétní vlny neprostupná. Způsob jakým jsou molekuly vody rozloženy na vodík a kyslík byl studován přístroji ALICE.\nNejdříve foton UV záření ze Slunce zasáhne molekulu vody v oblasti koma a ionizuje jí, tím že vystrčí ven energetický nabitý elektron. Tento elektron dále zasáhne další molekulu vody v oblasti koma, rozloží jí tím na dva atomy vodíku a jeden atom kyslíku. Při procesu se tyto jednotlivé atomy energeticky nabijí a emitují charakteristické UV vlnové záření detekované přístroji ALICE.\n\nVodíkové plynové halo třikrát větší než je Slunce, bylo také detekováno přístroji Skylab kolem Kohoutkovy komety v 70. letech 20. století. SOHO zaznamenal obal plynného vodíku větší než je 1 AU v poloměru kolem komety Hale-Bopp. Voda vycházející z komety je rozložena radiací ze Slunce a dále interakce s vodíkem emituje UV záření. Některá plynná hala komet byla naměřena i o deseti miliardách metrů na šířku (tedy 1010 větší jak Slunce). Samotné atomy vodíku jsou velmi lehké a mohou cestovat velmi velké vzdálenosti, než podlehnou ionizaci vlivem Slunce. Když podlehnou atomy vodíku ionizaci jsou obvykle rozmetány slunečním větrem.\n\nVýzkumná mise Rosetta nalezla přítomnost oxidu uhelnatého, oxidu uhličitého, amoniak, metan a metanol v oblasti koma u komety 67P, stejně tak přítomnost malého množství formaldehydu, sirovodíku a kyanovodíku, oxidu siřičitého, sulfidu uhličitého.\nNejvětší naměřené množství u plynného obalu komety 67P bylo vody, kyslíku, oxidu uhličitého a oxidu uhelnatého. Poměr mezi kyslíkem a vodou vycházející z komety zůstával stejný po dobu několika měsíců.\n"}
{"id": "530586", "url": "https://cs.wikipedia.org/wiki?curid=530586", "title": "Bystřice (Bělá nad Radbuzou)", "text": "Bystřice (Bělá nad Radbuzou)\n\nBystřice (do roku 1948 \"Fuchsova Huť\"<ref name=\"22/1949\">Vyhláška ministerstva vnitra č. 22/1949 Sb., o změnách úředních názvů míst v roce 1948. Dostupné online.</ref>) je malá vesnice, část města Bělá nad Radbuzou v okrese Domažlice. Nachází se 3 km na jih od Bělé nad Radbuzou. Je zde evidováno 21 adres. V roce 2011 zde trvale žili čtyři obyvatelé.\n\nBystřice leží v katastrálním území Bystřice u Bělé nad Radbuzou o rozloze 4,23 km. V katastrálním území Bystřice u Bělé nad Radbuzou leží i Hleďsebe.\n\nPrvní písemná zmínka o vesnici pochází z roku 1591.\n\nDo roku 1948 se vesnice nazývala \"Fuchsova Huť\".\n\n"}
{"id": "530587", "url": "https://cs.wikipedia.org/wiki?curid=530587", "title": "Čečín", "text": "Čečín\n\nČečín je malá vesnice, část města Bělá nad Radbuzou v okrese Domažlice. Nachází se 2 km na východ od Bělé nad Radbuzou. Je zde evidováno 11 adres. V roce 2011 zde trvale žilo 13 obyvatel.\n\nČečín je také název katastrálního území o rozloze 2,92 km.\n\nPrvní písemná zmínka o vesnici pochází z roku 1532.\n\n"}
{"id": "530589", "url": "https://cs.wikipedia.org/wiki?curid=530589", "title": "Černá Hora (Bělá nad Radbuzou)", "text": "Černá Hora (Bělá nad Radbuzou)\n\nČerná Hora je malá vesnice, část města Bělá nad Radbuzou v okrese Domažlice. Nachází se 3 km na severovýchod od Bělé nad Radbuzou. Je zde evidováno 7 adres. V roce 2011 zde trvale žilo sedm obyvatel.\n\nČerná Hora leží v katastrálním území Černá Hora u Bělé nad Radbuzou o rozloze 4,98 km.\n\nPrvní písemná zmínka o vesnici pochází z roku 1407.\n\n"}
{"id": "530590", "url": "https://cs.wikipedia.org/wiki?curid=530590", "title": "Doubravka (Bělá nad Radbuzou)", "text": "Doubravka (Bělá nad Radbuzou)\n\nDoubravka je malá vesnice, část města Bělá nad Radbuzou v okrese Domažlice. Nachází se asi 3 km na východ od Bělé nad Radbuzou. Je zde evidováno 10 adres. V roce 2011 zde trvale žilo 18 obyvatel.\n\nDoubravka leží v katastrálním území Doubravka u Bělé nad Radbuzou o rozloze 2,21 km.\n\nPrvní písemná zmínka o vesnici pochází z roku 1379.\n\n"}
{"id": "530591", "url": "https://cs.wikipedia.org/wiki?curid=530591", "title": "Hleďsebe (Bělá nad Radbuzou)", "text": "Hleďsebe (Bělá nad Radbuzou)\n\nHleďsebe (německy \"Siehdichfür\") je osada, část města Bělá nad Radbuzou v okrese Domažlice. Nachází se 2,5 km na jih od Bělé nad Radbuzou. Jsou zde evidovány tři adresy. V roce 2011 zde trvale nikdo nežil.\n\nHleďsebe leží v katastrálním území Bystřice u Bělé nad Radbuzou o výměře 4,23 km.\n\nPrvní písemná zmínka o vesnici pochází z roku 1654.\n\n"}
{"id": "530592", "url": "https://cs.wikipedia.org/wiki?curid=530592", "title": "Česko na letních olympijských hrách", "text": "Česko na letních olympijských hrách\n\nČeská republika se olympijských her poprvé účastnila jako samostatný stát v roce 1994 a od té doby se zúčastnila všech letních i zimních olympijských her. V letech 1920 až 1992 soutěžili čeští sportovci za Československo a v letech 1900 až 1912 za Čechy.\nSportovci z České republiky celkově vyhráli 56 medailí na letních hrách hlavně v kanoistice, střelbě a atletice.\n\nNárodní olympijský výbor pro Česko je Český olympijský výbor, který byl původně založen v roce 1899 a v jeho současné podobě došlo k uznání Mezinárodním olympijským výborem v roce 1993.\n\nUvedeni jsou vlajkonoši na zahajovacím ceremoniálu příslušných olympijských her.\n\n"}
{"id": "530593", "url": "https://cs.wikipedia.org/wiki?curid=530593", "title": "Mezivrší", "text": "Mezivrší\n\nMezivrší je sedlo v Orlických horách.\n\nV druhé polovině třicátých let byla prostorem Mezivrší souběžně s hřebenem Orlických hor v rámci opevnění budovanému proti nacistickému Německu vystavěna linie těžkého a lehkého opevnění, jejíž objekty se zde dodnes dochovaly (především pěchotní srub R-S 89). Jiné významnější stavby se zde nenacházejí.\n"}
{"id": "530597", "url": "https://cs.wikipedia.org/wiki?curid=530597", "title": "Wildendürnbach", "text": "Wildendürnbach\n\nWildendürnbach je dolnorakouská obec na severu Weinviertelu \"(vinné čtvrti)\" u moravských hranic. Leží asi 10 kilometrů východně od Laa ani der Thaya a asi 25 kilometrů od okresního města Mistelbachu. Žije zde obyvatel.\n\nWildendürnbach leží ve Weinviertelu v Dolních Rakousích. Plocha obce je 53,62 kilometrů čtverečních a 11,92 % plochy je zalesněno.\n\nObec sestává z pěti katastrálních území:\n\nStarostou obce je Herbert Harrach, vedoucím kanceláře je Josef Schuckert.\n\nPři obecních volbách v roce 2005 bylo 19 křesel rozděleno na tyto mandáty: (ÖVP) 11 a (SPÖ) 8.\n\nNezemědělských pracovišť bylo v roce 2001 40, zemědělských a lesních pracovišť v roce 1999 bylo 174. Počet výdělečně činných obyvatel v místě bydliště bylo v roce 2001 697, tj 43,73 %.\n\nV roce 1971 žilo v obci 2029 obyvatel, 1981 1790, 1991 1645, 2001 1612 a ke dni 1. dubna 2009 žije v obci 1567 obyvatel.\n\n\n"}
{"id": "530600", "url": "https://cs.wikipedia.org/wiki?curid=530600", "title": "Karlova Huť (Bělá nad Radbuzou)", "text": "Karlova Huť (Bělá nad Radbuzou)\n\nKarlova Huť je malá vesnice, část města Bělá nad Radbuzou v okrese Domažlice. Nachází se asi 6 km na západ od Bělé nad Radbuzou. Je zde evidováno 8 adres. V roce 2011 zde trvale žil jeden obyvatel.\n\nKarlova Huť leží v katastrálním území Smolov o výměře 15,01 km².\n\nPrvní písemná zmínka o vesnici pochází z roku 1789.\n\nVýchodně od vesnice se na úbočí Mufloního vrchu nachází přírodní rezervace Dlouhý vrch.\n\n"}
{"id": "530601", "url": "https://cs.wikipedia.org/wiki?curid=530601", "title": "Nový Dvůr (Bělá nad Radbuzou)", "text": "Nový Dvůr (Bělá nad Radbuzou)\n\nNový Dvůr je samota, část města Bělá nad Radbuzou v okrese Domažlice. Nachází se asi 3 km na jihozápad od Bělé nad Radbuzou. Je zde evidována jedna adresa. V roce 2011 zde trvale žil jeden obyvatel.\n\nNový Dvůr leží v katastrálním území Smolov o výměře 15,01 km.\n\nPrvní písemná zmínka o vesnici pochází z roku 1720.\n\n"}
{"id": "530602", "url": "https://cs.wikipedia.org/wiki?curid=530602", "title": "Pleš (Bělá nad Radbuzou)", "text": "Pleš (Bělá nad Radbuzou)\n\nPleš je samota, část města Bělá nad Radbuzou v okrese Domažlice. Nachází se asi 9,5 km na jihozápad od Bělé nad Radbuzou. Je zde evidována jedna adresa. V roce 2011 zde trvale nikdo nežil.\n\nPleš je také název katastrálního území o rozloze 17 km².\n\nPrvní písemná zmínka o vesnici pochází z roku 1654.\n\nV katastrálním území Pleš se nachází čtyři maloplošná chráněná území:\n\n\n"}
{"id": "530603", "url": "https://cs.wikipedia.org/wiki?curid=530603", "title": "Smolov (Bělá nad Radbuzou)", "text": "Smolov (Bělá nad Radbuzou)\n\nSmolov je malá vesnice, část města Bělá nad Radbuzou v okrese Domažlice. Nachází se asi 3,5 km na západ od Bělé nad Radbuzou. Je zde evidováno 44 adres. V roce 2011 zde trvale žilo 98 obyvatel.\n\nSmolov je také název katastrálního území o rozloze 15,01 km. V katastrálním území Smolov leží i Karlova Huť a Nový Dvůr.\n\nPrvní písemná zmínka o vesnici pochází z roku 1654.\n\n"}
{"id": "530605", "url": "https://cs.wikipedia.org/wiki?curid=530605", "title": "Újezd Svatého Kříže", "text": "Újezd Svatého Kříže\n\nÚjezd Svatého Kříže (něm. \"Heiligenkreuz\") je vesnice, část města Bělá nad Radbuzou v okrese Domažlice. Nachází se asi 3 km na jihovýchod od Bělé nad Radbuzou. Prochází zde silnice II/197. Je zde evidováno 76 adres. V roce 2011 zde trvale žilo 182 obyvatel.\n\nÚjezd Svatého Kříže je také název katastrálního území o rozloze 6,4 km.\n\nPrvní písemná zmínka o vesnici pochází z roku 1352.\n\n\n"}
{"id": "530606", "url": "https://cs.wikipedia.org/wiki?curid=530606", "title": "Železná (Bělá nad Radbuzou)", "text": "Železná (Bělá nad Radbuzou)\n\nŽelezná () je malá vesnice, část města Bělá nad Radbuzou v okrese Domažlice. Nachází se asi 9 km na západ od Bělé nad Radbuzou. Prochází zde silnice II/197. Je zde evidováno 35 adres. V roce 2011 zde trvale žilo 28 obyvatel.\n\nŽelezná leží v katastrálním území Železná u Smolova o rozloze 18 km².\n\nPrvní písemná zmínka o vesnici pochází z roku 1591.\n\n"}
{"id": "530607", "url": "https://cs.wikipedia.org/wiki?curid=530607", "title": "Františkov (Blížejov)", "text": "Františkov (Blížejov)\n\nFrantiškov je malá vesnice, část obce Blížejov v okrese Domažlice. Nachází se 2 km na východ od Blížejova. Je zde evidováno 19 adres. V roce 2011 zde trvale žilo třináct obyvatel.\n\nFrantiškov leží v katastrálním území Chotiměř u Blížejova o výměře 2,14 km.\n\nPrvní písemná zmínka o vesnici pochází z roku 1794.\n\n\n"}
{"id": "530608", "url": "https://cs.wikipedia.org/wiki?curid=530608", "title": "Chotiměř (Blížejov)", "text": "Chotiměř (Blížejov)\n\nChotiměř je vesnice, část obce Blížejov v okrese Domažlice. Nachází se 2,5 km na východ od Blížejova. Je zde evidováno 59 adres. V roce 2011 zde trvale žilo 99 obyvatel.\n\nChotiměř leží v katastrálním území Chotiměř u Blížejova o rozloze 2,14 km². V katastrálním území Chotiměř u Blížejova leží i Františkov.\n\nPrvní písemná zmínka o vesnici pochází z roku 1379.\n\nPři okupaci nacisty se ve vsi ve vilce svých rodičů (kterou je zde možné vidět) skrýval před gestapem komunistický novinář Julius Fučík.\n\n\n"}
{"id": "530610", "url": "https://cs.wikipedia.org/wiki?curid=530610", "title": "Lštění (Blížejov)", "text": "Lštění (Blížejov)\n\nLštění je vesnice, část obce Blížejov v okrese Domažlice. Nachází se 4 km na jihovýchod od Blížejova. Je zde evidováno 86 adres. V roce 2011 zde trvale žilo 121 obyvatel.\n\nLštění leží v katastrálním území Lštění nad Zubřinou o rozloze 8,14 km².\n\nPrvní písemná zmínka o vesnici pochází z roku 1196.\n\nNa východním okraji vesnice stojí lštěnská tvrz založená již ve čtrnáctém století. Později byla několikrát upravována, ale dochovaná věž pochází z patnáctého století. Ve druhé polovině osmnáctého století byla přestavěna na sýpku, ke které v devatenáctém století přistavěli obytný dům.\n\n"}
{"id": "530611", "url": "https://cs.wikipedia.org/wiki?curid=530611", "title": "Malonice (Blížejov)", "text": "Malonice (Blížejov)\n\nMalonice je malá vesnice, část obce Blížejov v okrese Domažlice. Nachází se 2,5 km na jihovýchod od Blížejova. Je zde evidováno 32 adres. V roce 2011 zde trvale žilo 33 obyvatel.\n\nMalonice leží v katastrálním území Malonice nad Zubřinou o rozloze 3,17 km.\n\nPrvní písemná zmínka o vesnici pochází z roku 1379.\n\n\n"}
{"id": "530612", "url": "https://cs.wikipedia.org/wiki?curid=530612", "title": "Nahošice", "text": "Nahošice\n\nNahošice jsou malá vesnice, část obce Blížejov v okrese Domažlice. Nachází se 1,5 km na jih od Blížejova. Je zde evidováno 47 adres. V roce 2011 zde trvale žilo 72 obyvatel.\n\nNahošice je také název katastrálního území o rozloze 2,27 km².\n\nPrvní písemná zmínka o vesnici pochází z roku 1381.\n\nUprostřed vesnice stojí nahošický zámek postavený na místě starší tvrze v průběhu osmnáctého století.\n\n"}
{"id": "530614", "url": "https://cs.wikipedia.org/wiki?curid=530614", "title": "Přívozec", "text": "Přívozec\n\nPřívozec je vesnice, část obce Blížejov v okrese Domažlice. Nachází se 1 km na východ od Blížejova. Je zde evidováno 68 adres. V roce 2011 zde trvale žilo 96 obyvatel.\n\nPřívozec je také název katastrálního území o rozloze 2,98 km².\n\nPrvní písemná zmínka o vesnici pochází z roku 1366.\n\n\n\n"}
{"id": "530615", "url": "https://cs.wikipedia.org/wiki?curid=530615", "title": "Výrov (Blížejov)", "text": "Výrov (Blížejov)\n\nVýrov je malá vesnice, část obce Blížejov v okrese Domažlice. Nachází se 1,5 km na jihozápad od Blížejova. Je zde evidováno 11 adres. V roce 2011 zde trvale žilo jedenáct obyvatel.\n\nVýrov leží v katastrálním území Výrov u Milavčí o rozloze 1,84 km.\n\nPrvní písemná zmínka o vesnici pochází z roku 1410.\n\n\n"}
{"id": "530616", "url": "https://cs.wikipedia.org/wiki?curid=530616", "title": "Guti", "text": "Guti\n\nJosé María Gutiérrez Hernández přezdívaný Guti (* 31. říjen 1976) je bývalý španělský fotbalista a odchovanec Realu Madrid. Nastupoval na postu ofenzivního záložníka.\n\nGuti přišel do mládežnické akademie Realu Madrid v roce 1986 a začínal na postu útočníka. Později se ale stáhl za útočníky, kde odehrál většinu zápasů kariéry. \nV A-týmu Realu debutoval 2. prosince 1995 v zápase proti Sevilla FC (4:1). Na konci sezony měl bilanci jeden vstřelený gól v devíti zápasech. \nV sezoně 1996-97 získal svůj první titul v Primera división.\n\nZa španělskou seniorskou reprezentaci nastoupil poprvé 5. května 1999 proti Chorvatsku (3:1). Ve čtrnácti reprezentačních zápasech dosud vstřelil 3 branky. Dosud se nikdy neprosadil do kádru pro finálový turnaj Mistrovství světa nebo Evropy\n\n\n\nOd června 1999 byla jeho manželkou španělská televizní hvězda Arantxa de Benito, s níž má dvě děti. Manželství se však po deseti letech rozpadlo.\n"}
{"id": "530617", "url": "https://cs.wikipedia.org/wiki?curid=530617", "title": "Nemněnice", "text": "Nemněnice\n\nNemněnice jsou malá vesnice, část obce Černovice v okrese Domažlice. Nachází se 2 km na jihozápad od Černovic. Je zde evidováno 20 adres. V roce 2011 zde trvale žilo 24 obyvatel.\n\nNemněnice je také název katastrálního území o rozloze 3,04 km.\n\nPrvní písemná zmínka o vesnici pochází z roku 1395.\n\n"}
{"id": "530618", "url": "https://cs.wikipedia.org/wiki?curid=530618", "title": "Dolní Folmava", "text": "Dolní Folmava\n\nDolní Folmava (německy \"Unter Vollmau\") je vesnice, část obce Česká Kubice v okrese Domažlice. Nachází se asi 2 km na jih od České Kubice. Je zde evidováno 52 adres. V roce 2011 zde trvale žilo 93 obyvatel.\n\nDolní Folmava je také název katastrálního území o rozloze 22,78 km.\n\nPrvní písemná zmínka o vesnici pochází z roku 1707.\n\n"}
{"id": "530619", "url": "https://cs.wikipedia.org/wiki?curid=530619", "title": "Horní Folmava", "text": "Horní Folmava\n\nHorní Folmava () je malá vesnice, část obce Česká Kubice v okrese Domažlice. Nachází se asi 2,5 km na jih od České Kubice. Prochází zde silnice I/26. Je zde evidováno 43 adres. V roce 2011 zde trvale žilo 192 obyvatel.\nHorní Folmava je také název katastrálního území o rozloze 6,42 km.\n\nPrvní písemná zmínka o vesnici pochází z roku 1707.\n\n\n"}
{"id": "530620", "url": "https://cs.wikipedia.org/wiki?curid=530620", "title": "Nová Kubice", "text": "Nová Kubice\n\nNová Kubice (do roku 1948 \"Německá Kubice\"<ref name=\"22/1949\">Vyhláška ministerstva vnitra č. 22/1949 Sb., o změnách úředních názvů míst v roce 1948. Dostupné online.</ref>) je malá vesnice, část obce Česká Kubice v okrese Domažlice. Nachází se asi 2 km na jihovýchod od České Kubice. Je zde evidováno 13 adres. V roce 2011 zde trvale žilo 38 obyvatel.\n\nNová Kubice leží v katastrálním území Starý Spálenec o výměře 4,6 km.\n\nPrvní písemná zmínka o vesnici pochází z roku 1789.\n\nDo roku 1948 se vesnice nazývala \"Německá Kubice\".\n\n"}
{"id": "530621", "url": "https://cs.wikipedia.org/wiki?curid=530621", "title": "Nový Spálenec", "text": "Nový Spálenec\n\nNový Spálenec (dříve Nový Prenet) je malá vesnice, část obce Česká Kubice v okrese Domažlice. Nachází se asi 3,5 km na východ od České Kubice. Prochází zde silnice II/190. Je zde evidováno 23 adres. V roce 2011 zde trvale žilo 44 obyvatel.\n\nNový Spálenec je také název katastrálního území o rozloze 3,24 km². V katastrálním území Nový Spálenec leží i Spáleneček.\n\nPrvní písemná zmínka o vesnici pochází z roku 1697.\n\nNarodil se tu Wenzel Größl (1856–1910), zemědělec a politik, počátkem 20. století poslanec Českého zemského sněmu a Říšské rady.\n\n"}
{"id": "530622", "url": "https://cs.wikipedia.org/wiki?curid=530622", "title": "Spáleneček", "text": "Spáleneček\n\nSpáleneček (dříve Malý Prenet) je malá vesnice, část obce Česká Kubice v okrese Domažlice. Nachází se asi 3 km na východ od České Kubice. Prochází zde silnice II/190. Je zde evidováno 37 adres. V roce 2011 zde trvale žilo 27 obyvatel.\n\nSpáleneček leží v katastrálních územích Nový Spálenec o výměře 3,24 km a Starý Spálenec o výměře 4,6 km.\n\nPrvní písemná zmínka o vesnici pochází z roku 1789.\n\n"}
{"id": "530623", "url": "https://cs.wikipedia.org/wiki?curid=530623", "title": "Starý Spálenec", "text": "Starý Spálenec\n\nStarý Spálenec (dříve Starý Prenet) je osada, část obce Česká Kubice v okrese Domažlice. Nachází se asi 4 km na jihovýchod od České Kubice. Jsou zde evidovány čtyři adresy. V roce 2011 zde trvale žilo 28 obyvatel.\n\nStarý Spálenec je také název katastrálního území o rozloze 4,6 km. V katastrálním území Starý Spálenec leží i Nová Kubice a Spáleneček.\n\nPrvní písemná zmínka o vesnici pochází z roku 1697.\n"}
{"id": "530624", "url": "https://cs.wikipedia.org/wiki?curid=530624", "title": "Filipov (Nemile)", "text": "Filipov (Nemile)\n\nFilipov (německy \"Philippstal\") je vesnice a základní sídelní jednotka na katastrálním území Filipov u Zábřeha obce Nemile v okrese Šumperk.\n\nPůvodní obec Filipov byla založena po rozparcelování poplužního dvora s renesanční tvrzí knížetem Filipem Erazimem z Lichtenštejna roku 1733. Roku 1945 obec zanikla a byla sloučena pod obec Nemili. Obě vsi mají dodnes své kaple, postavené kolem roku 1800.\n\n"}
{"id": "530625", "url": "https://cs.wikipedia.org/wiki?curid=530625", "title": "Dolejší Předměstí", "text": "Dolejší Předměstí\n\nDolejší Předměstí () je část okresního města Domažlice. Nachází se na východě Domažlic. Je zde evidováno 241 adres. V roce 2011 zde trvale žilo 643 obyvatel.\n\nDolejší Předměstí leží v katastrálním území Domažlice o výměře 19,89 km.\n\n"}
{"id": "530626", "url": "https://cs.wikipedia.org/wiki?curid=530626", "title": "Havlovice (Domažlice)", "text": "Havlovice (Domažlice)\n\nHavlovice () je vesnice, část okresního města Domažlice. Nachází se asi 3 km na západ od Domažlic. Prochází tudy železniční trať Domažlice – Planá u Mariánských Lázní a silnice II/193. Je zde evidováno 93 adres. V roce 2011 zde trvale žilo 191 obyvatel.\n\nHavlovice leží v katastrálním území Havlovice u Domažlic o rozloze 4,72 km².\n\nPrvní písemná zmínka o vesnici pochází z roku 1789.\n\nJižně od vesnice se v poloze Na Zámku (kóta 578 m n. m.) nachází lomem poškozené pozůstatky raně středověkého hradiště z desátého století.\n\n"}
{"id": "530628", "url": "https://cs.wikipedia.org/wiki?curid=530628", "title": "Hořejší Předměstí", "text": "Hořejší Předměstí\n\nHořejší Předměstí () je část okresního města Domažlice. Nachází se na západě Domažlic. Je zde evidováno 309 adres. V roce 2011 zde trvale žilo 2 712 obyvatel.\nHořejší Předměstí leží v katastrálním území Domažlice o výměře 19,89 km.\n\n"}
{"id": "530629", "url": "https://cs.wikipedia.org/wiki?curid=530629", "title": "Týnské Předměstí", "text": "Týnské Předměstí\n\nTýnské Předměstí () je část okresního města Domažlice. Nachází se na severovýchodě Domažlic. Prochází zde silnice II/193. Je zde evidováno 667 adres. V roce 2011 zde trvale žilo 4 547 obyvatel.\n\nTýnské Předměstí leží v katastrálním území Domažlice o výměře 19,89 km.\n\n"}
{"id": "530630", "url": "https://cs.wikipedia.org/wiki?curid=530630", "title": "Dolní Kamenice (Holýšov)", "text": "Dolní Kamenice (Holýšov)\n\nDolní Kamenice je vesnice, část města Holýšov v okrese Domažlice. Nachází se asi 2 km na jihozápad od Holýšova. Prochází tudy železniční trať Plzeň – Furth im Wald. Je zde evidováno 67 adres. V roce 2011 zde trvale žilo 114 obyvatel.\n\nDolní Kamenice leží v katastrálním území Dolní Kamenice u Holýšova (do roku 2017 Dolní Kamenice u Staňkova)o rozloze 2,92 km.\n\nPrvní písemná zmínka o vesnici pochází z roku 1115.\n\n"}
{"id": "530632", "url": "https://cs.wikipedia.org/wiki?curid=530632", "title": "Načetín (Hora Svatého Václava)", "text": "Načetín (Hora Svatého Václava)\n\nNačetín () je malá vesnice, část obce Hora Svatého Václava v okrese Domažlice. Nachází se 1 km na jihovýchod od Hory Svatého Václava. Je zde evidováno 18 adres. V roce 2011 zde trvale žilo patnáct obyvatel.\n\nNačetín leží v katastrálním území Načetín u Drahotína o rozloze 2,64 km².\n\nPrvní písemná zmínka o vesnici pochází z roku 1525.\n\nJihovýchodně od vesnice do katastrálního území zasahuje přírodní památka Hvožďanská louka.\n\n"}
{"id": "530633", "url": "https://cs.wikipedia.org/wiki?curid=530633", "title": "Šidlákov", "text": "Šidlákov\n\nŠidlákov () je malá vesnice, část obce Hora Svatého Václava v okrese Domažlice. Nachází se 1,5 km na západ od Hory Svatého Václava. Je zde evidováno 16 adres. V roce 2011 zde trvale žilo dvacet obyvatel.\n\nŠidlákov je také název katastrálního území o rozloze 3,78 km.\n\nPrvní písemná zmínka o vesnici pochází z roku 1379.\n\n"}
{"id": "530634", "url": "https://cs.wikipedia.org/wiki?curid=530634", "title": "Borovice (Horšovský Týn)", "text": "Borovice (Horšovský Týn)\n\nBorovice je malá vesnice, část města Horšovský Týn v okrese Domažlice. Nachází se 4 km na sever od Horšovského Týna. Prochází zde silnice II/193. Je zde evidováno 21 adres. V roce 2011 zde trvale žilo 44 obyvatel.\n\nBorovice leží v katastrálním území Borovice u Horšovského Týna o rozloze 2,73 km².\n\nPrvní písemná zmínka o vesnici pochází z roku 1312.\n\n\n"}
{"id": "530635", "url": "https://cs.wikipedia.org/wiki?curid=530635", "title": "Dolní Metelsko", "text": "Dolní Metelsko\n\nDolní Metelsko je malá vesnice, část města Horšovský Týn v okrese Domažlice. Nachází se 4 km na severozápad od Horšovského Týna. Je zde evidováno 26 adres. V roce 2011 zde trvale žilo 75 obyvatel.\n\nDolní Metelsko je také název katastrálního území o rozloze 2,35 km.\n\nPrvní písemná zmínka o vesnici pochází z roku 1115.\n\n"}
{"id": "530636", "url": "https://cs.wikipedia.org/wiki?curid=530636", "title": "Hašov", "text": "Hašov\n\nHašov je malá vesnice, část města Horšovský Týn v okrese Domažlice. Nachází se 7 km na severozápad od Horšovského Týna. Je zde evidováno 16 adres. V roce 2011 zde trvale žilo 33 obyvatel.\n\nHašov je také název katastrálního území o rozloze 2,19 km.\n\nPrvní písemná zmínka o vesnici pochází z roku 1397.\n\n"}
{"id": "530637", "url": "https://cs.wikipedia.org/wiki?curid=530637", "title": "Horní Metelsko", "text": "Horní Metelsko\n\nHorní Metelsko je malá vesnice, část města Horšovský Týn v okrese Domažlice. Nachází se 5 km na severozápad od Horšovského Týna. Je zde evidováno 20 adres. V roce 2011 zde trvale žilo 50 obyvatel.\n\nHorní Metelsko je také název katastrálního území o rozloze 3,94 km.\n\nPrvní písemná zmínka o vesnici pochází z roku 1115.\n\n"}
{"id": "530638", "url": "https://cs.wikipedia.org/wiki?curid=530638", "title": "Horšov", "text": "Horšov\n\nHoršov je vesnice, část města Horšovský Týn v okrese Domažlice. Nachází se asi jeden kilometr severozápadně od Horšovského Týna. Vede zde silnice II/200. Je zde evidováno 59 adres. V roce 2011 zde trvale žilo 185 obyvatel.\n\nHoršov je také název katastrálního území o rozloze 4,49 km².\n\nPrvní písemná zmínka o vesnici pochází z roku 1184.\n\n\n"}
{"id": "530639", "url": "https://cs.wikipedia.org/wiki?curid=530639", "title": "Kocourov (Horšovský Týn)", "text": "Kocourov (Horšovský Týn)\n\nKocourov je malá vesnice, část města Horšovský Týn v okrese Domažlice. Nachází se asi 2 km na sever od Horšovského Týna. Je zde evidováno 11 adres. V roce 2011 zde trvale žilo 29 obyvatel.\n\nKocourov leží v katastrálním území Kocourov u Horšovského Týna o rozloze 4,37 km.\n\nPrvní písemná zmínka o vesnici pochází z roku 1542.\n\n"}
{"id": "530640", "url": "https://cs.wikipedia.org/wiki?curid=530640", "title": "Malé Předměstí", "text": "Malé Předměstí\n\nMalé Předměstí je část města Horšovský Týn v okrese Domažlice. Nachází se na jihu Horšovského Týna. Je zde evidováno 321 adres. V roce 2011 zde trvale žilo 1 981 obyvatel.\n\nMalé Předměstí leží v katastrálním území Horšovský Týn o výměře 19,77 km.\n\n"}
{"id": "530641", "url": "https://cs.wikipedia.org/wiki?curid=530641", "title": "Nová Ves (Horšovský Týn)", "text": "Nová Ves (Horšovský Týn)\n\nNová Ves je část města Horšovský Týn v okrese Domažlice. Nachází se na jihu Horšovského Týna. Prochází zde silnice II/197. Je zde evidováno 35 adres. V roce 2011 zde trvale žilo 94 obyvatel.\n\nNová Ves leží v katastrálním území Horšovský Týn o výměře 19,77 km.\n\nPrvní písemná zmínka o vesnici pochází z roku 1787.\n\n"}
{"id": "530642", "url": "https://cs.wikipedia.org/wiki?curid=530642", "title": "Oplotec", "text": "Oplotec\n\nOplotec () je malá vesnice, část města Horšovský Týn v okrese Domažlice. Nachází se 10 km na severozápad od Horšovského Týna. Je zde evidováno 33 adres. V roce 2011 zde trvale žilo 54 obyvatel.\n\nOplotec je také název katastrálního území o rozloze 3,92 km.\n\nPrvní písemná zmínka o vesnici pochází z roku 1379.\n\n"}
{"id": "530643", "url": "https://cs.wikipedia.org/wiki?curid=530643", "title": "Plzeňské Předměstí (Horšovský Týn)", "text": "Plzeňské Předměstí (Horšovský Týn)\n\nPlzeňské Předměstí je část města Horšovský Týn v okrese Domažlice. Nachází se na východě Horšovského Týna. Je zde evidováno 162 adres. V roce 2011 zde trvale žilo 501 obyvatel.\n\nPlzeňské Předměstí leží v katastrálním území Horšovský Týn o výměře 19,77 km.\n\n"}
{"id": "530644", "url": "https://cs.wikipedia.org/wiki?curid=530644", "title": "Podhájí (Horšovský Týn)", "text": "Podhájí (Horšovský Týn)\n\nPodhájí je vesnice, část města Horšovský Týn v okrese Domažlice. Nachází se asi 3 km jihozápadně od Horšovského Týna. Je zde evidováno 144 adres. V roce 2011 zde trvale žilo 45 obyvatel.\n\nPodhájí leží v katastrálním území Horšovský Týn o výměře 19,77 km².\n"}
{"id": "530645", "url": "https://cs.wikipedia.org/wiki?curid=530645", "title": "Podražnice", "text": "Podražnice\n\nPodražnice je malá vesnice, část města Horšovský Týn v okrese Domažlice. Nachází se 3 km na severovýchod od Horšovského Týna. Je zde evidováno 30 adres. V roce 2011 zde trvale žilo 74 obyvatel.\n\nPodražnice je také název katastrálního území o rozloze 7,28 km².\n\nPrvní písemná zmínka o vesnici pochází z roku 1312.\n\nNa návrší na severovýchodním okraji vesnice se nachází památkově chráněné pozůstatky hradiště Na Zámku z doby bronzové a pozdní doby železné.\n\n"}
{"id": "530646", "url": "https://cs.wikipedia.org/wiki?curid=530646", "title": "Semošice", "text": "Semošice\n\nSemošice je vesnice, část města Horšovský Týn v okrese Domažlice. Nachází se asi 4 km na východ od Horšovského Týna. Prochází tudy železniční trať Staňkov–Poběžovice a silnice I/26. Je zde evidováno 68 adres. V roce 2011 zde trvale žilo 167 obyvatel.\n\nSemošice je také název katastrálního území o rozloze 10,6563 km².\n\nPrvní písemná zmínka o vesnici pochází z roku 1287.\n\n\n"}
{"id": "530647", "url": "https://cs.wikipedia.org/wiki?curid=530647", "title": "Svatá Anna (Horšovský Týn)", "text": "Svatá Anna (Horšovský Týn)\n\nSvatá Anna je část města Horšovský Týn v okrese Domažlice. Nachází se na jihozápad od Horšovského Týna. Jsou zde evidovány čtyři adresy. V roce 2011 zde trvale žilo pět obyvatel.\n\nSvatá Anna leží v katastrálním území Horšovský Týn o výměře 19,77 km².\n\nPrvní písemná zmínka o vesnici pochází z roku 1696.\n\n"}
{"id": "530648", "url": "https://cs.wikipedia.org/wiki?curid=530648", "title": "Svinná (Horšovský Týn)", "text": "Svinná (Horšovský Týn)\n\nSvinná je malá vesnice, část města Horšovský Týn v okrese Domažlice. Nachází se 7 km na severozápad od Horšovského Týna. Je zde evidováno 13 adres. V roce 2011 zde trvale žilo sedm obyvatel.\n\nSvinná leží v katastrálním území Svinná u Štítar o rozloze 1,45 km.\n\nPrvní písemná zmínka o vesnici pochází z roku 1235.\n\n"}
{"id": "530649", "url": "https://cs.wikipedia.org/wiki?curid=530649", "title": "Tasnovice", "text": "Tasnovice\n\nTasnovice () je malá vesnice, část města Horšovský Týn v okrese Domažlice. Nachází se asi 7,5 km na severozápad od Horšovského Týna. Je zde evidováno 34 adres. V roce 2011 zde trvale žilo 76 obyvatel.\n\nTasnovice je také název katastrálního území o rozloze 4,24 km².\n\nJiž roku 1235 zmiňován Hartman z Tasnovic. Jeho potomci, tasnovičtí vladykové, zde sídlili po celé 14. a 15. století. V 17. století, za Helversenů, tvrz přestavěna na zámeček s parkem. Stál ještě v 18. století, ale v 19. století uváděn již jako zřícenina. Nyní jsou v areálu dvora zříceniny tvrze obklopené zachovalým vodním příkopem.\n\n\n"}
{"id": "530650", "url": "https://cs.wikipedia.org/wiki?curid=530650", "title": "Velké Předměstí", "text": "Velké Předměstí\n\nVelké Předměstí je část města Horšovský Týn v okrese Domažlice. Nachází se na jihovýchodě Horšovského Týna, jižně od Radbuzy. Prochází zde silnice I/24 a II/193. Je zde evidováno 364 adres. V roce 2011 zde trvale žilo 1 051 obyvatel.\n\nVelké Předměstí leží v katastrálním území Horšovský Týn o výměře 19,77 km.\n\n"}
{"id": "530651", "url": "https://cs.wikipedia.org/wiki?curid=530651", "title": "Věvrov", "text": "Věvrov\n\nVěvrov je malá vesnice, část města Horšovský Týn v okrese Domažlice. Nachází se asi 4 km na sever od Horšovského Týna. Je zde evidováno 21 adres. V roce 2011 zde trvale žilo 20 obyvatel.\n\nVěvrov je také název katastrálního území o rozloze 4,05 km².\n\nPrvní písemná zmínka o vesnici pochází z roku 1379.\nNarodil se zde dne 17.září 1732 generálmajor Maxmilián Reisinger z Reisingeru.\n\nV katastrálním území vesnice se nachází pozůstatky věvrovského hradiště. Nalezené zlomky keramiky neumožnily jeho datování, pouze z příkopu pochází jediný střep, na jehož základě se někdy předpokládá vznik hradiště v době hradištní.\n\n"}
{"id": "530653", "url": "https://cs.wikipedia.org/wiki?curid=530653", "title": "Babice (Hostouň)", "text": "Babice (Hostouň)\n\nBabice () je malá vesnice, část města Hostouň v okrese Domažlice. Nachází se 5,5 km na sever od Hostouně. Je zde evidováno 6 adres. V roce 2011 zde trvale žilo 23 obyvatel.\n\nBabice leží v katastrálním území Babice u Holubče o rozloze 2,03 km.\n\nPrvní písemná zmínka o vesnici pochází z roku 1654.\n\n"}
{"id": "530656", "url": "https://cs.wikipedia.org/wiki?curid=530656", "title": "Holubeč", "text": "Holubeč\n\nHolubeč () je malá vesnice, část města Hostouň v okrese Domažlice. Nachází se asi 4,5 km na sever od Hostouně. Prochází zde silnice II/195. Je zde evidováno 20 adres. V roce 2011 zde trvale žilo 74 obyvatel.\n\nHolubeč je také název katastrálního území o rozloze 2,02 km.\n\nPrvní písemná zmínka o vesnici pochází z roku 1379.\n\n\n"}
{"id": "530658", "url": "https://cs.wikipedia.org/wiki?curid=530658", "title": "Horoušany (Hostouň)", "text": "Horoušany (Hostouň)\n\nHoroušany () jsou malá vesnice, část města Hostouň v okrese Domažlice. Nachází se 1,5 km na jihovýchod od Hostouně. Je zde evidováno 16 adres. V roce 2011 zde trvale žilo 15 obyvatel.\n\nHoroušany leží v katastrálním území Horoušany u Hostouně o rozloze 1,33 km.\n\nPrvní písemná zmínka o vesnici pochází z roku 1379.\n\n"}
{"id": "530659", "url": "https://cs.wikipedia.org/wiki?curid=530659", "title": "Mělnice", "text": "Mělnice\n\nMělnice () je malá vesnice, část města Hostouň v okrese Domažlice. Nachází se asi 5 km na severovýchod od Hostouně. Je zde evidováno 25 adres. V roce 2011 zde trvale žilo 34 obyvatel.\n\nMělnice je také název katastrálního území o rozloze 6,21 km.\n\nPrvní písemná zmínka o vesnici pochází z roku 1235.\n\n\n"}
{"id": "530660", "url": "https://cs.wikipedia.org/wiki?curid=530660", "title": "Mírkovice", "text": "Mírkovice\n\nMírkovice () je malá vesnice, část města Hostouň v okrese Domažlice. Nachází se 2,5 km na severovýchod od Hostouně. Je zde evidováno 15 adres. V roce 2011 zde trvale žilo 29 obyvatel.\n\nMírkovice je také název katastrálního území o rozloze 2,28 km.\n\nPrvní písemná zmínka o vesnici pochází z roku 1379.\n\n"}
{"id": "530661", "url": "https://cs.wikipedia.org/wiki?curid=530661", "title": "Přes", "text": "Přes\n\nPřes () je malá vesnice, část města Hostouň v okrese Domažlice. Nachází se 6 km na sever od Hostouně. Je zde evidováno 15 adres. V roce 2011 zde trvale žilo 36 obyvatel.\n\nPřes je také název katastrálního území o rozloze 2,68 km. V katastrálním území Přes leží i Sychrov.\n\nPrvní písemná zmínka o vesnici pochází z roku 1379.\n\n"}
{"id": "530662", "url": "https://cs.wikipedia.org/wiki?curid=530662", "title": "Skařez", "text": "Skařez\n\nSkařez () je osada, část města Hostouň v okrese Domažlice. Nachází se 5 km na sever od Hostouně. Prochází zde silnice II/195. Je zde evidováno 5 adres. V roce 2011 zde trvale žilo devět obyvatel.\n\nSkařez je také název katastrálního území o rozloze 1,17 km.\n\nPrvní písemná zmínka o vesnici pochází z roku 1379.\n\n"}
{"id": "530663", "url": "https://cs.wikipedia.org/wiki?curid=530663", "title": "Slatina (Hostouň)", "text": "Slatina (Hostouň)\n\nSlatina () je malá vesnice, část města Hostouň v okrese Domažlice. Nachází se 2,5 km na jihovýchod od Hostouně. Je zde evidováno 15 adres. V roce 2011 zde trvale žilo sedm obyvatel.\n\nSlatina leží v katastrálním území Slatina u Hostouně o rozloze 4,59 km.\n\nPrvní písemná zmínka o vesnici pochází z roku 1379.\n\n"}
{"id": "530664", "url": "https://cs.wikipedia.org/wiki?curid=530664", "title": "Svržno", "text": "Svržno\n\nSvržno () je malá vesnice, část města Hostouň v okrese Domažlice. Nachází se asi 1,5 km na sever od Hostouně. Prochází tudy železniční trať Domažlice – Planá u Mariánských Lázní, silnice II/195 a silnice II/197. Je zde evidováno 30 adres. V roce 2011 zde trvale žilo 120 obyvatel.\n\nSvržno je také název katastrálního území o rozloze 5,65 km².\n\nPrvní písemná zmínka o vesnici pochází z roku 1233.\n\nVrchol Černého vrchu, který se nachází jihozápadně od vesnice byl osídlen od počátku eneolitu do pozdní doby halštatské a později ve středověku ještě ve starší až střední době hradištní. V pozdní době bronzové a pozdní době halštatské se na vrchu nacházelo opevněné svrženské hradiště, které bylo na konci dvacátého století částečně zničeno těžbou kamene v sousedním kamenolomu.\n\n"}
{"id": "530665", "url": "https://cs.wikipedia.org/wiki?curid=530665", "title": "Sychrov (Hostouň)", "text": "Sychrov (Hostouň)\n\nSychrov () je malá vesnice, část města Hostouň v okrese Domažlice. Nachází se 7 km na sever od Hostouně. Je zde evidováno 17 adres. V roce 2011 zde trvale žilo patnáct obyvatel.\n\nSychrov leží v katastrálním území Přes o výměře 2,68 km.\n\nPrvní písemná zmínka o vesnici pochází z roku 1839.\n\n"}
{"id": "530666", "url": "https://cs.wikipedia.org/wiki?curid=530666", "title": "Štítary (Hostouň)", "text": "Štítary (Hostouň)\n\nŠtítary () jsou malá vesnice, část města Hostouň v okrese Domažlice. Nachází se asi 3,5 km na východ od Hostouně. Prochází zde silnice II/197. Je zde evidováno 29 adres. V roce 2011 zde trvale žilo 47 obyvatel.\n\nŠtítary leží v katastrálním území Štítary nad Radbuzou o rozloze 4,15 km².\n\nPrvní písemná zmínka o vesnici pochází z roku 1282.\n\nV letech 1894–1945 tu působil a žil publicista, učitel a poslanec Národního shromáždění za Německý svaz zemědělců Ottokar Schubert.\n\n\n"}
{"id": "530668", "url": "https://cs.wikipedia.org/wiki?curid=530668", "title": "Bákila", "text": "Bákila\n\nBákila je stará jednotka hmotnosti používaná v islámských zemích. Do češtiny se dá přeložit jako fazole. Její velikost činila 2,34 g a tvořila 3/4 jednotky dirham.\n\n"}
{"id": "530672", "url": "https://cs.wikipedia.org/wiki?curid=530672", "title": "Bakkálí", "text": "Bakkálí\n\nBákkálí je stará jednotka hmotnosti používaná v Maroku. Její velikost činila v marockém městě Tanger 76,2 kg.\n\n"}
{"id": "530676", "url": "https://cs.wikipedia.org/wiki?curid=530676", "title": "Hluboká (Kdyně)", "text": "Hluboká (Kdyně)\n\nHluboká je vesnice, část města Kdyně v okrese Domažlice. Nachází se asi 3,5 km na jihovýchod od Kdyně. Prochází zde silnice I/22. Je zde kaplička zasvětcená sv. Antonínovi. Je tu i koupaliště s bufetem (klubovnou SDH Hluboká) a pohostinství. Dále je tu nově zrekostruované hřiště v horní části této obce. Nachází se zde 2 rybníky na ryby a slouží i hasičům, když hoří. Obcí prochází cyklostezka označená 2051A . V obci sídlí několik soukromých firem a je tu i mateřská školka. Je zde evidováno 167 adres. V roce 2011 zde trvale žilo 373 obyvatel.\n\nHluboká leží v katastrálním území Hluboká u Kdyně o rozloze 4,76 km.\n\nPrvní písemná zmínka o vesnici pochází z roku 1404.\n\n"}
{"id": "530677", "url": "https://cs.wikipedia.org/wiki?curid=530677", "title": "Hodkovice", "text": "Hodkovice\n\nHodkovice je název více sídel:\n\n"}
{"id": "530678", "url": "https://cs.wikipedia.org/wiki?curid=530678", "title": "Modlín", "text": "Modlín\n\nModlín je osada, místní část města Kdyně v okrese Domažlice. Nachází se asi 6 km na jihovýchod od Kdyně. Je zde evidováno 6 adres. Leží v katastrálním území Smržovice o výměře 2,74 km a v nadmořské výšce 634 m. V roce 2011 zde trvale žilo sedm obyvatel. Jádro Modlína tvoří 3 chalupy seskupené kolem staré lípy. Je odsud krásný výhled na Šumavu a Český les. Modlín je místem, které si po staletí uchovává stejnou tvář a odolává všem civilizačním zásahům.\n\nPrvní písemná zmínka o vesnici pochází z roku 1379.\n"}
{"id": "530679", "url": "https://cs.wikipedia.org/wiki?curid=530679", "title": "Nové Chalupy (Kdyně)", "text": "Nové Chalupy (Kdyně)\n\nNové Chalupy jsou osada, část města Kdyně v okrese Domažlice. Nachází se 5 km na jihovýchod od Kdyně. Prochází zde silnice I/22. Je tam evidováno 5 adres. TV roce 2011 zde trvale žilo 10 obyvatel.\n\nNové Chalupy leží v katastrálním území Smržovice o výměře 2,74 km.\n\nPrvní písemná zmínka o vesnici pochází z roku 1804.\n"}
{"id": "530680", "url": "https://cs.wikipedia.org/wiki?curid=530680", "title": "Smržovice", "text": "Smržovice\n\nSmržovice jsou vesnice, místní část města Kdyně v okrese Domažlice. Nachází se asi 5 a půl kilometrů na jihovýchod od Kdyně. Je zde 42 domů. V roce 2011 zde trvale žilo 79 obyvatel.\n\nSmržovice je také název katastrálního území o rozloze 2,74 km. V katastrálním území Smržovice leží i Modlín a Nové Chalupy.\n\nPrvní písemná zmínka o Smržovicích je z roku 1379. Z písemných dokumentů je dotvrzeno, že v roce 1459 patřila celá ves Janu staršímu ze Smržovic a po něm jeho synu Janu mladšímu ze Smržovic, který zemřel v roce 1483, kdy došlo ke sporům o tento dvůr, což je dochováno v příslušném zápise. Kdyňský okres zabíral kdysi části čtyř rozlehlých panství a to: Koutsko-Trhanovské, Bystřicko-Hohenzollerské, Chudenické a Domažlické. Správní okres Kdyně pojímal jen území menších panství a statků jako Všeruby, Loučim, Běhařov, Libkov, Smržovice, Miletice, Dlažice, Spůle, Kanice a Radonice. Smržovický dvůr patřil panství Bystřickému, ale několik usedlíků bylo přiděleno robotou do Kouta. Ostatní byli přiděleni do Běhařova, což patřilo panství Bystřickému.\n\nV úbočí Zadního kopce byl otevřen kamenolom, který zásoboval štěrkem okolní kraj. Dnes je činnost pozastavena. Ve Smržovicích je koupaliště a hospoda.\n"}
{"id": "530681", "url": "https://cs.wikipedia.org/wiki?curid=530681", "title": "Capartice", "text": "Capartice\n\nCapartice je malá vesnice, část městyse Klenčí pod Čerchovem v okrese Domažlice. Nachází se asi 2,5 km na jihozápad od Klenčí pod Čerchovem. Prochází zde silnice II/189. Je zde evidováno 49 adres. V roce 2011 zde trvale žilo 24 obyvatel.\n\nCapartice leží v katastrálním území Klenčí pod Čerchovem o výměře 14,27 km.\n\nPrvní písemná zmínka o vesnici pochází z roku 1748.\n\n\nCapartice je chatařská osada a také zimní centrum pro běžkaře a místo známé především jako výchozí bod pro turisty směřující na nejvyšší horu Českého lesa - Čerchov. Kromě tradičních lyžařských závodů se na dokonce starší církevně-kulturní akce snaží v posledních letech navázat Okrašlovací a sportovní sdružení Český les, které přímo v Caparticích v roce 2008 obnovilo kapli sv. Jana Nepomuckého a od té doby zde pořádá tradiční poutě. Podobné znovuobjevené tradice se dočkala v roce 2013 i kaple sv. Vojtěcha v Dolíku na Výhledech a obelisk Stadionů.\n\nV okolí se také nachází několik přírodních zajímavostí: naučná stezka Capartické louky (kde kvetou orchideje vemeníky zelenavé, bradáčky vejčité a prstnatec májový), přírodní památka Skalky na Sádku a Haltravské pásmo. Za zmínku také stojí tři místa se zajímavým příběhem. Okolí Bučiny, kde se během druhé světové války zřítil letoun. Výhledy, které se, se sochou Jindřicha Šimona Baara a svým krásným výhledem, staly symbolem Chodska. A lokalita tři křížky, která je spojena s legendou myslivce, který zde omylem zastřelil sedláka oblečeného v hnědém kožíšku, k činu se přiznal až na smrtelné posteli a jeho posledním přáním zde bylo postavit křížek, druhý pak nechal postavit jeho syn a třetí pak jeho kamarád.\n\n"}
{"id": "530682", "url": "https://cs.wikipedia.org/wiki?curid=530682", "title": "Černá Řeka", "text": "Černá Řeka\n\nČerná Řeka je malá vesnice, část městyse Klenčí pod Čerchovem v okrese Domažlice. Nachází se asi 5 km na jihozápad od Klenčí pod Čerchovem, resp. 4 km na sever od hory Čerchov, nejvyššího bodu Českého lesa. Vesnice se nachází v nadmořské výšce zhruba 635 metrů nad mořem. Je zde evidováno 23 adres. V roce 2011 zde trvale žilo 49 obyvatel.\n\nČerná Řeka leží v katastrálním území Jindřichova Hora o výměře 3,82 km.\n\nPrvní písemná zmínka o vesnici pochází z roku 1795.\n"}
{"id": "530683", "url": "https://cs.wikipedia.org/wiki?curid=530683", "title": "Jindřichova Hora", "text": "Jindřichova Hora\n\nJindřichova Hora () je malá vesnice, část městyse Klenčí pod Čerchovem v okrese Domažlice. Nachází se asi 5 km na západ od Klenčí pod Čerchovem. Je zde evidováno 13 adres. V roce 2011 zde trvale žili čtyři obyvatelé.\n\nJindřichova Hora je také název katastrálního území o rozloze 3,82 km. V katastrálním území Jindřichova Hora leží i Černá Řeka.\n\nPrvní písemná zmínka o vesnici pochází z roku 1713.\n\n"}
{"id": "530684", "url": "https://cs.wikipedia.org/wiki?curid=530684", "title": "Zichov", "text": "Zichov\n\nZichov je malá vesnice, část městyse Koloveč v okrese Domažlice. Nachází se asi 2,5 km na východ od Koloveče. Je zde evidováno 36 adres. V roce 2011 zde trvale žilo 36 obyvatel.\n\nZichov je také název katastrálního území o rozloze 4,36 km².\n\nPrvní písemná zmínka o vesnici pochází z roku 1272.\n\nV jižní části vesnice se dochoval areál zichovské tvrze založené v renesančním slohu šlechtickým rodem ze Zichova. Po roce 1586 tvrz přestala sloužit jako panské sídlo, a byla začleněna do provozu hospodářského dvora.\n\n"}
{"id": "530685", "url": "https://cs.wikipedia.org/wiki?curid=530685", "title": "Jarmila Urbánková (herečka)", "text": "Jarmila Urbánková (herečka)\n\nJarmila Urbánková, rozená Slámová, (26. října 1892 Praha – 21. července 1979 Brno) byla česká herečka.\n\nHerecké vzdělání získala u Otilie Sklenářové-Malé. Působila především v činohře Národního divadla v Brně. V Brně si vzala herce Karla Urbánka, jejich dcera Miloslava Urbánková byl též herečka.\n\nV roce 1962 byla jmenována národní umělkyní.\n\n"}
{"id": "530687", "url": "https://cs.wikipedia.org/wiki?curid=530687", "title": "Nový Dvůr (Kout na Šumavě)", "text": "Nový Dvůr (Kout na Šumavě)\n\nNový Dvůr je malá vesnice, část obce Kout na Šumavě v okrese Domažlice. Nachází se asi 1,5 km na sever od Koutu na Šumavě. Je zde evidováno 11 adres. Trvale zde žije 19 obyvatel.\n\nNový Dvůr leží v katastrálním území Kout na Šumavě o výměře 11,09 km.\n\n"}
{"id": "530688", "url": "https://cs.wikipedia.org/wiki?curid=530688", "title": "Starý Dvůr (Kout na Šumavě)", "text": "Starý Dvůr (Kout na Šumavě)\n\nStarý Dvůr je malá vesnice, část obce Kout na Šumavě v okrese Domažlice. Nachází se asi 1,5 km na severovýchod od Koutu na Šumavě. Je zde evidováno 11 adres. Trvale zde žije 18 obyvatel.\n\nStarý Dvůr leží v katastrálním území Kout na Šumavě o výměře 11,09 km.\n"}
{"id": "530689", "url": "https://cs.wikipedia.org/wiki?curid=530689", "title": "Luženice", "text": "Luženice\n\nLuženice jsou vesnice, část obce Luženičky v okrese Domažlice. Nachází se asi 1 km na severozápad od Luženiček. Je zde evidováno 53 adres. V roce 2011 zde trvale žilo 203 obyvatel.\n\nLuženice je také název katastrálního území o rozloze 3,12 km.\n\nPrvní písemná zmínka o vesnici pochází z roku 1379.\n\n\n"}
{"id": "530690", "url": "https://cs.wikipedia.org/wiki?curid=530690", "title": "Bozdíš", "text": "Bozdíš\n\nBozdíš je malá vesnice, část obce Meclov v okrese Domažlice. Nachází se asi 4 km na jihovýchod od Meclova. Je zde evidováno 14 adres. V roce 2011 zde trvale žilo devět obyvatel.\n\nBozdíš je také název katastrálního území o rozloze 1,97 km².\n\nPrvní písemná zmínka o vesnici pochází z roku 1420. Název vesničky prošel pozoruhodným vývojem od Boiches, přes Rozděš, Bozděš, Wastissen, Wozdiršen až k úředně vytvořenému názvu (roku 1854) Ostříží. Takto se ves oficiálně nazývala až do roku 1923.\n\n"}
{"id": "530691", "url": "https://cs.wikipedia.org/wiki?curid=530691", "title": "Jeníkovice (Meclov)", "text": "Jeníkovice (Meclov)\n\nJeníkovice () jsou malá vesnice, část obce Meclov v okrese Domažlice. Nachází se asi 4,5 km na východ od Meclova a asi tři kilometry jižně od Horšovského Týna. Je zde evidováno 18 adres. V roce 2011 zde trvale žilo 27 obyvatel.\n\nJeníkovice leží v katastrálním území Jeníkovice u Horšovského Týna o rozloze 3,47 km.\n\nPrvní písemná zmínka o vesnici pochází z roku 1312.\n\n"}
{"id": "530692", "url": "https://cs.wikipedia.org/wiki?curid=530692", "title": "Mašovice (Meclov)", "text": "Mašovice (Meclov)\n\nMašovice jsou malá vesnice, část obce Meclov v okrese Domažlice. Nachází se asi 1,5 km na severovýchod od Meclova. Je zde evidováno 26 adres. V roce 2011 zde trvale žilo 67 obyvatel.\n\nMašovice leží v katastrálním území Mašovice u Meclova o rozloze 4,95 km².\n\nPrvní písemná zmínka o vesnici pochází z roku 1115.\n\nZápadně od vesnice se na Mlýnském vrchu nachází pozůstatky hradiště z doby bronzové.\n"}
{"id": "530693", "url": "https://cs.wikipedia.org/wiki?curid=530693", "title": "Mračnice", "text": "Mračnice\n\nMračnice je malá vesnice, část obce Meclov v okrese Domažlice. Nachází se asi 2 km na jihovýchod od Meclova. Je zde evidováno 19 adres. V roce 2011 zde trvale žilo 62 obyvatel.\n\nMračnice je také název katastrálního území o rozloze 2,93 km.\n\nPrvní písemná zmínka o vesnici pochází z roku 1184.\n\n"}
{"id": "530694", "url": "https://cs.wikipedia.org/wiki?curid=530694", "title": "Němčice (Meclov)", "text": "Němčice (Meclov)\n\nNěmčice jsou malá vesnice, část obce Meclov v okrese Domažlice. Nachází se asi 3,5 km na jihovýchod od Meclova. Je zde evidováno 15 adres. V roce 2011 zde trvale žilo 22 obyvatel.\n\nNěmčice leží v katastrálním území Němčice u Třebnic o rozloze 2,29 km.\n\nPrvní písemná zmínka o vesnici pochází z roku 1312.\n\n"}
{"id": "530696", "url": "https://cs.wikipedia.org/wiki?curid=530696", "title": "Radonice (Milavče)", "text": "Radonice (Milavče)\n\nRadonice je vesnice, část obce Milavče v okrese Domažlice. Nachází se asi 2 km na jihovýchod od Milavče. Prochází zde silnice II/183. Je zde evidováno 73 adres. V roce 2011 zde trvale žilo 127 obyvatel.\n\nRadonice leží v katastrálním území Radonice u Milavčí o rozloze 4,2 km.\n\nPrvní písemná zmínka o vesnici pochází z roku 1318.\n\n\n"}
{"id": "530697", "url": "https://cs.wikipedia.org/wiki?curid=530697", "title": "Grigorij Geršuni", "text": "Grigorij Geršuni\n\nGrigorij Andrejevič Geršuni (rusky \"Григорий Aндреевич Гершуни\", 29. září 1870, Kovno, Ruské impérium – 29. března 1908, Curych, Švýcarsko) byl ruský revolucionář a zakládající člen strany strana socialistů-revolucionářů.\n\nGrigorij Geršuni se narodil v Kovnu židovským Rolníkům. Geršuni studoval lékařství na Kyjevské univerzitě, a později si otevřel v Minsku vlastní bakteriologickou laboratoř.\n\nGeršuni byl horlivý socialista, za což byl v roce 1900 zatčen tajnou policií Ochrankou.\n\nPo jeho propuštění se spojil s Jekatěrinou Breško-Breškovskou, Viktorem Černovem, Alexandrem Kerenským a Jevno Azefem, s nimiž v roce 1901 založil stranu socialistů-revolucionářů.\n\nGeršuni podporoval bojovou frakci Eserů, která se stala odpovědnou za smrt ministrů vnitra Dmitrije Sipjagina, Vjačeslava von Pleveho a velkovévody Sergeje Alexandroviče.Geršuni si však nebyl vědom, že jeden z jeho spolupracovníků, Jevno Azef pracoval jako špion pro Ochranku. V roce 1904 nakonec nechal Azef Geršuniho zatknout.\n\nGeršuni byl odsouzen k trestu smrti, rozsudek byl však nakonec zmírněn na doživotí. V roce 1905 z vězení unikl do Číny.\n\nZ Číny později odcestoval do USA, do Evropy se vrátil v roce 1907. Usadil se ve Švýcarsku, kde argumentoval proti carovi, a kde také roku 1908 zemřel.\n"}
{"id": "530698", "url": "https://cs.wikipedia.org/wiki?curid=530698", "title": "Křakov", "text": "Křakov\n\nKřakov je malá vesnice, část obce Mířkov v okrese Domažlice. Nachází se asi 2 km na jihovýchod od Mířkova. Je zde evidováno 19 adres. V roce 2011 zde trvale žilo 47 obyvatel.\n\nKřakov je také název katastrálního území o rozloze 4,98 km.\n\nPrvní písemná zmínka o vesnici pochází z roku 1369.\n\n\n"}
{"id": "530700", "url": "https://cs.wikipedia.org/wiki?curid=530700", "title": "Vranov (Mnichov)", "text": "Vranov (Mnichov)\n\nVranov je malá vesnice, část obce Mnichov v okrese Domažlice. Nachází se asi 2 km na jihozápad od Mnichova. Je zde evidováno 31 adres. V roce 2011 zde trvale žilo 34 obyvatel.\n\nVranov leží v katastrálním území Vranov u Mnichova o rozloze 5,47 km². a Skláře u Mnichova o rozloze 2,36 km.\n\nPrvní písemná zmínka o vesnici pochází z roku 1598.\n\n\n"}
{"id": "530701", "url": "https://cs.wikipedia.org/wiki?curid=530701", "title": "Nové Dvory (Močerady)", "text": "Nové Dvory (Močerady)\n\nNové Dvory jsou malá vesnice, část obce Močerady v okrese Domažlice. Nachází se asi 1 km na východ od Močerad. Je zde evidováno 13 adres. V roce 2011 zde trvale žilo devět obyvatel.\n\nNové Dvory leží v katastrálním území Nové Dvory u Močerad o rozloze 2,2 km.\n\nPrvní písemná zmínka o vesnici pochází z roku 1675.\n\n"}
{"id": "530702", "url": "https://cs.wikipedia.org/wiki?curid=530702", "title": "Mlýneček (Mrákov)", "text": "Mlýneček (Mrákov)\n\nMlýneček je malá vesnice, část obce Mrákov v okrese Domažlice. Nachází se asi 3 km na jih od Mrákova. Je zde evidováno 15 adres. V roce 2011 zde trvale žilo 31 obyvatel.\n\nMlýneček leží v katastrálním území \"Klíčov u Mrákova\" o výměře 15,83 km².\n\nPrvní písemná zmínka o vesnici pochází z roku 1789.\n\nJihozápadně od vesnice se na návrší Na Skalce nachází přírodní památka Mlýneček se syenitovým skalním výchozem.\n"}
{"id": "530703", "url": "https://cs.wikipedia.org/wiki?curid=530703", "title": "Arje", "text": "Arje\n\nArje ( אריה) je mužské rodné jméno hebrejského původu, které znamená „\"lev\"“.\n\nAnglické přepisy jména jsou \"Aryeh\", \"Arye\". V jidiš se často používá s překladem – \"Arje Lejb\" (doslova Arje Lev) či \"Arje Jehuda Lejb\", neboť symbolem Jehudy je lev.\n\n\n"}
{"id": "530704", "url": "https://cs.wikipedia.org/wiki?curid=530704", "title": "Nový Klíčov", "text": "Nový Klíčov\n\nNový Klíčov je malá vesnice, část obce Mrákov v okrese Domažlice. Nachází se asi 2,5 km na jihovýchod od Mrákova. Je zde evidováno 46 adres. V roce 2011 zde trvale žilo 101 obyvatel.\n\nNový Klíčov leží v katastrálním území \"Klíčov u Mrákova\" o výměře 15,83 km.\n\nPrvní písemná zmínka o vesnici pochází z roku 1325.\n"}
{"id": "530706", "url": "https://cs.wikipedia.org/wiki?curid=530706", "title": "Smolov (Mrákov)", "text": "Smolov (Mrákov)\n\nSmolov je malá vesnice, část obce Mrákov v okrese Domažlice. Nachází se asi 2 km na severovýchod od Mrákova. Je zde evidováno 17 adres. V roce 2011 zde trvale žilo 35 obyvatel.\n\nSmolov leží v katastrálním území Smolov u Domažlic o rozloze 0,8 km².\n\nPrvní písemná zmínka o vesnici pochází z roku 1392.\n\nNa severním okraji vesnice se nachází pozůstatky hradiště Tuhošť z desátého až dvanáctého století.\n\n"}
{"id": "530707", "url": "https://cs.wikipedia.org/wiki?curid=530707", "title": "Starý Klíčov", "text": "Starý Klíčov\n\nStarý Klíčov je vesnice, část obce Mrákov v okrese Domažlice. Nachází se asi 0,5 km na východ od Mrákova. Je zde evidováno 152 adres. V roce 2011 zde trvale žilo 507 obyvatel.\n\nStarý Klíčov leží v katastrálním území \"Klíčov u Mrákova\" o výměře 15,83 km.\n\nPrvní písemná zmínka o vesnici pochází z roku 1325.\n\n\n"}
{"id": "530708", "url": "https://cs.wikipedia.org/wiki?curid=530708", "title": "Erazim", "text": "Erazim\n\nErazim () je osada, část obce Mutěnín v okrese Domažlice. Nachází se asi 1,5 km na východ od Mutěnína. Jsou zde evidovány čtyři adresy. V roce 2011 zde trvale žili tři obyvatelé.\n\nErazim leží v katastrálním území Mutěnín o výměře 7,39 km.\n\nPrvní písemná zmínka o vesnici pochází z roku 1839.\n\n"}
{"id": "530710", "url": "https://cs.wikipedia.org/wiki?curid=530710", "title": "Saranče obecná", "text": "Saranče obecná\n\nSaranče obecná (\"Chorthippus parallelus\") je rovnokřídlý hmyz.\n\nStředně velký hmyz zelenohnědé barvy se silnýma zadníma nohama přizpůsobenýma ke skákání. Na hlavě mají krátká tykadla která směřují dopředu. Živí se býložravě. Samičky zpravidla nemají kladélko. Po stranách zadečku mají umístěny sluchové orgány.\n\nSamci vydávají třením zadních noh o křídla zvuk, připomínající jemné vrzání.\n\nSaranče obecná je rozšířena na téměř všech otevřených travnatých stanovištích, která nejsou příliš mokrá ani příliš suchá: na pastvinách, cestách a lesních pasekách téměř v celé Evropě. Areál rozšíření se rozkládá od pobřeží Atlantského oceánu až po Ural a Sibiř a od Skandinávie na severu k jižnímu Španělsku, severní Africe a Anatolii na jihu.\n"}
{"id": "530711", "url": "https://cs.wikipedia.org/wiki?curid=530711", "title": "Ostrov (Mutěnín)", "text": "Ostrov (Mutěnín)\n\nOstrov () je malá vesnice, část obce Mutěnín v okrese Domažlice. Nachází se 2 km na západ od Mutěnína. Je zde evidováno 12 adres. V roce 2011 zde trvale žilo sedm obyvatel.\n\nOstrov leží v katastrálním území Bezvěrov I o rozloze 2,32 km a Bezvěrov II o rozloze 1,99 km.\n\nPrvní písemná zmínka o vesnici pochází z roku 1379.\n\n"}
{"id": "530712", "url": "https://cs.wikipedia.org/wiki?curid=530712", "title": "Vladimír Klusák", "text": "Vladimír Klusák\n\nVladimír Klusák (27. července 1916 Velká nad Veličkou – 20. září 1991 Praha) byl český etnograf, muzikolog a hudební skladatel.\n\nMaturoval v roce 1935 na gymnáziu ve Strážnici. Na Horňácku se věnoval sběratelství lidových písní a byl primášem velické studentské muziky. Na Masarykově univerzitě pak studoval češtinu a němčinu a navštěvoval i přednášky z etnografie a hudební vědy. Po uzavření českých vysokých škol za německé okupace byl dva roky vězněn v koncentračním táboře Sachsenhausen. Vysokoškolská studia dokončil až řadu let po skončení války. Doktorát získal v roce 1979. Působil jako profesor na různých středních školách. Zabýval se zejména lidovou písní a moravským folklórem.\n\nV roce 1951 se z podnětu Karla Plicky stal odborným poradcem Československého státního souboru písní a tanců a v roce 1957 šéfredaktorem oddělení lidové písně a hudby Československého rozhlasu v Praze. Jako rozhlasový redaktor upravoval lidové písně pro Brněnský rozhlasový orchestr lidových nástrojů. Současně působil jako lektor hudební folkloristiky na Akademii múzických umění v Praze. V 70. letech vyučoval na Pražské konzervatoři. Za normalizace byl nucen z rozhlasu odejít. Přivydělával si úpravami národních písní, které publikoval pod pseudonymem.\n\nByl jedním ze zakladatelů Horňáckých slavností, na kterých i účinkoval jako tanečník a zpěvák.\n\n\n\n"}
{"id": "530713", "url": "https://cs.wikipedia.org/wiki?curid=530713", "title": "Starý Kramolín", "text": "Starý Kramolín\n\nStarý Kramolín () je malá vesnice, část obce Mutěnín v okrese Domažlice. Nachází se 1 km na sever od Mutěnína. Je zde evidováno 21 adres. V roce 2011 zde trvale žilo dvacet obyvatel.\n\nStarý Kramolín je také název katastrálního území o rozloze 3,78 km.\n\nPrvní písemná zmínka o vesnici pochází z roku 1379.\n\n"}
{"id": "530714", "url": "https://cs.wikipedia.org/wiki?curid=530714", "title": "Personalismo", "text": "Personalismo\n\nPersonalismo (česky: personalismus) je politický pojem, který se užívá v souvislosti s latinskoamerickou politikou respektive politickou kulturou. Pojem popisuje situaci, ve které dochází k oslavování, exponování či protežování postavy jednoho politického lídra v rámci dané politické strany nebo hnutí. V této situaci se potom postavě lídra podřizují zájmy, program nebo ideologie politické strany či dokonce v některých případech i ústavní pořádek dané země. \n\nO personalismu se nejčastěji hovoří v souvislosti s některými latinskoamerickými politiky jako byli například Juan Perón a Hugo Chávez nebo je Fidel Castro.\nV některých případech se o personalismu hovoří také v souvislosti s caudillismem 19. století. Konkrétní personalismy jsou často označovány podle příjmení politika například jako chavismus (\"chavismo\"), menemismus (\"menemismo\", podle Carlose Menema), kircherismus (\"kircherismo\", podle Néstora Kirchnera) atp. a často dnes označují lídrovu politickou frakci a její ideologii.\n\n"}
{"id": "530715", "url": "https://cs.wikipedia.org/wiki?curid=530715", "title": "Lísková", "text": "Lísková\n\nLísková (německy \"Haselbach\", také \"Haselbach na Šumavě\") je osada, část obce Nemanice v okrese Domažlice. Nachází se asi 2,5 km na jih od Nemanic. Prochází zde silnice II/189. Je zde evidováno 5 adres. V roce 2011 zde trvale žili tři obyvatelé.\n\nLísková leží v katastrálním území Lísková u Nemanic o rozloze 5,09 km. V katastrálním území Lísková u Nemanic leží i Nemaničky.\n\nPrvní písemná zmínka o vesnici pochází z roku 1789.\n\n"}
{"id": "530716", "url": "https://cs.wikipedia.org/wiki?curid=530716", "title": "Nemaničky", "text": "Nemaničky\n\nNemaničky () jsou osada, část obce Nemanice v okrese Domažlice. Nachází se asi 1 km na jihozápad od Nemanic. Jsou zde evidovány čtyři adresy. V roce 2011 zde trvale žilo sedm obyvatel.\n\nNemaničky leží v katastrálním území Lísková u Nemanic o výměře 5,09 km.\n\nPrvní písemná zmínka o vesnici pochází z roku 1722.\n\n"}
{"id": "530717", "url": "https://cs.wikipedia.org/wiki?curid=530717", "title": "Nová Huť (Nemanice)", "text": "Nová Huť (Nemanice)\n\nNová Huť je malá vesnice, část obce Nemanice v okrese Domažlice. Nachází se asi 1 km na východ od Nemanic. Je zde evidováno 18 adres. V roce 2011 zde trvale žilo 27 obyvatel.\n\nNová Huť leží v katastrálním území Nemanice o výměře 8,31 km.\n\nPrvní písemná zmínka o vesnici pochází z roku 1644.\n"}
{"id": "530718", "url": "https://cs.wikipedia.org/wiki?curid=530718", "title": "Novosedelské Hutě", "text": "Novosedelské Hutě\n\nNovosedelské Hutě je malá vesnice, část obce Nemanice v okrese Domažlice. Nachází se asi 1 km na sever od Nemanic. Je zde evidováno 14 adres. V roce 2011 zde trvale žilo 32 obyvatel.\n\nNovosedelské Hutě leží v katastrálním území Novosedly u Nemanic o výměře 5,66 km.\n\nPrvní písemná zmínka o vesnici pochází z roku 1789.\n"}
{"id": "530719", "url": "https://cs.wikipedia.org/wiki?curid=530719", "title": "Novosedly (Nemanice)", "text": "Novosedly (Nemanice)\n\nNovosedly je samota, část obce Nemanice v okrese Domažlice. Nachází se asi 1 km na severozápad od Nemanic. Jsou zde evidovány dvě adresy. V roce 2011 zde trvale nikdo nežil.\n\nNovosedly leží v katastrálním území Novosedly u Nemanic o rozloze 5,66 km. V katastrálním území Novosedly u Nemanic leží i Novosedelské Hutě.\n\nPrvní písemná zmínka o vesnici pochází z roku 1697.\n"}
{"id": "530720", "url": "https://cs.wikipedia.org/wiki?curid=530720", "title": "Stará Huť (Nemanice)", "text": "Stará Huť (Nemanice)\n\nStará Huť je malá vesnice, část obce Nemanice v okrese Domažlice. Nachází se asi 1,5 km na východ od Nemanic. Je zde evidováno 15 adres. V roce 2011 zde trvale žilo 16 obyvatel.\n\nStará Huť leží v katastrálním území Nemanice o výměře 8,31 km.\n\nPrvní písemná zmínka o vesnici pochází z roku 1720.\n\n"}
{"id": "530721", "url": "https://cs.wikipedia.org/wiki?curid=530721", "title": "Dohalice (Osvračín)", "text": "Dohalice (Osvračín)\n\nDohalice jsou malá vesnice, část obce Osvračín v okrese Domažlice. Nachází se asi 3 km na jihovýchod od Osvračína. Je zde evidováno 13 adres. V roce 2011 zde trvale žili čtyři obyvatelé.\n\nDohalice leží v katastrálním území Osvračín o výměře 11,24 km.\n\nPrvní písemná zmínka o vesnici pochází z roku 1839.\n\n"}
{"id": "530722", "url": "https://cs.wikipedia.org/wiki?curid=530722", "title": "Mimov", "text": "Mimov\n\nMimov je malá vesnice, část obce Osvračín v okrese Domažlice. Nachází se 2 km na jihovýchod od Osvračína. Je zde evidováno 25 adres. V roce 2011 zde trvale žilo 36 obyvatel.\n\nMimov leží v katastrálním území Osvračín o výměře 11,24 km.\n\nPrvní písemná zmínka o vesnici pochází z roku 1196.\n\n"}
{"id": "530723", "url": "https://cs.wikipedia.org/wiki?curid=530723", "title": "Nový Pařezov", "text": "Nový Pařezov\n\nNový Pařezov je část obce Pařezov v okrese Domažlice. Nachází se na jihozápadě Pařezova. Je zde evidováno 41 adres. V roce 2011 zde trvale žilo 87 obyvatel.\nNový Pařezov leží v katastrálním území Pařezov o výměře 1,6 km.\n\nPrvní písemná zmínka o vesnici pochází z roku 1787.\n\n"}
{"id": "530724", "url": "https://cs.wikipedia.org/wiki?curid=530724", "title": "Neudorf bei Staatz", "text": "Neudorf bei Staatz\n\nNeudorf bei Staatz je městys v okrese Mistelbach v Dolních Rakousích. Žije zde obyvatel.\n\nNeudorf bei Staatz leží v pahorkovité krajině severovýchodní \"(vinné čtvrti)\" Weinviertel v Dolních Rakousích asi osm kilometrů východně od Laa an der Thaya a 6 kilometrů severně od Staatz (Stožec). Plocha městyse je 40,13 kilometrů čtverečních a 17,16 % plochy je zalesněno.\n\nMěstys sestává ze čtyř katastrálních území:\n\nStarostou městyse je Karl Krückl.\n\nPo obecních volbách v roce 2005 bylo 19 křesel v obecním zastupitelstvu rozděleno takto: (ÖVP) 11 a (SPÖ) 8.\n\n\nNezemědělských pracovišť bylo v roce 2001 33, zemědělských a lesnických pracovišť bylo roku 1999 93. Počet výdělečně činného obyvatelstva v místě bydliště v roce 2001 bylo 622, tj. 46,84 %.\n\nNeudorf bei Staatz je znám výrobou solární energie.\n\nV roce 1971 zde žilo 1524 obyvatel, 1981 1402, 1991 měl městys 1286 obyvatel, při sčítání lidu roku 2001 bylo tu 1345 a ke dni 1. dubna 2009 zde žije celkem 1424 obyvatel\n\n\n"}
{"id": "530725", "url": "https://cs.wikipedia.org/wiki?curid=530725", "title": "Starý Pařezov", "text": "Starý Pařezov\n\nStarý Pařezov je část obce Pařezov v okrese Domažlice. Nachází se na severu Pařezova. Je zde evidováno 29 adres. V roce 2011 zde trvale žilo 57 obyvatel.\n\nStarý Pařezov leží v katastrálním území Pařezov o výměře 1,6 km.\n\nPrvní písemná zmínka o vesnici pochází z roku 1537.\n\n"}
{"id": "530726", "url": "https://cs.wikipedia.org/wiki?curid=530726", "title": "Nová Pasečnice", "text": "Nová Pasečnice\n\nNová Pasečnice je část obce Pasečnice v okrese Domažlice. Nachází se na východě Pasečnice. Je zde evidováno 46 adres. V roce 2011 zde trvale žilo 80 obyvatel.\n\nNová Pasečnice leží v katastrálním území Pasečnice o výměře 7,75 km.\n\nPrvní písemná zmínka o vesnici pochází z roku 1789.\n"}
{"id": "530727", "url": "https://cs.wikipedia.org/wiki?curid=530727", "title": "Stará Pasečnice", "text": "Stará Pasečnice\n\nStará Pasečnice je část obce Pasečnice v okrese Domažlice. Nachází se na východě Pasečnice. Je zde evidováno 66 adres. V roce 2011 zde trvale žilo 103 obyvatel.\n\nStará Pasečnice leží v katastrálním území Pasečnice o výměře 7,75 km.\n\nPrvní písemná zmínka o vesnici pochází z roku 1393.\n"}
{"id": "530729", "url": "https://cs.wikipedia.org/wiki?curid=530729", "title": "Ohnišťovice", "text": "Ohnišťovice\n\nOhnišťovice jsou malá vesnice, část města Poběžovice v okrese Domažlice. Nachází se asi 3 km na východ od Poběžovic. Prochází tudy železniční trať Staňkov–Poběžovice. Je zde evidováno 28 adres. V roce 2011 zde trvale žilo 44 obyvatel.\n\nOhnišťovice je také název katastrálního území o rozloze 4,77 km.\n\nPrvní písemná zmínka o vesnici pochází z roku 1186.\n"}
{"id": "530731", "url": "https://cs.wikipedia.org/wiki?curid=530731", "title": "Sedlec (Poběžovice)", "text": "Sedlec (Poběžovice)\n\nSedlec je malá vesnice, část města Poběžovice v okrese Domažlice. Nachází se 3 km na severovýchod od Poběžovic. Je zde evidováno 27 adres. V roce 2011 zde trvale žilo 48 obyvatel.\n\nSedlec leží v katastrálním území Sedlec u Poběžovic o rozloze 3,07 km.\n\nPrvní písemná zmínka o vesnici pochází z roku 1368.\n\n"}
{"id": "530732", "url": "https://cs.wikipedia.org/wiki?curid=530732", "title": "Sezemín", "text": "Sezemín\n\nSezemín je osada, část města Poběžovice v okrese Domažlice. Nachází se asi 5 km na západ od Poběžovic. Jsou zde evidovány čtyři adresy. V roce 2011 zde trvale žili dva obyvatelé.\n\nSezemín je také název katastrálního území o rozloze 1,46 km.\n\nPrvní písemná zmínka o vesnici pochází z roku 1586.\n\n"}
{"id": "530733", "url": "https://cs.wikipedia.org/wiki?curid=530733", "title": "Šibanov", "text": "Šibanov\n\nŠibanov je malá vesnice, část města Poběžovice v okrese Domažlice. Nachází se 6 km na západ od Poběžovic. Je zde evidováno 6 adres. V roce 2011 zde trvale žili čtyři obyvatelé.\n\nŠibanov je také název katastrálního území o rozloze 3,12 km.\n\nPrvní písemná zmínka o vesnici pochází z roku 1586.\n\n"}
{"id": "530734", "url": "https://cs.wikipedia.org/wiki?curid=530734", "title": "Zámělíč", "text": "Zámělíč\n\nZámělíč (dříve Zamělič, ) je malá vesnice, část města Poběžovice v okrese Domažlice. Nachází se 2 km na východ od Poběžovic. Prochází tudy železniční trať Staňkov–Poběžovice a silnice II/196. Je zde evidováno 31 adres. V roce 2011 zde trvale žilo 50 obyvatel.\n\nZámělíč je také název katastrálního území o rozloze 4,52 km.\n\nPrvní písemná zmínka o vesnici pochází z roku 1379.\n\n"}
{"id": "530738", "url": "https://cs.wikipedia.org/wiki?curid=530738", "title": "Orlovice (Pocinovice)", "text": "Orlovice (Pocinovice)\n\nOrlovice je malá vesnice, část obce Pocinovice v okrese Domažlice. Nachází se asi 3 km na západ od Pocinovic. Je zde evidováno 9 adres. V roce 2011 zde trvale žilo sedm obyvatel.\n\nOrlovice leží v katastrálním území Orlovice u Pocinovic o rozloze 9,98 km².\n\nPrvní písemná zmínka o vesnici pochází z roku 1722.\n\nJihozápadně od vesnice se nachází Orlovická hora, jejíž vrcholová část je chráněna jako přírodní památka.\n\n"}
{"id": "530739", "url": "https://cs.wikipedia.org/wiki?curid=530739", "title": "Mlýnec (Postřekov)", "text": "Mlýnec (Postřekov)\n\nMlýnec je část obce Postřekov v okrese Domažlice. Nachází se asi 1 km na severovýchod od Postřekova. Je zde evidováno 61 adres. V roce 2011 zde trvale žilo 143 obyvatel.\n\nMlýnec leží v katastrálním území Postřekov o výměře 18,92 km.\n\nPrvní písemná zmínka o vesnici pochází z roku 1379.\n\n"}
{"id": "530740", "url": "https://cs.wikipedia.org/wiki?curid=530740", "title": "Doubrava (Puclice)", "text": "Doubrava (Puclice)\n\nDoubrava je malá vesnice, část obce Puclice v okrese Domažlice. Nachází se 2 km na severozápad od Puclic. Je zde evidováno 21 adres. V roce 2011 zde trvale žilo 44 obyvatel.\n\nDoubrava leží v katastrálním území Doubrava u Puclic o rozloze 3,3 km.\n\nPrvní písemná zmínka o vesnici pochází z roku 1542.\n\n"}
{"id": "530742", "url": "https://cs.wikipedia.org/wiki?curid=530742", "title": "Malý Malahov", "text": "Malý Malahov\n\nMalý Malahov je malá vesnice, část obce Puclice v okrese Domažlice. Nachází se 2 km na severozápad od Puclic. Je zde evidováno 20 adres. V roce 2011 zde trvale žilo 43 obyvatel.\n\nMalý Malahov je také název katastrálního území o rozloze 4,42 km.\n\nPrvní písemná zmínka o vesnici pochází z roku 1379.\n\n\n"}
{"id": "530743", "url": "https://cs.wikipedia.org/wiki?curid=530743", "title": "Jehuda", "text": "Jehuda\n\nJehuda může být:\n\n\n\n\n\n"}
{"id": "530744", "url": "https://cs.wikipedia.org/wiki?curid=530744", "title": "Závist (Rybník)", "text": "Závist (Rybník)\n\nZávist () je malá vesnice, část obce Rybník v okrese Domažlice. Nachází se asi 3 km na jih od Rybníka. Je zde evidováno 15 adres. V roce 2011 zde trvale žilo šest obyvatel.\n\nZávist leží v katastrálním území Závist u Rybníku o rozloze 8,71 km.\n\nPrvní písemná zmínka o vesnici pochází z roku 1644.\n\n"}
{"id": "530745", "url": "https://cs.wikipedia.org/wiki?curid=530745", "title": "Mostek (Rybník)", "text": "Mostek (Rybník)\n\nMostek () je zaniklá vesnice, část obce Rybník v okrese Domažlice. Nachází se asi 3 km na sever od Rybníka. Není zde evidována žádná adresa. V roce 2011 zde trvale nikdo nežil.\n\nMostek leží v katastrálním území Mostek u Rybníku o rozloze 4,77 km.\n\nPrvní písemná zmínka o vesnici pochází z roku 1575.\n\n\n"}
{"id": "530746", "url": "https://cs.wikipedia.org/wiki?curid=530746", "title": "Pocinovice (Semněvice)", "text": "Pocinovice (Semněvice)\n\nPocinovice jsou malá vesnice, část obce Semněvice v okrese Domažlice. Nachází se 2 km na jihovýchod od Semněvic. Je zde evidováno 25 adres. V roce 2011 zde trvale žilo 17 obyvatel.\n\nPocinovice leží v katastrálním území Pocinovice u Semněvic o rozloze 2,92 km.\n\nPrvní písemná zmínka o vesnici pochází z roku 1625.\n\n"}
{"id": "530747", "url": "https://cs.wikipedia.org/wiki?curid=530747", "title": "Šlovice (Semněvice)", "text": "Šlovice (Semněvice)\n\nŠlovice jsou malá vesnice, část obce Semněvice v okrese Domažlice. Nachází se 3 km na východ od Semněvic. Je zde evidováno 12 adres. V roce 2011 zde trvale žilo 25 obyvatel.\n\nŠlovice leží v katastrálním území Šlovice u Bukovce o rozloze 1,45 km.\n\nPrvní písemná zmínka o vesnici pochází z roku 1379.\n\n"}
{"id": "530748", "url": "https://cs.wikipedia.org/wiki?curid=530748", "title": "Háje (Srbice)", "text": "Háje (Srbice)\n\nHáje jsou osada, část obce Srbice v okrese Domažlice. Nachází se asi 3 km na severovýchod od Srbic. Je zde evidováno 5 adres. V roce 2011 zde trvale žilo pět obyvatel.\n\nHáje leží v katastrálním území Strýčkovice o výměře 5,98 km.\n\nPrvní písemná zmínka o vesnici pochází z roku 1614.\n\n"}
{"id": "530749", "url": "https://cs.wikipedia.org/wiki?curid=530749", "title": "Strýčkovice", "text": "Strýčkovice\n\nStrýčkovice jsou vesnice, část obce Srbice v okrese Domažlice. Nachází se asi 3 km na východ od Srbic. Je zde evidováno 88 adres. V roce 2011 zde trvale žilo 110 obyvatel.\n\nStrýčkovice je také název katastrálního území o rozloze 5,98 km. V katastrálním území Strýčkovice leží i Háje.\n\nPrvní písemná zmínka o vesnici pochází z roku 1379.\n\n"}
{"id": "530750", "url": "https://cs.wikipedia.org/wiki?curid=530750", "title": "Těšovice (Srbice)", "text": "Těšovice (Srbice)\n\nTěšovice jsou malá vesnice, část obce Srbice v okrese Domažlice. Nachází se asi 1,5 km na východ od Srbic. Je zde evidováno 48 adres. V roce 2011 zde trvale žilo 69 obyvatel.\n\nTěšovice leží v katastrálním území Těšovice u Kolovče o rozloze 3,03 km.\n\nPrvní písemná zmínka o vesnici pochází z roku 1336.\n\n"}
{"id": "530751", "url": "https://cs.wikipedia.org/wiki?curid=530751", "title": "Polžice", "text": "Polžice\n\nPolžice () je malá vesnice, část obce Srby v okrese Domažlice. Nachází se asi 1,5 km na východ od Srb. Prochází zde silnice II/197. Je zde evidováno 45 adres. V roce 2011 zde trvale žilo 81 obyvatel.\n\nPolžice leží v katastrálním území Polžice u Horšovského Týna o rozloze 5,36 km.\n\nPrvní písemná zmínka o vesnici pochází z roku 1542.\n\nNarodil se tu a působil Wenzel Stahl (1865–1917), sudetoněmecký zemědělský aktivista a politik, poslanec zemského sněmu a Říšské rady.\n\n\n"}
{"id": "530752", "url": "https://cs.wikipedia.org/wiki?curid=530752", "title": "Roudná (Srby)", "text": "Roudná (Srby)\n\nRoudná () je malá vesnice, část obce Srby v okrese Domažlice. Nachází se 2 km na sever od Srb. Je zde evidováno 7 adres. V roce 2011 zde trvale žilo třináct obyvatel.\n\nRoudná leží v katastrálním území Roudná u Horšovského Týna o rozloze 1,35 km.\n\nPrvní písemná zmínka o vesnici pochází z roku 1542.\n\n"}
{"id": "530753", "url": "https://cs.wikipedia.org/wiki?curid=530753", "title": "Vítání", "text": "Vítání\n\nVítání () je malá vesnice, část obce Srby v okrese Domažlice. Nachází se asi 2,5 km na severozápad od Srb. Prochází zde silnice II/197. Je zde evidováno 16 adres. V roce 2011 zde trvale žilo patnáct obyvatel.\n\nVítání je také název katastrálního území o rozloze 2,76 km².\n\nVesnice je obklopena borovými lesy. Přímo ve vsi se také nachází velký rybník vhodný pro rekreační rybolov. Pořádají se zde i soutěže v chytání ryb. Nedaleko Vítání se nachází koňský ranč v Tasnovicích.\n\nPrvní písemná zmínka o vesnici pochází z roku 1379.\n\nVe Vítání také žil Jan Šejna, československý politik a generál působící v komunistickém Československu. Na začátku pražského jara v roce 1968 ztratil svůj vliv a před zatčením pro hospodářskou kriminalitu utekl do USA, kde pracoval pro CIA. Pro svoji kriminální činnost, spojenou mimo jiné s dodáváním nedostatkového jetelového osiva do JZD, získal přezdívku \"Semínkový generál.\"\n\n"}
{"id": "530754", "url": "https://cs.wikipedia.org/wiki?curid=530754", "title": "Krchleby (Staňkov)", "text": "Krchleby (Staňkov)\n\nKrchleby () jsou vesnice, část města Staňkov v okrese Domažlice. Nachází se asi 3 km na východ od Staňkova. Je zde evidováno 156 adres. V roce 2011 zde trvale žilo 256 obyvatel.\n\nKrchleby leží v katastrálním území Krchleby u Staňkova o rozloze 3,27 km².\n\nPrvní písemná zmínka o vesnici pochází z roku 1366.\n\nSeverovýchodně od vesnice se na vrchu Holubí hlava nachází pozůstatky krchlebského hradiště z pozdní doby halštatské.\n\n"}
{"id": "530756", "url": "https://cs.wikipedia.org/wiki?curid=530756", "title": "Ohučov", "text": "Ohučov\n\nOhučov () je malá vesnice, část města Staňkov v okrese Domažlice. Nachází se asi 1,5 km na sever od Staňkova. Prochází zde silnice I/26. Je zde evidováno 43 adres. V roce 2011 zde trvale žilo 89 obyvatel.\n\nOhučov je také název katastrálního území o rozloze 2,83 km.\n\nPrvní písemná zmínka o vesnici pochází z roku 1271.\n\n"}
{"id": "530758", "url": "https://cs.wikipedia.org/wiki?curid=530758", "title": "Staňkov I", "text": "Staňkov I\n\nStaňkov I je část města Staňkov v okrese Domažlice. Jde o část ležící severně a západně od Radbuzy. Prochází jí silnice I. třídy I/26. Je zde evidováno 403 adres. V roce 2011 zde trvale žilo 1462 obyvatel.\n\nStaňkov I leží v katastrálním území Staňkov-město o rozloze 6,78 km.\n\nPrvní písemná zmínka o vesnici pochází z roku 1367.\n\nV části Staňkov I se nachází 4 kulturní památky:\n"}
{"id": "530759", "url": "https://cs.wikipedia.org/wiki?curid=530759", "title": "Staňkov II", "text": "Staňkov II\n\nStaňkov II () je část města Staňkov v okrese Domažlice. Jde o část ležící jižně a východně od Radbuzy. Prochází jí silnice II. třídy II/185. Je zde evidováno 519 adre0.s V roce 2011 zde trvale žilo 1330 obyvatel.\n\nStaňkov II leží v katastrálním území Staňkov-ves o rozloze 3,97 km.\n\nPrvní písemná zmínka o vesnici pochází z roku 1233.\n\nV části Staňkov II se nachází kulturní památka:\n"}
{"id": "530760", "url": "https://cs.wikipedia.org/wiki?curid=530760", "title": "Vránov", "text": "Vránov\n\nVránov () je vesnice, část města Staňkov v okrese Domažlice. Nachází se asi 2,5 km na jihozápad od Staňkova. Je zde evidováno 61 adres. V roce 2011 zde trvale žilo 142 obyvatel.\n\nVránov je také název katastrálního území o rozloze 3,64 km.\n\nPrvní písemná zmínka o vesnici pochází z roku 1379.\n\n"}
{"id": "530762", "url": "https://cs.wikipedia.org/wiki?curid=530762", "title": "Filipova Hora", "text": "Filipova Hora\n\nFilipova Hora () je malá vesnice, část obce Tlumačov v okrese Domažlice. Nachází se asi 2,5 km na jih od Tlumačova. Je zde evidováno 38 adres. V roce 2011 zde trvale žilo 39 obyvatel.\n\nFilipova Hora leží v katastrálním území Tlumačov u Domažlic o výměře 11,87 km.\n\nPrvní písemná zmínka o vesnici pochází z roku 1789.\n\n"}
{"id": "530764", "url": "https://cs.wikipedia.org/wiki?curid=530764", "title": "Šnory", "text": "Šnory\n\nŠnory (něm. \"Kohlstätten\") je zaniklá vesnice na území obce Pelechy v okrese Domažlice. Nachází se asi 3 km na jih od Stráže. Je zde evidována jedna adresa. Trvale zde nežije žádný obyvatel.\n\nŠnory leží v katastrálním území Pelechy o výměře 1,67 km.\n\nŠnory byly do poloviny 20. století součástí obce Tlumačov, poté až do roku 2012 část obce Stráž. V roce 2012 byla místní část Šnory administrativně zrušena.\n\n"}
{"id": "530765", "url": "https://cs.wikipedia.org/wiki?curid=530765", "title": "Pila (Trhanov)", "text": "Pila (Trhanov)\n\nPila, jinak také Šnajberk, je vesnice, část obce Trhanov v okrese Domažlice. Nachází se asi 1 km na jihovýchod od Trhanova. Prochází tudy železniční trať Domažlice – Planá u Mariánských Lázní. Je zde evidováno 120 adres. V roce 2011 zde trvale žilo 55 obyvatel.\n\nPila leží v katastrálním území Trhanov o výměře 2,13 km.\n\nPůsobí zde občanské sdružení Šnajberk.\n\n"}
{"id": "530766", "url": "https://cs.wikipedia.org/wiki?curid=530766", "title": "Petrovice (Újezd)", "text": "Petrovice (Újezd)\n\nPetrovice jsou malá vesnice, část obce Újezd v okrese Domažlice. Nachází se asi 1,5 km na severovýchod od Újezdu. Je zde evidováno 39 adres. V roce 2011 zde trvale žilo 86 obyvatel.\n\nPetrovice leží v katastrálním území Petrovice u Domažlic o rozloze 2,38 km.\n\nPrvní písemná zmínka o vesnici pochází z roku 1349.\n\n\n"}
{"id": "530767", "url": "https://cs.wikipedia.org/wiki?curid=530767", "title": "Jivjany", "text": "Jivjany\n\nJivjany jsou malá vesnice, část obce Velký Malahov v okrese Domažlice. Nachází se 2 km na severovýchod od Velkého Malahova. Je zde evidováno 44 adres. V roce 2011 zde trvale žilo 70 obyvatel.\n\nJivjany je také název katastrálního území o rozloze 7,42 km.\n\nPrvní písemná zmínka o vesnici pochází z roku 1115.\n\nNa východním okraji vesnice vzniká keltský skanzen zaměřený na řemeslnou výrobu a historii bydlení v době železné. Výstavbu provádí Keltská divadelní společnost Vousův kmen.\n\nSoučástí skanzenu budou kromě obytných domů a opevnění především dílny, jako je kovárna, slévačská dílna, tkalcovna či mincovna.\n\n"}
{"id": "530768", "url": "https://cs.wikipedia.org/wiki?curid=530768", "title": "Ostromeč", "text": "Ostromeč\n\nOstromeč je malá vesnice, část obce Velký Malahov v okrese Domažlice. Nachází se 1 km na jihovýchod od Velkého Malahova. Je zde evidováno 26 adres. V roce 2011 zde trvale žilo 44 obyvatel.\n\nOstromeč je také název katastrálního území o rozloze 4,51 km.\n\nPrvní písemná zmínka o vesnici pochází z roku 1379.\n\n"}
{"id": "530769", "url": "https://cs.wikipedia.org/wiki?curid=530769", "title": "Chřebřany", "text": "Chřebřany\n\nChřebřany jsou malá vesnice, část obce Vidice v okrese Domažlice. Nachází se 4 km na jih od Vidic. Je zde evidováno 13 adres. V roce 2011 zde trvale žilo jedenáct obyvatel.\n\nChřebřany je také název katastrálního území o rozloze 3,88 km.\n\nPrvní písemná zmínka o vesnici pochází z roku 1379.\n\n"}
{"id": "530771", "url": "https://cs.wikipedia.org/wiki?curid=530771", "title": "Libosváry (Vidice)", "text": "Libosváry (Vidice)\n\nLibosváry jsou malá vesnice, část obce Vidice v okrese Domažlice. Nachází se 2 km na jih od Vidic. Je zde evidováno 17 adres. V roce 2011 zde trvale žilo 40 obyvatel.\n\nLibosváry je také název katastrálního území o rozloze 3,29 km.\n\nPrvní písemná zmínka o vesnici pochází z roku 1320.\n\n"}
{"id": "530772", "url": "https://cs.wikipedia.org/wiki?curid=530772", "title": "Hájek (Všeruby)", "text": "Hájek (Všeruby)\n\nHájek je malá vesnice, část městyse Všeruby v okrese Domažlice. Nachází se asi 1,5 km na severovýchod od Všerub. Prochází zde silnice II/184. Je zde evidováno 35 adres. V roce 2011 zde trvale žilo 96 obyvatel.\n\nHájek leží v katastrálním území Hájek u Všerub o rozloze 3,58 km.\n\nPrvní písemná zmínka o vesnici pochází z roku 1586.\n\n\n"}
{"id": "530773", "url": "https://cs.wikipedia.org/wiki?curid=530773", "title": "Hyršov", "text": "Hyršov\n\nHyršov je malá vesnice, část městyse Všeruby v okrese Domažlice. Nachází se asi 3 km na východ od Všerub převážně na pravém, západním břehu Kouby. Je zde evidováno 40 adres. V roce 2011 zde trvale žilo 112 obyvatel.\n\nHyršov je také název katastrálního území o rozloze 2,36 km.\n\nPrvní písemná zmínka o vesnici pochází z roku 1622.\n\n"}
{"id": "530774", "url": "https://cs.wikipedia.org/wiki?curid=530774", "title": "Chalupy (Všeruby)", "text": "Chalupy (Všeruby)\n\nChalupy jsou malá vesnice, část městyse Všeruby v okrese Domažlice. Nachází se asi 4 km na východ od Všerub. Je zde evidováno 12 adres. V roce 2011 zde trvale žilo 16 obyvatel.\n\nChalupy je také název katastrálního území o rozloze 2,62 km.\n\nPrvní písemná zmínka o vesnici pochází z roku 1697.\n"}
{"id": "530775", "url": "https://cs.wikipedia.org/wiki?curid=530775", "title": "Kosteliště", "text": "Kosteliště\n\nKosteliště je samota, část městyse Všeruby v okrese Domažlice. Nachází se asi 3 km na severozápad od Všerub. Je zde evidována jedna adresa. V roce 2011 zde trvale žil jeden obyvatel.\n\nKosteliště leží v katastrálním území Myslív u Všerub o rozloze 4,21 km.\n\nPrvní písemná zmínka o vesnici pochází z roku 1748.\n"}
{"id": "530776", "url": "https://cs.wikipedia.org/wiki?curid=530776", "title": "Maxov (Všeruby)", "text": "Maxov (Všeruby)\n\nMaxov je malá vesnice, část městyse Všeruby v okrese Domažlice. Nachází se asi 4,5 km na západ od Všerub. Prochází zde silnice II/190. Je zde evidováno 30 adres. V roce 2011 zde trvale žilo 38 obyvatel.\n\nMaxov je také název katastrálního území o rozloze 3,73 km².\n\nPrvní písemná zmínka o vesnici pochází z roku 1697. Dříve byla součástí Maxova také osada \"Traxelmoos\" (od roku 1949 Slatiny, zanikla ale již roku 1950).\n\n\n"}
{"id": "530777", "url": "https://cs.wikipedia.org/wiki?curid=530777", "title": "Pláně (Všeruby)", "text": "Pláně (Všeruby)\n\nPláně je osada, část městyse Všeruby v okrese Domažlice. Nachází se asi 4 km na jihovýchod od Všerub. Prochází zde silnice II/190. Jsou zde evidovány čtyři adresy. V roce 2011 zde trvale žilo 12 obyvatel.\n\nPláně leží v katastrálním území Pláně na Šumavě o rozloze 2,87 km.\n\nPrvní písemná zmínka o vesnici pochází z roku 1379.\n\n"}
{"id": "530778", "url": "https://cs.wikipedia.org/wiki?curid=530778", "title": "Pomezí (Všeruby)", "text": "Pomezí (Všeruby)\n\nPomezí (do roku 1949 Šprymberk, ) je malá vesnice, část městyse Všeruby v okrese Domažlice. Nachází se asi 2,5 km na jihovýchod od Všerub. Je zde evidováno 13 adres. V roce 2011 zde trvale žilo dvanáct obyvatel.\n\nPomezí leží v katastrálním území Pomezí na Šumavě o rozloze 2,69 km. a Sruby na Šumavě o rozloze 4,81 km.\n\nPrvní písemná zmínka o vesnici pochází z roku 1621.\n\n"}
{"id": "530779", "url": "https://cs.wikipedia.org/wiki?curid=530779", "title": "Studánky (Všeruby)", "text": "Studánky (Všeruby)\n\nStudánky jsou osada, část městyse Všeruby v okrese Domažlice. Nachází se asi 2,5 km na sever od Všerub. Jsou zde evidovány tři adresy. V roce 2011 zde trvale žili tři obyvatelé.\n\nStudánky leží v katastrálním území Studánky u Všerub o rozloze 1,39 km.\n\nPrvní písemná zmínka o vesnici pochází z roku 1645.\n"}
{"id": "530780", "url": "https://cs.wikipedia.org/wiki?curid=530780", "title": "Bořice (Zahořany)", "text": "Bořice (Zahořany)\n\nBořice jsou vesnice, část obce Zahořany v okrese Domažlice. Nachází se asi 2 km na západ od Zahořan. Je zde evidováno 65 adres. V roce 2011 zde trvale žilo 180 obyvatel.\n\nBořice leží v katastrálním území Bořice u Domažlic o rozloze 2,61 km².\n\nPrvní písemná zmínka o vesnici pochází z roku 1384.\n\nJižně od vesnice se nachází pozůstatky raně středověkého hradiště, které bylo ve druhé polovině desátého nahrazeno nedalekým hradištěm Tuhošť u Smolova.\n\n"}
{"id": "530781", "url": "https://cs.wikipedia.org/wiki?curid=530781", "title": "Hříchovice", "text": "Hříchovice\n\nHříchovice jsou malá vesnice, část obce Zahořany v okrese Domažlice. Nachází se asi 4 km na severovýchod od Zahořan. Je zde evidováno 35 adres. V roce 2011 zde trvale žilo 59 obyvatel.\n\nHříchovice je také název katastrálního území o rozloze 3,04 km².\n\nPrvní písemná zmínka o vesnici pochází z roku 1379.\n\n"}
{"id": "530783", "url": "https://cs.wikipedia.org/wiki?curid=530783", "title": "TZ-4K-14", "text": "TZ-4K-14\n\nTZ-4K-14 je československý kloubový malotraktor z 70., 80. a 90. let 20. století. Vyráběl se jako náhrada za staré TZ-4K-10 a TZ-4K-12. Byl velmi úspěšný v malých prostorech (sklady, sady, malé dvory) ale také s radlicí jako vyhrnovač hnoje. Byl vyráběný koncernovým podnikem Agrozet Prostějov. Poté se vyráběla malá modernizace MT8 132.2 a později MT8 132.30 a MT8 132.32.\n\nV Prostějově byly malotraktory vyráběné od roku 1955, nástupce těchto malotraktorů (do 60HP) vyrábí prostějovská firma Šálek s.r.o.\n\n\n"}
{"id": "530784", "url": "https://cs.wikipedia.org/wiki?curid=530784", "title": "Oprechtice (Zahořany)", "text": "Oprechtice (Zahořany)\n\nOprechtice jsou vesnice, část obce Zahořany v okrese Domažlice. Nachází se asi 2,5 km na východ od Zahořan. Je zde evidováno 76 adres. V roce 2011 zde trvale žilo 138 obyvatel.\n\nOprechtice leží v katastrálním území Oprechtice na Šumavě o rozloze 4,23 km².\n\nPrvní písemná zmínka o vesnici pochází z roku 1434.\n\n"}
{"id": "530786", "url": "https://cs.wikipedia.org/wiki?curid=530786", "title": "Sedlice (Zahořany)", "text": "Sedlice (Zahořany)\n\nSedlice je malá vesnice, část obce Zahořany v okrese Domažlice. Nachází se asi 1 km na severozápad od Zahořan. Je zde evidováno 33 adres. V roce 2011 zde trvale žilo 55 obyvatel.\n\nSedlice leží v katastrálním území Sedlice u Domažlic o rozloze 1,4 km².\n\nPrvní písemná zmínka o vesnici pochází z roku 1379.\n\n"}
{"id": "530787", "url": "https://cs.wikipedia.org/wiki?curid=530787", "title": "Stanětice", "text": "Stanětice\n\nStanětice jsou vesnice, část obce Zahořany v okrese Domažlice. Nachází se asi 2,5 km na severovýchod od Zahořan. Je zde evidováno 67 adres. V roce 2011 zde trvale žilo 127 obyvatel.\n\nStanětice je také název katastrálního území o rozloze 3,79 km².\n\nPrvní písemná zmínka o vesnici pochází z roku 1239.\n\n"}
{"id": "530788", "url": "https://cs.wikipedia.org/wiki?curid=530788", "title": "Neue Deutsche Welle", "text": "Neue Deutsche Welle\n\nNeue Deutsche Welle (česky\" Nová německá vlna\", často zkracováno na NDW) byl žánr v německé hudbě 80. let 20. století, vzešlý z britského punk rocku a nové vlny (New wave). Tento název byl poprvé použit Alfredem Hilsbergem v roce 1979 v reportáži pro hudební časopis Sounds.\n\nNDW měla vliv na vývoj dance-punku, EBM a stylu zvaného Electroclash. Hlavní centra tohoto hudebního hnutí se nacházela v Berlíně, Düsseldorfu či Hamburku, v menší míře potom ve Frankfurtu nebo v rakouské metropoli Vídni.\n\nMezi nejznámější undergroundové skupiny nové německé vlny patří například Deutsch-Amerikanische Freundschaft (DAF), Xmal Deutschland nebo Grauzone. Komerční úspěch zaznamenala skupina Alphaville či zpěvačka Nena.\n\nPrvní zmínka pojmu \"Neue Welle\" se objevila roku 1977 ve fanzinu \"Die 80er Jahre\". Výraz \"Neue Deutsche Welle\" se vynořil poprvé v inzerátu berlínského zásilkového obchodu \"Der Zensor\" v hamburském hudebním magazínu Sounds v srpnu 1979. V inzerátu byl použit jako kategorie pro zařazení prvního alba kapely Deutsch Amerikanische Freundschaft (DAF). O dva měsíce později použil výraz tehdejší hudební žurnalista a pozdější provozovatel labelu Alfred Hilsberg pro název třídílné serie článků v časopise Sounds („Neue Deutsche Welle – Aus grauer Städte Mauern“ (Z šedých městských zdí)).\n\nAsi do roku 1981 byla NDW, i když se tak ještě nenazývala, jen podzemní hnutí, jehož kořeny byly v britském punku a New Wave. Z těchto začátků se rychle se vyvinula podoba hudebního stylu, který byl silně ovlivněn (oproti angličtině) hranatějším rytmem německého jazyka, pro který se většina kapel brzy rozhodla. K zástupcům této fáze se řadí kapely Mittagspause, Abwärts, The Wirtschaftswunder, Der Plan nebo DAF. Specifický zvuk tvořily synthesizery, které v té době přišly na trh a byly cenově velmi zajímavé. Tvořily hudební základ mnoha skladeb. Byly to např. modely KORG MS-10 a KORG MS-20.\n\nDůležitá součást NDW těchto časů bylo spojení s výtvarným uměním. Místa, kde se konaly důležité koncerty, jako např. Ratinger Hof nebo dočasně SO36 byly provozovány především umělci. Tito umělci jako např. Jürgen Kramer s jeho kapelami \"Das Weltende\" a \"Das Zwanzigste Jahrhundert\", stejně jako jeho fanzin \"Die 80er Jahre\" popř. berlínský Salomé (Geile Tiere), Martin Kippenberger nebo Die Tödliche Doris dělaly toto spojení ještě patrnější.\n\nU velkých hudebních firem platila NDW nejprve jako nekomerční a proto jako špatně prodejná a nezisková. Také kapely, stejně jako publikum, měly výhrady ke spolupráci s hudebním průmyslem. To se každopádně změnilo, když se první propagační kampaně s kapelami jako Fehlfarben nebo DAF setkaly s velkým ohlasem. Čím byla NDW úspěšnější, tím více se pod touto nálepkou presentovaly německy zpívající kapely, které s NDW vlastně neměly nic společného, nebo též uměle, jako ze zkumavky, vytvořené kapely. Žánr byl nakonec ovládnut interprety, kteří v modernější, částečně též ironické formě používaly elementy původních skladeb. K těmto jsou přičítáni např. Hubert Kah, Markus, UKW a Combo Colossale.\n\nNěkteré kapely dosáhly úctyhodného mezinárodního úspěchu. Kapely jako Nena \"(99 Luftballons)\", Trio \"(Da da da)\", Falco (\"Der Kommissar\", \"Rock Me Amadeus\") či Peter Schilling \"(Major Tom)\" se svými hity prosadily na anglosaském hudebním trhu, především však s anglicky zpívanými verzemi svých hitů.\n\nKomercializace skrze hudební průmysl vedla u iniciátorů hnutí NDW (původních undergroundových kapel) k frustraci, a hnutí se proto zase rychle začalo rozpadat. Avšak také komerční varianta NDW rychle ztrácela pomalu na významu. Díky inflační publikační strategii vydavatelských firem a masivní prezentaci tohoto žánru jím bylo publikum brzo přesyceno. Mnoho umělců tedy ukončilo svou kariéru a jen málo projektů přežilo. A tak spěla NDW v letech 1983–1984 pomalu ke svému konci.\n\nŽánr NDW posloužil v důsledku k tomu, že se německy zpívající hudebníci mohli snáze komerčně etablovat, zvláště když nebyli stylisticky přesně zařazeni k NDW. Za zmínku v tomto případě stojí např. BAP, Die Toten Hosen nebo Herbert Grönemeyer.\n\nNDW vytvářela opakovaně styčné body pro nové hudební podněty, např. Hamburger Schule.\n\nPřeklad německé stránky\n\n\n"}
{"id": "530791", "url": "https://cs.wikipedia.org/wiki?curid=530791", "title": "Seznam katastrálních území v okrese Domažlice", "text": "Seznam katastrálních území v okrese Domažlice\n\nV této tabulce je uveden kompletní výčet katastrálních území Okresu Domažlice, včetně rozlohy a sídel, které na nich leží.\nCelková výměra 1123,47 km\n\n"}
{"id": "530792", "url": "https://cs.wikipedia.org/wiki?curid=530792", "title": "Mentaurov", "text": "Mentaurov\n\nMentaurov (430 m n. m.) je rekreační středisko na samotě ležící na východní svahu Hradiště v Českém středohoří. Střediskem prochází silnice mezi Pokraticemi a Lbínem. Dnes je součástí okresního města Litoměřice.\n\nPůvodně ves, o níž první zmínky pocházejí z roku 1407, ale již na konci 15. století ves zanikla. V roce 1878 zde byla postavena vila s vyhlídkovou věží, která později sloužila jako výletní restaurace. Ve druhé polovině 20. století ve vile sídlil Krajský podnik služeb a mládeže při KV SSM Ústí nad Labem. Dnes je vila soukromým majetkem.\n\nDnes osada slouží jako rekreační středisko, hlavně skautům, kteří zde mají základnu s ubytovnou. Při pravé straně silnice (od Litoměřic) stojí chatový tábor, který je v letních měsících využíván především jako dětský tábor a také jako škola v přírodě. \n\nNaproti skautské základně se nachází Rekreační areál Knesplíkov vhodný jak pro rekreaci, tak pro pořádání kulturních akcí nejrůznějšího ražení.\n\nOsadou prochází několik turistických cest a lokalita je hojně navštěvována turisty a cykloturisty v zimním období je vyhledávaným cílem pro zimní sporty.\n\nNa sever od osady se nachází ves Lbín. Nedaleko odtud je vrch Hradiště s teplomilnou květenou, Lysá hora s přírodní rezervací Holý vrch u Hlinné a rozhledna Varhošť. Nedaleko údolím protéká Pokratický potok s několika bývalými mlýny, dnes využívanými jen k rekreačním účelům. Jižně od osady při silnici je jedinečný panoramatický výhled na okresní město Litoměřice a dolní Polabí s horou Říp, Radobýlem a Mostnou horou. Po levé straně se táhnou Bílé stráně a v dáli vyniká vrch s hradem Hazmburk.\n\n\n"}
{"id": "530793", "url": "https://cs.wikipedia.org/wiki?curid=530793", "title": "Herzig van Bein", "text": "Herzig van Bein\n\nHerzig van Bein (někdy psán jako z Paynu, von Pain, von Bin, a křestní jméno Herzog, Hercuk i Hertzich, doložen 1589 – 1617) byl dvorní zlatník, rytec drahokamů a grafických předloh na dvoře císaře Rudolfa II.\n\nRoku 1589 získal městské právo v Praze na Malé Straně a ve svém domě v Nerudově ulici měl dílnu, v níž snad zaměstnával také zlatníka a rytce Matyáše Beitlera. V roce 1592 vytvořil sérii ornamentálních mědirytin s černými siluetami abstraktních, rostlinných a zvířecích motivů (tzv. \"groteska\") jako vzorník pro zlatníky. Patrně posloužila roku 1602 jako předloha zlatníkovi Janu Vermeyenovi, k ornamentům na císařské koruně Rudolfa II. V téže době pracoval i pro Rožmberky, Lobkovice a Švamberky.\n\n"}
{"id": "530797", "url": "https://cs.wikipedia.org/wiki?curid=530797", "title": "Balance", "text": "Balance\n\nBalance je stará jednotka hmotnosti používaná v Belgii pro černé uhlí. Její velikost činila 68 kg.\n\n"}
{"id": "530800", "url": "https://cs.wikipedia.org/wiki?curid=530800", "title": "Kreuttal", "text": "Kreuttal\n\nKreuttal je rakouská obec v okrese Mistelbach v Dolních Rakousích. Žije zde obyvatel.\n\nKreuttal leží severně od Vídně ve Weinviertelu \"(vinné čtvrti)\" v Dolních Rakousích. Obec je pojmenována podle stejnojmenného údolí potoku Rußbach, severního přítoku Dunaje prořezávající výběžky horských pastvin. Plocha obce je 21,48 kilometrů čtverečních a 37,77 % plochy je zalesněno.\n\nÚzemí obce sestává z pěti katastrálních území:\n\nHistorie obce je stejně proměnlivá jako historie celého Rakouska.\n\nV roce 1971 měla obec 1084 obyvatel, 1981 1069, 1991 1317, 2001 1308 a k 1. dubnu 2009 žije v obci 1410 obyvatel.\n\nStarostou obce je Markus Koller.\n\nPo obecních volbách konaných v roce 2005 je 19 mandátů rozděleno takto: (ÖVP) 11, (SPÖ) 7 a (Zelení) 1.\n\nNezemědělských pracovišť bylo v roce 2001 41, zemědělských a lesnických pracovišť bylo v roce 1999 37. Počet obyvatel činných v místě bydliště byl v roce 2001 569, tj. 44.95 %.\n\n"}
{"id": "530801", "url": "https://cs.wikipedia.org/wiki?curid=530801", "title": "Humanistická psychologie", "text": "Humanistická psychologie\n\nHumanistická psychologie (někdy také třetí síla v psychologii) vznikla v roce 1962, kdy skupina psychologů založila Společnost pro humanistickou psychologii jako alternativu k psychoanalytickému a behaviorálnímu přístupu .\n\nHumanistický směr si mnoho nezakládá na teoriích a je zaměřen ponejvíce terapeuticky (tedy léčebně), poradensky, či výchovně. Ve svém programu člověka nerozkládá, ale přistupuje k němu celostně (holisticky). Zajímá se o každodennost normálních lidí, řešení jejich problémů. Upozorňuje na jedinečnost každého z nás.\n\nHumanistická psychologie je učení o osobnosti jako celku se zvláštním zájmem o hodnoty a morální dynamismy lidské aktivity. Nemá \"jednoho vůdce\", hlavními představiteli jsou Abraham H. Maslow a Carl R. Rogers.\n\nOvšem i další psychologové měli humanistický postoj, z řad psychoanalytiků lze jmenovat např. Carla Gustava Junga, Alfreda Adlera a Erika Eriksona, jejichž pohled se lišil od pohledu Sigmunda Freuda. Označení humanistický psycholog jistě přísluší i představiteli teorie rysů Gordonu Allportovi a zakladateli existenciální analýzy Viktoru Franklovi.\n\nSpolečnost definovala své poslání čtyřmi principy:\n\n\n\n\n"}
{"id": "530802", "url": "https://cs.wikipedia.org/wiki?curid=530802", "title": "Nutné zlo", "text": "Nutné zlo\n\n„Nutné zlo“ (v originále „Necessary Evil“) je v pořadí osmá epizoda druhé sezóny seriálu \"\".\n\nBajorská žena najme Quarka, aby pro ni získal trezorovou schránku z bývalého obchodu jejího muže na stanici Deep Space Nine. S pomocí Roma ji Quark najde a otevře, uvnitř najdou seznam bajorských jmen. V tom se objeví cizinec, postřelí Quarka a seznam ukradne. Když se doktor Bashir snaží oživit Quarka, Odo pojme podezření, že by Rom mohl něco vědět. Komandér Benjamin Sisko Roma přemluví, aby jim řekl, co bylo ve schránce. Rom ale pouze přizná, že schránka byla ve stěně obchodu uložena v době cardassijské okupace.\n\nVe scéně z minulosti Odo vchází do obchodu lékárníka a gul Dukat mu ukazuje mrtvolu muže a žádá ho, aby pracoval pro Cardassiany jako vyšetřovatel. Odo se zdráhá, ale Dukat tvrdí, že jeho nadřízení by případ řešili popravu deseti náhodně vybraných Bajoranů. Jelikož Odo není ani Bajoran, ani Cardassian, Dukat ho považuje za ideálního vyšetřovatele a přesvědčí ho, aby se této role ujal. Jediným svědkem je Vaatrik Pallra, vdova po mrtvém muži – tatáž žena, která si o pět let později najala Quarka, aby získal schránku. Odo si povšimne, že neplakala, ona odvětí, že její muž měl poměr a zabila ho jeho milenka. Na otázku, zda ví, kdo to je, ukáže na Kiru.\n\nZpět v přítomnosti Odo poznamená, že ten případ nikdy neuzavřel. Pokračuje s výslechem Roma a snaží se dostat k jeho vzpomínkám. Rom si ale dokáže vzpomenout pouze na to, že první jméno na seznamu začínalo „Chesso“. Kira se ptá, zda Odo něco vypátral a on ji řekne o tom jménu. S odkazem na události před pěti lety Kira říká, že nebýt zásahu Oda, byli by ji tehdy popravili, protože Cardassiany nezajímala otázka viny či neviny.\n\nV dalším flashbacku vysvětluje Kira Odovi, že zavražděný Vaatrik měl druh čaje, který nebyl pro většinu Bajoranů k dostání, trochu ji dal, ale nebyl mezi nimi žádný intimní vztah. Obviní Oda, že je kolaborant.\n\nV přítomnosti se Odo ptá Pallry, proč její muž ukryl v obchodě seznam bajorských jmen. Ona ale tvrdí, že ho tam dal někdo jiný. Když slyší jméno „Chesso“, ptá se, kdo to je, a Odo odvětí, že neví a že by s lidmi ze seznamu rád mluvil. Odo zmíní, že Pallře nedávno odpojili elektřinu, ale nyní už je vše pořádku. Ptá se, kde vzala prostředky na úhradu dluhu. Prý půjčka od přítele, je ženatý, nechce ho proto jmenovat. Kira informuje Oda, že našla zabitého „Chessa“, který se ve skutečnosti jmenuje Ches'sarro. Odo si uvědomí, že zavinil jeho smrt tím, že jméno řekl Pallře a nařídí hlídat Quarka, který je stále v bezvědomí.\n\nZnovu v minulosti se Odo ptá Quarka na alibi Kiry v době Vaatrikovy vraždy. Ukáže se, že její alibi je falešné. Když jde za Kirou, ta mu přizná, že chystá na stanici teroristický útok. Krátce poté vkročí do Odovy kanceláře gul Dukat, Odo mu řekne, že Kira není pachatelem.\n\nV přítomnosti muž, který postřelil Quarka, omráčí jeho stráž a začne ho dusit. Vchází Rom a začne ječet, čímž mu zachrání život, protože křik přivolá pomoc. Pallru přivezou na stanici, kde tvrdí, že zadrženého muže nezná, ale Odo dokáže, že byli v častém kontaktu a že mu převedla na účet nemalou částku. Pallra vydírala osoby ze seznamu, protože to byli kolaboranti z dob okupace, nechala si platit za to, že nezveřejní jejich jména. Když řekne, že vraždu nespáchala, Odo odvětí „Já vím“.\n\nKira přichází do Odovy kanceláře a ptá se, jak to ví. Když slyšel, že na seznamu jsou bajorští kolaboranti, uvědomil si, jak získával Vaatrik prostředky na onen čaj během okupace. Kira zabila Vaatrika a Ches'sarro zemřel rukama bývalých členů odboje. Zabila ho, protože byl kolaborant. Nikdy to Odovi neřekla, protože se bála, že by to poznamenalo jejich přátelství. Zeptá se Oda, zda ji ještě bude moci věřit. Odo sklopí oči.\n\n"}
{"id": "530804", "url": "https://cs.wikipedia.org/wiki?curid=530804", "title": "Mikroglie", "text": "Mikroglie\n\nMikroglie jsou malé buňky vyskytující se v nervové tkáni, které se účastní imunitních dějů v nervové soustavě. Proto mohou být považovány jak za gliové buňky (neuroglie), tak rovněž za druh makrofágů. \n\nTyto buňky mají protáhlý tvar a nepravidelné výběžky, zvláště v neaktivovaným stavu jsou bohatě větvené. Jejich jádro má na rozdíl od ostatních gliových buněk rovněž protáhlý tvar, což se snadno prokazuje H&E barvením. Tyto buňky vznikají z kmenových buněk v kostní dřeni a do mozku a míchy migrují až posléze. Mikroglie mají mezenchymální původ a infiltrují CNS v rané embryogenezi. Početně jde o 10-15 % buněk v mozku, nicméně v distribuci značné lokální rozdíly. \n\nÚčastní se zánětlivých procesů, obnovy nervové tkáně. Mikroglie obousměrně komunikuje s neurony i astrocyty. Dále vylučují množství cytokinů (např. TNF-α), růstové faktory (např. BDNF) a ʽneurotransmiteryʼ (NO,glutamát nebo koagonista NMDA d-serin) a jsou schopné zbavovat nervovou tkáň různých odpadních látek a zbytků buněk. Mikroglie exprimují receptory ˈpurinoceptory, metabotropní glutamátové receptory a noradrenalinové a dopaminové receptory). Když jsou aktivovány, změní se na typický přibližně kulovitý makrofág a jako takový bojují proti infekci – chovají se jako fagocyty a antigen prezentující buňky. \n\nU klidových (resting, quiscent) mikroglií jde o zavádějící, mikroglie vykazjí vysokou konstantní aktivitu (repetititvní protruze a retrakce) , zkoumají okolí vysoce motilními výběžky , především stavu parenchymu , rychlost pohybu dosahuje 1-3 μm/min, výběžky tvoří přechodné kontakty se synapsemi s délka jednoho kontaktu 2-5 minut. Jde o tzv. „osahávání“ synapse vede selektivní eliminace a tedy dochází k aktivitě závislé plasticitě v dospělém mozku a vývojovému pruningu nebo díky remodelaci trnů k modifikace synapsím anebo k fagocytóze synapsí (fagosynaptóza). Vyšší neuronální aktivita vede ke zvýšené frekvenci vzájemných kontaktů, a při ischemii dochází k prodloužení doby kontaktu z jednotek minut na více než hodinu, tj ke zvýšenému monitoringu stavu synapsí. Plasticita zahrnuje pikomolární koncentrace TNF-α , gliotransmisi skrze glutamát a tedy aktivaci presynaptických metabotropních receptorů a dále purinergní signlizace. \n\nK aktivaci a tedy retrakce filopodií do ameboidního tvaru podobného pohybu měňavkovců dochází při inzultech mozku (traumata, infekce, neurodegenerace, RS) za účelem detekce poškození. Nejprve dojde signál z poškozených neuronů typu „find-me“ a k migraci mikroglií k místu poškození a typu „eat-me“ k fagocytóze. Přitom dojde k sekrece cytokinů, chemokinů, ROS a růstových faktorů, např. NGF a BDNF\n\nTNF-a, IL-1, IL-6 , přičemž neurotrofická i proapoptotická signalizace odvisí od patofyziologického kontextu. Mikroglie tedy slouží k odstraňování debris a obraně proti infekčním agens jako antigen-prezentující buňky (APC), k eliminace poškozených neuronů a dysfunkčních synapsí (synaptic stripping) a k urychlení neurogeneze. Naopak k neurodegenerace (overactivated microglia) docjází při produkci ROS.\n\nPři stárnutí dochází k mikrogliální dystrofii a dysfunkcím. Imunohistochemickým markerem je CX3CR1 (receptor pro fractalkin a Iba-1.\n"}
{"id": "530805", "url": "https://cs.wikipedia.org/wiki?curid=530805", "title": "Salmonella pullorum", "text": "Salmonella pullorum\n\nSalmonella pullorum (oficiální taxonomický název je \"Salmonella enterica\" subsp. \"enterica\" sér. \"Pullorum\") je druhově specifická a na hostitele silně adaptovaná bakterie patřící do rodu \"Salmonella\" z čeledě \"Enterobacteriaceae\". Podle Kauffmann-Whiteova schématu patří do séroskupiny D. Typizace se provádí biochemicky a sérologicky. Odlišení od \"S. gallinarum\" je možné na základě biochemických, antigenních a epizootologických vlastností.\n\n\"S. pullorum\" je gramnegativní fakultativně anaerobní nepohyblivá tyčinka velikosti 0,3-0,5 x 1-2,5 µm. V zorném poli se nacházejí jednotlivě nebo ve dvojicích za sebou; řetízky netvoří.\n\nKultivace se provádí na běžných půdách (na Endově agaru vytváří bezbarvé kolonie) v rozmezí teplot 15-40 °C, s optimem kolem 37 °C. Některé selektivně diagnostické půdy nejsou vhodné pro primoizolaci, protože existují kmeny \"S. pullorum\" citlivé na inhibiční složky těchto médií. V porovnání s ostatními salmonelami roste \"S. pullorum\" nejpomaleji, pravděpodobnou příčinou je neschopnost oxidace některých aminokyselin. \n\n\"S. pullorum\" zkvašuje s tvorbou plynu dextrózu a mannitol, dále arabinózu, galaktózu, levulózu, manózu a rhamózu. Nezkvašuje adonit, dextrin, dulcitol, glycerol, inozitol, inulin, laktózu, rafinózu, sacharózu, salicin, sorbitol a škrob. Maltózu štěpí méně často. Občas je zjišťována určitá variabilita mezi kmeny, zejména pokud jde o produkci plynu. Indol netvoří, ureázu neprodukuje, nitráty redukuje. Ornitin je dekarboxylován rychle. Sirovodík je v porovnání s jinými salmonelami produkován pomaleji.\n\nVzhledem k odlišné reakci k ornitínu (negativní u \"S. gallinarum\") a variabilitě ve štěpení maltózy a dulcitolu jsou \"S. pullorum\" a \"S. gallinarum\" považovány za dva odlišné biochemické typy. Další rozlišení je možné ribotypizací pomocí enzymu EcoRI. \n\n\"S. pullorum\" se vyznačuje vysokou odolností; ve vhodném prostředí (půda, podestýlka, prach) je schopna přežívat až několik roků. Proti ostatním salmonelám paratyfového typu je méně termorezistentní.\n\nAntigenní struktura \"S. pullorum\" je charakterizována přítomností somatického O-antigenu typů 1,9,12 přičemž variabilita výskytu antigenů 12 a 12 je považována za důležitý rozlišovací znak od \"S. gallinarum\", u které tato antigenní variabilita není známa. Obě salmonely jsou nepohyblivé, nemají bičíky. \"S. pullorum\" obsahuje termostabilní toxin, na který reagují hlodavci. Kuřata jsou k němu rezistentní, proto se v patogenezi nemoci neuplatňuje.\n\nBakterie \"S. pullorum\" je původcem pulorové nákazy u hrabavé drůbeže. V populaci drůbeže se šíří vertikálně i horizontálně. Primární význam v epizootologii pulorové nákazy má transovariální přenos. Až 1/3 vajec snesených infikovanými nosnicemi může být infikována a to kontaminací při ovulaci. Penetrace \"S. pullorum\" přes znečištěnou skořápku do vaječného obsahu po snesení vejce je také možná, ale přikládá se jí menší důležitost. Během inkubace se salmonely ve vaječném obsahu pomnoží a vyvíjející se embryo zpravidla uhyne. Žloutek vajec od infikovaných nosnic ale také může obsahovat i protilátky (aglutininy), které u infikovaných vajec sníží embryonální mortalitu a paradoxně tak umožní vylíhnutí infikovaných kuřat a tím i další šíření nákazy.\n\nPřenos infekce v líhních z infikovaných na neinfikovaná kuřata při líhnutí umožňuje rozsáhlé a plošné šíření infekce, kterému fumigace líhní formaldehydem zabraňuje jen částečně. Při líhnutí z infikovaných vajec dochází k masivnímu promoření líhní salmonelami, které se uvolňují z plodových obalů a tekutin, zasychají na chmýří kuřat a vznášejí se v prostoru. Kuřata líhnutá z neinfikovaných vajec se nakazí při proklovávání kontaminované skořápky, přímým kontaktem s vylíhlými infikovanými kuřaty nebo aerogenně. Transovariálně nebo v líhních infikovaná kuřata hynou v prvních dnech života.\n\nK horizontálnímu přenosu \"S. pullorum\" dochází v hejnu také např. při kanibalismu, při požírání vajec nebo přes poraněnou kůži. Možnost nakažení kontaminovaným krmivem byla prokázáno experimentálně, ale v porovnání s paratyfovými infekcemi je méně častá, protože \"S. pullorum\" je v krmných směsích prokazována velmi zřídka. V nově založené suché podestýlce přežívá \"S. pullorum\" 11 týdnů, ve staré a vlhké podestýlce pouze 3 týdny. Čpavek produkovaný mikroorganismy ve staré a vlhké podestýlce zvyšuje pH vody a podestýlka se tak stává salmonelocidní. \"S. pullorum\" je také citlivější na chemické dezinfekční prostředky ve srovnání s ostatními salmonelami. Protože salmonely se obecně vylučují z organismu trusem, kterékoli trusem kontaminované osoby, předměty, pracovní pomůcky, krmivo, voda či živočichové mohou sloužit k mechanickému rozvlékání nákazy.\n\n\n"}
{"id": "530807", "url": "https://cs.wikipedia.org/wiki?curid=530807", "title": "Quiet Riot", "text": "Quiet Riot\n\nQuiet Riot je americká heavy metalová skupina, založená roku 1973. Skupinu založil kytarista Randy Rhoads a baskytarista Kelly Garni pod původním názvem \"Mach 1\", změněným na \"Little Women\" a nakonec na \"Quiet Riot\". K původní sestavě, kterou vedl zpěvák Kevin DuBrow patřili ještě kytarista Randy Rhoads, basista Kelly Garni a bubeník Drew Forsyth.\n\nPodle vyjádření DuBrowa vznikl název skupiny při rozhovoru s Rickem Parfittem (zpěvák a kytarista Status Quo), který řekl, že kdyby měl skupinu, dal by jí jméno \"Quite Right\", což s jeho silným anglickým přízvukem znělo jako \"Quiet Riot\".\n\n25. listopadu 2007 byl frontman skupiny Kevin DuBrow nalezen mrtev ve svém domě v Las Vegas. Po jeho smrti se skupina rozpadla.\n\nČlenem této kapely byl několik let i slavný kytarista Randy Rhoads, který natočil 2 alba s Ozzym Osbournem. Quiet Riot se proslavili metalovými hity jako \"Bang Your Head (Metal Health)\", \"Slick Black Cadillac\" a \"The Wild and the Young\", ale nejvíce je proslavila cover verze písně \"Cum On Feel the Noize\" od Glam rockové kapely Slade. Tato skladba vydržela dva týdny na 5. příčce singlového žebříčku Billboard. Hlavně díky této skladbě se skupina proslavila, album Metal Health na kterém se skladba vyskytuje bylo velmi úspěšné. Dodnes se kopií tohoto alba prodalo asi 6 milionů kusů. Obrovský úspěch zaznamenal také videoklip \"Come On Feel the Noize\" který následně začal rotovat na MTV. Americká kabelová televize VH1 zařadila skupinu mezi 100 nejúspěšnějších interpretů hard rocku.\n\n\n\n\n"}
{"id": "530814", "url": "https://cs.wikipedia.org/wiki?curid=530814", "title": "Lėvuo", "text": "Lėvuo\n\nLėvuo je řeka na severu Litvy, v Panevėžyském kraji, protéká okresy Kupiškis, Panevėžys a Pasvalys. Vytéká z jezera Lėvenaičio ežeras. Vlévá se do řeky Mūša jako její pravý přítok 50,5 km od jejího soutoku s řekou Nemunėlis.\n\nVytéká z jezera Lėvenaičio ežeras, 8 km na severovýchod od Skapiškisu, v mokřadu Notigalės pelkė. Teče zpočátku západním směrem přes ves Palėvenėlė a města Kupiškis (zde je na řece přehradní nádrž nazývaná Kupiškio marios - Kupiškiské moře) a Subačius. Protéká na sever od města Panevėžys, kde se stáčí směrem na sever, protéká mezi městy Pumpėnai a Pušalotas a u Pasvalysu se vlévá do řeky Mūša. Řeka protéká Lėvenskou chráněnou krajinnou oblastí; mezi okresním městem Kupiškis a vsí Kunčiai je zřetelné fluvioglaciální (utvořené krajinotvornou činností vod z tajícího ledovce) údolí, ve kterém je chráněná přírodní památka: Stirniškių dolomito atodanga - Dolomitový sesuvný břeh u Stirniškiů. \nKoryto řeky je od počátku až k obci Naniškiai regulované a napřímené, o šířce 5 - 6 m a od Naniškiů až ke Kupiškisu tvoří zmíněnou přehradní nádrž Kupiškio marios, která je podle plochy (828 ha) třetí největší v Litvě. Neregulovaný úsek koryta je meandrující s nestálou šířkou v rozmezí od 16 do 35 m a hloubkou od 0,7 do 3,1 m. Průměrný spád je 0,52 m/km, rychlost proudu je 0,2–0,3 m/s. Průměrný průtok je u Kupiškisu 1,79m/s (maximální - 92m/s; u Pasvalysu 6,5m/s (maximální - 274m/s. Průtok pod obcí Bernatoniai se snižuje na polovinu, protože Sanžilėským kanálem z Lėveně do Nevėžisu průměrně odtéká 3,29m/s. Úroveň hladiny kolísá mezi 1,6 a 3,7 m.\n\nV řece je 29 ostrovů (nejsou sem započítány ostrovy v nádržích) s průměrnou častostí 0,19/km, nejvíce jich je ve středním toku. Celkově tyto ostrovy zaujímají plochu 7,8 ha (největší dosahují 2 ha). Při porovnání s celkovou plochou koryta je podíl ostrovů 3,4 %.\n\nLėvuo znamená mokřad, bažinu. Slovo je příbuzné lotyšskému \"lēvenis\" - třasovisko, místo, kde je možno uvíznout nebo zapadnout.\n\nNázev Lėvuo je v litevštině rodu ženského, číslo jednotné, skloňování je v poměrně zřídka se vyskytující V. třídě, kde se v jiných (než v 1. p. č.j.) pádech mezi kmen a příponu vkládá vsuvka -en-. Pokud by se měla respektovat tato zvláštnost, skloňovalo by se v češtině takto:\n1. p. Lėvuo\n2. p. Lėveně\n3. p. Lėveni\n4. p. Lėvuo\n5. p. Lėveni!\n6. p. (o) Lėveni\n7. p. Lėvení\nPřivlastńovací přídavné jméno: Lėvenský, -á, -é. Podobně, jako je od Labe odvozeno slovo Polabí, od Lėveně je Polėvení. \nTento způsob skloňování není potvrzen ÚJČ AV ČR!\n"}
{"id": "530817", "url": "https://cs.wikipedia.org/wiki?curid=530817", "title": "Andrea Montermini", "text": "Andrea Montermini\n\nAndrea Montermini (30. května 1964, Sassuolo) je italský automobilový závodník, bývalý pilot Formule 1.\n\nZávodit začal v roce 1987 v italské Formuli 3 a roku 1989 se zde umístil na 4. místě. Poté přestoupil do Formule 3000, kde roku 1992 získal díky 3 výhrám druhou příčku v hodnocení jezdců. V sezoně 1993 závodil v americké sérii CART.\n\nBěhem svého působení v F3000 testoval vozy Ferrari a Benetton.\n\nV roce 1994 nastoupil do týmu Simtek za zesnulého Rolanda Ratzenbergera. Při svému debutu v Grand Prix Španělska 1994 si v tréninku zlomil patu a prsty na noze a sezona pro něj skončila.\n\nSezonu 1995 strávil v týmu Pacific Racing, se kterým v Grand Prix Německa 1995 dosáhl na své nejlepší umístění v kariéře, 8. příčky v cíli.\n\nPro rok 1996 přestoupil do stáje Forti. Následující rok 1997 jej tým MasterCard Lola jmenoval testovací jezdcem, dříve než se uskutečnila jeho testovací jízda, tým zkrachoval.\n\nPo odchodu z královské třídy se věnoval především závodům cestovních a sportovních vozů, zejména FIA GT a IMSA, kde velkou část závodů odjel s vozy Ferrari. Pro rok 1999 se vrátil za oceán do CART, ale nedosáhl zde valných výsledků.\n\nNejvětším úspěchem se stalo celkové prvenství v Porsche Supercupu roku 2004. V roce 2006 jezdil v týmu Zakspeed spolu s českým pilotem Jarkem Janišem. V sezoně 2008 závodil v International GT Open, kterou dokázal rok předtím společně s Michelem Maceratesim ve voze Ferrari F430 vyhrát.\n\nV červenci 2008 jej Scuderia Ferrari jmenovala pilotem jejich simulátoru.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "530835", "url": "https://cs.wikipedia.org/wiki?curid=530835", "title": "Arènes de Lutèce", "text": "Arènes de Lutèce\n\nArènes de Lutèce (česky \"Aréna Lutetia\") je částečně rekonstruovaný amfiteátr v Paříži pocházející z 1. století n. l., kdy zde stálo galo-římské město Lutetia. Částečně rekonstruovaná aréna se nachází na levém břehu řeky Seiny v 5. obvodu. Dnes je využívána jako veřejný park.\n\nStavba má půlkruhový půdorys, jak bylo v té době v Galii obvyklé a sloužila současně jako divadlo (amfiteátr) i jako aréna pro bojovníky se zvířaty. Hlediště mohlo pojmout až 17 000 diváků, divadelní jeviště mělo šířku 41,20 m, plocha arény pro boje měla elipsovitý půdorys o rozměrech 52,50 x 46,8 m\n\nAréna vznikla v 1. století n. l. a byla v provozu až do konce 3. století, kdy byla Lutécie zničena nájezdy barbarů. V roce 577 nechal franský král Chilperich I. stavbu opravit a konala se zde představení. Nejstarší písemná zpráva o jejích ruinách pochází ze zápisků anglického mnicha Alexandra Neckhama (1157–1217), který navštívil Paříž kolem roku 1180 a zmiňuje římský amfiteátr. Další zpráva z roku 1284 lokalizuje místo amfiteátru.\nV letech 1860–1869 byly při výstavbě v ulici \"Rue Monge\" objeveny první stopy severní části arény. V letech 1883–1885 byly vykopány základy jižní části při stavbě vozovny tramvají. Vznikla \"Společnost přátel arény\", která se snažila o záchranu tohoto místa. Jejím zastáncem byl i spisovatel Victor Hugo, který 27. července 1883 zaslal dopis prezidentovi městské rady se žádostí o záchranu arény. Městská rada nakonec vykoupila pozemek s pozůstatky římské arény a prohlásila ji za historickou památku. Po odstranění tramvajové vozovny v roce 1916 a výstavbě linky 10 pařížského metra, pokračovaly archeologické vykopávky až do konce první světové války. V roce 1918 byla dokončena rekonstrukce arény. Bohužel budovy stojící v \"Rue Monge\" již neumožnily rekonstrukci celé arény, takže je zde jen několik předních řad z původních 35.\n\nAréna slouží jako veřejný park, její střed využívají mladí fotbalisté nebo hráči pétanque. Aréna je přístupná přes dům č.p. 49 v \"rue Monge\" nebo přes \"rue des Arènes\" a náměstí \"square René-Capitan\". Park je otevřen denně od 8,30, v létě je zavírací doba v 21 hodin, v zimě v 17,00. V aréně se rovněž pořádá několik místních festivalů, např. \"Arènes du Jazz\" na konci července.\n\n"}
{"id": "530841", "url": "https://cs.wikipedia.org/wiki?curid=530841", "title": "Miran Potrč", "text": "Miran Potrč\n\nMiran Potrč (* 27. březen 1938, Maribor) je slovinský politik a právník.\n\nNarodil se v roce 1938, v roce 1956 absolvoval mariborské gymnázium a v únoru 1961 dokončil Právnickou fakultu Univerzity v Lublani. Po stáži u Okresního soudu v Mariboru a povinné vojenské službě byl v letech 1963 až 1968 vedoucím právního oddělení mariborských sléváren. Byl také poradcem pro právní otázky dalších mariborských podniků.\n\nV květnu 1968 vstoupil do politiky. V letech 1968 až 1973 byl tajemníkem místního výboru Svazu komunistů Slovinska v Mariboru. V letech 1973 až 1978 byl předsedou komise a člen předsednictva Svazu komunistů Slovinska. V období let 1978 až 1980 byl místopředsedou Svazu odborů Slovinska. V letech 1980 až 1982 byl členem předsednictva jugoslávského odborového svazu a v letech 1980 až 1981 byl jeho prvním předsedou s jednoletým mandátem.\n\nV letech 1982 až 1986 byl vedoucím slovinské delegace v Radě republik a oblastí Skupštiny Socialistické federativní republiky Jugoslávie.\n\nV roce 1986 byl zvolen předsedou Skupščiny Socialistické republiky Slovinsko. V letech 1988 až 1989 se podílel na přípravách dokumentů vytvářející právní základ nezávislosti Slovinska. Byl předsedou ústavněprávní komise skupščiny. V roce 1990 ho po prvních svobodných volbách vystřídal ve funkci France Bučar. Potrč byl v dubnu 1990 také zvolen členem skupščiny a stal se místopředsedou komise pro přípravu nové ústavy. Její účinností se skupščina přeměnila ve Státní shromáždění. Do něj byl Potrč opakovaně zvolen (1992, 1996, 2000, 2004 a 2008). Od roku 2008 je místopředsedou Státního shromáždění Republiky Slovinsko.\n\n\n"}
{"id": "530844", "url": "https://cs.wikipedia.org/wiki?curid=530844", "title": "Tana severní", "text": "Tana severní\n\nTana severní (\"Tupaia belangeri\") je drobný savec z čeledi tanovitých. Obývají tropické pralesy Jihovýchodní Asie do nadmořské výšky 1000 metrů.\n\nTana severní je drobný živočich o hmotností 100 až 150 gramů, její délka těla je od  12,5 do 18 cm, osrstěný ocas má dlouhý 14,5 až 17,5 cm. Má dlouhé štíhlé tělo, zřetelné ušní boltce a velké černé oči. Končetiny mají stejně dlouhé, chodidla jsou lysá, prsty mají zakřivé drápky. Mají dlouhý čenich bez viditelných hmatových vousků a stejně jako ostatní tany vyvinutý podjazyk, který požívají k čistění své šedivé až šedočerné srsti.\n\nJsou to všežravci, živí se různými tropickými plody, semeny i listy určitých stromů, ale hlavně svým protáhlým čenichem prohledávají spadlé listí a trouchnivějící dřevo, aby tam nalezli hlavní složku své potravy bezobratlé i drobné obratlovce, někdy uloví i malé savce. Při hledání potravy se orientují převážně zrakem, málo čichem.\n\nJsou to výrazně denní živočichové, zdržují se na stromech i na zemi. Stejně hbitě jako po zemi se pohybují ve větvích, dlouhé pohyblivé prsty s ostrými drápy umožňují pevné uchycení větví. Kořist chytají a usmrcují špičatými předními zuby, stoličky používají k drcení potravy. Při žrádle sedí na zadních nohou a kořist si přidržují předními končetinami po způsobu veverek. Samec se samicí sdílí společné hnízdo v dutině stromů.\n\nSamice po 45 až 55 dnech březostí rodí 1 až 2 holá mláďata vážící jen 10 až 15 gramů, která ukládá do nového hnízda v dutině stromu. Rodiče shánějí přes den potravu a přebývají v jiném hnízdě, samice přichází mladé nakojit jen jednou denně. Mláďata rychle rostou, asi měsíc stará mláďata jsou odstaven a již žijí společně s rodiči a ve věku dvou měsíců jsou téměř stejně veliká. Pohlavní dospělost dosahují za 2 až 4 měsíce. Dožívají se v přírodě asi pěti let a v umělých chovech 12 let.\n\nTento druh je chován přibližně ve čtyřech desítkách evropských zoo (stav jaro 2019). V rámci Česka se jedná o čtyři zoo:\n\n\nV Zoo Praha je tento druh k vidění od roku 2001. O rok později se podařilo odchovat první mládě. Původně byly tany vystavovány v pavilonu malých živočichů, který se proměnil v pavilon Afrika zblízka. Od roku 2004 jsou vystaveny v pavilonu Indonéská džungle. Právě mládě tan severních v tomto pavilonu se v prosinci 2004 stalo vůbec prvním odchovem této významné chovatelsko-expoziční stavby.\n\n"}
{"id": "530848", "url": "https://cs.wikipedia.org/wiki?curid=530848", "title": "Václav Viktor Morávek", "text": "Václav Viktor Morávek\n\nVáclav Viktor Morávek (5. září 1715, Polná – 31. března 1779, Polná) byl český sochař.\n\nNarodil se v rodině sochaře a řezbáře Martina Ignáce Morávka. Byl žákem (pouze do svých 16 let) slavného sochaře Ferdinanda Maxmiliána Brokoffa, po návratu do Polné převzal otcovu dílnu, kterou postupně rozšířil. Vypustil práci se dřevem a řezbářství, zaměřoval se především na kamenické a sochařské práce. Jeho tvorbu můžeme najít především v kraji Vysočina zejména na Polensku. Pracoval hlavně s žulou, mramorem a pískovcem. Sochal hlavně sochy a sousoší světců, trojiční a mariánské sloupy, kašny, náhrobní kameny či Boží muka. Vytesal 4 hraniční kameny v okolí Jihlavy. Jeho nejvýznamnějším dílem je socha Nejsvětější trojice na polenském Husově náměstí pocházející z roku 1750.\n\nZaměřoval se na barokní sochy světců a světic, jejichž exempláře se nacházejí např. v Dobroutově, Rybném, Šlapanově, Záborné či Ždírci.\n\nV roce 1774 se stal radním města Polná. Zemřel v 64 letech v roce 1779 v domě čp. 69.\n\n\n"}
{"id": "530849", "url": "https://cs.wikipedia.org/wiki?curid=530849", "title": "Volby do Evropského parlamentu ve Slovinsku 2004", "text": "Volby do Evropského parlamentu ve Slovinsku 2004\n\nVolby do Evropského parlamentu se ve Slovinsku konaly 13. června 2004. Volební účast byla 28,3 %. Voleno bylo 7 poslanců.\n\n"}
{"id": "530851", "url": "https://cs.wikipedia.org/wiki?curid=530851", "title": "Daniel Kipchirchir Komen", "text": "Daniel Kipchirchir Komen\n\nDaniel Kipchirchir Komen (* 27. listopadu 1984, Chemorgong, Rift Valley) je keňský atlet, jehož specializací je běh na 1500 metrů.\n\nV roce 2007 vyhrál patnáctistovku na světovém atletickém finále ve Stuttgartu.\n\n"}
{"id": "530853", "url": "https://cs.wikipedia.org/wiki?curid=530853", "title": "Jarmila Hásková", "text": "Jarmila Hásková\n\nJarmila Hásková (rozená Houdková, 29. ledna 1936, Hradec Králové - 19. prosince 2007, Praha) byla česká historička specializující se na numismatiku a peněžní dějiny. Působila v numismatickém oddělení Národního muzea v Praze. Manželka archeologa Ivana Háska.\n\nStudovala u profesorů Václava Husy a Františka Kavky na filosoficko-historické fakultě Karlovy univerzity, kde v roce 1959 promovala. V témže roce nastoupila do numismatického oddělení Národního muzea, kde pracovala jako odborná a vědecká pracovnice, později po 28 let jako jeho vedoucí. \n\nJejí vědecká práce je dokumentována řadou publikací knižních a časopiseckých, a úspěšnými vystoupeními v Drážďanech, Berlíně, Curychu, Norimberku, Lucemburku, ve švédské Sigtuně, či v Kazani. Účast na velkých mezinárodních kongresech jí však nebyla nikdy před rokem 1989 státními orgány povolena.\n\nSoustředila se na období raného středověku, kde řešila řadu specifických otázek denárové měny – činnost vyšehradské mincovny, problematiku slavníkovského mincování, původ kněžny Emmy Reginy, projevy státní ideologie na nejstarších českých mincích, insignie a podobu prvního českého krále Vratislava I., ikonografii českých a nejstarších chebských mincí, počátky českého mincování a řadu dalších témat.\n\nNemenší pozornost věnovala období pozdního středověku, kde především věk jagellonský a Kutná Hora zůstaly doménou jejího trvalého zájmu. Zde také plně uplatnila a rozvinula své profesionální školení historika hospodářských dějin v řadě studií věnovaných ekonomickému vývoji druhé poloviny 15. století. Z metodického hlediska byla její nová interpretace knih kšaftů významným přínosem pro poznání sociální struktury i kulturního vývoje českého města, stejně jako datování zlomku mincovních register z doby Jiřího z Poděbrad a využití písemných pramenů jako časových mezníků pro sestavení chronologie jagellonských grošů. Sem lze zařadit i první edici grošových ražeb Chaurovy sbírky jako základ budoucího korpusu českých mincí i odborná zpracování četných nálezových celků, včetně historizujících pohledů do jednotlivých regionů (především západní Čechy).\n\nNedílnou součástí odborné činnosti Jarmily Háskové byly desítky přednášek, které proslovila na konferencích, sympoziích, numismatických setkáních a dalších akcích pořádaných v Československé a České republice. Přednášela na Karlově univerzitě, Vyšší odborné škole informatiky a na uměleckoprůmyslových středních školách. Numismatiku popularisovala v rozhlase a v televizi, kde veřejnost zaujala svým vyprávěním o pokladech numismatiky v Národním muzeu, své životní cestě a dalšími tématy. Rovněž se podílela jako odborný poradce na dokumentárních historických filmech, z nichž dva vznikly ve spolupráci s režisérem J. Jahnem: o jagellonské Kutné Hoře (Klenot království) a o Jiřím z Poděbrad (Král dvojího lidu).\n\nByla autorkou a iniciátorkou řady výstav doma i v zahraničí. S kolektivem pracovníků numismatického oddělení vytvořila v 80. letech dvacátého století expozici o dějinách peněz na našem území, která vzbudila zasloužený obdiv zahraničí, včetně katalogu v cizojazyčných verzích.\n\nŘadu let organizovala v Národním muzeu jarní a podzimní cykly numismatických přednášek, jednou ročně vždy s besedou a prezentací díla předního českého medailéra. Organizováním přednášek proslovených zahraničními hosty seznámila i širokou veřejnost s řadou evropských numismatiků a historiků z Velké Británie, Německa, Lucemburska, Švýcarska, Rakouska, Maďarska, Polska a Ruska.\nSpolupracovala s Národní bankou, Asociací umělců-medailérů, v níž iniciovala podepsání smlouvy o spolupráci s Národním muzeem, a s řadou dalších kulturních a vědeckých institucí doma i v zahraničí.\nV Numismatické společnosti československé (dnešní Česká numismatická společnost), pracovala jako předsedkyně ediční komise a jako místopředsedkyně. Po plných třicet let vedla jako redaktorka časopis Numismatické listy.\n\nPro Národní muzeum se jí podařilo v 90. letech získat mimořádné celky – unikátní soubor ruských mincí z proslulé Prokopovy sbírky, známou Měřičkovu faleristickou sbírku, bezesporu největší dar do fondů Národního muzea ve 20. století, a další. Cíleně budovala kolekci moderní české medaile, jedné z největších v našich zemích a do roku 1992 se organizačně podílela na vydávání medailí Národního muzea. Jako členka komise Kanceláře prezidenta České republiky pro posuzování návrhů na státní vyznamenání uskutečnila jejich první prezentaci v pantheonu Národního muzea roku 1994.\n\nByla čestným členem Historického institutu Velkovévodství Lucemburského, Asociace umělců medailérů a člen korespondent Rakouské numismatické společnosti.\n\nJejí pozůstalost je uložena v archivu Národního muzea.\n\n\n\n"}
{"id": "530855", "url": "https://cs.wikipedia.org/wiki?curid=530855", "title": "Santa Cruz (Galapágy)", "text": "Santa Cruz (Galapágy)\n\nSanta Cruz je ostrov v Pacifiku, patřící do ekvádorského souostroví Galapágy. Ostrov mírně oválného tvaru má rozměry přibližně 32×40 km, nejvyšší bod má 864 m.\nV hlavním městě Puerto Ayora žije více než 10 000 lidí.\n\nPrakticky celý ostrov je tvořen masivním štítovým vulkánem, jeho centrální zóna se nachází v severní části ostrova. Povrch ostrova je posetý víceleté krátery a Strusková kužely. Doba poslední erupce není přesně určena, ale některé lávové proudy nemají více než několik stovek let.\n\nNa ostrově žijí tučňáci a také jediný mořský plaz leguán galapážský.\nSanta Cruz je druhý největší ostrov v galapážském souostroví s rozlohou 986km² a maximální nadmořskou výškou 864m.\n"}
{"id": "530859", "url": "https://cs.wikipedia.org/wiki?curid=530859", "title": "Bernissartia", "text": "Bernissartia\n\nBernissartia fagesii je vyhynulý druh krokodýla ze spodní křídy. Jméno znamená \"z Bernissartu\", kromě Belgie byly jeho zkameněliny nalezeny též v Anglii. Dorůstal délky asi 60 cm a podobá se recentním krokodýlům, přestože nepatří do žádné současné čeledi. Stejně jako ostatní krokodýlové a fytosauři měly i bernissartie na zádech zkostnatělé pláty. Bernissartie je typická dvěma řadami zubů, jednou tvořenou dlouhými špičatými zuby k uchopení kořisti a druhou řadou tvořenou širšími plochými zuby k rozdrcení schránek a kostí. Živila se rybami, amonity, mlži, ještěrkami i plži. Na kořist pravděpodobně útočila ze zálohy a byla teritoriální. Predátoři bernissartií byli baryonyxové a mosasauři.\n\n"}
{"id": "530861", "url": "https://cs.wikipedia.org/wiki?curid=530861", "title": "Letiště Olomouc", "text": "Letiště Olomouc\n\nLetiště Olomouc je vnitrostátní veřejné letiště. Nachází se 3,8 km západně od středu města Olomouce na kraji městské části Neředín. Provozovatelem letiště je město Olomouc. Letiště slouží převážně pro sportovní létání, aerotaxi, parašutistům a Hanáckému aeroklubu. V blízkosti areálu letiště se nachází letecká záchranná služba. Letiště v Neředíně patří spolu s letištěm ve Kbelích (1918) a v Chebu (1917) mezi nejdéle provozovaná letiště v České republice.\nV roce 1905 sem bylo přemístěno vojenské cvičiště. Na něm pak přistál 21. srpna 1910 Ing. Jan Kašpar se svým Blériotem. Šlo o první přistání a vzlet letadla těžšího vzduchu na území Moravy a Slezska. V průběhu 1. světové války sloužilo vojenské cvičiště jako záložní letiště.\n\nPo vzniku samostatného Československa bylo již 30. prosince 1918 nařízením Ministerstva Národní Obrany (MNO) rozhodnuto o zřízení letiště. Letiště se stalo působištěm 2. Leteckého pluku a Hlavních leteckých dílen.\n\nPo celou dobu existence letiště využívaly toto letiště kromě vojenských jednotek i civilní organizace. Svá letadla zde měla Brněnsko-olomoucká společnost Aero-Lloyd Ing. Harabuse, hangárovala zde i letadla továrníka Bati. Největším civilním uživatelem byla od roku 1928 místní župa Masarykovy letecké ligy (M. L. L.), její propagační letka a plachtařský odbor.\n\nV průběhu 2. světové války využívala letiště německá Luftwaffe.\n\nPo 2. světové válce již letiště svými parametry neodpovídalo vojenskému využití (převážně z důvodu nástupu proudových letadel), proto bylo postupně uvolněno k civilnímu využití. Koncem roku 1955 byly některé budovy na letišti uvolněny a předány SVAZARMu. Na letiště byl v letech 1956–1960 přemístěn Hanácký aeroklub ze zrušeného letiště Olomouc-Holice.\n\nV šedesátých letech došlo opět k rozšíření využití letiště pro vojenské účely. V roce 1962 přišel do Olomouce 2. vrtulníkový pluk. Byla naplánována dostavba a rozšíření letiště. Práce však přerušila sovětská okupace v roce 1968. Letiště obsadila sovětská vojska. Vrtulníkový pluk byl nucen se přesídlit do Prostějova a brzy na to odešel i Hanácký Aeroklub na letiště do Vyškova.\n\nNa olomouckém letišti byly umístěny vojenské jednotky Sovětské armády. Letiště využíval 490. samostatný vrtulníkový pluk (OVP) armádního letectva, skládající se ze dvou letek vybavených vrtulníky Mi-24, Mi-8, Mi-17. V areálu kasáren došlo v letech 1970–1973 k budování nových velkých opravárenských hal automobilové techniky. V osmdesátých letech pak došlo k dostavbě nové zpevněné dráhy a nových stojánek pro vrtulníky.\n\nPo odchodu sovětské armády v roce 1990 na letiště vrátilo civilní a sportovní létání. Hanácký aeroklub obnovil svou činnost a od města si pronajal řadu objektů. Byla obnovena travnatá vzletová a přistávací dráha v původním směru. Zpevněné dráhy byly využívány UL sportovními letadly. V roce 1995 město Olomouc zřídilo městské letiště ve své správě. Letiště získalo status vnitrostátního letiště, od roku 2001 status mezinárodního letiště. Letiště se velmi osvědčilo při katastrofálních povodních v roce 1997.\n\nV novém tisíciletí došlo k omezení letiště a jeho novému využití. Kvůli stavbě dálnice D35 byla zrušena zpevněná dráha 15-33, hlavní vzletové a přistávací dráhy byly zkráceny. V dubnu 2007 započala první etapa asanace prostoru bývalých kasáren, kontaminovaného nebezpečnými látkami. Byly zbourány administrativní budovy podél cesty, historické montované hangáry typu Pícha, hangár Wagner, železobetonový hangár. Pozitivními událostmi bylo naopak pravidelné pořádání městského leteckého dne, drakiád a dalších akcí určených široké veřejnosti.\n\nV letech 2009–2015 bylo v bývalých sovětských opravárenských halách umístěno letecké muzeum, později přestěhováno do Koněšína. Další objekty čeká v nejbližších letech nové využití.\n\nLetiště je vybaveno pro lety VFR (podle vidu), provoz je zajištěn od 6.00 (v zimě od 8.00) do západu slunce. Na vyžádání 24 hodin předem funguje na letišti celní a pasové odbavení. Druhy paliv: AVGAS 100LL, BA 95N.\n\n\n"}
{"id": "530862", "url": "https://cs.wikipedia.org/wiki?curid=530862", "title": "Jan Karpecki", "text": "Jan Karpecki\n\nJan Karpecki (7. května 1906 – 28. srpna 1980 Bytom) byl polský luterský duchovní.\n\nV meziválečném období působil v evangelickém sboru v Bystřici nad Olzou, nejprve jako vikář a posléze jako druhý pastor.\n\nPo druhé světové válce působil v letech 1945–1978 ve sborech v Mikołowě a Orzeszu.\n"}
{"id": "530883", "url": "https://cs.wikipedia.org/wiki?curid=530883", "title": "Darová", "text": "Darová\n\nDarová je vesnice, část obce Břasy v okrese Rokycany. Nachází se 4,5 km na západ od Břas. Je zde evidováno 65 adres. V roce 2011 zde trvale žilo 26 obyvatel.\n\nDarová leží v katastrálním území Kříše o výměře 7,71 km.\n\nPrvní zmínka o vsi pochází z roku 1235. V minulosti se zde těžilo černé uhlí, břidlice a železná ruda. Dále zde probíhala výroba kyseliny sírové. V okolí jsou dosud zachovány stopy po dolování.\n\n\n"}
{"id": "530884", "url": "https://cs.wikipedia.org/wiki?curid=530884", "title": "Kříše", "text": "Kříše\n\nKříše je vesnice, část obce Břasy v okrese Rokycany. Nachází se 2 km na západ od Břas. Je zde evidováno 145 adres. V roce 2011 zde trvale žilo 234 obyvatel.\n\nKříše je také název katastrálního území o rozloze 7,71 km². V katastrálním území Kříše leží i Darová.\n\nPrvní písemná zmínka o vesnici pochází z roku 1384.\n\nV jihozápadním cípu katastrálního území se v pravěku na ostrohu nad soutokem Korečnického potoka a Berounky nacházelo výšinné sídliště chamské kultury. Na stejném místě vzniklo v raném středověku malé hradiště Nadryby.\n\nNa návsi stojí kaple sv. Barbory a sv. Floriána, postavená v roce 2016 jako replika původní kaple z přelomu 19. a 20. století, která byla zbořena v roce 1984. Kaple byla zasvěcena svaté Barboře kvůli hornické minulosti obce a svatému Floriánovi kvůli tradici spolku dobrovolných hasičů v Kříších. Základy původní kaple byly z podnětu místních obyvatel odhaleny v roce 2010 a na základě historických snímků vznikl projekt na stavbu nové kaple, která byla hrazena ze sbírky mezi místními občany a firmami a z rozpočtu obce Břasy. Novou kapli posvětil 10. prosince 2016 plzeňský biskup Tomáš Holub. Obnova kaple byla součástí ročníku 2018/2019 výstavy Má vlast cestami proměn, kde se v internetovém hlasování o nejlepší proměnu umístila na 6. místě ze 121 vystavených proměn.\n\nSeverovýchodně od Kříše se nachází přírodní památka Kateřina a na východním okraji vesnice zasahuje do katastrálního území část přírodní památky Bašta.\n\n"}
{"id": "530885", "url": "https://cs.wikipedia.org/wiki?curid=530885", "title": "Stupno", "text": "Stupno\n\nStupno je vesnice, část obce Břasy v okrese Rokycany. Nachází se 1 km na jih od středu Břas. Prochází tudy železniční trať Chrást u Plzně – Radnice a silnice II/233. Je zde evidováno 277 adres. V roce 2011 zde trvale žilo 581 obyvatel.\n\nStupno je také název katastrálního území o rozloze 4,63 km².\n\nPrvní písemná zmínka o obci pochází z roku 1146. Dříve děleno jako \"Horní Stupno\" a \"Dolní Stupno.\"\n\n\n\n\n"}
{"id": "530886", "url": "https://cs.wikipedia.org/wiki?curid=530886", "title": "Vranovice (Břasy)", "text": "Vranovice (Břasy)\n\nVranovice je vesnice, část obce Břasy v okrese Rokycany. Nachází se 2 km na severozápad od Břas. Je zde evidováno 136 adres. V roce 2011 zde trvale žilo 125 obyvatel.\n\nVranovice leží v katastrálním území Vranovice u Břas o rozloze 6,14 km².\n\nPrvní písemná zmínka o vesnici pochází z roku 1115.\n\n\n"}
{"id": "530887", "url": "https://cs.wikipedia.org/wiki?curid=530887", "title": "Sedlecko", "text": "Sedlecko\n\nSedlecko je vesnice, část obce Bušovice v okrese Rokycany. Nachází se asi 2 km na severozápad od Bušovic. Prochází tudy železniční trať Chrást u Plzně – Radnice a silnice II/233. Je zde evidováno 72 adres. V roce 2011 zde trvale žilo 163 obyvatel.\n\nPrvní písemná zmínka o vesnici pochází z roku 1181.\n\nSedlecko donedávna leželo v katastrálním území Smědčice. Dříve patřilo k obci Smědčice, při převedení Sedlecka k obci Bušovice v polovině 20. století však nebylo rozděleno katastrální území Smědčice, takže zasahovalo do dvou obcí. V roce 2009 obce Bušovice a Smědčice uzavřely smlouvu o rozdělení katastrálního území Smědčice, katastrální území Sedlecko bylo vytvořeno v roce 2013.\n\n"}
{"id": "530889", "url": "https://cs.wikipedia.org/wiki?curid=530889", "title": "Pavlovsko", "text": "Pavlovsko\n\nPavlovsko je vesnice, část obce Dobřív v okrese Rokycany. Nachází se asi 1,5 km na západ od Dobříva. Je zde evidováno 105 adres. V roce 2011 zde trvale žilo 190 obyvatel.\n\nPavlovsko je také název katastrálního území o rozloze 6,57 km².\n\nPrvní písemná zmínka o vesnici pochází z roku 1781.\n\nSeverně od vesnice se nachází zalesněný skalnatý vrch Žďár. Vrcholové partie a část svahů jsou součástí přírodní rezervace Žďár zřízené k ochraně suťových porostů. Na vrchu se také nachází pozůstatky žďárského hradiště z pozdní doby bronzové.\n\n"}
{"id": "530890", "url": "https://cs.wikipedia.org/wiki?curid=530890", "title": "Hlohovičky", "text": "Hlohovičky\n\nHlohovičky jsou vesnice, část obce Hlohovice v okrese Rokycany. Nachází se asi 2 km na východ od Hlohovic. Je zde evidováno 55 adres. V roce 2011 zde trvale žilo 88 obyvatel.\n\nHlohovičky je také název katastrálního území o rozloze 3,88 km.\n\nPrvní písemná zmínka o vesnici pochází z roku 1374.\n\n"}
{"id": "530891", "url": "https://cs.wikipedia.org/wiki?curid=530891", "title": "Mostiště (Hlohovice)", "text": "Mostiště (Hlohovice)\n\nMostiště je malá vesnice, část obce Hlohovice v okrese Rokycany. Nachází se asi 2 km na jihozápad od Hlohovic. Je zde evidováno 30 adres. V roce 2011 zde trvale žilo 50 obyvatel.\n\nMostiště leží v katastrálním území Mostiště u Hlohovic o rozloze 2,69 km.\n\nPrvní písemná zmínka o vesnici pochází z roku 1363.\n\n"}
{"id": "530892", "url": "https://cs.wikipedia.org/wiki?curid=530892", "title": "Svinná (Hlohovice)", "text": "Svinná (Hlohovice)\n\nSvinná je vesnice, část obce Hlohovice v okrese Rokycany. Nachází se asi 2 km na západ od Hlohovic. Je zde evidováno 51 adres. V roce 2011 zde trvale žilo 27 obyvatel.\n\nSvinná leží v katastrálním území Svinná u Hlohovic o rozloze 6,28 km².\n\nPrvní písemná zmínka o vesnici pochází z roku 1355, kdy patřila Janu Kozovi a Janovi z Mostiště. Ve 14. století byla vesnice rozdělena mezi několik zemanů a zmínky o vladycích ze Svinné jsou zaznamenány v historických pramenech až do 16. století. Na katastru Svinné, na pravém břehu Radnického potoka, se nachází starobylý Vrbatovský (Vrbatův) mlýn, který do poloviny 20. století sloužil jako hájovna. V roce 1967 někdejší mlýn koupil Antonín Kapek, člen předsednictva Ústředního výboru KSČ a jeden ze signatářů tzv. zvacího dopisu, na základě kterého vedení SSSR ospravedlňovalo v roce 1968 srpnovou invazi vojsk do Československa. Nový majitel mlýn důkladně přestavěl, přičemž zcela zničil původní charakter tohoto památného objektu. V roce 1990, poté, co byl zbaven všech funkcí a vyloučen z KSČ, Antonín Kapek ve Vrbatovském mlýně spáchal sebevraždu. Mezi 14 horníky, který zahynuli 24. dubna 1937 při průvalu vod v uhelném dole Ferdinand u Chomle, byli též dva obyvatelé Svinné.\n\nVe vesnici stojí původně gotická tvrz, dnes zvaná Starý zámek. Jižně se nachází areál poplužního dvora s Novým zámkem vybudovaným na konci osmnáctého století a později klasicistně upraveným.\n\n"}
{"id": "530893", "url": "https://cs.wikipedia.org/wiki?curid=530893", "title": "Nová Huť (Hrádek)", "text": "Nová Huť (Hrádek)\n\nNová Huť je část města Hrádek v okrese Rokycany. Nachází se na západě Hrádku. Prochází tudy železniční trať Rokycany–Nezvěstice. Je zde evidováno 284 adres. V roce 2011 zde trvale žilo 2078 obyvatel.\n\nNová Huť je také název katastrálního území o rozloze 3,1 km.\n\nPrvní písemná zmínka o vesnici pochází z roku 1788.\n\n"}
{"id": "530895", "url": "https://cs.wikipedia.org/wiki?curid=530895", "title": "Drážky", "text": "Drážky\n\nDrážky jsou malá vesnice, základní sídelní jednotka obce Kakejcov v okrese Rokycany. Nachází se asi 0,5 km na severovýchod od Kakejcova. Prochází zde silnice II/117. Je zde evidováno 12 adres. V roce 2011 zde trvale žilo 19 obyvatel.\n\nDrážky leží v katastrálním území Kakejcov o výměře 1,86 km.\n\n"}
{"id": "530896", "url": "https://cs.wikipedia.org/wiki?curid=530896", "title": "Kocanda (Kamenný Újezd)", "text": "Kocanda (Kamenný Újezd)\n\nKocanda je část obce Kamenný Újezd v okrese Rokycany. Nachází se na jihovýchodě Kamenného Újezdu, kde sousedí s katastrálním územím sousedního města Hrádku. Je zde evidováno 51 adres. V roce 2011 zde trvale žilo 112 obyvatel.\n\nKocanda leží v katastrálním území Kamenný Újezd u Rokycan o výměře 7,73 km.\n\nPrvní písemná zmínka o vesnici pochází z roku 1694.\n\n"}
{"id": "530897", "url": "https://cs.wikipedia.org/wiki?curid=530897", "title": "Třímany", "text": "Třímany\n\nTřímany jsou malá vesnice, část obce Kladruby v okrese Rokycany. Nachází se asi 3,5 km na sever od Kladrub. Je zde evidováno 29 adres. V roce 2011 zde trvale žilo 17 obyvatel.\n\nTřímany je také název katastrálního území o rozloze 3,95 km.\n\nPrvní písemná zmínka o vesnici pochází z roku 1315.\n\nStrmé svahy pravého břehu řeky Berounky jižně od Tříman jsou od roku 1990 chráněny jako Přírodní rezervace Třímanské skály. Dochovaly se zde reliktní borové porosty a skalní step na spilitovém podkladu.\n\n"}
{"id": "530898", "url": "https://cs.wikipedia.org/wiki?curid=530898", "title": "Annette Gerritsenová", "text": "Annette Gerritsenová\n\nAnnette Gerritsenová (* 11. října 1985 Ilpendam, Severní Holandsko) je nizozemská rychlobruslařka se specializací na krátké tratě – sprinty.\n\nOd roku 2003 se pravidelně účastní nizozemského mistrovství, v roce 2004 poprvé soutěžila na mistrovství světa juniorů, kde skončila na 11. místě, v soutěži družstev ale nizozemský tým, jehož byla součástí, šampionát vyhrál. Na následujícím mistrovství v roce 2005 družstvo úspěch zopakovalo, Gerritsenová navíc přidala stříbrnou medaili v individuální soutěži. V té době také začala soutěžit ve Světovém poháru, v následující sezóně se zúčastnila zimních olympijských her 2006 v Turíně, kde bylo jejím nejlepším výsledkem 12. místo na trati 500 m. První seniorské medaile získala Gerritsenová v sezóně 2007/2008. Tehdy byla třetí na sprinterském mistrovství světa i na světovém šampionátu na jednotlivých tratích v závodech 500 a 1 000 m. Rovněž se umístila na 2. místě v celkovém hodnocení Světového poháru na trati 500 m. Na zimních olympijských hrách 2010 získala stříbrnou medaili na trati 1 000 m, druhá byla i na mistrovství světa v rychlobruslení ve sprintu 2011.\n\n"}
{"id": "530900", "url": "https://cs.wikipedia.org/wiki?curid=530900", "title": "Vojenice (Kladruby)", "text": "Vojenice (Kladruby)\n\nVojenice jsou malá vesnice, část obce Kladruby v okrese Rokycany. Nachází se asi 1 km na jihovýchod od Kladrub. Je zde evidováno 7 adres. V roce 2011 zde trvale žili tři obyvatelé.\n\nVojenice leží v katastrálním území Kladruby u Radnic o výměře 6,04 km.\n\nPrvní písemná zmínka o vesnici pochází z roku 1352.\n\n\n"}
{"id": "530901", "url": "https://cs.wikipedia.org/wiki?curid=530901", "title": "Chockov", "text": "Chockov\n\nChockov je malá vesnice, část obce Lhotka u Radnic v okrese Rokycany. Nachází se asi 0,5 km na sever od Lhotky u Radnic. Je zde evidováno 13 adres. V roce 2011 zde trvale žilo sedm obyvatel.\n\nChockov je také název katastrálního území o rozloze 1,15 km.\n\nPrvní písemná zmínka o vesnici pochází z roku 1115.\n"}
{"id": "530904", "url": "https://cs.wikipedia.org/wiki?curid=530904", "title": "Prašný Újezd", "text": "Prašný Újezd\n\nPrašný Újezd je vesnice, část obce Mlečice v okrese Rokycany. Nachází se asi 3 km na západ od Mlečic. Je zde evidováno 61 adres. V roce 2011 zde trvale žilo 41 obyvatel.\n\nPrašný Újezd je také název katastrálního území o rozloze 2,85 km². V katastrálním území Prašný Újezd leží i Skoupý.\n\nPrvní písemná zmínka o vesnici se nachází ve falzu listiny datovaném rokem 1115, podle kterého jakýsi Willart daroval Prašný Újezd kladrubskému klášteru.\n\nSprávní budova zemědělského dvora (čp. 1) na severním okraji vesnice je původně barokní zámek z přelomu sedmnáctého a osmnáctého století.\n\n"}
{"id": "530905", "url": "https://cs.wikipedia.org/wiki?curid=530905", "title": "Skoupý (Mlečice)", "text": "Skoupý (Mlečice)\n\nSkoupý je malá vesnice, část obce Mlečice v okrese Rokycany. Nachází se asi 3 km na jihozápad od Mlečic. Je zde evidováno 28 adres. V roce 2011 zde trvale žilo 2 obyvatel.\n\nSkoupý leží v katastrálním území Prašný Újezd o výměře 2,85 km.\n\nPrvní písemná zmínka o vesnici pochází z roku 1799.\n\n"}
{"id": "530906", "url": "https://cs.wikipedia.org/wiki?curid=530906", "title": "Olešná (Němčovice)", "text": "Olešná (Němčovice)\n\nOlešná je vesnice, část obce Němčovice v okrese Rokycany. Nachází se asi 2 km na západ od Němčovic. Je zde evidováno 76 adres. V roce 2011 zde trvale žilo 43 obyvatel.\n\nOlešná leží v katastrálním území Olešná u Radnic o rozloze 8,99 km². Vesnice se rozkládá v údolí Olešenského potoka.\n\nPrvní písemná zmínka o vesnici pochází z roku 1180.\n\nNecelé tři kilometry jihozápadně od vesnice se na ostrožně nad Berounkou nachází pozůstatky hradiště Radná, které bylo osídleno v době bronzové, době halštatské a v raném středověku.\n\n\n"}
{"id": "530907", "url": "https://cs.wikipedia.org/wiki?curid=530907", "title": "Lhotka (Ostrovec-Lhotka)", "text": "Lhotka (Ostrovec-Lhotka)\n\nLhotka je jižněji položená část obce Ostrovec-Lhotka v okrese Rokycany. Nachází se zhruba 6 km ssz. od Zbiroha. Je zde evidováno 152 adres. V roce 2011 zde trvale žilo 78 obyvatel.\n\nLhotka leží v katastrálním území Lhotka u Terešova o rozloze 2,29 km.\n\nPrvní písemná zmínka o vesnici pochází z roku 1362.\n\n\n"}
{"id": "530909", "url": "https://cs.wikipedia.org/wiki?curid=530909", "title": "Ostrovec (Ostrovec-Lhotka)", "text": "Ostrovec (Ostrovec-Lhotka)\n\nOstrovec je severněji položená část obce Ostrovec-Lhotka v okrese Rokycany. Nachází se něco přes 7 km ssz. od Zbiroha v jihozápadní části Chráněné krajinné oblasti Křivoklátsko. Je zde evidováno 71 adres. V roce 2011 zde trvale žilo 37 obyvatel.\n\nOstrovec leží v katastrálním území Ostrovec u Terešova o rozloze 17,87 km. Zástavba vsi je od roku 1995 chráněna jako vesnická památková rezervace.\n\nPrvní písemná zmínka o vesnici pochází z roku 1379.\n\n\n"}
{"id": "530910", "url": "https://cs.wikipedia.org/wiki?curid=530910", "title": "Sklená Huť", "text": "Sklená Huť\n\nSklená Huť je malá vesnice, část obce Přívětice v okrese Rokycany. Nachází se asi 2,5 km na jihovýchod od Přívětic. Je zde evidováno 31 adres. V roce 2011 zde trvale žilo 15 obyvatel.\n\nSklená Huť je také název katastrálního území o rozloze 11,09 km².\n\nPrvní písemná zmínka o vesnici pochází z roku 1788.\n\n\n"}
{"id": "530911", "url": "https://cs.wikipedia.org/wiki?curid=530911", "title": "Borek (Rokycany)", "text": "Borek (Rokycany)\n\nBorek je vesnice, část okresního města Rokycany. Nachází se asi 2 km na východ od Rokycan. Je zde evidováno 175 adres. V roce 2011 zde trvale žilo 387 obyvatel.\n\nBorek leží v katastrálním území Borek u Rokycan o rozloze 2,18 km².\n\nProchází tudy silnice II/605 a železniční trať Praha – Plzeň; zastávka zde není.\n\nPrvní písemná zmínka o vesnici pochází z roku 1390.\n\n"}
{"id": "530912", "url": "https://cs.wikipedia.org/wiki?curid=530912", "title": "Nové Město (Rokycany)", "text": "Nové Město (Rokycany)\n\nNové Město (dříve \"Pražské Předměstí\") je část okresního města Rokycany. Nachází se na jihu, východě a severu Rokycan – obklopuje historické centrum města. Je zde evidováno 1301 adres. V roce 2011 zde trvale žilo 8916 obyvatel. Od Plzeňského Předměstí jej odděluje v jižní části Jeřabinová ulice, západní část ulice Boženy Němcové a Rakovský potok, v severní části ulice Pod kostelem a Soukenická, řeka Klabava a Husovy sady.\n\nNové Město leží v katastrálním území Rokycany.\n\n"}
{"id": "530914", "url": "https://cs.wikipedia.org/wiki?curid=530914", "title": "Plzeňské Předměstí (Rokycany)", "text": "Plzeňské Předměstí (Rokycany)\n\nPlzeňské Předměstí je část okresního města Rokycany. Nachází se na západě Rokycan. Je zde evidováno 1353 adres. V roce 2011 zde trvale žilo 3486 obyvatel. Od Nového Města jej odděluje v jižní části Jeřabinová ulice, západní část ulice Boženy Němcové a Rakovský potok, v severní části ulice Pod kostelem a Soukenická, řeka Klabava a Husovy sady.\n\nPlzeňské Předměstí leží v katastrálním území Rokycany o výměře 28,8 km.\n\nNáchází se tu několik městských čtvrtí, převážně s individuální výstavbou jako Rašínov nebo Za Rakováčkem.\n"}
{"id": "530915", "url": "https://cs.wikipedia.org/wiki?curid=530915", "title": "Střed (Rokycany)", "text": "Střed (Rokycany)\n\nStřed je část okresního města Rokycany. Nachází se zde historické centrum města a přilehlé ulice. Je zde evidováno 188 adres. V roce 2011 zde trvale žilo 1200 obyvatel.\n\nStřed leží v katastrálním území Rokycany o výměře 28,8 km.\n\n"}
{"id": "530916", "url": "https://cs.wikipedia.org/wiki?curid=530916", "title": "Biskoupky (Sebečice)", "text": "Biskoupky (Sebečice)\n\nBiskoupky je malá vesnice, část obce Sebečice v okrese Rokycany. Nachází se asi 1 km na severozápad od Sebečic. Je zde evidováno 25 adres. V roce 2011 zde trvale žilo 25 obyvatel.\n\nBiskoupky je také název katastrálního území o rozloze 2,59 km².\n\nPrvní písemná zmínka o vesnici pochází z roku 1445.\n\nV severozápadní části katastrálního území se nachází přírodní památka Biskoupky vyhlášená na ochranu paleontologického naleziště.\n\n"}
{"id": "530917", "url": "https://cs.wikipedia.org/wiki?curid=530917", "title": "Bílá Skála (Terešov)", "text": "Bílá Skála (Terešov)\n\nBílá Skála (dříve Salcperk) je malá vesnice, část obce Terešov v okrese Rokycany. Nachází se asi 2,5 km na jihozápad od Terešova. Je zde evidováno 29 adres. V roce 2011 zde trvale žilo 22 obyvatel.\n\nBílá Skála leží v katastrálním území Terešov o výměře 6,71 km. Východně od vsi se nachází židovský hřbitov.\n\nPrvní písemná zmínka o vesnici pochází z roku 1788.\n\n"}
{"id": "530919", "url": "https://cs.wikipedia.org/wiki?curid=530919", "title": "Jablečno", "text": "Jablečno\n\nJablečno je malá vesnice, část města Zbiroh v okrese Rokycany. Nachází se asi 3 km na sever od Zbirohu. Je zde evidováno 31 adres. V roce 2011 zde trvale žilo 26 obyvatel.Poblíž se nachází přehrada se sypanou hrází.\n\nJablečno je také název katastrálního území o rozloze 2,52 km.\n\nPrvní písemná zmínka o vesnici pochází z roku 1247.\n\n"}
{"id": "530920", "url": "https://cs.wikipedia.org/wiki?curid=530920", "title": "Přísednice", "text": "Přísednice\n\nPřísednice (j. č., tedy: \"ta Přísednice, do Přísednice, v Přísednici\"; lidová výslovnost \"Příšednice\") je vesnice, část města Zbiroh v okrese Rokycany. Nachází se v údolí Zbirožského potoka asi 3 km na severozápad od Zbiroha. Prochází zde silnice II/235. Je zde evidováno 71 adres. V roce 2011 zde trvale žilo 46 obyvatel.\n\nPřísednice je také název katastrálního území o rozloze 1,7 km.\n\nNejstarší písemná zmínka o vsi, tehdy zvané \"Přísečná Lhota\" (\"villa Lhota videlicet Przieseczna\"), se nachází v tzv. \"Rožmberském urbáři\" z roku 1379. Název postupně prošel řadou obměn (v 16. století \"Přísečnice\", v 17. století \"Přísetnice\"), od roku 1904 se užívá v nynější podobě. Ve feudálním období ves příslušela ke zbirožskému panství, vyjma malé části, která se v 16. století připomíná k Drahoňovu Újezdu.\n\nPrvní písemná zpráva o vsi je z roku 1379. Později se uvádí jako ves pustá, náležící Drahoňův Újezd ve vlastnictví Vratislav z Mitrovic. Ten v roce 1585 ves prodal Ladislavovi st. z Lobkovic na Zbiroh. Roku 1670 se připomíná nad vsí \"obora vlčí\" do které se chytali vlci. Přísednice se může pyšnit rodákem, akademickým malířem Václavem Jedličkou (1862–1928), který pocházel ze starého mlynářského rodu Jedličků (16. stol.). Vystudoval akademii v Praha, Paříž a Antverpy. Byl žákem profesorů Seuqense a Čermáka. Na studiích se setkal s Alfonsem Muchou. Jeho četné obrazy jsou ve sbírkách muzea v Rokycanech, Zbirohu a Plzni.\n\nO Matčině hoře se vypráví, že když nás neohrožoval nepřítel, zaznívalo z vnitra hory klepaní kladívek kovkopů dobývajících zlato. Uprostřed hory prý sedí za zlatým stolcem spanilý mládenec, který dává v určitou dobu horu otevírat. Všechno zlato Matčiny hory bude prý vydáno celému národu, až pomine loupežné přepadávání jednoho národa druhým.\n\n\n"}
{"id": "530921", "url": "https://cs.wikipedia.org/wiki?curid=530921", "title": "Třebnuška", "text": "Třebnuška\n\nTřebnuška je malá vesnice, část města Zbiroh v okrese Rokycany. Nachází se asi 5 km na severozápad od Zbirohu. Je zde evidováno 34 adres. V roce 2011 zde trvale žilo 29 obyvatel.\n\nTřebnuška je také název katastrálního území o rozloze 8,72 km.\n\nPrvní písemná zmínka o vesnici pochází z roku 1379.\n\n\n"}
{"id": "530923", "url": "https://cs.wikipedia.org/wiki?curid=530923", "title": "Seznam katastrálních území v okrese Rokycany", "text": "Seznam katastrálních území v okrese Rokycany\n\nV této tabulce je uveden kompletní výčet katastrálních území Okresu Rokycany, včetně rozlohy a sídel, které na nich leží.\nCelková výměra 575,1 km\n\n"}
{"id": "530926", "url": "https://cs.wikipedia.org/wiki?curid=530926", "title": "Knírač", "text": "Knírač\n\nKnírač může být plemeno psa:\nNebo lidové označení pro\n"}
{"id": "530933", "url": "https://cs.wikipedia.org/wiki?curid=530933", "title": "Karoline Käferová", "text": "Karoline Käferová\n\nKaroline Käferová (* 31. října 1954) je bývalá rakouská atletka, běžkyně, která se věnovala hladké čtvrtce. Získala dvě bronzové a jednu stříbrnou medaili na halovém mistrovství Evropy.\n\nV roce 1974 doběhla na mistrovství Evropy v Římě ve finále na šestém místě . Reprezentovala na letních olympijských hrách v Mnichově 1972 a na olympiádě v Moskvě 1980. \n"}
{"id": "530937", "url": "https://cs.wikipedia.org/wiki?curid=530937", "title": "Jiří Hanke (fotbalista)", "text": "Jiří Hanke (fotbalista)\n\nJiří Hanke Hiron (12. prosince 1924 Dolní Bučice, Československo – 11. prosince 2006 Lausanne, Švýcarsko) byl československý fotbalový útočník a trenér.\n\nV lize odehrál 100 utkání a dal 2 góly. Jiří Hanke odešel v roce 1951 z pražské Slavie do kolumbijského klubu Millonarios FC, kde byl jeho spoluhráčem mj. Alfredo di Stéfano. Po jedné sezoně strávené v kolumbijské lize přestoupil do francouzského RC Lens. V roce 1953 přestoupil do FC Barcelona, kde se setkal s krajanem Ladislavem Kubalou. S katalánským velkoklubem získal španělský titul, odehrál zde 57 zápasů, v nichž vstřelil 5 gólů. Poté hrál ve švýcarském FC Biel.\n\nHrál za SK Lysá nad Labem (za žáky a dorost) SK Rakovník (1941–1943), ASO Olomouc (1943–1944) a Slavii Praha (1944–1951), s níž získal roku 1947 titul mistra republiky a roku 1945 tzv. Pohár osvobození.\n\nZa československou reprezentaci nastoupil poprvé 7. dubna 1946 při prohře 3:0 ve Francii. Za národní tým odehrál v letech 1946–1949 pět zápasů, v nichž nevstřelil žádný gól, dvakrát nastoupil i za reprezentační B-mužstvo.\n\n\n\n\n"}
{"id": "530939", "url": "https://cs.wikipedia.org/wiki?curid=530939", "title": "Maršovický vrch", "text": "Maršovický vrch\n\nMaršovický vrch je poměrně nevýrazná hora v okrese Jablonec nad Nisou v Libereckém kraji. Nachází se v předhůří Jizerských hor, je nejvyšším vrcholem Maršovické vrchoviny. Od Černostudničního hřebene vrch odděluje sedlo, ve kterém leží osada Dolní Černá Studnice. Vrch obklopují z jihu ves Maršovice, od východu a severu osady Krásná a Dolní Černá Studnice. Pod západními svahy leží Jablonecká část Kokonín.\n\nČást Maršovického vrchu je tvořena amfibolovým kontaktním rohovcem - ideální surovinou pro výrobu kamenných seker. Ačkoliv někteří odborníci poukazovali již v minulosti na shodu místní horniny s nalézanými kamennými sekyrami teprve v letech 2002-2009 zde probíhal první archeologický výzkum. Ten potvrdil rozsáhlou pravěkou těžbu o stáří 6 - 7 tisíc let. Pravěká těžba byla zatím datována šesti kalibrovanými radiokarbonovými daty do rozmezí 4860-5316 let př. n. l. To jednoznačně prokazuje těžbu v mladší době kamenné. Rozpětí datací ukazuje na těžbu během celého staršího neolitu. Zachované pravěké těžební jámy pokrývají plochu asi 22ha. Zbytek unikátní plochy byl \"zplanýrován\" při středověké kolonizaci ale archeologické situace se pod zemí dochovaly i zde. Při výzkumech byly dosud nalezeny štípané kamenné artefakty, pylová zrna neolitického stáří a také ohniště z doby před 7 tisíci lety. Díky těmto nálezům se podařilo získat například obraz okolní vegetace. Okolní les v době těžby tvořila lípa s lískou, bříza, dub, borovice a jasan. Obdobné složení lesa bychom dnes museli hledat někde u Mladé Boleslavi (o 300-350 výškových metrů níže). Je to způsobeno tím, že v neolitu byly průměrné teploty asi o 3 stupně Celsia vyšší než dnes. Archeologové při výzkumu a souvisejících experimentech také získávají unikátní informace o průběhu těžby, výrobních postupech, produktivitě výroby atp. Z dosavadních poznatků vyplývá, že získaný materiál byl nahrubo opracován do podoby \"polotovarů\" a transportován do \"dílen\" vázaných na trvalá sídla ležící mimo místa těžby. Popsaný je i distribuční areál suroviny, který ukazuje že se s místním kamenem čile obchodovalo. Ve starším a středním neolitu surovina z Jizerských hor zcela převládá v oblasti Čech, Moravy a Saska a dominantní je ještě na lokalitách vzdálených až 450 km od zdroje (Hesensko). Artefakty z této suroviny byly nalezeny i na jih od Alp v severní Itálii. Význam lokality je tedy zcela mimořádný. Jde o jeden z největších komplexů svého druhu v Evropě a navíc patří mezi nejstarší. Unikátní je i vynikající dochování poměrně velké plochy bez výraznějšího poškození.\n\n"}
{"id": "530940", "url": "https://cs.wikipedia.org/wiki?curid=530940", "title": "Marek Malík", "text": "Marek Malík\n\nMarek Malík (* 24. června 1975, Ostrava) je český hokejový trenér a bývalý obránce.\n\nS hokejem začínal v HC Vítkovice. Byl draftován ve 3. kole v roce 1993 týmem NHL Hartford Whalers. Naposledy hrál za klub HC TWK Innsbruck.\n\nDne 26. listopadu 2005 rozhodl Malík penaltový rozstřel, který byl do roku 2014 nejdelším v historii NHL. V dresu New York Rangers překonal neobvyklým způsobem v 15. sérii gólmana Washingtonu Capitals Olafa Kölziga – puk si protáhl hokejkou mezi nohama a v této pozici vystřelil. Trefil se do horního růžku brány a televizní společnost TSN jej vyhodnotila jako gól roku.\n\nV květnu 2014 oznámil ukončení hráčské kariéry. Od roku 2015 působí jako asistent trenéra v klubu HC Frýdek-Místek.\n\n\n\n"}
