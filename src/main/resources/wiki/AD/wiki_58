{"id": "474638", "url": "https://cs.wikipedia.org/wiki?curid=474638", "title": "Desikace", "text": "Desikace\n\nDesikace je stav extrémní suchosti nebo proces extrémního vysušení. Desikant je hygroskopická látka, která vyvolává takový stav, nebo k němu napomáhá, ve své blízkosti uvnitř dostatečně utěsněné nádoby.\n\nV oblasti vědy je desikátor těžká skleněná nebo plastová nádoba používaná v praktické chemii pro vysušování nebo udržování ve velmi suchém stavu malých množství materiálů. Materiál se položí na desku uvnitř, vysušovací činidlo čili desikant, např. silikagel nebo hydroxid sodný, se umístí pod tuto desku.\n\nČasto se do desikátoru přidávají různé indikátory vlhkosti, které ukazují změnou barvy vlhkost uvnitř desikátoru. Tyto indikátory mají podobu tyčinek nebo karet. Aktivní chemikálií bývá chlorid kobaltnatý (CoCl). Bezvodý chlorid kobaltnatý je modrý. Naváže-li na sebe dvě molekuly vody (CoCl•2HO), zfialoví. Další hydratace mění látku na růžový komplex [Co(HO)].\n\nV biologii a ekologii se jako desikace označuje vysušení živého organismu, například když je vodní živočich odebrán z vody nebo rostlina vysychá na slunci nebo v suchém prostředí. Ekologové často studují a vyhodnocují náchylnost různých organismů na desikaci.\n\nV zemědělské výrobě se jako desikace (dosušování) označuje chemické ošetření rostliny. Desikační látky (desikanty neboli sikativa) obecně způsobují předčasné usychání listů nebo jejich nadzemních částí. Desikace se užívá k urychlení dozrávání některých plodin, ke zvýšení sušiny píce nebo k zabránění šíření infekčních listových chorob. Po provedení desikace se snadněji provádí kombajnová sklizeň. Desikace se užívá například u semenných jetelovin před sklizní, u některých luskovin, kukuřice, řepky a slunečnice. U sadbových brambor se desikací zničí nadzemní část rostliny, což zajistí kvalitnější stav bramborových hlíz v zemi.\n\nDesikace též je ničení škodlivých a nežádoucích rostlin nebo jejich částí, zpravidla rostlin plevelných, například v okolí budov a objektů nebo chodníků a parkovišť. Tím se se chrání objekty a budovy před plevely ničící fasády a střechy či bránící v průchodu do budov a udržují se cesty, chodníky a parkoviště.\n\nDesikace je spojena s neblahým vlivem na necílové organismy a je možným zdrojem otravy včel.,\n\nV radiotechnice lze desikátor používat při natlakovávání přenosových vedení u výkonových vysílačů. Protože se mezi výstupním zesilovačem a anténou přenášejí velmi vysoké výkony, vedení musí být dobrým dielektrikem. Musí být ale také co nejlehčí, aby nebyla příliš zatěžována vysílací věž - proto se jako dielektrikum často používá vzduch. Protože může uvnitř kondenzovat vlhkost, plní se vedení desikovaným vzduchem nebo dusíkem. Přetlak brání vlhkosti proniknout do vedení po celé délce.\n\n"}
{"id": "474640", "url": "https://cs.wikipedia.org/wiki?curid=474640", "title": "Alsergrund", "text": "Alsergrund\n\nAlsergrund () je název devátého vídeňského městského okresu, který vznikl roku 1850 sloučením sedmi předměstí severozápadně od prvního městského okresu (Vnitřní město, \"Innere Stadt\"). Území je vymezeno na východě dunajským kanálem (\"Donaukanal\") a úsekem Ringstraße, na západě úsekem dopravního okruhu zvaného \"Wiener Gürtel Straße\" a na jihu ulicemi Maria-Theresien-Straße, Universitätsstraße a Alser Straße.\n\nV římských dobách protínala území silnice vedoucí podle valu chránícího severní hranici. Stálé osídlení se datuje od 12. století, kdy byl v oblasti založen špitál. Území bylo ve vlastnictví klášterů, obyvatelstvo se živilo zemědělstvím, vinařstvím a rybolovem. Za válek s Osmanskou říší, zvláště při dvojím obléhání Vídně, bylo toto území až do konce 17. století opakovaně ničeno a jeho osídlení vždy znovu obnovováno. V 18. a 19. století začal prudce stoupat počet obyvatel, na území vyrostlo několik manufaktur a cihelen, následně i kostelů. V roce 1784 byla na území okresu založena vídeňská Všeobecná nemocnice. Během revoluce roku 1848 byl Alsergrund jedním z center dění.\n\nRoku 1850 bylo sedm obcí (Alservorstadt, Althangrund, Himmelpfortgrund, Lichtental, Michelbeuren, Roßau, Thurygrund) sloučeno do okresu Alsergrund a připojeno k Vídni. Během druhé poloviny 19. století vyrostla městská zástavba do podoby, která se v zásadě zachovala dodnes. Do nástupu nacismu tvořili asi 1/4 obyvatelstva okresu Židé, kteří byli během 30. a 40. let vyhnáni nebo povražděni. Na konci války byla velká část Alsergrundu poškozena, na místě zničených budov vznikla řada obecních nájemních domů.\n\nPočet obyvatel v době založení okresu (1850) přesahoval 50 000, roku 1869 čítal Alsergrund už 66 000 a vrcholu dosáhl v roce 1910, kdy na území žilo 112 000 obyvatel. První významný pokles nastal ve 30. a 40. letech, kdy bylo zlikvidováno židovské obyvatelstvo, propad pokračoval i v 2. polovině 20. století. V posledních letech se počet obyvatel stabilizoval pod hranicí 40 000. Díky své poloze i IX. okres zachovává nadprůměrný podíl studentů (16,3%).\n\nAsi čtvrtina obyvatel Alsergrundu se nenarodila v Rakousku. Příslušníci menšin hovoří nejčastěji srbsky (6,1 %), turecky (3 %) a chorvatsky (2,6 %).\n\nPolovina obyvatel se hlásí k římskokatolickému vyznání, 6,2 % k islámu, 5,9 % k pravoslavné církvi, 4,9 % k evangelíkům. Čtvrtina obyvatel je bez vyznání a 6,6 % náboženství neuvedlo. V rámci Vídně zůstává Alsergrund dodnes obvodem s největším podílem obyvatel židovského vyznání (0,7 %).\n\nV čele samosprávy se od konce druhé světové válce až do devadesátých let střídaly SPÖ a ÖVP. Poté nastal výrazný vzestup Zelených, kteří jsou nyní po SPÖ druhou nejsilnější stranou.\n\nDopravní obslužnost IX. okresu zajišťuje devět stanic metra na jeho obvodu (linky U6, U4, U3), území dále protíná několik tramvajových tratí i autobusová linka. Franz-Joseph-Bahnhof na severu Alsergrundu je východiskem vlakových tratí do severozápadní části Rakouska. Automobilová doprava se soustřeďuje především na komunikace po obvodu okresu (Gürtel, Ringstraße, pás ulic na hranici s městským okresem Josefstadt. Vnitřními tepnami obvodu jsou Liechtensteinstraße, Nußdorferstraße, Währingerstraße, Alserstraße, Alserbachstraße, Porzellangasse a Spitalgasse.\n\nAlsergrund je sídlem několika vysokých škol. V severní části obvodu se nachází Wirtschaftsuniversität Wien, jedna z největších hospodářských univerzit v Evropě. V okrese sídlí Lékařská univerzita, v budovách staré Všeobecné nemocnice se nyní nachází kampus Vídeňské univerzity. K nejznámějším alsegrundským středním školám patří Lycée Français de Vienne.\n\nVšeobecná nemocnice v jižní části okresu je centrem vídeňského zdravotnictví. Obvod byl již před staletími spolu se sousedním Josephstadtem označován jako \"čtvrť lékařů\". Nedaleko Všeobecné nemocnice se nachází Dětská nemocnice svaté Anny.\n\nV obvodu se nachází řada divadelních scén, z nichž nejznámější je Volksoper i řada muzeí. Nejnavštěvovanější je Lichtenštejnské muzeum umístěné v paláci v Roßau. Představuje rodinné umělecké sbírky knížat z Lichtenštejna s důrazem na období baroka. Muzeum bylo zřízeno i v budově, kde bydlel Sigmund Freud, stejně jako v rodném domě Franze Schuberta. V sídle Rakouské národní banky je umístěno \"Muzeum peněz\". Několik muzeí s medicínskou tematikou se nachází v budovách bývalé lékařské fakulty (Josephina) a v nejbližším okolí – \"Patologicko-anatomické muzeum\", \"Zubařské muzeum\", \"Farmaceutické muzeum\", \"Muzeum dějin lékařství\" a \"Muzeum soudní medicíny\".\n\nMezi nejznámější památky patří Lichtenštejnský palác, sídlo Lichtenštejnského muzea, Clam-Gallasovský palác s anglickou zahradou, palác \"Strudelhof\" (dnes hotel), či nedaleké \"Josephinum\" (dnes Muzeum dějin lékařství). Narrenturm (Patologicko-anatomické muzeum) je nejstarším účelovou budou pro léčbu duševních chorob na světě. Největší církevní stavbou je Votivkirche, postavená jako poděkování za odvrácení atentátu na císaře Františka Josefa I. Lichtenthalský kostel \"Čtrnácti svatých pomocníku\" je známý působením Franze Schuberta, který zde poprvé uvedl několik svých děl. Svah mezi Liechtensteinstraße a Währingerstraße překonává několik schodišť. V severní části okresu byla roku 1987 přestavěna \"Městská spalovna a teplárna\" podle projektu Friedensreicha Hunderwassera.\n\nNejvětším parkem v okrese je \"Park Sigmunda Freuda\" u Votivkirche, následovaný parkem \"Arne Karlssona\" a zahradou Lichtenštejnského paláce, která je volně přístupná veřejnosti.\n\n\n\n\n"}
{"id": "474641", "url": "https://cs.wikipedia.org/wiki?curid=474641", "title": "Ďábel (Tolstoj)", "text": "Ďábel (Tolstoj)\n\nĎábel je novela od ruského autora prózy Lva Nikolajevče Tolstého, píšícím ve stylu kritického realismu. Osoba, podle které dostala kniha svoje jméno, zde nevystupuje přímo, ale prostupuje lidskou myslí. Tento Ďábel zde vyskytuje jako hříšné myšlenky a skutky, avšak jen jednoho typu - sexuálního.\n\nV Tolstého knihách se často objevují narážky na sexualitu a to jak mužskou, tak ženskou. Tyto narážky jsou ve většině případů kritické, obrovskou bombou v tomto oboru (v příběhu nejde prakticky o nic jiného) je kniha Kreutzerova sonáta.\n\nHlavním hrdinou příběhu je mladý muž Eugen Irtěněv. Ten má již na počátku příběhu skvělé podmínky pro život. Styky, peníze, statky, vychování a navíc výborné vlastnosti, snadno si získá lidi, vlastně je dle slov autora i hodný, schopný a poměrně rozumný. Jeho otec je mrtvý a žije jen jeho matka, jež ho miluje a on ji též. Rozhodne se, že se s ní odstěhuje na venkov a bude se zde věnovat svým statkům. To také provede. A žije zatím šťastně, hospodářství se daří.\n\nJenže Eugen Irtěněv má jednu malou slabinu, a tou je vášeň pro ženy. Vlastně však sám sobě nepřiznává, že by na tom bylo něco špatného, a předpokládá, že je to nutné pro jeho zdraví. Proto chce vyhledat i zde. V hájovně mu pomůže jeden muž, Danila, který mu dohodí ženu, jež je sice vdaná, ale muž pobývá ve městě. Eugen za ní začne docházet a schází se s ní v lese. Jejich styk, zatímco žije na vesnici, takto trvá poměrně dlouho. Ale poté se při jedné ze svých častých návštěv v městě Eugen seznámí s rodinou Anněnských a zamiluje se do jejich mladé dcery, Lízy, které nabídne ruku. Poté styk se Stěpanidou (ona žena) ustane.\n\nKdyž se Eugen s Lízou seznámí, stále hlouběji a hlouběji se do sebe zamilovávají. Když se pak ožení, stane se Lízina láska k Irtěněvovi něčím, co prostupuje celou její osobu.\n\nŽijí spolu šťastně jeden rok, obě matky (Marie Pavlovna, Eugenova matinka, a Varvara Pavlovna, Lízina matka) za nimi jezdí na statek, kam se odstěhují, a Líza otěhotní. Pak se stane veliká mrzutost a ona je nucena potratit, protože příliš prudce skočí s vozu, který narazí. Zanedlouho však otěhotní podruhé, Eugen splácí otcovy dluhy a všechno jde dále.\n\nAvšak Tolstoj má zvláštní zvyk (uplatnil ho ve svém románu Vzkříšení, který se podle tohoto zvyku celý jmenuje) dávat velké změny a události, zvraty v ději, do blízkosti svátků. A právě nyní, den před sv. Trojicí, Líza, která je v pátém měsíci, rozhodne, že je třeba udělat jarní úklid a zaplatí dvě nádenice. A jednou z nich je právě dotyčná Stěpanida.\n\nA nebohému Eugenovi nastane strašné trápení. Je to zvláštní, ale jsou to pro něj opravdu neskutečná psychická muka. Nádenice se mu totiž začne znovu za nějakých záhadných okolností příšerně líbit a on jí jako v mdlobách sleduje, hltá jí zrakem a nemůže se vyprostit, přestože si kolikrát přísahá, že toho již nechá; a stále více šílí a šílí...\n"}
{"id": "474642", "url": "https://cs.wikipedia.org/wiki?curid=474642", "title": "Desikant", "text": "Desikant\n\nDesikant je hygroskopická látka, která vyvolává desikaci čili stav vysušení (nebo jí napomáhá) ve své blízkosti v dostatečně utěsněné nádobě.\n\nBěžně používané předem zabalené desikanty jsou pevné látky fungující na bázi absorpce nebo adsorpce vody, případně kombinací obou metod. Desikanty pro speciální účely mohou být i v jiné než tuhé formě nebo mohou fungovat na jiném principu, např. chemickým vázáním vody.\n\nPředem zabalené desikanty se nejčastěji používají k odstranění nadměrné vlhkosti, která by jinak poškodila nebo zničila výrobek citlivý na vlhkost. Mezi běžně používané desikanty patří silikagel, síran vápenatý, chlorid vápenatý, montmorilonitový jíl nebo molekulární síta.\n\nAlternativní „přírodní“ látkou je rýže, používaná například ve slánkách k udržování správné granularity soli, aby se dobře sypala. Rýže však není dobrým desikantem pro obecné použití, není-li ponořena do látky nepřátelské živým organismům (např. do kuchyňské soli), protože se může stát potravou pro organismy, které pak kontaminují chráněný produkt. Sůl (chlorid sodný) je sama o sobě také účinným desikantem, používaným po tisíciletí při přípravě sušených jídel a také při mumifikaci těl.\n\nSpecifickým použitím desikantů je umístění do prostoru mezi skly při dvojitém zaskleni. Tím se zabrání kondenzaci vody na vnitřní ploše skel.\n\nVolba desikantu pro určitý účel není založena jen na účinnosti při vysušování, ale také na antibiotických, fungicidních, pesticidních nebo virucidních účincích nebo na neškodnosti pro člověka. Například kuchyňská sůl má přirozené antibiotické a protihoubové účinky a není škodlivá pro člověka (při požití v malých dávkách), proto je populární jako desikant při přípravě sušených jídel.\n\nProtože se desikanty často používají pro uchovávání materiálů nebo výrobků, je žádoucí, aby byly chemicky stabilní nebo inertní. Bylo identifikováno mnoho takových desikantů a běžně se používají v praxi, např. silikagel, křída nebo jílovité desikanty.\n\nJedním z měřítek účinnost desikantu je množství vody, které je schopen uložit, vzhledem k hmotě (hmotnosti nebo objemu) desikantu. Jiným měřítkem je reziduální (zbytková) relativní vlhkost vzduchu nebo jiné tekutiny, která se vysušuje.\n\nÚčinnost všech desikantů se mění s teplotou a s relativní i absolutní vlhkostí. Do určité míry lze účinnost desikantů přesně popsat, ovšem většinou je konečná volba konkrétního desikantu, jeho množství a formy, založena na testování a praktických zkušenostech.\n\nV některých případech je součástí desikantu indikátor vlhkosti, který ukazuje změnou barvy saturaci desikantu vodou. Často se používá například chlorid kobaltnatý (CoCl). Bezvodý je modrý, navázáním dvou molekul vody zfialoví. Další hydratace vede k tvorbě růžového komplexu [Co(HO)]Cl.\n\nNejužitečnější desikanty lze recyklovat tepelným vysušením, například v běžné kuchyňské troubě nebo sluneční energií. Z hotových součástí lze snadno sestrojit levný, nízkoenergetický, nepřetržitě pracující odvlhčovací nebo regenerační systém pro desikanty.\n\nDesikanty lze použít k vysoušení rozpouštědel, typicky pro reakce, kde vlhkost vadí (např. Grignardova reakce). Lze použít různé desikanty různými způsoby, metoda však obecně zahrnuje míchání rozpouštědla se sušicím činidlem.\n\nČasto desikant reaguje s vodou za tvorby nerozpustné pevné látky, tato se sráží a lze ji odstranit filtrací. Pro aplikace s vyššími požadavky, kdy musí být látka velmi čistá, se bezvodá látka současně destiluje, aby se odstranily ostatní nečistoty.\n\n\n"}
{"id": "474647", "url": "https://cs.wikipedia.org/wiki?curid=474647", "title": "Montparnasse – Bienvenüe (stanice metra v Paříži)", "text": "Montparnasse – Bienvenüe (stanice metra v Paříži)\n\nMontparnasse – Bienvenüe je rozsáhlá přestupní stanice pařížského metra mezi linkami 4, 6, 12 a 13. Prostřednictvím nádraží Montparnasse je možný též přestup na linky Transilien a spoje SNCF. Stanice leží na hranicích 6., 14. a 15. obvodu v Paříži. Nástupiště linek 4 a 12 se nacházejí v severní části náměstí \"Place du 18 juin 1940\", zatímco nástupiště linek 6 a 13 jsou v blízkosti vlakového nádraží. Každý den projde stanicí přes 110 000 cestujících. V roce 2004 byla stanice \"Montparnasse – Bienvenüe\" s 29,46 milióny pasažérů čtvrtou nejvytíženější stanicí pařížského metra.\n\nStanice byla otevřena 24. dubna 1906 pod názvem \"Bienvenüe\" při prodloužení tehdejší linky \"2 Sud\" (2 Jih), též nazývána \"Circulaire Sud\" (Jižní okruh) od Passy po Place d'Italie. 14. října 1907 byla linka \"2 Sud\" zrušena a připojena k lince 5. Stanice byla vybudována za bývalou budovou nádraží Montparnasse. 21. ledna 1937 byla mezi stanicemi \"Bienvenüe\" a Porte de Vanves nová linka s číslem 14.\n\n9. ledna 1910 byl zprovozněn úsek na lince 4 mezi stanicemi Châtelet a Raspail, ovšem stanice s názvem \"Montparnasse\" byla otevřena až 6. dubna tohoto roku. 5. listopadu 1910 bylo v této stanici otevřeno nástupiště nové \"linky A\" (dnes linka 12). Tím se stanice \"Montparnasse\" stala přestupní stanicí mezi linkou 4, která patřila \"Compagnie du chemin de fer métropolitain de Paris\" a \"linkou A\", kterou provozovala konkurenční \"Compagnie Nord-Sud\". Tato stanice se nacházela pod \"Boulevardem du Montparnasse\" před vchodem do bývalého nádraží Montparnasse.\n\nNa konci 30. let byly obě stanice spojeny 185 metrů dlouhou přestupní chodbou, takže bylo možné přestupovat vzájemně mezi všemi čtyřmi linkami. 6. října 1942 byl úsek Étoile ↔ \"Place d'Italie\" opět odpojen od linky 5 a spojen s linkou 6, která tak získala dnešní podobu. Od tohoto dne byly rovněž obě stanice sloučeny v jednu. Poslední změna v systému linek proběhla 9. listopadu 1976, kdy linka 14 zanikla, neboť byla sloučena s linkou 13.\n\nV roce 2002 byl na stanici instalován velmi rychlý pohyblivý chodník. Jednalo se o experiment - „\"nejrychlejší chodník na světě\"“, který se zpočátku pohyboval rychlostí 12 km/h. Později byla rychlost snížena na 9 km/h. Spojuje vlakové nádraží a nástupiště linek 6 a 13 na jedné straně a linky 4 a 12 na druhé straně. Protože byl chodník velmi poruchový, byl zpomalen na stejnou rychlost jako konvenční jezdicí chodníky, které jej obklopují. Působil především ve směru nádraží → metro. V květnu 2009 společnost RATP oznámila, že chodník bude v březnu 2011 odstraněn a nahrazen klasickým pohyblivým chodníkem, kvůli četným stížnostem zákazníků na bezpečnost a kvůli nedostatečné spolehlivosti.\n\nStanice \"Montparnasse\" byla pojmenována po zdejší čtvrti Montparnasse. Stanice \"Bienvenüe\" nesla jméno hlavního projektanta pařížského metra Fulgence Bienvenüe (1852–1936). Po sloučení stanic v říjnu 1942 se spojila i jména stanice do \"Montparnasse – Bienvenue\".\n\nStanice má několik východů:\n\n"}
{"id": "474648", "url": "https://cs.wikipedia.org/wiki?curid=474648", "title": "Montparnasse", "text": "Montparnasse\n\nMontparnasse (česky doslova „\"hora Parnas\"“) je toponymum v Paříži na hranicích 6. a 14. obvodu, které může mít více významů:\n\n\n"}
{"id": "474650", "url": "https://cs.wikipedia.org/wiki?curid=474650", "title": "František Karel Kolár", "text": "František Karel Kolár\n\nFrantišek Karel Kolár (29. ledna 1829 Zahájí (obec Lesná u Tachova) – 4. prosince 1895 Praha), někdy uváděný i jako Kolář, byl český herec, režisér a výtvarník, významná postava českého divadla 70. a 80. let 19. století.\n\nNarodil se v obci Waldheim na Tachovsku (po 2. světové válce přejmenovaná na Zahájí, zanikla r. 1952) v rodině finančního úředníka. Po studiích na gymnáziu v Praze absolvoval v letech 1845 – 51 pražskou malířskou akademii. Během studia hrál ve Švestkově ochotnickém divadle v Mikulášském domě. Zlom v jeho kariéře nastal 30. listopadu 1851, kdy ho strýc Josef Jiří Kolár uvedl do Stavovského divadla. Určitou dobu mu ale trvalo, než získal zkušenost a přesvědčil vedení divadla, že dokáže i náročnější úlohy. První, nepříliš atraktivní rolí byl pán z Nemanic v Claurenově veselohře \"Amerikánský ženich aneb Brambory na loupačku\". Velkou příležitost dostal roku 1852 v Shakespearově hře \"Večer tříkrálový aneb Cokoli chcete\", když původně obsazený herec Grabinger kvůli sporu s ředitelem nečekaně opustil soubor. Tehdy teprve nadřízení poznali jeho talent a získali důvěru, že zvládne i náročné charakterní role. V letech 1854–58 hrál v řadě dalších Shakespearových dramat.\n\nV 60. letech přešel Kolár do Prozatímního divadla a dobře se uplatnil v salonní veselohře v rámci čtveřice Kolár – Šamberk – Pešková – Čermáková. Jako známý herec pak hrál různé významné úlohy, komické i tragické. Patřil k nim např. Václav I. (Stroupežnického \"Velký sen\"), šašek (\"Král Lear\"), Polonius (\"Hamlet\") a Napoleon (Bozděchův \"Světa pán v županu\"). Podle Jana Nerudy (v článku v \"Osvětě\" z roku 1876) sledoval každou postavu do detailu a nechal ji přirozeně se vyvíjet; svým talentem obsáhl velkolepý okruh úloh, ve kterém se střídali bohatí a chudí, obyvatelé měst i venkova, veselí i smutní, kladní i záporní.\n\nV divadle hrál Kolár čtyřicet let; jeho poslední dvě role před odchodem do důchodu v roce 1891 byly Kryštof ze Švamberka (\"Zvíkovský rarášek\") a Mikuláš Dačický (\"Paní mincmistrová\", obě hry od Stroupežnického). I v posledních letech života se občas objevoval na jevišti.\n\nJak v Prozatímním, tak i později v Národním divadle působil také jako úspěšný režisér. Po odchodu strýce Josefa Jiřího Kolára se stal vrchním režisérem činohry, opery i baletu. V letech 1873 – 74 byl i ředitelem Prozatímního divadla. Jeho specialitou bylo aranžování živých obrazů; nejvíc se jich odehrálo během Jubilejní výstavy r. 1891. Národopisné výstavy v roce 1895 se už nemohl aktivně zúčastnit ze zdravotních důvodů a koncem téhož roku po dlouhé nemoci zemřel.\n\nKolár se uplatnil i jako kreslíř, ilustrátor a kostýmní výtvarník. Pro \"Humoristické listy\" nakreslil množství obrázků, včetně karikatur neoblíbených rakouských politiků Herbsta a Schmerlinga.\n\nFrantišek Kolár byl ve své době uznávaný jako jeden z nejnadanějších herců s velkým vlasteneckým cítěním. Oceňována byla i jeho režie, při které využíval svého výtvarného nadání a vzdělání k aranžování působivých scén.\n\n\n"}
{"id": "474654", "url": "https://cs.wikipedia.org/wiki?curid=474654", "title": "Přívozy Pražské integrované dopravy", "text": "Přívozy Pražské integrované dopravy\n\nPřívozy v systému Pražské integrované dopravy jsou od 1. července 2005, kdy do ní byl zařazen první. Od září 2009 do PID patřilo již 6 přívozů, z toho dva celoroční a čtyři sezonní (v provozu od dubna do října), v roce 2010 byly tři ze sezonních přívozů změněny na celoroční, avšak 29. října 2011 byl sezonní přívoz v centru Prahy i celoroční přívoz na Císařskou louku zrušen. Všechny přívozy jsou provozovány na území hlavního města Prahy a na řece Vltavě, kolem roku 2010 bylo neúspěšně chystáno i zřízení příměstského přívozu na Berounce. Čtyři přívozy (P1, P2, P3, P6) mají jednoduchou trasu téměř kolmou k ose řeky a s dvojicí přístavišť na březích, dva přívozy v centru města(P4, P5) měly na trase více zastávek (přístavišť) a sloužily tak zároveň i jako vodní doprava po délce řeky, s přístavišti na protilehlých březích řeky i na ostrovech, avšak 29. října 2011 byly zrušeny a přívoz P5 byl nahrazen kratší trasou spojující oba břehy s mezizastávkou na ostrově, podobnou trasu má i přívoz P7 přes Štvanici. Ani v jednom případě nebyl do Pražské integrované dopravy zařazen fungující dosud neintegrovaný přívoz, ve všech případech šlo o zřízení nových přívozů buď v trasách někdejších zaniklých přívozů nebo v nových trasách. Čtyři přívozy (do roku 2011 pět přívozů) provozuje společnost Pražské Benátky s. r. o. (do prosince 2011 pod názvem První Všeobecná Člunovací Společnost s. r. o.), jeden přívoz Vittus group s. r. o., od roku 2015 jeden přívoz Pražská paroplavební společnost a.s. Na financování provozu se kromě města Prahy podílejí i některé městské části. Přívozy PID mají význam hlavně pro rekreační dopravu (návaznost na cyklistické trasy, propojení sídlišť s rekreačními oblastmi, dopravní obsluha vltavských ostrovů).\n\nVe všech případech jde o přívozy nepřipoutané (bez jisticích lan), provozované malými plavidly s diesel-motorovým pohonem. Některá z těchto plavidel jsou označena jako převozní loď.\n\nNejvětší loď, Blanice s kapacitou 50 cestujících, byla nasazována na přívoz P5 v původní trase. Všechny přívozy jsou pouze osobní, s bezplatnou přepravou jízdních kol a dětských kočárků. \n\nV červenci 2016 byla na podbabský přívoz nasazena nová loď Baba, jednalo o prototyp vyvinutý speciálně pro tento přívoz (vzhledem a rozměry se však podobá lodi Kazi, která již od roku 2014 jezdila po Berounce u Kazína). Je konstruována podle lodí z konce 19. století, má délku 11,2 metru, šířku 3,7 metru, ponor 50 centimetrů a kapacitu 40 cestujících. Díky palubové konstrukci a novým přístavištím umožňuje nástup a výstup v jedné úrovni. Kormidelna je krytá. Loď Baba stála pět milionů korun. Tyto nové lodě byly nasazeny i na ostatní přívozy Pražských Benátek, tj. P1, P5 a P6.\n\nPro všechny přívozy je vyhlášen pravidelný jízdní řád, avšak na přívozech P1 a P6 jsou bez příplatku na vyžádání (signál cestujícího) možné i plavby v mezičasech, na přívozech P2 a P3 je v případě vyššího zájmu nepřetržitý kyvadlový provoz bez ohledu na jízdní řád.\n\nJak celoroční, tak sezonní přívozy jsou provozovány celotýdenně. Časový rozsah provozu je u jednotlivých přívozů různý: ranní zahájení provozu je mezi 5:30 až 8:30 hodin, večerní ukončení mezi 19 a 22 hodin, nejtypičtěji ve 20 hodin. Interval podle jízdního řádu je vesměs taktový o délce 7,5, 10, 15, 20, 30 nebo 60 minut. Nejkratší interval je v sezoně na přívozu P2 (s návazností na autobusy na pravém břehu). Nejdelší, hodinový interval byl do roku 2011 na přívozu P5.\n\nProvoz je při 1. a vyšším stupni povodňové aktivity nebo při jiných nepříznivých přírodních podmínkách přerušován. Pro jednotlivé přívozy je stanoven maximální přípustný průtok – nejnižší, 450 m/s, je na přívozech pod Prahou (P1 a P2), průtok 500 m/s na přívozu P4 a průtok cca 700 m/s na třech zbývajících, nejvýše umístěných přívozech. Pro dočasný přívoz P8 nahrazující zřícenou Trojskou lávku je stanoven maximální průtok 150 m/s.\n\nOd sezóny 2016 bylo na sezonních přívozech P5, P6 a P7 zavedeno odstupňování konce provozu podle ročního období. Původní ukončení provozu ve 20 hodin zůstává jen v období od 25. března do 13. května a od 1. září do 30. září. V říjnu je provoz zkrácen do 19 hodin. Od 14. května do konce srpna je provoz naopak prodloužen až do 21 hodin. Zároveň byl na linkách P6 a P7 počátek provozu po celou sezónu posunut z 8 hodin na 7 hodin. Sezonního přívozu P3 se tyto změny netýkají.\n\nIntegrace přívozů do PID spočívá především v platnosti tarifu PID. Na přívozech platí dlouhodobé i krátkodobé jízdenky PID, od 1. července 2011 také SMS jízdenka. Všechny přívozy jsou v tarifním pásmu P. Nárok na bezplatnou přepravu je shodný jako v metru, tramvajích, lanové dráze a autobusech pásma P.\n\nPřívozy jsou v rámci PID označovány jako P1 až P7, přičemž číslo přívozu odpovídá chronologickému pořadí, v jakém byly přívozy zřízeny, bez ohledu na geografické umístění. Tato označení se používají v jízdních řádech a mapách, převozní lodě ani přístaviště jimi nijak výrazně označena nejsou. V databázích jízdních řádů jsou tyto linky kódovány trojciferným číslem (P1 = 691 … P7 = 697).\n\nPo proudu Vltavy jsou přívozy umístěny v pořadí P6, P3, P5, P4 (zrušen 2011), P7, P2 a P1. Na Berounce byl kazínský přívoz pod ozačením P4 zařazen do PID od sezóny 2017.\n\n\nV březnu 2010 rada hlavního města schválila střednědobou koncepci, podle níž přívozy P3, P5 a P6 měly být od roku 2011 provozovány celoročně, ROPID změnu provozu na celoroční vyhlásil již v dubnu 2010, takže od listopadu 2010 zůstal provoz omezen na letní sezónu jen na přívoze P4, sezóna přívozu P5 byla ukončena 12. prosince 2011.\n\nSezonní přívoz P4 Národní divadlo-Hollar – Dětský ostrov i celoroční přívoz P5 v trase Císařská louka – Jiráskovo náměstí byly od 30. října 2011 zrušeny (resp. přívoz P5 měl být zrušen k tomuto datu, ale nakonec byl v provozu až do 12. prosince 2011). Přívoz P5 byl od 31. 3. 2012 nahrazen sezonním přívozem v nové trase Kotevní - Císařská louka - Výtoň.\n\nPřívoz P8, nahrazující zřícenou Trojskou lávku, tedy spojující Císařský ostrov s trojským břehem, zahájil provoz v sobotu 23. prosince 2017 a má být v provozu do odvolání, než se podaří zajistit spojení jiným způsobem. Provozovatelem je Pražská paroplavební společnost. V provozu je v pracovní dny od 7 do 19 hodin, o víkendech a svátcích od 8 do 19 hodin. Interval je dvacetiminutový, ve špičkách pracovního dne desetiminutový. Cestující jsou přepravováni bezplatně. Přepravu zajišťuje převozní loď Mistr Jan Hus společnosti Evropská vodní doprava, postavená v roce 2016. Má dva elektromotory nabíjené pomocí generátoru a dva šrouby pohonu a může vézt 28 osob včetně kol a kočárků. V průběhu ledna má být na břeh instalována přípojka pro noční dobíjení. Pro provoz přívozu musela být Státní plavební správou udělena výjimka, protože toto rameno jinak není vedeno jako splavné pro všechna plavidla. Pontonový most zde postaven být nemohl, protože ten lze podle zákona postavit jen v případě živelních katastrof. Za první den bylo přepraveno 650 cestujících.\n\nPočet přívozů PID a jejich vykazovaná využívanost od roku 2005 převážně stoupá:\n\nOd roku 2007 je nejvyužívanějším přívozem podbabský přívoz P2 (v roce 2010 přepravil v průměru 586 osob denně, v roce 2011 přepravil v průměru 937 osob denně), druhým nejvyužívanějším je od roku 2008 přívoz P3 z Podolí na Zlíchov (v roce 2011 přepravil v průměru 431 osob denně), nejméně využívaný je přívoz P6 z Modřan do Lahoviček (za rok 2010 – se zahájením v dubnu a povodňovým přerušením – vykázal 12 529 cestujících, což představuje průměr 49 osob za den provozu,), za rok 2011 vykázal 17 900 cestujících, což představuje průměr 52 osob za den provozu).\n\n25. listopadu 2013 zaslal ROPID notifikaci výběrového řízení na zajištění provozu přívozů v rámci PID pro období 1. září 2014 do září 2024. Zakázka má být rozdělena na dvě části: v první části jsou přívozy P1 (Sedlec – Zámky) a P2 (V Podbabě – Podhoří), ve druhé části přívozy P3 (Lihovar – Veslařský ostrov), P5 (Kotevní – Císařská louka – Výtoň) a P6 (Lahovičky – Nádraží Modřany), odhadovaná celková cena zakázky je 57,2 milionu Kč.\n\nVýsledek výběrového řízení nebyl oznámen, dopravci se v následujících letech nezměnili.\n\nV územím obsluhovaném Pražskou integrovanou dopravou se nachází i několik přívozů, které do ní začleněny nejsou.\n\nNa Vltavě se jedná o tyto přívozy: celoroční přívoz Vrané nad Vltavou – Strnady, vyhlídkový turistický přívoz v Praze kolem Karlova mostu, celoroční přívoz Klecánky – Roztoky, celoroční Máslovice, Dol – Libčice nad Vltavou a celoroční Lužec - Bukol. Ještě kolem roku 2007 byl v provozu i přívoz na Císařskou louku přes rameno smíchovského přístavu, tato trasa je od jara 2012 zahrnuta do nové trasy přívozu P5.\n\nNa Berounce donedávna byl provozován sezonní přívoz Kazín - Dolní Mokropsy, který od roku 2008 není v provozu, v roce 2010 se v plánech města Prahy objevil záměr na jeho obnovení v rámci PID. 30. května 2015 jej společnost Pražské Benátky obnovila bez začlenění do PID, přičemž převozní plavby (tzv. pendl) jsou začleněny do komerčních linkových plaveb po délce řeky Berounky.\n\nU hranice území obsluhovaného PID se nachází jediný dosud fungující přívoz na Sázavě, sezonní v trase Zlenice (obec Lštění) – Hláska (obec Senohraby). Ještě v roce 2001 byl v provozu i sezonní přívoz u Žampachu (spojující části osady spadající do Jílového u Prahy a do Kamenného Přívozu).\n\n\n"}
{"id": "474655", "url": "https://cs.wikipedia.org/wiki?curid=474655", "title": "Guido Westerwelle", "text": "Guido Westerwelle\n\nGuido Westerwelle (27. prosince 1961 v Bad Honnef, Severní Porýní-Vestfálsko – 18. března 2016 v Kolíně nad Rýnem) byl německý politik. V letech 1994-2001 byl generálním sekretářem a od roku 2001 spolkovým předsedou Svobodné demokratické strany (FDP). Od roku 2006 byl rovněž předsedou parlamentní frakce FDP a od roku 2009 vůdcem opozice ve Spolkovém sněmu. Od 28. října 2009 do roku 2011 byl zástupcem kancléřky (tato funkce je všeobecně nazývána vicekancléř) a zároveň ministrem zahraničí v kabinetu Angely Merkelové. V průběhu roku 2011 funkce předsedy FDP a vicekancléře od něj převzal ministr hospodářství Philipp Rösler. Guido Westerwelle byl nadále až do jmenování třetí vlády Angely Merkelové ministrem zahraničí.\n\nGuido Westerwelle vstoupil do FDP v roce 1980. Od roku 1988 je členem spolkového předsednictva FDP. 8. února 1996 se stal poslancem Spolkového sněmu po abdikaci poslance Heinze Lanfermanna. V letech 1993-1999 byl také předsedou krajského vedení FDP v Bonnu. Mezi lety 1994 a 2001 pak během předsednictví Klause Kinkela a Wolfganga Gerhardta zastával funkci generálního sekretáře FDP, přičemž se významnou měrou podílel na přeměně programu strany (tzv. \"Wiesbadenské principy\") a vedl komisi, která program vypracovala.\n\n4. května 2001 byl na spolkovém sjezdu v Düsseldorfu zvolen výraznou většinou nástupcem Wolfganga Gerhardta jako nejmladší spolkový předseda FDP. Nasměroval stranu zejména do oblasti vzdělávání a zdůraznil tradiční zájem FDP o hospodářskou politiku země. Snažil se též FDP profilovat vůči jejím tehdy dřívějším koaličním partnerům CDU/CSU a SPD-Zelení.\n\nV parlamentních volbách roku 2002 vystoupil jako vůbec první kandidát na post kancléře v historii FDP. Volební výsledky FDP se zlepšily o 1,2 % na 7,4 %, ačkoliv původně bylo plánováno v „Projektu 18“ získat alespoň 18 % hlasů, k čemuž Westerwelle během volební kampaně v roce 2002 používal tzv. „Guidomobil“. Navštívil dokonce i účastníky televizní soutěže Big Brother, což mu vyneslo výtky, že z předvolební kampaně dělá zábavnou show.\n\nV roce 2003 byl Westerwelle 79,8 % hlasy delegátů opět zvolen předsedou strany a 2005 na spolkovém sjezdu v Kolíně nad Rýnem s výsledkem 80,1 % hlasů potvrzen v úřadu. V roce 2007 ve Stuttgartu získal Westerwelle doposud nejlepší volební výsledek na spolkovém sjezdu: 87,6 % hlasů. 15. května 2009 byl na spolkovém sněmu potvrzen ve funkci 95,8 % hlasů a překonal tak svůj výsledek z roku 2007.\n\nPo oznámení spolkových voleb v květnu 2005 byl Westerwelle 23. května 2005 nominován jako lídr FDP do parlamentních voleb. Westerwelle byl 2. července 2005 zvolen 48 ze 49 odevzdaných hlasů kandidátem FDP za volební obvod v Bonnu, kde ve spolkových volbách roku 2002 obdržel zhruba 14 procent hlasů prvovoličů. 10. července 2005 byl Westerwelle zvolen na 1. místo kandidátky FDP Severního Porýní-Vestfálska 93,1 procenty hlasů.\n\nV roce 2005 při spolkových volbách ve volebním obvodu v Bonnu získal 8,7 % prvovoličů, ve volbách v roce 2009 ve stejném volebním obvodu 19,1 procent těchto hlasů. Po volbách 2005 do Spolkového sněmu se dohodl s Wolfgangem Gerhardtem, že jej v následujícím roce vystřídá ve funkci předsedy parlamentní frakce. Toto rozhodnutí bylo potvrzeno, ovšem Westerwelle byl zvolen s horším výsledkem, než Wolfgang Gerhardt při svém předchozím znovuzvolení předsedou. Westerwelle nastoupil do této funkce 1. května 2006.\n\nPo parlamentních volbách v roce 2009 nabídla Angela Merkelová Svobodným demokratům účast na vládě a Guido Westerwelle se stal ministrem zahraničí a zástupcem kancléřky. Avšak v průběhu roku 2011 přešla funkce předsedy FDP a vicekancléře na ministra hospodářství Philippa Röslera. Guido Westerwelle byl nadále až do jmenování třetí vlády Angely Merkelové po volbách do Spolkového sněmu 2013, ve kterých se FDP nedostala do parlamentu, ministrem zahraničí.\n\nGuido Westerwelle po maturitě v roce 1980 absolvoval studium právních věd na Univerzitě v Bonnu, které ukončil v roce 1987 první a v roce 1991 druhou právnickou státní zkouškou. V tomto roce byl také uznán za advokáta. V roce 1994 získal doktorát práv na Univerzitě v Hagenu s disertační prací na téma stranické právo a politické mládežnické organizace. Oba Westerwellovi rodiče jsou rovněž právníci.\n\nWesterwelle žil v Bonnu a Berlíně. Jeho životním partnerem byl Michael Mronz, sportovní manažer dostihové soutěže CHIO v Cáchách a bratr bývalého profesionálního tenisty Alexandera Mronze. Westerwelle a Mronz spolu 27. září 2010 v Bonnu vstoupili do registrovaného partnerství.\n\nGuido Westerwelle byl prvním politikem na spolkové úrovni, o jehož homosexualitě se veřejnost dozvěděla. Tato informace byla zveřejněna v roce 2001. Po Klausovi Wowereitovi a Ole von Beustovi tak byl Westerwelle třetím předním německým politikem, u něhož homosexualita neměla žádný vliv na poškození pověsti.\n\nV roce 2013 založil nadaci \"\"Westerwelle Foundation. Stiftung für internationale Verständigung.\"\".\n\nV červnu 2014 oznámila německá média, že Guido Westerwelle onemocněl akutní formou leukémie. Nemoc mu byla poprvé diagnostikována poté, co mu mělo býti operováno koleno. V březnu 2016 této nemoci podlehl.\n\n\n\n \n"}
{"id": "474656", "url": "https://cs.wikipedia.org/wiki?curid=474656", "title": "Normativní smlouva", "text": "Normativní smlouva\n\nNormativní smlouva je smlouva, jejíž ustanovení jsou obecná a závazně regulují celou skupinu právních vztahů stejného druhu mezi relativně neurčitým počtem subjektů, a proto je formálním pramenem práva.\n\nNejčastější jsou v právu mezinárodním (mezinárodní smlouva), ve vnitrostátním právu jde např. o kolektivní smlouvu mezi zaměstnavatelem a odbory nebo o smlouvu veřejnoprávní, kterou mezi sebou mohou uzavírat veřejnoprávní korporace.\n"}
{"id": "474657", "url": "https://cs.wikipedia.org/wiki?curid=474657", "title": "Konec srpna v hotelu Ozón", "text": "Konec srpna v hotelu Ozón\n\nKonec srpna v hotelu Ozón je český, černobílý, postkatastrofický a poněkud pochmurný sci-fi film natočený režisérem Janem Schmidtem v roce 1966 podle povídky Pavla Juráčka uveřejněné dříve v časopise Mladý svět. Premiéru měl o rok později.\nČást filmu byla natočena v troskách města Doupov.\n\nŘadu let po zničující světové válce (příběh neupřesňuje, o jakou válku se jednalo) je svět téměř liduprázdný. Příroda není předchozí válkou postižená, vzduch se dá dýchat, voda pít, zvířata pojídat. Příběh sleduje cestu několika žen krajinou a zpustlými městy, při jejich hledání dalších lidí kvůli obnově reprodukčního systému lidstva. Nacházejí jen osamělého starce Huberta u polorozpadlého hotelu Ozón, střežícího svůj \"poklad\" – hromadu zrezivělých konzerv. Nejstarší z žen \"Stará\", vlastním jménem Dagmar Hubertusová, pamětnice předválečných časů, zde umírá vyčerpáním a beznadějí. Mladé ženy chladnokrevně zastřelí nejdříve psa a pak i starce, protože jim odmítl vydat starý gramofon (stařec je pro ně stejně bezcenný jako pes), a vydávají se na další cestu.\n\n"}
{"id": "474658", "url": "https://cs.wikipedia.org/wiki?curid=474658", "title": "Radek Bonk", "text": "Radek Bonk\n\nRadek Bonk (* 9. ledna 1976, Krnov) je bývalý český hokejový útočník.\n\n\n\n\n"}
{"id": "474662", "url": "https://cs.wikipedia.org/wiki?curid=474662", "title": "Kam zmizel kurýr", "text": "Kam zmizel kurýr\n\nKam zmizel kurýr je český sci-fi film s detektivními prvky natočený režisérem Otakarem Fukou v roce 1981. Je zčásti filmem střihovým, využívá záběry z dalších českých sci-fi filmů.\n\nV Praze se objevuje muž, který se údajně zajímá o své předky z Čech, s tím, že vyučuje v australském Sydney bohemistiku. Představuje se jako Michael Allan Jones. Seznámí se v archívu v Novém Městě nad Metují s mladou spisovatelkou Jarmilou Voseckou, a sice nad záznamem kronikáře z třicetileté války, píšícím tehdy o záhadném pádu meteoritu, silně připomínajícím přistání UFO.\n\nPříběh dál objasňuje, že Michael vlastně pátrá po zmizelém kurýrovi z jeho planety, o tom ale Jarmila neví. Michael jí pomáhá napsat sci-fi povídku, do níž jí dává námět, že pád meteoritu na České vysočině byla vlastně havárie kosmické lodi, v níž letěl Kurýr. Michael ovšem postupně nachází různé stopy po Kurýrovi, u Keplera, Galilea a jinde. Z příběhu vyplývá, že kurýr inspiroval velikány evropské kultury k jejich převratným dílům, například Cyrana z Bergeraku, či Karla Čapka nebo Julesa Vernea. Tyto indicie po Kurýrovi, ztraceném uprostřed intergalaktické války, dá také Jarmile, aby je zakomponovala do povídky. Povídka vyjde v tisku a ve skutečnosti má Kurýrovi dát na vědomí, že se má ihned s Michaelem zkontaktovat. Nakonec Jarmila dostane kazetu s audionahrávkou, která jí objasní zbytek příběhu. Nevěří ovšem tomu, že k ní promlouvá Kurýr a celou nahrávku považuje za vtip.\n\nMichael s Kurýrem se nesetkají, ale Michael je Kurýrem kontaktován telefonicky v hotelovém pokoji. Za ty roky je ale Kurýr na Zemi usazen, má rodinu a odletět odmítá. Michael s dokumenty od Kurýra odlétá zpět. Teprve tehdy si Jarmila všimne na terase Ruzyňského letiště muže – Kurýra, který se podobá mužům z vyobrazení, jež použila pro svou povídku. Tehdy jí také dochází, kdo Michael ve skutečnosti byl a příběh končí.\nCelý film je provázen ukázkami a střihy z ostatních českých sci-fi filmů, např. \"Ikarie XB 1\", \"Baron Prášil\", \"Akce Bororo\", \"Muž z prvního století\" a dalších. Film je též označován, kvůli ukázkám, za střihový.\n\n"}
{"id": "474663", "url": "https://cs.wikipedia.org/wiki?curid=474663", "title": "Řád zähringenského lva", "text": "Řád zähringenského lva\n\nŘád zähringenského lva () byl bádenský řád. Založil ho 26. prosince 1812 velkovévoda Karel Fridrich Bádenský jako všeobecně záslužný řád. Řád byl pojmenován na památku bádenského vévodského rodu Zähringů, kteří v Bádensku vládli od roku 1073 až do konce monarchie v roce 1918. Spolu s pádem monarchie zanikl i řád. Dělil se do pěti tříd.\n\nOdznakem je zlatý tlapatý kříž se zlatými ornamenty mezi rameny. Kříž nebyl smaltován, ale byl vyložen zeleným sklem. Ve středovém medailonu byla miniatura zříceniny hradu Zähringen, podle kterého se zve celá vládnoucí dynastie. Na aversu odznaku je pak vyobrazen zlatý lev. Za vojenské zásluhy byly mezi ramena kříže vkládány dva zkřížené meče. Za výjimečné zásluhy byl řád udělován ve verzi s brilianty.\n\nHvězda velkokříže je stříbrná a osmicípá, ve středu je zlatý lev, okolo nějž se vine nápis FÜR EHRE UND WAHRHEIT (\"Za čest a pravdu\"). Hvězda komandéra I. třídy je čtyřcípá s řádovým křížem na středu. Barva stuhy je zelená s oranžovými postranními pruhy.\n\nŘád byl udělován v celkem pěti třídách. Za válečné zásluhy se k němu připojovali meče.\n\nOd roku 1877 byl nejvyšším stupněm tohoto řádu Řád Bertholda I., a to až do roku 1896, kdy se tento osamostatnil.\n"}
{"id": "474665", "url": "https://cs.wikipedia.org/wiki?curid=474665", "title": "Ptačí zob", "text": "Ptačí zob\n\nPtačí zob (\"Ligustrum\") je rod rostlin patřící do čeledi olivovníkovité (\"Oleaceae\").\n\n\nPtačí zob lze v ČR použít jako okrasné rostliny. Keře mohou být použity do skupin, jako solitéra se používají pouze pestrolisté kultivary.\nPtačí zob je pro člověka nejedlý. Pro ptactvo ano, jelikož ptáci snesou až 1000 krát větší množství jedu než člověk.\nPtačí zob také předkládají chovatelé strašilek svým miláčkům druhu Peruphasma schultei.\n\n\n \n"}
{"id": "474667", "url": "https://cs.wikipedia.org/wiki?curid=474667", "title": "Seznam pražských vinic", "text": "Seznam pražských vinic\n\nToto je seznam všech vinic, které se nachází na území českého hlavního města Prahy. Řazeno podle velikosti. \n\nVinice kolem města nechal založit císař Karel IV., odtud pak pochází i název městské čtvrti Vinohrady, dříve též Královské Vinohrady.\n\nŘada z těchto vinic zanikla při rozšiřování Prahy, v Libni pak řada z nich díky přestavbám, nové výstavbě, např. nemocnice Na Bulovce, při které zanikly vinice Bulovka, Velká Vačeška, Malá Vačeška a další. \n\nKompletní seznam zaniklých usedlostí a viničních domů lze nalézt zde na wikipedii - viz Zaniklé usedlosti.\n\n"}
{"id": "474668", "url": "https://cs.wikipedia.org/wiki?curid=474668", "title": "Alsenský kříž", "text": "Alsenský kříž\n\nAlsenský kříž () je pruské vyznamenání. Založil ho 7. prosince 1864 pruský král Vilém I. na památku dobytí dánského ostrova Alsen pruskými vojáky během Německo-dánské války.\n\nOdznakem je bronzový tlapatý kříž, v jehož středu je znázorněna hlava Viléma I. s opisem WILHELM KOENIG VON PREUSSEN (\"Vilém, král pruský\"). Kolem medailonu se ovíjí vavřínový věnec. Na zadní straně je pak vyobrazena letící pruská orlice nad mořem s lodí. Na ramenech kříže je napsáno ALSEN 29 JUN. 1864 (\"Alsen, 29. červen 1864\"), tedy datum dobytí ostrova.\n\nStuha pro vojáky je modrá s dvěma oranžovými postranními pruhy a černobílým lemem. Pro nevojáky je oranžová s modrým pruhem s taktéž černobílým lemem.\n\nVyznamenání se nosilo zavěšeno na levé straně prsou.\n"}
{"id": "474669", "url": "https://cs.wikipedia.org/wiki?curid=474669", "title": "Lánská akce", "text": "Lánská akce\n\nLánská akce byl plán celostátního organizovaného náboru pracovních sil, především mládeže pro učební obory těžkého průmyslu. Akci vyhlásil v červenci roku 1949 prezident Klement Gottwald na setkání s hornickými učni na zámku v Lánech, po kterém nese akce jméno.\n\nLánská akce reagovala na tehdejší nárůst těžkého průmyslu a orientace na něj a byla vyhlášena kvůli zajištění přísunu pracovníků především do hornictví a hutnictví. Zahrnovala nejen samotný nábor, ale později probíhala v jejím rámci i výstavba učilišť a hornických domovů (internátů). Nábor se týkal nejen učňů, ale i sezónních brigádníků, a zahrnoval také získání ženských pracovnic – hornic nebo zednic. Do akce byly zapojeny školy, byl proveden průzkum nezaměstnaných, kterým byly v případě odmítnutí odebrány potravinové lístky.\n\nLánská akce se projevila rovněž v náboru brigádníků do zemědělství – pro státní statky a JZD, ať už se jednalo o výstavbu hospodářských objektů nebo sklizeň.\n\nDne 12. 4. 1951 vydala Československá pošta u příležitosti zahájení plánu dvě poštovní známky \"Lánská akce – nábor učňů pro hornictví a hutnictví\" (1,50 Kčs – šedá a 3 Kčs fialovohnědá).\n\n"}
{"id": "474671", "url": "https://cs.wikipedia.org/wiki?curid=474671", "title": "Joanne Brackeen", "text": "Joanne Brackeen\n\nJoanne Brackeen (* 26. července 1938, Ventura, Kalifornie, USA) je americká jazzová klavíristka, skladatelka a vysokoškolská pedagožka.\n\nNa klavír se naučila v jedenácti letech podle gramofonových nahrávek. I později absolvovala jen několik málo lekcí a konzervatoř v Los Angeles opustila v roce 1958 už po třech dnech. Výrazný vliv na její styl měl Charlie Parker a bebop.\n\nJejí kariéra začala koncem 50. let, kdy hrála s Dexterem Gordonem, Teddym Edwardsem, Haroldem Landem, Donem Cherrym, Charliem Hadenem a Charlesem Lloydem. Roku 1969 začal její strmý vzestup, když se stala první ženou v kapele Jazz Messengers bubeníka Art Blakeyho. Ještě než založila vlastní trio resp. kvartet, hrála s Joem Hendersonem (1972-1975) a Stanem Getzem (1975-1977).\n\nZáhy ji provázela pověst jedné z nejdynamičtějších a nejvíce inovativních pianistek. V jejím triu účinkovali Clint Houston, Eddie Gomez, John Patitucci, Jack DeJohnette, Cecil McBee a Billy Hart.\n\nAbsolvovala sólový koncert v Carnegie Hall. Natočila 25 alb. Jejím manželem byl tenorsaxofonista Charles Brackeen. Od roku 1994, ač autodidakt, vyučuje na Berklee School of Music. Její skladby (více než 300) vykazují znalost prakticky celé jazzové historie od standardů přes modální jazz až po volnou improvizaci. Často užívá rytmické posuny a její idiosynkratické melodie poukazují k tradici, vazba na hardbop je ovšem většinou patrná.\n\nKritik Leonard Feather ji považuje pro osmdesátá léta za stejně významnou jako byli pro šedesátá léta Bill Evans nebo Herbie Hancock, či Keith Jarrett a McCoy Tyner pro léta sedmdesátá.\n\n\n"}
{"id": "474679", "url": "https://cs.wikipedia.org/wiki?curid=474679", "title": "Inessa Kravecová", "text": "Inessa Kravecová\n\nInessa Mykolajivna Kravecová ( , * 5. října 1966, Dněpropetrovsk) je bývalá ukrajinská atletka, olympijská vítězka, mistryně světa a dvojnásobná halová mistryně světa v trojskoku. Úspěchy získala také ve skoku dalekém.\n\nHala\n\nDráha\n\n"}
{"id": "474685", "url": "https://cs.wikipedia.org/wiki?curid=474685", "title": "Klášter kapucínů (Hradčany)", "text": "Klášter kapucínů (Hradčany)\n\nKlášter kapucínů na Hradčanech v Praze je nejstarší český klášter Řádu menších bratří kapucínů. Nachází se na severním konci Loretánského náměstí vedle Pražské Lorety v městské části Praha 1. Součástí zdejšího klášterního areálu je kostel Panny Marie Andělské.\n\nKlášter byl založen již v roce 1600 generálem řádu Vavřincem z Brindisi, který byl později svatořečen. Klášterní konvent byl postupně vybudován v 17. a v první polovině 18. století. Se sousední Pražskou Loretou, kterou zdejší kapucíni spravují, je propojen nadzemní spojovací chodbou. V roce 1757 jej poškodilo pruské dělostřelectvo při bombardování Prahy, což dokládají i zdejší dělové koule.\n\nBěhem druhé světové války za Protektorátu Čechy a Morava zde mělo SS zřízenu věznici. Krátce po válce se sem kapucínští mniši opět navrátili, ale počátkem 50. let byli násilně vystěhování, poté zde sídlila československá kontrarozvědka. Od počátku 90. let 20. století klášter opět slouží svému původnímu účelu. Bratři kapucíni také vykonávají duchovní správu v pražské Loretě v sousedství kláštera.\n\nOd jara 2010 se v historickém refektáři kláštera konají pravidelné benefiční večery. V části kláštera jsou ubytováni věřící studenti z pražských vysokých škol.\n\n\n\n"}
{"id": "474687", "url": "https://cs.wikipedia.org/wiki?curid=474687", "title": "Ukaž mi to!", "text": "Ukaž mi to!\n\nUkaž mi to! je naučná kniha o lidské sexualitě s fotografiemi od Willa McBridea. Vznikla v roce 1974 v Německu pod názvem \"Zeig Mal!\" a napsala ji psychiatrička Helga Fleischhauer-Hardt pro děti a jejich rodiče. Kniha byla přeložena o rok později do angličtiny a byla dostupná řadu let v mnoha knihkupectvích na obou stranách Atlantiku. Časem byla ale ve Spojených státech amerických označena za dětskou pornografii. V Německu se kniha dočkala druhého vydání v roce 1990. To bylo rozšířené o další informace a zejména o diskusi o epidemii AIDS. Stejné vydání vyšlo v témže roce i v češtině (ISBN 80-85279-05-3) nákladem 20 000 kusů.\n\nPřestože mnoho rodičů oceňovalo \"Ukaž mi to!\" za její upřímné vyobrazení dětí v pubertě, které zkoumají svoji dětskou sexualitu, jiní knihu označovali za dětskou pornografii. V roce 1975 a 1976 byl v amerických státech Massachusetts, New Hampshire, Oklahoma, Toronto a Kanada žalobcem podán návrh proti vydavateli na úhradu pokuty za obscénnost obsahu. Soudy ve všech čtyřech případech rozhodly, že kniha není obscénní.\n\nNěkteré americké státy přesto od roku 1977 začaly kriminalizovat distribuci této knihy stejně jako \"neobscénní\" dětskou pornografii.\nO problému (de)kriminalizace více v anglické verzi Show me!.\n\n\"Převzato ze zadní strany českého vydání.\"\n\n\nObrázková kniha pro děti a rodiče. Autorem fotografií a textů k nim je Will McBride. Autorem předmluvy českého vydání je Jiří Raboch. Autorskou osvětové části je Helga Fleischhauer-Hardt. Tuto část pro české vydání upravila Elena Figurová. Přeložil Jiří Kostelecký.\n\nVe střední Evropě panoval až do 17. století poměrně tolerantní přístup k sexuálním projevům, který nám dnes navzdory liberalizační sexuální vlně připadá natolik vzdálený a nebezpečný, že jeho znovuoživení se bráníme všemi možnými prostředky. Každý tehdy směl uspokojovat svůj sexuální pud tahovým způsobem, aby nedošlo k ohrožení zdraví jeho či jiných. Lidé se bez ostychu vzájemně dotýkali, hladili se, objímali. Sebeukájení v té době nebylo nijak potlačováno. Chůvy a rodiče masturbovali malé děti, aby je zklidnili. Nedostatečná antikoncepce byla kritizována církvi. V některých městech byly vrchností zřízeny nevěstince.\nJak samozřejmé bylo již malým dětem zasvěcené poučení o sexuálním životě, vyplývá zřetelně ze sbírky latinsky psaných dialogů, které zveřejnil v roce 1522 Erasmus Rotterdamský. Věnoval je svému šestiletému kmotřenci. Titul označuje záměr knihy: \"Rozhovory, sestavené nejen za účelem zjemnění latiny dětí, ale především za účelem výchovy pro život\".\n\"(Strana 6, pravý sloupec)\"\n\nOn: \"To je BEZVA! Teď už to konečně všechno vím!\"\nOna: \"A já taky.\"\nOna: \"Tak ty jsi sis opravdu myslel, že včely se rodí z kytek na louce, nebo tak nějak…?\"\nOn: \"… a taky že hříbata k té louce patří a nevěděl jsem, čím se od sebe liší klisna a hřebec.\"\nOba: \"Jedno je jisté, pupík ten máme oba.\"\nOn: \"Ale TO, co tady mám já, ty nemáš.\"\nOna: \"No a co? Zato tam mám takovou škvírku! Ten tvůj pinďourek je prostě venku a já mám zase všechno vevnitř v té štěrbince. Skvělý, co?\"\nOn: \"To teda ano!\"\n\"(Strany 16–29)\"\n\n\n\n"}
{"id": "474690", "url": "https://cs.wikipedia.org/wiki?curid=474690", "title": "Mys Circumcision", "text": "Mys Circumcision\n\nMys Circumcision (též mys Circoncision) je severozápadní výběžek Bouvetova ostrova. Objevil jej v lednu roku 1739 francouzský mořeplavec Jean-Baptista Bouvet. Bouvet neobeplul celý ostrov, a proto nebylo zřejmé, zdali se jedná o pevninu či ostrov. Navíc se dopustil chyby při zápisu polohy ostrova a označil jej mylně o 8 stupňů východněji, než byla jeho skutečná poloha.\n\nMys Circumcision se stal jedním z hlavních cílů Jamese Cooka během jeho druhé průzkumné plavby. Cook předpokládal, že mys Circumcision by mohl být součástí předpokládané Jižní země a tuto skutečnost chtěl ověřit. Vzhledem k mylně zapsané poloze ostrova došel Cook k přesvědčení, že Bouvet spatřil pouze plovoucí ledovec.\n"}
{"id": "474691", "url": "https://cs.wikipedia.org/wiki?curid=474691", "title": "Zimozel severní", "text": "Zimozel severní\n\nZimozel severní (\"Linnaea borealis\") je druh rostliny z čeledi zimolezovité a jediný druh rodu zimozel. Je to subtilní plazivý polokeř s drobnými vstřícnými listy a zvonkovitými, nícími, jen asi 1 cm dlouhými květy ve dvoukvětých květenstvích. Je rozšířen v arktickém a boreálním pásu severní polokoule, jižněji pak v horských oblastech. V České republice je považován za vyhynulý druh, na Slovensku byl znovunalezen v roce 2013. V horách Střední Evropy představuje významný glaciální relikt.\n\nZimozel severní je stálezelený, plazivý polokeř s tenkými, vystoupavými větévkami, dorůstající výšky jen 5 až 10 cm. Plazivý stonek může dosáhnout délky až 4 metry a často v uzlinách koření. Listy má jednoduché, vstřícné, řapíkaté, 7 až 12 mm dlouhé a 6 až 10 mm široké, bez palistů. Čepele listů jsou lehce kožovité, okrouhlé až vejčité, s 1 až 3 zaoblenými zuby na každé straně. Listy jsou lysé až roztroušeně chlupaté (na rubu zejména na žilnatině), na líci tmavozelené, na rubu světle až namodrale zelené. Květy voní po vanilce, jsou drobné, skloněné, dlouze stopkaté, uspořádané nejčastěji ve dvoukvětých, dlouze stopkatých vidlanech, řidčeji je květenství jednokvěté nebo naopak složené z většího počtu květů.\nKalich je opadavý, složený z 5 lístků. Koruna je bílá až narůžovělá, nálevkovitá, asi 10 mm dlouhá, zakončená 5 laloky, téměř pravidelná, jen lehce dvoupyská. Tyčinky jsou 4, jsou dvoumocné a nevyčnívají z květů. Semeník je spodní, kulovitý. Obsahuje 3 komůrky, přičemž pouze v jedné z nich je jedno plodné vajíčko, zatímco v ostatních jsou vajíčka sterilní. Čnělka je nitkovitá, dlouhá, zakončená hlavatou, trojlaločnou bliznou. Kvete od června do srpna. Plodem je žlutě zbarvená, vejcovitá nažka obalená zvětšenými vytrvalými listenci.\n\nRostlina byla pojmenována na počest švédského přírodovědce a zakladatele binomické nomenklatury Carla Linného, který je s ní vyobrazen na mnoha ilustracích.\n\nZimozel je druh s rozsáhlým obtočnovým areálem výskytu. Je rozšířen v chladných a horských oblastech Evropy, Asie i Severní Ameriky. V rámci Evropy je souvislý areál v arktických a boreálních oblastech severských zemí od Skandinávie po severní Rusko, kde je v některých oblastech běžnou rostlinou. Izolované výskyty jsou v Alpách, Karpatech, Skotsku, Bělorusku a na Kavkaze, kde roste zejména v montánním a subalpínském stupni. Chybí v některých středomořských zemích (Španělsko, Balkán, Řecko), v Maďarsku, Irsku, Belgii a na Islandu.\nV Severní Americe je souvisle rozšířen v pásmu boreálních lesů. Na jih zasahuje až po Appalačské pohoří na východě a Skalisté hory na západě.\n\nZimozel je svým výskytem vázaný na kyselé, humózní, živinami chudé půdy. Rostlina má nízkou konkurenční schopnost a v evropských horách často obsazuje balvany či kmeny odumřelých stromů s vrstvou humusu.\n\nV České republice se zimozel vyskytoval v Krkonoších a Jizerských horách, nejisté údaje pocházejí i z některých jiných oblastí. Nálezy z Jizerských hor pocházejí z 19. století, z Krkonoš je udáván z oblasti Kozích hřbetů i z 20. století. V současné době je považován za druh v ČR vyhynulý.\n\nNa Slovensku byl zimozel poprvé doložen v roce 1868 z Vysokých Tater. Ve 20. století byl naposledy nalezen v roce 1957 v Bielovodskej doline. Později byl považován za druh na Slovensku vyhynulý. Další nález pochází z roku 2001. Jednalo se o nepatrnou populaci na okraji vrchoviště ve Slepém plesu, rostliny po 3 letech zanikly a jsou považovány za vysazené. Výskyt na Slovensku se podařilo ověřit v roce 2013, kdy byla při mapování pralesovitých porostů nalezena vitální populace v Bielovodskej doline. Roste zde v podrostu řídkého smrkového lesa s příměsí borovice limby a jeřábu. Lokalita je chladná a vlhká, se žulovými balvanisky pokrytými mechem a množstvím odumřelého dřeva.\n\nVýsledky molekulárních studií ukázaly, že podčeleď \"Linnaeoideae\" v klasickém pojetí nepředstavuje monofyletickou skupinu, neboť rod \"Abelia\" se ukázal jako polyfyletický. Část druhů tohoto rodu proto byla přesunuta do rodu \"Zabelia\", který je blízce příbuznou větví podčeledi \"Morinoideae\". Rod \"Abelia\" však ani v tomto novém pojetí není monofyletický, neboť se skládá ze 3 vývojových větví promísených s větvemi ostatních rodů \"Linnaeoideae\". Taxonomické řešení této otázky není dosud sjednocené. Ve studii z roku 2013 byly všechny rody podčeledi \"Linnaeoideae\" (\"Linnaea\", \"Kolkwitzia\", \"Dipelta\") vřazeny do rodu \"Linnaea\", který tak byl rozšířen na celkem 16 druhů. Ve studii z roku 2015 bylo přijato jiné řešení, rody podčeledi \"Linnaeoideae\" jsou ponechány jako samostatné a od rodu \"Abelia\" jsou navíc odděleny samostatné rody \"Diabelia\" a \"Vesalea\". Toto řešení vyžaduje menší změny taxonomie a patrně převládne.\n\nSesterskou větví rodu \"Linnaea\" je dle výsledků fylogenetických studií bývalý rod \"Dipelta\".\n\nZimozel severní představuje ve středoevropských horách významný glaciální relikt. Je zřídka pěstován na skalkách jako botanická zajímavost a sbírková rostlina. Daří se mu v humózní, kyselé, vlhké půdě. Nejlépe roste na mechatém stanovišti v polostínu pod jehličnatými dřevinami či břízami. V zimě je vhodný kryt. Množí se dělením nebo řízkováním mladých výhonů.\n\n"}
{"id": "474694", "url": "https://cs.wikipedia.org/wiki?curid=474694", "title": "Přemysl Sedlák", "text": "Přemysl Sedlák\n\nPřemysl Sedlák (* 15. duben 1979, Městec Králové) je český hokejový útočník. Většinu kariéry strávil v Kladně. Mezi jeho další působiště patří Kadaň, Beroun, Žďár nad Sázavou, Ústí nad Labem, Havířov, Mladá Boleslav, Třebíč, Kometa Brno, Orli Znojmo, HC Rebel Havlíčkův Brod a HC Chrudim.\n\n\n"}
{"id": "474697", "url": "https://cs.wikipedia.org/wiki?curid=474697", "title": "Magnetorezistor", "text": "Magnetorezistor\n\nMagnetorezistor je dvojpólová elektronická součástka, která mění svou rezistanci (R) v závislosti na velikosti indukce magnetického pole (B). Používá se jako snímač magnetických veličin, bezkontaktní dvoupolohově nebo spojitě řízené rezistor, potenciometr a podobně.\n\nMagnetorezistor je rezistor, jehož odpor je závislý na magnetické indukci. Na obrázku níže (ty dva odkazy) je ukázána principiální stavba takové součástky. Nejčastěji obsahuje antimonid india s jehličkami antimonidu niklu, které se dostanou do látky při výrobě speciálním teplotním programem tuhnutí. Jehličky mají průměr 1 µm, délku do 50 µm a jejich vzdálenost je 1 až 100 µm. Při přiložení elektrického napětí se nosiče náboje pohybují přímočaře tělískem, pokud nepůsobí magnetické pole. Existuje-li kolmo k elektrickému poli magnetické pole, budou podle Halla nosiče náboje, jak je ukázáno na druhém obrázku, v polovodičovém materiálu silně vychylovány.Při vstupu do jehliček NiSb se budou vracet zpět; budou se tedy pohybovat příčně k elektrickému poli, protože částice NiSb jsou elektricky silně vodivé, tj. intenzita elektrického pole je v příčném směru nulová a rozdělení nosičů náboje bude rovnoměrné. Tím budou v závislosti na magnetické indukci prodlouženy proudové dráhy, což v souladu se vztahem R ~ l (délka vodiče) odpovídá zvětšení odporu. Polarita magnetického pole přitom nehraje žádnou roli. Magnetorezistor se často používá jako snímač u počítacích zařízení (čítačů).\n\nKonstrukčně je tvořen vrstvou polovodičového materiálu (nejlepších požadovaných vlastností dosahuje antimonid india (InSb)) s velkou pohyblivostí vodičů náboje tvaru tenkých kotoučků s tloušťkou cca 20 mikrometrů napařené na keramické destičce (tzv. Corbinův disk). Jeden kontakt se vyvádí ze středu kotoučku, druhý je tvořen kovovou elektrodou po obvodu kotoučku.\n\n"}
{"id": "474702", "url": "https://cs.wikipedia.org/wiki?curid=474702", "title": "Ambroň", "text": "Ambroň\n\nAmbroň (\"\") je rod opadavých stromů či keřovitých stromků, který je domovem v Severní a Střední Americe, v Malé Asii a v Číně.\n\nStromy mají hluboce zbrázděnou kůru, korkové lišty na větvích a dlanité laločnaté listy široké 12–13 cm. Ty jsou leskle zelené (na podzim žluté a karmínové) a jemně pilovité. Květy jsou malé, nahé, v kulovitých hlávkách.\n\nAmbroně lze použít jako okrasné rostliny. Je to efektní solitéra, hodí se i do řidších skupin, případně alejí. V klimatických podmínkách České republiky je možné pěstovat pouze ambroň západní, která pochází z jihovýchodu USA, kde roste převážně na vlhčích místech.\n\n"}
{"id": "474706", "url": "https://cs.wikipedia.org/wiki?curid=474706", "title": "Kapucínský klášter v Praze", "text": "Kapucínský klášter v Praze\n\nKlášter kapucínů v Praze může přeedstavovat více objektů:\n\n"}
{"id": "474707", "url": "https://cs.wikipedia.org/wiki?curid=474707", "title": "Sliven", "text": "Sliven\n\nSliven (bulharsky: \"\") je město na jihovýchodě Bulharska, které leží asi 300 km východně od hlavního města Sofie. Jde o relativně velké město (8. největší v Bulharsku) se zhruba 94 456 obyvateli. Je také sídlem oblasti Slivenské oblasti.\n\nZbytky thráckého osídlení se datují kolem 5.–3. století př. n. l. Pod římskou nadvládu se oblast dostala okolo roku 72 př. n. l., poté, co byly dobyty města Kabile a Apolonia.\n\n"}
{"id": "474710", "url": "https://cs.wikipedia.org/wiki?curid=474710", "title": "Průjezd obloukem", "text": "Průjezd obloukem\n\nPrůjezd obloukem je v dopravě stav, kdy vozidlo mění směr pohybu (zatáčí). Aby mohlo vozidlo zatočit, je nutno zajistit dostatečnou dostředivou sílu. V případě silniční dopravy to znamená dostatečné tření resp. adhezi mezi koly vozidla a povrchem vozovky, v případě kolejové dopravy zajišťuje vedení kola (resp. dvojkolí) na něm vytvořený okolek. Mezi další opatření, která mají zajistit hladký průjezd obloukem, patří na straně vozidla vhodný návrh konstrukce pojezdu a na straně jízdní dráhy vhodné převýšení (náklon) a přechodnice (traťový úsek, v němž se křivost plynule mění z přímky na kruhový oblouk).\n\nSchopnost vozidla projíždět oblouky o určitém minimálním poloměru je zadaný parametr pro jeho konstrukci. Sjednává se mezi výrobcem a zákazníkem, v České republice je podle Dopravního řádu drah povinně uváděna v technických podmínkách vozidla, a to jednak pro jízdu traťovou rychlostí, jednak pro jízdu za případných omezujících podmínek.\n\nPrvním předpokladem úspěšného průjezdu kolejového vozidla obloukem je, že konstrukce koleje a vozidla je vzájemně kompatibilní. Zpravidla jsou to vlastnosti vozidla, které se musejí přizpůsobit parametrům sítě. Při konstrukci vozidla je třeba zaručit nejen, že se vozidlo do oblouku „vejde“, ale i správnou vzájemnou interakci vozidel (rozměry nárazníků, které se nesmějí zaklesnout, přiměřené délky hadic, kabelů, …) i částí vozidla (dostatečná pohyblivost podvozků).\n\nPrůjezdný průřez je jedním ze základních parametrů tratě. V oblouku zaujímá skříň vozidla tětivovou polohu. Tento fakt musí být zohledněn již při konstrukci vozidla. Pouze v oblouku o poloměru menším než 250 m se průjezdný profil rozšiřuje . U delších vozidel se proto navrhuje vozová skříň užší.\n\nPostup stanovení maximálních rozměrů vozidla je poměrně komplikovaný a zahrnuje množství vstupních parametrů. Pro vozidla provozovaná na sítích členských zemí UIC a tedy i v ČR je popsán ve vyhlášce UIC 505-1.\n\nDvounápravové pojezdy a podvozky nepředstavují problém z hlediska pozice pojezdu v koleji v oblouku. Jiná situace nastává u vozidel, které mají tři a více náprav vedených pevně v rámu. S touto problematikou se potýkali zejména konstruktéři parních lokomotiv. Vznikla tak řada více či méně použitelných řešení, z nichž se nejvíce prosadily nejjednodušší konstrukce s několika spřaženými dvojkolími v jednom rámu, kde byl průjezd obloukem umožněn konstrukcí Karla Gölsdorfa spočívající v kombinaci pevných a příčně posuvných dvojkolí a zeslabených okolků na některých kolech uvnitř pevného rozvoru. Méně používanou cestou bylo použití děleného pojezdu se samostatnými parními stroji v lokomotivách typu mallett, garratt a dalších.\n\nPro zjednodušení vyšetření postavení pojezdu v oblouku vyvinul Vogel geometrickou metodu, která umožní vyšetření polohy jednotlivých dvojkolí pojezdu. Základním prvkem této jednoduché metody je zpodobnění jednotlivých dvojkolí jako bodů a koleje v podobě šířky kolejového kanálu. Obě osy používají různá měřítka, takže kruhový oblouk je zpodobněn jako elipsa. Tato komplikace je vyvážena zřetelným zobrazením poloh jednotlivých dvojkolí.\n\nPři průjezdu kolejového vozidla kruhovým obloukem je vozidlo vedeno do oblouku dráhou. Setrvačnost vozidla se vůči dráze projevuje jako odstředivá síla. Velikost této síly je dána součinem hmotnosti vozidla a příčného (dostředivého) zrychlení, které se vypočte jako podíl druhé mocniny rychlosti vozidla poloměru oblouku: a=v/R <nowiki>[</nowiki>m/s<nowiki>]</nowiki>\n\nPřípustná velikost příčného zrychlení je dána řadou parametrů koleje i vozidla. Při průjezdu obloukem nejen že nesmí dojít k takovému nárůstu odstředivé síly, který by vedl k poškození koleje nebo vozidla, případně k jeho převržení, ale je třeba dbát i na přepravovaný náklad a pohodlí cestujících. V minulosti proto různé železniční správy omezily přípustnou hodnotu příčného zrychlení (resp. jeho nevyrovnané složky – viz dále). U ČSD byla tato hodnota stanovena na 0,65 m/s.\n\nAby bylo možno projíždět oblouky vyšší rychlostí, než dovolovala stanovená hodnota příčného zrychlení, začaly se při stavbě železnic uplatňovat převýšené oblouky, neboli oblouky s vnějším kolejnicovým pásem ve vyšší poloze, než je poloha vnitřního kolejnicového pásu. Vlivem náklonu koleje se výsledná síla, kterou vozidlo působí na kolej, a která je vektorovým součtem tíhové a odstředivé síly, rozloží na dvě složky: kolmou k rovině koleje a rovnoběžnou s rovinou koleje. V ideálním případě je rovnoběžná složka rovna nule. Tento stav lze vyjádřit vzorcem\n\nformula_1,\n\nkde h je převýšení, s vzdálenost styčných kružnic, poloměr oblouku R, rychlost v a tíhové zrychlení g . Jinými slovy poměr převýšení a vzdálenosti styčných kružnic je roven poměru dostředivého a tíhového zrychlení.\n\nPři návrhu převýšení nelze spoléhat na to, že všechna vozidla budou projíždět daným obloukem navrhovanou rychlostí. Proto se vychází z předpokládané skladby vozidel a jejich rychlostí, kterými bude příslušný oblouk pojížděn a navržené převýšení je určitým kompromisem. Je-li přitom navrženo příliš nízké převýšení, omezuje se maximální rychlost vlaků, naopak vysoká hodnota převýšení způsobuje u pomalu jedoucích těžkých nákladních vlaků zvýšené namáhání vnitřního kolejnicového pásu. Maximální hodnota převýšení bývá u klasické trati omezena na 150 mm. (platilo na většině evropských drah, například Francouzské dráhy ale měly na některých tratích povoleno převýšení až 192mm) \n\nPřechodnice je část tratě, ve kterém trať přechází z přímého směru do oblouku konstantního poloměru, případně přechází z oblouku daného poloměru do oblouku jiného poloměru. Účelem přechodnice je odstranit náraz dostředivé síly vznikající při přechodu tělesa z přímočarého pohybu na kruhový pohyb (průjezdu obloukem), resp. zajistit pozvolný nárůst této síly. Moderní přechodnice nepoužívají ani lineární nárůst křivosti, ale jejich průběh je dále upraven s ohledem na konstrukci vozidel a požadavek na plynulou a měkkou změnu mezi ustálenou polohou vozidla v přímé a v kruhovém oblouku. \nPřechodnice je zpravidla kombinována se vzestupnicí, to znamená, že v přechodnici se zároveň plynule zvedá vnější kolejnicový pás na hodnotu odpovídající převýšení navazujícího kruhového oblouku..\n\nSnaha o zvyšování rychlosti na stávajících tratích vedla ke konstrukci několika typů vozidel s naklápěcí vozovou skříní, z nichž nejznámější je pravděpodobně Pendolino. Tato vozidla kompenzují účinek odstředivého zrychlení na cestující, nikoli však účinek vozidla na trať. Jestliže se uvádí možnost zvýšení rychlosti v oblouku až o 30%, znamená to, že dostředivé zrychlení, které je úměrné druhé mocnině rychlosti, se zvýší 1,3×, čili 1,69×.\n\nKlasická souprava v oblouku o poloměru 300 m s převýšením 122 mm. Dovolená hodnota nevyrovnaného příčného zrychlení 0,65 m/s:\n\nPřípustné příčné zrychlení jako součet složky vyrovnané převýšením oblouku a nevyrovnané složky:\n\nformula_2\n\nDovolená rychlost pro klasické vozidlo:\n\nformula_3\n\nPendolino v tomtéž oblouku při rychlosti o 30 % vyšší:\n\nformula_4\n\nformula_5\n\nVyrovnaná složka daná převýšením oblouku zůstává stejná, jako na začátku: 0,8 m/s, hodnota nevyrovnaného příčného zrychlení tedy činí 2,46 – 0,8 = 1,66 m/s. Jinými slovy Pendolino sice umožní zvýšení rychlosti v daném oblouku o 30% při zachování komfortu cestujících, avšak ve vztahu vozidla a koleje vede toto zvýšení rychlosti k nárůstu silového účinku vozidla na kolej v příčném směru na více než 2,5-násobek.\n\nAž do roku 1883 se všeobecně věřilo, že vozidlo, které projíždí obloukem rychlostí vyšší, než odpovídá převýšení oblouku, t.j. s nenulovým nevyrovnaným příčným zrychlením, doléhá okolky obou vodících dvojkolí na vnější kolejnici. Až v roce 1883 provedl Mackenzie pokusy, které tento názor zpochybňovaly. Definitivně jej vyvrátily studie Roye publikované v roce 1884 a Wellingtonovy pokusy provedené v roce následujícím.\n\nRoy-Wellingtonova teorie říkala, že zadní vodící dvojkolí má snahu zaujímat radiální postavení. Ač tato teorie vycházela z ne zcela přesných předpokladů, byla dlouho uznávaná. S dalším podnětem přišel Richard Helmoltz v roce 1888, který navrhl určovat polohu vozidla z podmínek statické rovnováhy. Této myšlenky se ujal ruský inženýr Choloděckij, který v letech 1896-1898 první přišel s názorem o minimu řídící síly. Další rus, Ceglinskij, publikoval řešení silového působení při průjezdu obloukem v roce 1903.\n\nVe stejném roce přišel němec Uebelacker s myšlenkou středu tření, pravděpodobně nezávisle na ruských výzkumech. Jeho pokračovatel Heumann uveřejnil o deset let později grafickou metodu ke stanovení polohy vozidla na základě minima řídící síly – tzv. Heumannova metoda. Na něj navázali Bäseler, Troitsch, Hiller a další, kteří vyvinuli jiné grafické nebo početní metody, avšak se stejnými výsledky, jako metoda Heumannova.\n\nPřednostmi Heumannovy metody jsou přímé řešení bez zkoušení, přehlednost vlivu jednotlivých sil na polohu vozidla a velikost řídící síly, posouzení jízdních odporů a opotřebení okolků. Nedostatkem jsou pak její zjednodušující předpoklady – válcová jízdní plocha kol, stejné zatížení, absence hnacích nebo brzdících sil. To vede k tomu, že z absolutního hlediska jsou získané výsledky jen přibližné, výborně však poslouží k porovnání jednotlivých pojezdů.\n\nDalší zdokonalení této metody přinesl Borgeaud v letech 1937 a 1944 – dokázal pracovat s rozdílnými kolovými tlaky i s hnacími a brzdícími silami. Nezávisle na německé škole pokračoval vývoj teorie průjezdu obloukem v Sovětském svazu. Zde publikovali své studie Koroljev (1940, 1950, 1952), Lvov a Voroběv (1937), Mistěnko (1950), Dorfman (1954), Kucenko (1954) a další.\n\nHeumannova metoda spočívá v grafickém vyšetření minima řídících sil a nalezení takzvaného středu tření. Pokud se rotační pohyb podvozku, který má střed otáčení ve středu oblouku, rozloží na dva pohyby – posuvný pohyb po kružnicích o poloměru shodném s poloměrem oblouku a rotaci kolem svislé osy, pak ve svislém průmětu tato osa tvoří střed tření. Také lze říci, že kolmice k ose vozidla procházející středem tření prochází zároveň středem oblouku.\n\nU dvou- a třínápravových podvozků se střed tření nachází v podélné ose podvozku (event. rámového pojezdu), a to přibližně v místě poslední pevně vedené nápravy ve směru jízdy.\n\nJestliže je známá poloha středu tření, lze si zpětně udělat obraz o postavení podvozku (pojezdu) v koleji. Na levém obrázku je schema třínápravového podvozku v oblouku. Při jistém zjednodušení postačí k výpočtu potřebné šířky kolejového kanálu pro volný průjezd obloukem (bez řídící síly na posledním dvojkolí) Pythagorova věta. Šířka kolejového kanálu k musí být větší, než\n\nkde d je celkový rozvor podvozku a R poloměr projížděného oblouku.\n\nTento vzorec se dá vzhledem k malým úhlům zjednodušit na tvar\n\nVyznačený úhel α je úhel náběhu, t.j. úhel roviny předního kola a tečny k oblouku kolejnice v místě styku, zároveň (podle geometrické podobnosti trojúhelníků) úhel vychýlení osy přední nápravy od směru ke středu oblouku. Pokud je šířka kolejového kanálu menší, dojde k dolehnutí zadního dvojkolí ve směru jízdy na vnitřní kolejnici – tato poloha se nazývá vzpříčená a je zobrazena na obrázku vpravo.\n\nPři průjezdu pojezdu kolejového vozidla obloukem dochází ke skluzům mezi jízdní plochou kola a kolejnicí. Tyto skluzy se dělí na tři základní typy:\n\n\nTvar jízdní plochy kola železničního dvojkolí není zpravidla válcový, jak zjednodušeně předpokládá Heumannova metoda, ale je řešen tak, že na vnější straně kola má menší průměr a na vnitřní straně u okolku má větší průměr. Původně se používal kuželový profil kola, ve 2. polovině 20. století se přešlo na tzv. opotřebené profily, které zajišťují nižší kontaktní namáhání ve styku kolo – kolejnice. V ideálním případě – pokud to konstrukce vozidla umožní – při vjezdu do oblouku dvojkolí samo zaujme pozici blíže k vnější kolejnici oblouku a tím dojde ke změně geometrie odvalování na vnitřním i vnějším kole dvojkolí. Pokud má dvojkolí pevnou nápravu a obě kola mají stejné otáčky, tak se vnitřní kolo odvaluje po menším průměru a má menší obvodovou rychlost, vnější kolo se odvaluje po větším průměru a má větší obvodovou rychlost. Změna průměrů styčných kružnic je znázorněna na obrázku. Posunutím dvojkolí z osy koleje k vnější kolejnici se docílí efektu, kdy styčné kružnice obou kol definují kužel s vrcholem ve středu oblouku a dvojkolí projíždí obloukem bez podélných skluzů. V průběhu životnosti dvojkolí se tvar jízdní plochy, a tím i ekvivalentní konicita opotřebením mění, což má vliv i na průjezd obloukem. Pokud dvojkolí nejsou spojena pevnou nápravou (Talgo), nemá konicita kol na průjezd obloukem vliv.\n\nPři průjezdu vozidla obloukem má zásadní vliv na velikost skluzů, řídící síly a následně i opotřebení konstrukce pojezdu vozidla, zejména vedení dvojkolí. Z hlediska dokonalého průjezdu obloukem je žádoucí, aby vedení dvojkolí umožnilo zaujmout nápravě radiální polohu, případně ji dokonce do této polohy postavilo. Tento požadavek je poněkud v rozporu s požadavkem na co nejvyšší tuhost vedení dvojkolí pro zaručení stability chodu při vyšších rychlostech.\nNa obrázku vlevo je znázorněn podvozek s tuhým vedením dvojkolí. Přední dvojkolí ve směru jízdy (na obrázku vpravo) nabíhá na vnější kolejnici. Za příznivých podmínek může nastat situace, že poměr poloměrů styčných kružnic obou kol odpovídá poloměru oblouku, dvojkolí projíždí obloukem bez podélných skluzů, nikoli však bez příčných.\nZadní dvojkolí ve směru jízdy (na obrázku vlevo) naopak zaujímá téměř ideální radiální polohu, projíždí tedy obloukem téměř bez příčných skluzů. Avšak je rámem vedeno blíže k vnitřní kolejnici, neuplatní se proto efekt kuželovitosti dvojkolí, rozdíl dráhy vnitřního a vnějšího kola se vyrovnává podélnými skluzy.\nNa pravém obrázku je podvozek s radiálně stavitelnými dvojkolími. V ideálním případě zaujmou obě dvojkolí radiální polohu, čímž odpadnou příčné skluzy, a dojde k jejich příčnému posunutí odpovídajícímu poloměru oblouku, čímž odpadnou skluzy podélné. Spin zůstává v obou případech stejný. Uvádí se, že tímto způsobem lze snížit opotřebení kol i kolejnic proti tuhému vedení až na desetinu.\nV praxi se konstrukce podvozků pohybují víceméně mezi oběma uvedenými extrémy podle toho, které hledisko je považováno za důležitější, a to včetně hledisek ekonomických.\n\nPro snížení úhlu náběhu a řídící síly, zejména na 1. dvojkolí ve směru jízdy, se u podvozkových vozidel někdy používá mezipodvozková vazba nebo kloubové spojení. Druhý podvozek přitom působí v příčném směru na zadní část rámu předního podvozku a natáčí jej směrem k tětivové poloze. Zároveň dochází k přenesení části řídící síly z prvního dvojkolí druhého podvozku do mezipodvozkové vazby nebo kloubu.\n\nKloubové spojení podvozků se používalo u parních lokomotiv Malletovy konstrukce. V elektrické trakci je použito například u odklizových lokomotiv – jedná se o lokomotivy pro malé rychlosti s vysokou tažnou silou, které jezdí často v obloucích malých poloměrů po tratích s nekvalitním svrškem.\n\nV případě klasických lokomotiv se upřednostňuje použití mezipodvozkové vazby. Ta se od kloubového spojení liší tím, že umožňuje omezený vzájemný pohyb podvozků, aniž by tyto na sebe vzájemně silově působily. Teprve při větším vzájemném pohybu (jednotky až desítky mm dle typu) dojde k vymezení vůle a podvozky se o sebe opřou prostřednictvím pružné vazby. Použití mezipodvozkové vazby je z hlediska zmírnění úhlu náběhu a snížení řídících sil méně účinné, než kloubové spojení, avšak na druhou stranu nemá negativní vliv na stabilitu chodu v přímé koleji při vyšších rychlostech. \n\nVozidlo v oblouku je nuceno měnit vlivem působení jízdní dráhy směr. Ve srovnání s jízdou v přímé koleji zde dochází ke zvýšenému působení sil ve vodorovné rovině ve směru kolmém na směr jízdy. Tyto síly se přenášejí kontaktem hlavy kolejnice s okolkem. Kontaktní bod okolku s kolejnicí předbíhá průsečík průmětu osy nápravy do roviny koleje a boku hlavy kolejnice, takže díky tření mezi okolkem a kolejnicí má okolek snahu kolo zvedat a vyšplhat se na hlavu kolejnice. Situace se zhoršuje se zvětšujícím se úhlem náběhu, s počtem náprav v podvozku (nejsou-li radiálně stavitelné) i s rostoucím koeficientem tření. V praxi je zaveden limit pro poměr vodící a svislé kolové síly Y/Q. Tento poměr je stanoven pro všechna vozidla jako limitní pro bezpečný průjezd obloukem.\n\nNejnebezpečnější situace nastává při výjezdu z převýšeného oblouku, kdy je vedoucí kolo odlehčeno – vnější kolejnicový pás pod ním klesá, zatímco řídící síla se nemění. Naopak pozitivní vliv má snížení koeficientu tření mezi okolkem a kolejnicí, stejně tak i mezi jízdními plochami kol a kolejnicemi, což bývá zejména u hnacích vozidel na závadu. Dále má pozitivní vliv rychlost – vodící kolo je přitlačováno ke kolejnici reakcí na dostředivou sílu. Při velkém překročení návrhové rychlosti v oblouku zpravidla nedojde k vykolejení, ale k převržení vozidla, případně k vybočení koleje. K vykolejení může dojít, pokud není hrana hlavy kolejnice hladká – například při vybočeném nebo povoleném styku.\n\n\n"}
{"id": "474711", "url": "https://cs.wikipedia.org/wiki?curid=474711", "title": "Anna Pjatychová", "text": "Anna Pjatychová\n\nAnna Viktorovna Pjatychová (; * 4. dubna 1981, Moskva) je ruská atletka, jejíž specializací je trojskok a okrajově skok daleký. Jejími největšími úspěchy je bronzová medaile z mistrovství světa (2005), bronz z mistrovství Evropy 2006 a stříbro z halového mistrovství světa 2006.\n\nMá také bronz z mistrovství Evropy juniorů 1999, které hostila lotyšská Riga a je juniorskou vicemistryní světa v trojskoku z roku 2000.\n\nMezinárodní sportovní arbitráž (CAS) rozhodla 18. srpna 2017 o čtyřleté diskvalifikaci za zneužití turinabolu (). Trest běží od 15. prosince 2016.\n\n\n"}
{"id": "474715", "url": "https://cs.wikipedia.org/wiki?curid=474715", "title": "Operace Anakonda", "text": "Operace Anakonda\n\nOperace Anakonda (angl: \"Operation Anaconda\") je kódové označení pro operaci z března 2002, jež byla vedena USA a jejich Afghánskými spojenci v rámci války v Afghánistánu. Cílem operace Anakonda bylo zničit síly al-Káida a Talibanu v údolí Shahi-Kot a v horách Arma jihovýchodně od Zormatu.\n\nSíly koalice účastnící se operace kromě amerických sil a Afghánistánu se připojily Austrálie, Kanada, Dánsko, Francie, Německo a Norsko.\n\nOperace Anakonda skončila vítězstvím koalice a americkým a afghánským silám se podařilo vyhnat většinu příslušníků al-Káidy a Talibanu z údolí Shahi-Kot. Ztráty na americké straně tvořilo pouze 8 padlých a 82 raněných. Odhadované ztráty al-Káidy a Talibanu jsou v rozsahu od 100-800(1000) vojáků. Neznámému počtu rebelů se podařilo z údolí uprchnout do Pákistánu.\n\n"}
{"id": "474723", "url": "https://cs.wikipedia.org/wiki?curid=474723", "title": "Štokavština", "text": "Štokavština\n\nŠtokavské nářečí (chorvatštsky Štokavsko narječje), (srbskou cyrilicí Штокавско наречје) je dominantní nářečí pro oblast Chorvatska, Bosny a Hercegoviny a Srbska. Spisovný jazyk, a to jak původní srbo-chorvatský, tak dnešní srbský a chorvatský, je založen právě na tomto nářečí.\n\nNázev je odvozen od toho, jak vypadá výraz \"co\" (tedy što, případně šta), odtud što-kavské. Ostatními nářečími v Chorvatsko oblasti jsou čakavské a kajkavské. Ty se dále ještě člení a odlišují podle jednotlivých míst, často se prolínají.\n\nSpisovná norma začala být tvořena na základě tohoto nářečí proto, že se jednalo o nejrozšířenější variantu jazyka tehdejší doby, byť samozřejmě ještě rozdělenou na dvě varianty (ekavština - východní a jekavština - západní), které se používají dodnes. Přimluvilo se za ní tehdejší chorvatské obrozenecké hnutí, známé pod názvem ilyristické, tak srbští obrozenci v čele s Vukem Karadžićem.\n\nŠtokavské nářečí se dá také rozdělit na dvě velké oblasti; novoštokavské (na tom stojí současný spisovný srbský jazyk) a staroštokavské, které je soustředěné hlavně v jihovýchodních oblastech kolem Černé Hory a Kosova. Rozdíl mezi oběma skupinami je v systému přízvuků, objevují se občas i archaismy.\n\nVýchodní okraje území, kde se hovoří štokavským nářečím, plynule přecházejí v prostředí makedonské, či bulharské a objevují se v něm prvky balkánského jazykového svazu.\n"}
{"id": "474724", "url": "https://cs.wikipedia.org/wiki?curid=474724", "title": "Chašmona'im", "text": "Chašmona'im\n\nChašmona'im ( חַשְׁמוֹנָאִים, v oficiálním přepisu do angličtiny Hashmona'im, doslova „\"Hasmoneovci\"“, podle starověké vládnoucí židovské dynastie , která měla vazby na tento region) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce 190 metrů na náhorní plošině na Ajalonským údolím, na západním okraji pahorkatiny na pomezí Judska a Samařska, cca 2 kilometry severovýchodně od města Modi'in-Makabim-Re'ut, cca 25 kilometrů severozápadně od historického jádra Jeruzalému a cca 28 kilometrů jihovýchodně od centra Tel Avivu. Chašmona'im je součástí aglomerace izraelských sídel rozkládajících se po obou stranách Zelené linie, nazývané někdy Modi'in Valley, jejíž součástí jsou města Modi'in-Makabim-Re'ut a Modi'in Illit a několik menších sídel venkovského typu včetně Chašmona'im.\n\nObec je napojena na dopravní síť prostředcitvím lokální silnice číslo 446, která na jihu ústí do města Modi'in-Makabim-Re'ut, na severu vede k městu Modi'in Illit a dál k izraelským osadám na západním okraji Západního břehu Jordánu (Bejt Arje-Ofarim).\n\nVesnice byla zřízena roku 1985. Slavnostní položení základního kamene proběhlo 4. prosince 1983. Pak začaly práce na budování infrastruktury. 12. července 1984 se uskutečnilo slavnostní zahájení výstavby prvních domů za účasti předsedy vlády Jicchaka Šamira. Výstavbu osady ale nefinancoval stát, šlo o ryze privátní projekt. V srpnu 1987 se sem nastěhovali první stálí obyvatelé. Šlo o deset rodin. Elektřina sem byla zavedena v červnu a červenci 1988, telefonní linky zprovozněny v červnu 1989. Zpočátku chyběly cesty se zpevněným povrchem.\n\n7. července 1988 byla osada prohlášena oficiálně za obec. Ta se skládala ze dvou čtvrtí: Ramat Modi'in (vlastní nově zbudovaná osada) a Ganej Modi'in (o něco starší zástavba ležící jižním směrem osídlená od roku 1985 a obývaná ultraortodoxními Židy. V květnu 1996 byla ale čtvrť Ganej Modi'in na základě žádosti jejích obyvatel odtržena od Chašmona'im a připojena k tehdejší místní radě ultraortodoxního Modi'in Illit. Od té doby sestává Chašmona'im z jediné čtvrti Ramat Modi'in a obě jména se používají občas jako označení obce. Obě původní součásti obce ale jsou stavebně i dopravně propojeny a měly i pak společnou poštovní adresu. V roce 2003 navrhly úřady v Modi'in Illit, aby byla čtvrť Ganej Modi'in znovu připojena k Chašmona'im, což ale obyvatelé obou částí odmítli a Ganej Modi'in tak zůstává formální součástí Modi'in Illit. V Chašmona'im funguje devět synagog, pět mateřských škol, základní škola a střední židovská škola (ješiva).\n\nPočátkem 21. století byl celý blok osad okolo města Modi'in Illit včetně Chašmona'im zahrnut do Izraelské bezpečnostní bariéry a oddělen tak od okolních arabských vesnic. Izrael si hodlá tuto část Západního břehu Jordánu ponechat i po případné mírové smlouvě s Palestinci.\n\nMezi obyvateli Chašmona'im převažují stoupenci náboženského sionismu. Formálně jde sice o sídlo vesnického typu (bez statutu místní rady ani města), urbanisticky ovšem jde o obec rezidenčního, předměstského charateru s poměrně vysokým počtem obyvatel. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o obec s dlouhodobě rostoucí populací. K 31. prosinci 2014 zde žilo 2638 lidí. Během roku 2014 populace klesla o 0,8 %.\n\n\n"}
{"id": "474727", "url": "https://cs.wikipedia.org/wiki?curid=474727", "title": "Obléhání Konstantinopole (813)", "text": "Obléhání Konstantinopole (813)\n\nObléhání Konstantinopole roku 813 bylo vojenské tažení bulharského chána Kruma, které skončilo neúspěšným pokusem o získání byzantského hlavního města Konstantinopole. Chán dorazil k městu 17. července 813. Zde provedl před zraky konstantinopolských obyvatel stojících na hradbách pohanský rituál, při kterém došlo k obětování zvířat a lidí. Pravděpodobně předpokládal, že se díky tomu Konstantinopol vzdá. K ničemu takovému ale nedošlo. Když Krum zjistil, že mohutné konstantinopolské hradby představují pro jeho vojenské síly příliš velkou překážku, rozhodl se s byzantským císařem Leonem V. uzavřít mír. Leon se pokusil využít příležitosti a chána zajmout, bulharský vládce se ale do pasti vlákat nenechal a jako odplatu za císařovo jednání vypálil konstantinopolská předměstí a okolní oblasti. Na cestě zpět poté dobyl město Adrianopol a odvedl odtud do bulharské říše na 10 000 zajatců. Dalšímu tažení na Konstantinopol zabránila Krumova smrt roku 814.\n\n"}
{"id": "474732", "url": "https://cs.wikipedia.org/wiki?curid=474732", "title": "Stejskal", "text": "Stejskal\n\nStejskal, přechýlená varianta Stejskalová, je původem slovo označující muže, který si často \"\"na něco stýskal\"\". Je to 84. nejrozšířenější příjmení v ČR.\n\nToto příjmení nosí více různých osobností:\n\n"}
{"id": "474738", "url": "https://cs.wikipedia.org/wiki?curid=474738", "title": "Zimolez", "text": "Zimolez\n\nZimolez (\"\") je rod rostlin patřící do čeledi zimolezovité (\"Caprifoliaceae\"). Jsou to keře, liány nebo nízké stromy se vstřícnými jednoduchými listy a bílými, žlutými, růžovými nebo červenými, často nápadnými a vonnými květy. Zimolezy jsou rozšířeny v počtu asi 180 druhů v Evropě, Asii, severní Africe a Severní Americe. V České republice jsou domácí 2 druhy, zimolez obecný a zimolez černý, některé další se zde vyskytují zplaněle. Zimolezy mají význam zejména jako okrasné keře a popínavé rostliny. Některé druhy mají využití v medicíně a výjimečně jako drobné ovoce, většina druhů je však více či méně jedovatá.\n\nZimolezy jsou stálezelené nebo opadavé keře, řidčeji liány nebo nízké stromy. Větévky jsou duté nebo vyplněné bělavou či hnědou dření. Zimní pupeny jsou okrouhlé až ostře čtyřhranné, kryté jedním nebo několika páry šupin. Listy jsou vstřícné nebo výjimečně přeslenité. Čepel listů je celokrajná, pouze výjimečně zubatá nebo laločnatá. Palisty většinou chybějí, řidčeji jsou vyvinuty interpetiolární palisty nebo jsou řapíky protistojných listů spojené vystouplou linií. U některých druhů jsou horní 1 nebo 2 páry listů pod květenstvím srostlé (např. zimolez kozí list, \"L. caprifolia\") a tvoří zákrovní listeny.\n\nKvětenství je vrcholové nebo postranní, obvykle thyrsus složený z vrcholíků tvořených jediným párem květů, řidčeji jsou květy jednotlivé nebo po třech. Vrcholíky mohou být stopkaté a podepřené párem listenů a 2 páry listenců nebo přisedlé. U některých druhů tvoří přisedlé vrcholíky hlávku. Květy ve dvojicích mohou být volné nebo částečně až zcela srostlé svými semeníky. Květy jsou drobné a nenápadné až velké a velmi nápadné. Kalich je pětičetný nebo výjimečně čtyřčetný, srostlý, zakončený laloky nebo na vrcholu uťatý. Koruna je bílá, žlutá, růžová nebo červená a často mění v průběhu vývoje květu barvu. Koruna je srostlá, zvonkovitá nebo nálevkovitá, s krátkou až dlouhou korunní trubkou, pravidelně nebo nepravidelně pětilaločnatá nebo dvoupyská s horním pyskem čtyřlaločným. Na vnitřní stěně korunní trubky jsou na spodní straně nektária. Tyčinek je 5 a jsou přirostlé ke korunní trubce. Semeník má 2, 3 nebo řidčeji až 5 komůrek, na vrcholu nese tenkou čnělku zakončenou hlavatou bliznou. Plodem je bobule obsahující 1 až mnoho semen. Plody jsou nejčastěji červené, modročerné, černé nebo zelené, řidčeji bílé. U druhů se srostlými semeníky tvoří souplodí. U některých druhů (např. zimolez zákrovnatý, \"L. involucrata\") jsou dvojice plodů uzavřené ve vytrvalých listenech.\n\nRod zimolez zahrnuje asi 180 druhů. Je rozšířen v Evropě, Asii, severní Africe a Severní Americe.\n\nV České republice jsou původní 2 druhy zimolezů. Zimolez obecný (\"Lonicera xylosteum\") je rozšířen zejména v nižších a středních polohách, zimolez černý (\"L. nigra\") roste roztroušeně v horských lesích. Některé z pěstovaných druhů zimolezů zplaňují ve volné přírodě. Z keřovitých druhů je to zejména zimolez tatarský (\"L. tatarica\"), z popínavých druhů zimolez ovíjivý (\"L. periclymenum\") a zimolez kozí list (\"L. caprifolium\").\nZ celé Evropy je udáváno celkem 17 druhů zimolezů. Nejrozsáhlejší oblast rozšíření zaujímá zimolez obecný (\"L. xylosteum\"), zimolez modrý (\"L. caerulea\"), zimolez ovíjivý (\"L. periclymenum\") a zimolez černý (\"L. nigra\"). Ve větších evropských pohořích roste zimolez horský (\"L. alpigena\"), který má jednu lokalitu i na Slovensku na Muráňské planine. Zimolez kozí list pochází ze střední a jihozápadní Evropy, dnes je však již široce rozšířen po většině kontinentu. Zimolez tatarský (\"L. tatarica\") je v Evropě domácí pouze v Rusku, je však pěstován po celé Evropě a nezřídka zplaňuje. Z dalších druhů je po celém Středomoří rozšířen zimolez etruský (\"L. etrusca\") a \"Lonicera implexa\", v jihozápadní Evropě zimolez pyrenejský (\"L. pyrenaica\"), ve Španělsku \"Lonicera arborea\", \"Lonicera biflora\" a endemický \"Lonicera splendida\", v Itálii \"Lonicera stabiana\", v Řecku \"Lonicera nummulariifolia\" a endemický \"Lonicera hellenica\", na Balkáně endemický \"Lonicera glutinosa\". Mimo to roste ve Středomoří zdomácnělý zimolez japonský (\"L. japonica\"), pocházející z Asie.\n\nKvěty zimolezu japonského (\"L. japonica\") obsahují monoterpenické silice (linalool, geraniol), pineny, kyselinu chlorogenovou, flavonoidy (lonicerin, loniceraflavon), iridoidní glykosidy (loganin, sekologanin) a triterpenoidní saponiny. Svíravá chuť je způsobena tříslovinami.\n\nPlody většiny druhů zimolezu jsou více či méně jedovaté. Otrava bobulemi zimolezu obecného (\"L. xylosteum\") se projevuje zrudnutím obličeje, zvracením a průjmem, bolestmi břicha, nepravidelným pulsem, světloplachostí a hlubokým dechem. Bobule způsobují dávení i u ovcí a koz, naproti tomu nať spásají tato zvířata bez potíží. Plody zimolezu černého (\"L. nigra\") jsou jedovaté méně. Byly také zaznamenány případy lehké otravy dětí po požití bobulí zimolezu tatarského (\"L. tatarica\"). Účinek je připisován obsaženým saponinům. Ve větším množství jsou jedovaté i bobule zimolezu japonského (\"L. japonica\"). Otrava se projevuje zvracením, průjmem, studeným potem, tlukotem srdce, rozšířenými zornicemi, dýchacími potížemi, křečemi a kómatem. Naproti tomu bobule zimolezu kamčatského (\"L. caerulea\" var. \"kamtschatica\") jsou jedlé a řadí se mezi drobné ovoce.\n\nZimolezy náležejí mezi oblíbené okrasné dřeviny. Z keřovitých druhů je zejména v městské výsadbě nejčastěji vysazován zimolez tatarský (\"L. tatarica\"), který se pěstuje v řadě kultivarů. Dosti často se pěstují také stálezelené druhy s drobnými listy, zimolez lesklý (\"L. nitida\") a zimolez fialový (\"L. pileata\"). Celkem zřídka se pěstuje zimolez zákrovnatý (\"L. involucrata\"), vyznačující se sytě červenými listeny podepírajícími květy a plody. Keřovitých zimolezů se pěstuje celá řada včetně kříženců a jejich určování je někdy nesnadné. Množství druhů a kultivarů zimolezů je uváděno z českých botanických zahrad a arboret.\n\nListy, květy a stonky zimolezu japonského se využívají v tradiční čínské medicíně zejména při léčení nemocí trávicího traktu. Má protizánětlivý a močopudný účinek, čistí krev a snižuje horečku.\n\nZimolez kamčatský (\"L. caerulea\" var. \"kamtschatica\") je pěstován pro jedlé plody, které mají velký obsah vitamínů C a B a karotenoidů. Ovoce, nazývané kamčatská borůvka, dozrává u raných odrůd již koncem května, u pozdnějších v červnu nebo červenci. Pro naše podmínky se doporučují odrůdy Altaj a Amur vyšlechtěné na Slovensku.\n\nVětšina zimolezů jsou poměrně nenáročné dřeviny. Daří se jim na slunci i v mírném zástinu. Vysazují se nejčastěji ve skupinách. K rozmnožování opadavých druhů se používají dřevité řízky, stálezelené druhy se množí i zelenými a letními řízky, ovíjivé hřížením. Výsev semen se používá pouze u botanických druhů z přirozených stanovišť.\n\n"}
{"id": "474739", "url": "https://cs.wikipedia.org/wiki?curid=474739", "title": "Maloněmecká koncepce", "text": "Maloněmecká koncepce\n\nMaloněmecká koncepce (německy \"„Kleindeutsche Lösung“\") byla politická idea sjednoceného Německa vedeného Pruskem a nezahrnujícího území Rakouské monarchie. Maloněmecké řešení bylo v kontrastu Velkoněmeckým řešením, jež byla ideou „Velkého Německa“. Postupem času se však vytvořil názor na koncepci třetího Německa tj. Německa bez Pruska i Rakouska, tato myšlenka se však téměř neujala.\n\n"}
{"id": "474742", "url": "https://cs.wikipedia.org/wiki?curid=474742", "title": "Dějiny Kosova", "text": "Dějiny Kosova\n\nÚzemí Kosova se ve starověku nacházelo na rozhraní tří indoevropských skupin: Illyrů, Thráků a Řeků. Území se dostalo pod vliv Makedonského království a od 1. století n. l. bylo začleněno do Římské říše, jako součást provincií Macedonia a Moesia. Část obyvatelstva se romanizovala (pozdější Rumuni). Po rozpadu Římské říše toto území náleželo k východořímské provincii Dacie.\n\nV 6.–7. století přišli do této oblasti Slované, pozdější Srbové, kteří se stali dominujícím etnikem a vytlačili původní obyvatele a tato oblast se stala základnou jejich nájezdů na Byzantskou říši i budování jejich vlastního státu (viz Srbsko#Středověk).\n\n28. června (15. června dle Juliánského kalendáře) 1389 se zde odehrála jedna z nejvýznamnějších bitev Srbů proti osmanským Turkům, bitva na Kosově poli. Tato krvavá bitva skončila nepříliš výrazným vítězstvím Turků. Osmanský sultán Murad I. byl zavražděn před bitvou ve svém táboře srbským vojákem. Srbský kníže Lazar byl v odvetu po bitvě popraven. V Lazarově armádě bojovali jako spojenci i Albánci – tehdy ještě křesťané. Mezi najatými vojáky byly i české oddíly. Bitva měla tragické následky pro Srby, protože zlikvidovala výkvět srbské šlechty, která mohla klást odpor postupujícím Osmanům. Pod nadvládu Turecké říše se tak postupně dostala srbská knížectví i celé Bulharsko, definitivně však až v roce 1459.\n\nV oblasti vznikalo od 11. století mnoho klášterů. Kosovo a sousední Metohiji považují Srbové za svůj Jeruzalém. Z kosovského města Prizren ovládal král Dušan Veliký (vrstevník českého krále Karla IV.) velkou část Balkánu a aspiroval na byzantského císaře.\n\nMezi roky 1459 a 1912 bylo dnešní Kosovo částí Osmanské říše. Území Kosova bylo rozděleno na Prizrenský a Vučitrnský sandžak a později vznikl Kosovský vilájet, v první době se sídlem v Prizrenu a později ve Skopje.\n\nBěhem nadvlády Osmanské říše nad Balkánskými národy, trvající několik staletí, Albánci (podobně jako část Srbů a Chorvatů v Bosně – dnešní Bosňáci) převzali v převážném množství tehdejší státní víru – islám. Muslimové v oblasti měli výhodu, protože se vyhnuli perzekucím a odvodům daní. Pro Albánce bylo přijmout islám snadnější, protože v nich křesťanství nezapustilo silné kořeny; rovněž neměli tradici vlastního stabilního státu. Islamizovaní Albánci se však začali prosazovat i ve vysokých pozicích v politickém dění. Například egyptský paša Muhammad Alí, vládnoucí v letech 1805–1848, byl Albánec a jím založená dynastie vládla v Egyptě až do roku 1952.\n\nSrbové se často proti osmanské nadvládě bouřili, avšak jejich povstání bývala zpravidla krvavě potlačena. Po takových povstáních Srbové v několika vlnách začali po roce 1690 kolektivně prchat na sever, do Habsburské monarchie do oblasti dnešní Vojvodiny (1. a 2. velké stěhování Srbů), a na vylidněných územích se usazovali příslušníci ostatních národů Osmanské říše (např. Egypťané).\n\nÚzemí dnešního Kosova bylo až do 1. balkánské války (1912–1913), jako jedna z posledních oblastí na Balkáně součástí Osmanské říše. Albánci v podstatě neměli důvod se bouřit, proti turecké nadvládě povstali až o století později, než ostatní národy. Srbové se Kosova zmocnili a Kosovo a část Metohije se stalo součástí Srbska. Velká část Metohije však byla krátkou dobu do první světové války součástí Černé Hory. V roce 1913 se Albánci pokusili vyhlásit národní stát, nicméně Kosovo neobhájili a tento stav potvrdily i vítězné mocnosti po konci první světové války.\n\nBrzy poté, v roce 1914, vypukla první světová válka, v průběhu které se dočasně poražené srbské vojsko a část obyvatelstva stahovalo přes Kosovo a Metohiji a Albánii do Řecka. V té době měly oficiálně Srbsko a Albánie dobré, až spojenecké vztahy, což ale v terénu nefungovalo.\n\nPo konci první světové války v roce 1918 se Kosovo a Metohije staly součástí nově vzniklého království – ze začátku unitárního království Srbů, Chorvatů a Slovinců, později Království Jugoslávie, a to Zetské bánoviny ('Černohorská' bánovina) a Vardarské bánoviny ('Makedonská'). Střety jugoslávských ozbrojených složek a albánských ozbrojenců trvaly až do roku 1920, avšak ani poté nebyl v Kosovu klid. Postavení Albánců se v Kosovu stalo značně nepříjemným, nebylo tedy divu, že se, podobně jako Maďaři a Bulhaři v Jugoslávii, pokusili počátkem druhé světové války o revizi hranic.\n\nV roce 1939 ovládla Albánii Itálie a začala tam vládnout formou personální unie, o dva roky později kapitulovala Jugoslávie a většinu Kosova zabrala Itálie, která ji připojila ke svému loutkovému státu – Albánskému království (spolu s částmi Černé Hory, Srbska, nynější Severní Makedonie a Řecka). V Kosovu začala etnická čistka, v jejímž průběhu bylo Albánci zničeno asi 10 000 srbských a černohorských domů, jejichž vlastníci byli buď zabiti, nebo donuceni k útěku zpět do zmenšeného Srbska, či Černé Hory. Cílem bylo odstranit srbský prvek kompletně. Za italské nadvlády bylo také v Kosovu otevřeno velké množství škol s albánským vyučujícím jazykem. Tento stav však netrval dlouho a skončil v roce 1944.\n\n3. září 1945 schválilo Lidové shromáždění Jugoslávie (\"Narodna skupština\") ústavní zákon, na základě něhož se v rámci Lidové republiky Srbsko zřizuje autonomní oblast Kosovo a Metohija. Tento zákon byl schválen jen několik dní poté, co byl takto stanoven i status Vojvodiny.\n\nAutonomní oblast se původně jmenovala \"Autonomní Kosovsko-Metohijská oblast\" (). Poté byla několikrát přejmenována: roku 1963 na \"Autonomní oblast Kosovo a Metohie\" (), roku 1974 na \"Socialistickou autonomní oblast Kosovo\" () a v roce 1970 zpět na \"Autonomní oblast Kosovo a Metochie\" (). Už od počátku byla autonomie značně omezená a ze strany Srbů docházelo k častým perzekucím albánského obyvatelstva. Na straně druhé však Titův komunistický režim bral v rámci kolektivizace půdu srbským sedlákům, které označil za kulaky, a tu pak přiděloval albánské chudině. Bylo zabráněno v návratu srbským kolonistům, kteří se v Kosovu usazovali během meziválečného období. Po válce přišlo do Kosova naopak nemálo ekonomických přistěhovalců z Albánie, kteří též dostávali půdu zabavenou srbským sedlákům. Využili dobrých jugoslávsko-albánskcých vztahů, v rámci nichž byl značně zmírněn režim na hranici s Albánií. Albánci byli ovšem i přesto komunisty považovaní za značně politicky nespolehlivé a jugoslávská státní správa vůči nim postupovala velmi tvrdě, především poté, co se vztahy mezi Jugoslávií a Albánií zhoršily. Dalším důvodem pro tento postoj byla také fakt, že na počátku roku 1945 došlo v Kosovu krátce po osvobození k nepokojům a nově vznikající partyzánská moc musela vyhlásit v oblasti mimořádný stav.\n\nÚřady ve snaze omezit převahu Albánců připojily v roce 1958 ke Kosovu území téměř ryze srbská, zatímco tři okresy na jihu Srbska s albánskou většinou zůstaly mimo kosovskou autonomii (okresy: Preševo – 90 % Albánců, Bujanovac – 65 % Albánců a Medveděv – 40 % Albánců). Tyto okresy pak v roce 1992 vyhlásily během bojkotovaných srbských voleb referendum za politicko-územní autonomii a právo na připojení ke Kosovu. Přes 97 % albánských obyvatel těchto okresů souhlasilo s připojením.\n\nAlbánci postupně získali vyšší životní úroveň než v mateřské zemi, bohatší byl i jejich hospodářský a kulturní život. Měli svoje školy, univerzitu, rozhlas, později i televizi. Titův komunistický režim však tvrdě potlačoval nacionalismus, a to jak ze strany Albánců, tak ze strany Srbů. Na pronásledování nacionalistických Albánců se výraznou měrou podílel Titův blízký spolupracovník, ministr policie Aleksandar Ranković, který je doposud Srby považován za bojovníka za silný a integrální stát, kterého zničili chorvatští a slovinští federalisté. V roce 1966 byl Ranković na brionském plénu sesazen, což znamenalo převahu toho názorového proudu, který byl pro \"slábnutí\" centrální moci. To také znamenalo obrat v otázce Kosova.\n\nV roce 1974 získalo Kosovo status prakticky rovnocenný k ostatním republikám a při obsazování postů přestaly být uplatňovány národnostní předpoklady.\nZvýšená míra autonomie však nepřinesla spokojenost ani jedné straně. Srbové v tom viděli oslabování jejich vlivu v rámci Jugoslávie a útlak od většinových Albánců, a Albánci se i nadále snažili o dosažení republikového postavení v rámci Jugoslávie. Početnější albánské obyvatelstvo však bylo v tomto směru iniciativnější. Z toho důvodu se konaly i mohutné demonstrace: první v roce 1968 a druhá po Titově smrti v roce 1981. Všechny projevy odporu ze strany většinových Albánců i menšinových Srbů však byly bezpečnostním aparátem Jugoslávie potlačeny. Navíc albánská populace zažila v Albánii i v Kosovu na evropské poměry nebývalý vzrůst (3–4 %). Počet Albánců se v letech 1948–1991 v Kosovu ztrojnásobil a mnozí Srbové a Černohorci se začali cítit izolovaně poté, co mnoho vesnic bylo tvořeno Albánci a Slované zůstávali jen v počtu několika málo rodin. Ekonomická situace Kosova byla stále zoufalejší; jugoslávský tisk plnily zprávy o \"speciálních opatřeních\" pro rozvoj Kosova a neustálých jednáních celé řady odpovědných organizací, nevedly však ale k výsledku. Srbové tak Kosovo houfně opouštěli, neboť nebyli v oblasti schopni najít vhodnou práci (již od poloviny 60. let se stala Jugoslávie jednou z mála socialistických zemí, kterou trápila nezaměstnanost). To ještě více nahrávalo homogenizaci Kosova jako čistě albánské oblasti. Růst albánské populace spolu s neustále pokračující krizí měl za následek, že albánské rodiny s velkým počtem dětí se ocitly v chudobě, byl nedostatek bydlení. Proti Srbům začaly být podnikány ze strany Albánců první násilné činy, docházelo k vraždám Srbů, vypalování jejich domů. Bezpečnostní aparát byl k těmto projevům násilí bezmocný, o této činnosti bylo zakázáno mluvit ve sdělovacích prostředcích, aby to nenarušilo politiku \"posilování Bratrství a jednoty mezi národy a národnostmi\".\n\nTyto procesy vedly v roce 1986 k přijetí kontroverzního zákona, který Albáncům znemožňoval kupovat nemovitosti od Srbů a Černohorců. O rok později byl tento kurz zpracován v tzv. Jugoslávském programu opatření a aktivit k zastavení vysídlování slovanské populace z Kosova. Byly vyčleněny finance z tzv. \"Fondu nerozvinutých\" (původně určenému k hospodářské pomoci Kosovu, Makedonii, Černé Hoře a Bosně) k tomu, aby byli Srbové zvýhodňováni při přidělování pracovních míst a bytů a také ve mzdách. Tato opatření vyvolala značnou nevoli mezi Albánci. V té době však násilné činy Albánců proti Srbům dosahovaly takových rozměrů, že se stále více Srbů začalo stěhovat mimo kosovské území. V oblasti začala panovat anarchie, jugoslávská policie se bála zasahovat proti demonstracím Albánců, zasahovala pouze při demonstracích Srbů.\n\nO rok později se začal po úspěších třináctého sjezdu komunistů v srbské republikové odnoži této strany projevovat Slobodan Milošević, který převzal vedení. Ten v dubnu 1987 navštívil Kosovo. Na otázku jednoho z účastníků, který mu podal svědectví o bezpečnostní situaci Srbů v Kosovu, Miloševič reagoval slovy: \"Tady vás nikdo bít nesmí.\" (srbsky \"нико не сме да вас бије\"). K složité politické situaci nepomohly ani projevy srbských sdělovacích prostředků, které byly na konci roku 1987 již plně v rukou Miloševiće. Dennodenně přinášely zprávy o útocích proti Srbům a Černohorcům a ještě více tak rozdmýchávali napětí v zemi. Miloševićovo tažení, známé také jako protibyrokratická revoluce, vedlo k postupnému odbourání toho, co bylo považováno za největší neštěstí pro Srbsko – ústavu z roku 1974. V srbské společnosti byla kosovská otázka připomínána neustále, stejně jako že její řešení musí být otázkou celé Jugoslávie. To spolu s četnými mítinky srbských komunistů vedlo postupně – na pozadí špatné hospodářské situace – k zvýšení obliby Miloševiće a postupně i odstranění původního politického vedení ve Vojvodině a Černé Hoře. V Kosovu však noví srbští komunisté narazili, neboť odvolání místních představitelů spolu s předzvěstí úplného omezení autonomie vyvolalo rozsáhlé stávky. Dne 27. února 1989 byl v Kosovu vyhlášen výjimečný stav, ze strany srbské policie nastaly represe a bylo zabito 83 Albánců a stovky zraněny. Ještě předtím došlo v Kosovu k řadě stávek horníků albánské národnosti, kterým se podrobně věnoval jugoslávský tisk. Paradoxně vyvolali sympatie zcela na druhém konci Jugoslávie, ve Slovinsku. Počet stávkujících rostl, až dosáhl nakonec až několika desítek tisíc. V Bělehradě na přelomu února a března demonstrovalo několik set tisíc lidí a pod jejich tlakem se předsednictvo SFRJ nakonec rozhodlo vyhlásit v Kosovu výjimečný stav. 27. března 1989 Srbsko jednostranně omezilo ústavu autonomního Kosova z roku 1974 a fakticky zrušilo většinovou albánskou samosprávu (údajně proto, že orgány Kosovské autonomní republiky nebyly s to čelit albánské iredentě a terorismu). Albánci, kteří byli zaměstnáni ve státních institucích, nechtěli akceptovat novou ústavu a sabotovali ji, načež byli propouštěni z práce v úřadech (u policie, u soudů, ve správních orgánech, na školách apod.). Odpovědí byl sílící boj kosovských Albánců jednak proti jugoslávským úřadům, jednak prudké zhoršení jejich vztahů s ostatními etniky, zejména Srby. Roku 1989 byla založena Demokratická liga Kosova LDK, do jejíhož čela se zakrátko dostal Ibrahim Rugova. Podíl Albánců rostl stále rychleji a mezi etniky začaly stále častěji propukávat násilné střety. \nV červnu 1989 na Vidovdan se konalo velké shromáždění při příležitosti 600 let od Bitvy na Kosově poli. Srbský tisk o něm (na rozdíl od jiných svazových republik, které jej jen zmínily) bouřlivě informoval. Nakonec se na Gazimestanu sešlo několik set tisíc lidí, ke kterým promlouval právě Slobodan Milošević. Ke zděšení Slovinska a Chorvatska pak byla zcela zrušena autonomie Kosova (a stejně tak i Vojvodiny) a obě oblasti začaly být spravovány centrálně z Bělehradu. Oficiální linie to komentovala slovy, že \"Srbsko je suverénní zemí na celém svém území\".\n\nVšechna další práva Albánců však byla zachována. Milošević se ztotožnil se široce rozšířenou myšlenkou, že Kosovo je kolébka srbského národa a státu. Tím získal na svoji stranu nemalý počet nacionalistů.\n\nDne 2. července roku 1990 parlament Kosova v Prištině vyhlásil nezávislost na Jugoslávii, během několika dnů byl však vedením země rozpuštěn a nahrazen novou regionální vládou, ve které byl jediný Albánec. 26. července 1990 byl definitivně zrušen autonomní status Kosova, načež 7. září 1990 Albánci Kosovo prohlásili za sedmou republiku Jugoslávské federace. Na konci září pak srbský parlament schválil novou ústavu, kde je oblast Kosovo a Metohija pouhým administrativním útvarem bez jakékoliv autonomie. Následovaly tvrdé represe, všichni Albánci museli podepsat závazek loajality vůči Srbsku, ti, kteří tak neučinili, byli propouštěni ze zaměstnání a další se k nim ze solidarity přidávali. Byly zrušeny albánské rozhlasové stanice, pořady v Albánštině v médiích i jediný albánský deník Rilindja.\n\nJeště v prosinci roku 1990 proběhly volby do parlamentu, Albánci je ale bojkotovali. Nový parlament však nevydržel dlouho – v březnu roku 1991 byl odvolán, protože hlasoval proti srbskému stanovisku. Mezitím se v Kosovu zformovala Demokratická liga Kosova (LDK), která pod vedením Ibrahima Rugovy vytvořila stínové albánské instituce a mírovým způsobem usilovala o nezávislost. V 90. letech vznikly neformální struktury Kosovských Albánců, jako školy (poté, co bylo zakázáno vyučovat v albánštině), včetně neoficiální univerzity, poté co byla prištinská albánská univerzita rozpuštěna. Poslanci rozpuštěného albánského parlamentu pracovali v ilegalitě, což vyústilo tím, že 22. září 1991 na tajném hlasování v Kačaniku u Prištiny vyhlásili Kosovo za nezávislý stát. Následovalo referendum, kde 99,7 % hlasujících potvrdilo, že od 9. října 1991 je Kosovo z vůle lidu nezávislé. Toto uznala pouze Albánie.\n\nV květnu roku 1992 vyhlásila LDK parlamentní a prezidentské volby, kterých se zúčastnilo 88 % voličů albánské národnosti a v nichž LDK dle očekávání vyhrála. Prezidentem se stal Ibrahim Rugova. Situace se vyostřovala a v průběhu 90. let došlo k řadě jednání na mezinárodní úrovni. Vzhledem k vývoji v Kosovu se odstupující Bushova vláda 25. prosince zavázala, že Spojené státy jsou v případě nutnosti připraveny zasáhnout. Tento závazek pak v lednu 1993 potvrdil nastupující americký ministr zahraničí Warren Christopher. Napětí v Kosovu stále narůstalo, Srbové samozřejmě všechny tyto aktivity považovali za ilegální a hrozili odvetou. Na druhou stranu samo Srbsko podporovalo vzniky ilegálních parlamentních struktur v Chorvatsku a Bosně, což Srbové považovali za legitimní.\n\nV této době proběhly i dva odlišné odhady struktury obyvatelstva. Albánci udávali, že přes 93 % obyvatel v Kosovu jsou Albánci, započítávali však i 400 tisíc krajanů, kteří dlouhodobě žili v zahraničí. Srbové přijali stejnou taktiku. Tvrdili, že v Kosovu žije 77,4 % Albánců, 13,2 % Srbů, 3,7 % Bosenců, 1,7 % Černohorců, 0,6 % Chorvatů a 3,4 % ostatních. Tyto údaje převzala i agentura Reuters, později to prezentovala i česká média a velká část různých studií a článků zabývajících se Kosovem. Srbové však udávali do počtu Srbského obyvatelstva i Srby, kteří sice v Kosovu vlastnili nemovitosti, ale dlouhodobě se tam nezdržovali. Pravda je tedy někde uprostřed.\n\nBěhem let 1993 až 1995 se obě strany uchýlily k vyčkávací taktice. Albáncům bylo jasné, že připravené srbské zbraně by Kosovo srovnaly se zemí a Srbové se snažili během válek v Bosně a Chorvatsku působit mírotvorně. Probíhala dokonce i jednání o rozdělení Kosova. Albánci požadovali prakticky celé Kosovo kromě několika málo okresů na severu, s tím že za ně vymění okresy Preševo a Bujanovac v Srbsku, které považovali za součást Kosova (do roku 1958 skutečně ke Kosovu patřily už od doby Osmanské nadvlády, kdy spadaly pod Kosovský vilájet). V těchto okresech žije dohromady 100 tisíc Albánců. Srbové naproti tomu požadovali většinu průmyslových oblastí v Kosovu s tím, že se mělo 500 tisíc Albánců vystěhovat. Kromě toho také vyžadovali ponechání několika enkláv srbských klášterů. Nakonec strany nenašly kompromis.\n\nVýznamným mezníkem v kosovské historii se stalo podepsání Daytonské dohody 14. prosince 1995, která potvrdila nezávislou Bosnu a Hercegovinu, nebylo v ní však ale ani slovo o budoucím uspořádání Kosova. To oslabilo politiku LDK, ale zároveň vedlo k radikalizaci albánského odporu. V roce 1996 vznikla oficiálně albánská ozbrojená organizace Kosovská osvobozenecká armáda (UÇK), která postupně zahájila ozbrojený odpor. Nejprve prováděla teroristické útoky proti policejním stanicím, úřadům a institucím, poté sváděla i drobné potyčky se srbskými policejními jednotkami. Její financování probíhalo zejména prostřednictvím organizovaného zločinu v evropských zemích, zejména obchodu s drogami a „bílým masem“.\n\nTyto drobné potyčky přerostly postupně v otevřenou válku mezi UÇK a jugoslávskou policií, a poté i armádou. Bělehrad nejprve váhal s rozsáhlou ofenzívou proti povstalcům, ale když 23. března 1998 označil velvyslanec USA pro Balkán Robert Gebard UÇK jako „\"nepochybně teroristickou organizaci\",“ prezident Slobodan Milošević zahájil vojenské akce. Jeho hlavním cílem bylo získání kontroly nad územími ovládanými UÇK, jež Kosovo etnicky čistila od nealbánského obyvatelstva. Zhoršená bezpečnostní situace vedla k tomu, že Kosovo začalo opouštět značné množství lidí. Například město Kukës (samotné má sotva 15 000 obyvatel), které je v Albánii prvním městem na silnici z Prizrenu (na území Kosova) přijalo 150 000 uprchlíků, za což bylo v roce 2000 nominováno na Nobelovu cenu míru. Samotná Albánie přijala poté obdobný počet uprchlíků. Kosovská osvobozenecká armáda postupně získávala moc, neboť se jí jednak podařilo podstatně oslabit umírněnou protijugoslávskou opozici v Kosovu, a jednak se ukázala být jedinou organizací, která dokázala zastavit početně stále přítomnější jugoslávskou armádu. Výsledkem však také byla skutečnost, že z jednání o budoucnosti Kosova vytlačovala umírněné představitele demokratických sil, v jejichž čele byla Demokratická liga Kosova pod vedením Ibrahima Rugovy. \n\nV mezinárodním měřítku se kosovským problémem začala zabývat tzv. Kontaktní skupina (složená ze Spojených států, Spojeného království, z Francie, Itálie, Německa a Ruska). Shledala, že Milošević o vnitrostátních problémech odmítá jednat a schválila částečné sankce; postoj Ruska ale zabránil přijímání dalších kroků. 24. června 1998 došlo k tajné schůzce zástupců USA a UÇK v Juniku, což se však neutajilo a podkopalo to důvěru SRJ v americkou zahraniční politiku. \n\nVelmi důležitou byla \"Dohoda\" z Rambouillet, kterou připravila hlavně paní Allbrightová. Jednalo se o zločinnou dohodu, podobnou té Mnichovské pro Československo. Srbsko si mělo vybrat, buď po jeho území budou jezdit vojska NATO jak se jim zlíbí, budou pobývat, kde se jim zachce a Srbsko je bude muset zadarmo živit nebo bude Srbsko bombardováno a vojensky napadeno. Takto ve stručnosti by se tato \"dohoda\" dala popsat. \n\nV září zasedala Rada bezpečnosti OSN i vedení NATO, které 13. října 1998 dalo Miloševićovi čtyřdenní ultimátum, aby stáhl svá vojska z Kosova. Požadavky byly následující: omezení počtu vojenských a policejních jednotek v Kosovu do 10 dnů, rozmístění 2000 pozorovatelů OBSE, povolení přeletů letadlům NATO nad Kosovem, uspořádání voleb do 9 měsíců, vytvoření multietnické policie, spolupráce s Mezinárodním tribunálem pro válečné zločiny a jednání o autonomii. Milošević se rozhodl podmínky přijmout. Obě strany využily přechodného míru k přípravě – Milošević dosadil do bezpečnostních sil radikální velitele a UÇK přijímala nové bojovníky a dovážela zbraně z Albánie. I když docházelo k drobným potyčkám, všeobecně se očekávala až mohutná jarní ofenzíva. UÇK i srbské jednotky však nadále měly velmi vyostřené vztahy a menší šarvátky byly na denním pořádku. \n\nBěhem prosince útoky UÇK eskalovaly, hlavně však od 16. ledna 1999 po tzv. incidentu v Račaku. Byla to provokace ze strany Albánců, aby se to pak svedlo na Srbsko. Zpočátku to tak nevypadalo, ale dodnes se postupně ozývají lidé, kteří pracovali dříve pro OSN, že situace byla špinavou politickou hrou Západu proti Srbsku. Paní Carla del Ponte samotná už neunesla ty lži a napsala o tom několik knih. Srbské orgány s touto interpretací nesouhlasily a tvrdily, že těla Albánců byla upravena tak, aby to vypadalo jako těla civilistů. Počátkem roku jugoslávská armáda zahájila další ofenzívu.\n\nV únoru a březnu byla pod záštitou mezinárodního společenství zahájena jednání mezi představitele SRJ a kosovskými Albánci, která však skončila s ohledem na podmínky Rambouilletské smlouvy, fiaskem. Kosovskoalbánská delegace pod vedením Hashima Thaçiho nakonec souhlasila s odzbrojením UÇK, autonomií v rámci Jugoslávie a přítomností NATO. Hashim Thaçi se však k podpisu nezavázal a řekl, že se albánská delegace vrátí na jednání do Francie 15. března. Jugoslávští představitelé, které na jednáních zastupoval Slobodan Milošević přítomnost sil Severoatlantické aliance odmítali a dohodu z Rambouillet jako celek nepřijali.\n\nDne 19. března srbské jednotky zahájily další ofenzívu. Srbské akce proti jednotkám UÇK byly rychlé a agresivní. Docházelo i k dalším akcím polovojenských srbských jednotek vůči Albáncům i jednotek UÇK proti Srbům, k dalšímu vypalování a zabíjení; nově navíc také k zabavování dokladů a násilnému odsunu Albánců za hranice Jugoslávie. Obnovená válka v Kosovu současně připravila o domov na 500 000 jeho obyvatel. Mezitím Spojené státy, páteř případných vojenských operací, schválily použití síly v Kosovu a 23. března mohly začít letecké útoky NATO na Jugoslávii, což skutečně nastalo následující den. Akce byla nazvaná Operace Spojenecká síla.\n\nJestliže při předcházejících bojích uprchlo do okolních zemí zhruba 150 tisíc Albánců, pak za 78 dní bombardování NATO činil počet uprchlíků hrozivých 800 tisíc Albánců a 100 tisíc Srbů. Někteří příslušníci srbské armády a policie se při operacích v Kosovu dopustili několika excesů, v roce 2009 srbský soud odsoudil 4 bývalé srbské policisty za vraždu 50 albánských civilistů ve městě Suva Reka I když měla v té době UÇK 100 000 mužů a disponovala materiální a leteckou pomocí NATO, nedokázala srbskou armádu porazit. \n\nSituace se však z mezinárodního hlediska dále nevyvíjela. Podle odhadů by si invaze do Kosova vyžádala na 100 000 mužů. Klíčové tedy bylo přesvědčit Rusko, odblokovat RB OSN a následně diplomaticky zatlačit na Miloševiće ze všech stran. Vyjednávání se zúčastnila dvojice Martti Ahtisaari a Viktor Černomyrdin. Mezitím byl 27. května Milošević a tři další jugoslávští představitelé obviněni z válečných zločinů. Na začátku června Rusko ustoupilo. Posléze Černomyrdin a Ahtisaari odcestovali do Bělehradu přesvědčit Miloševiće, který 3. června přistoupil na dohodu. 9. června začalo stahování vojsk z Kosova a 10. června NATO ukončilo bombardování Jugoslávie. Podle britského historika Johna Keegana je kosovská válka důkazem, že válku lze vyhrát i jen ze vzduchu.\n\nVzápětí byla schválena rezoluce RB OSN, která umožnila vstup vojsk OSN na území Kosova. Problém nastal záhy, když Rusko žádalo vytvoření vlastního sektoru na severu Kosova a chystalo se tam vyslat své jednotky. Nedošlo totiž k žádnému jednání o ruské roli v Kosovu. Transportní letadla ale nedostala povolení přeletu od Maďarska, Rumunska ani Bulharska, tedy od členské země a 2 kandidátských zemí NATO. Výsledkem dodatečné dohody bylo rozmístění ruských jednotek v rámci amerického, francouzského a německého sektoru.\n\nPřítomnost NATO sice přiměla UÇK k demobilizaci, ale pouze a jen naoko, ta byla přejmenována jako Kosovský ochranný sbor (TKM). Část výzbroje byla sice předána vojskům NATO, ale mezi Albánci bylo ještě stále dost zbraní na to, aby se mohly uskutečnit odvetné akce etnických Albánců vůči Srbům. V Kosovu došlo k etnické čistce nejen Srbů, ale i Černohorců, Chorvatů, Bosenců, Romů, Goranců a dalších nealbánců. Lidé z těchto skupin byli pod pohrůžkami vyháněni ze svých domů, někteří byli zavražděni, uneseni, jiní nečekali na teror a uprchli sami. Podle některých zdrojů byli dokonce někteří Srbové unášeni za účelem nelegálního obchodu s lidskými orgány.\n\nMísto srbské vlády podle rezoluce č. 1244 RB OSN spravuje Kosovo mise OSN (UNMIK – United Nations Mission in Kosovo), na klid v Kosovu (bezpečnost srbské menšiny) dohlíží jednotky NATO pod označením KFOR (Kosovo Force).\n\nAni po obsazení Kosova vojsky NATO a ustanovení Kosovské mise OSN (UNMIK) se situace v Kosovu nevyvíjela podle očekávání. Již v únoru roku 2000 dostala OSN zprávu, že Kosovský ochranný sbor (TKM) ilegálně zatýká občany, vede vyšetřování, prohlíží občany a zabavuje jim jmění, vynucuje ilegální daně a placenou ochranu, vyhání lidi z jejich majetků. Představitelé odboru ochrany lidských práv požadovali, aby UNMIK a KFOR trvaly na splnění dohod, podle nichž se TKM nesmí chovat jako policie a musí zůstat apolitická. UNMIK a KFOR však nebyly ochotny vyžadovat plnění vlastních nařízení, protože se obávaly střetu s přeměněnou UÇK, která byla ještě donedávna na seznamu teroristických organizací. TKM (bývalá UÇK) začala stále více vytlačovat demokratické síly z rozhodování o Kosovu a posílila svůj vliv na obchodu s drogami, \"bílým masem,\" zbraněmi a kradenými auty. Fyzicky likvidovala nejen nepohodlné albánské novináře a politické oponenty, ale začaly se provádět čistky ve vlastních řadách, kdy byli vražděni i někteří nepohodlní velitelé UÇK. Docházelo též k mafiánské válce mezi jednotlivými klany navzájem. Represe ze strany UÇK, spojené s organizovaným zločinem, se dotkly i soudního systému a drtivá většina albánských soudců se bála soudit trestné činy Albánců Pokračovaly etnické čistky vůči nealbáncům, násilí bylo použito i proti Albáncům, kteří byli označeni za \"zrádce\". Také docházelo k dalšímu vypalování srbských pravoslavných kostelů a středověkých monastýrů, které bylo zahájeno již v době bombardování Jugoslávie a které vyvrcholilo tzv. \"Druhou křišťálovou nocí\" v březnu 2004. Byly podnikány útoky proti vojákům KFOR, kdy docházelo zejména k ostřelování konvojů této mise či byly nastražovány miny. TKM též začala podněcovat, vyzbrojovat albánské separatisty v sousedním Srbsku a Makedonii, posílala tam své ostřílené velitele, Národní osvobozenecké armádě Makedonie dodávala zbraně.\n\nSvou roli ve vývoji situace hrálo předstírání mezinárodních sil, že bojovníci UÇK byli odzbrojeni. Jednotky KFOR sice podnikly razii proti vlastníkům nelegálně držených zbraní, ale její výsledky byly tristní a to i přesto, že existovaly podložené zprávy o tom, že do Kosova proudí ilegálně stále větší množství zbraní. Mezinárodní organizace rezignovaly na politiku, jež by dočasně např. formou protektorátu zřídila v Kosovu demokratické instituce, které nakonec požadovali i samotní obyčejní Albánci. Místo toho přijala vůči bývalé UÇK politiku appeasementu. KFOR se dostala do podřadné role \"hlídačů,\" kteří měli od sebe oddělovat Albánce od živořících nealbánských menšin. A ani to se jí vždy nedařilo.\n\nPo pádu Miloševičovy vlády v Jugoslávii byl zpracován plán stabilizace, který byl schválen jak novou jugoslávskou vládou, tak i Evropskou unií, Washingtonem i Moskvou. Představiteli bývalé UÇK, která se stala fakticky vůdčí silou v Kosovu, byl prakticky odmítnut. Někteří světoví politici se sice v průběhu mise v Kosovu stále snažili o to, aby bylo dodržováno usnesení Rady bezpečnosti č. 1244 a aby si mezinárodní organizace zjednaly pořádek, ovšem bezvýsledně. Mise UNMIK a KFOR v Kosovu nebyla schopna dosáhnout jediného reálného cíle – ani bezpečí lidí, ani svobodného pohybu, nemluvě o vytváření podmínek pro rozvoj demokratických institucí v mnohonárodnostní společnosti. Jediným hmatatelným výsledkem politiky vůči Kosovu je přísun peněz z EU. Vládu v Kosovu tak fakticky převzali politici, kteří jsou úzce spjati s bývalou UÇK a mezinárodním organizovaným zločinem. Tyto struktury sice vytvořily navenek zdání demokracie založením politických stran, ovšem reálnou moc v zemi drží kosovská mafie.\n\nParlament autonomní oblasti vyhlásil dne 17. února 2008 v 15.50 SEČ nezávislost na Srbsku a prohlásil Kosovo za demokratický, světský a multietnický stát, oficiální orgány a představitelé Srbska však nezávislost odmítají uznat a považují oblast nadále za součást Srbska, postoj ostatních států není jednotný.\n\nNezávislost Kosova již uznalo 109 zemí a většina členů Evropské unie včetně Spojeného království, Francie a Itálie. Slovy ministryně zahraničí Riceové uznaly oficiální samostatnost Kosova i Spojené státy. S nimi také Turecko. V říjnu 2008 nezávislost Kosova uznaly i Černá Hora a Makedonie, dosavadní spojenci Srbska.\n\nProti uznání samostatného státu Kosovo vystupují zejména Srbsko, Rusko, dále například Řecko, Španělsko, Kypr, Rumunsko, Slovensko. Srbská pravoslavná církev vyzvala vládu, aby do Kosova vyslala armádu.\n\nMinistr zahraničních věcí České republiky Karel Schwarzenberg v minulosti prohlásil, že jeho úřad uzná nezávislost Kosova, až tak učiní většina evropských zemí a v případě zodpovědného chování nejvyšších kosovských činitelů. Proti uznání nezávislosti se vyjádřili například prezident Václav Klaus, Jiří Paroubek, Miloš Zeman, Miloslav Ransdorf, z řad českých občanů se proti uznání Kosova zformovalo několik petičních výborů. Vláda České republiky ale i přesto o uznání nezávislosti Kosova rozhodla, a to dne 21. května 2008 v Teplicích, byť tento bod nebyl na jejím programu. Prezident Klaus dva dny po uznání Kosova Českou republikou přijal srbského velvyslance a ujistil ho, že „na vztazích Čechů k Srbům se nic nemění.\n\nPodporu odtržení Kosova od Srbska přirovnávají její mnozí odpůrci k novému Mnichovskému diktátu.\n\nOdmítání samostatnosti Kosova přirovnávaní její mnozí stoupenci k souhlasu s existencí Protektorátu Čechy a Morava v letech 1939–1945.\n\n8. října 2008 schválilo Valné shromáždění OSN žádost Srbska, aby legálnost vyhlášení nezávislosti Kosova přezkoumal mezinárodní soudní dvůr v Haagu, který 22. července 2010 rozhodl, že vyhlášením nezávislosti nebylo porušeno mezinárodní právo.\n"}
{"id": "474743", "url": "https://cs.wikipedia.org/wiki?curid=474743", "title": "Velomobil", "text": "Velomobil\n\nVelomobil je dopravní prostředek poháněný lidskou silou vybavený karoserií za účelem ochrany jezdce před vlivy počasí a pro zlepšení aerodynamických vlastností vozidla. Nejčastěji svou konstrukcí vychází z lehokol a tříkolek, ke kterým je přidán obal. Existuje několik komerčních výrobců a často jsou velomobily také stavěny nadšenci podomácku. Některé velomobily nechávají hlavu jezdce vykukovat, což umožňuje lepší sledování provozu a chlazení, ale vystavuje hlavu nepřízni počasí. Ve většině případech jde o vozidlo pro jediného jezdce. V českém prostředí byly velomobily popularizovány pod názvem šlapohyb v seriálu Rychlé šípy.\n\nJako počátek historie velomobilů bývá uváděna činnost Francouze Charlese Mocheta. Ten z obavy o bezpečí svého syna vyrobil šlapací nemotorovou čtyřkolku\n. Tato čtyřkolka se stala základem pro velomobily s částečnou karosérií, které Mochet a posléze jeho syn vyráběli pod jménem Velocar v třicátých a čtyřicátých letech dvacátého století. Jejich většímu rozšíření zabránil nástup levných automobilů a ani dočasný nedostatek benzínu za druhé světové války, který popularitu dopravy lidskou silou oživil, nevedl k masovějšímu rozšíření Velocaru. Po válce začala firma vyrábět alternativy Velocaru se spalovacím motorem, lehká mikroauta.\nVálka vzbudila zájem o velomobily také ve Švédsku, kde se prodalo na sto tisíc kopií plánů k velomobilu Fantom. Pouhý zlomek zájemců ovšem přešel od nákupu až k samotné stavbě a dokončených Fantomů bylo velmi málo. Plány na Fantoma se sice stále prodávaly dál (a lze je koupit i dnes), ale i ve Švédku po konci války opět ovládly v oblasti kapotovaných vozidel trh automobily se spalovacím motorem.\nVe Spojených státech amerických bylo nejblíže velomobilu vozítko pro dvě osoby People powered vehicle v době ropné krize v sedmdesátých létech, ale ani to nezaznamenalo úspěch a i ono upadlo v zapomnění.\n\nVelomobily stále zaostávají v popularitě jak za jízdními koly, tak za automobily. Všichni současní výrobci vyrábějí a prodávají pouze nevelké množství kusů a velomobilistický průmysl si tak zachovává malovýrobní charakter. Patrně největším výrobcem v současnosti je nizozemská firma Velomobiel.nl, založená v roce 1999 (2001 pod názvem Velomobiel.nl). V roce 2009 vyjelo z této firmy sídlící ve městě Dronten 98 nových velomobilů.\nOd osmdesátých let jsou v Dánsku v prodeji velomobily značky Leitra, které jsou částečně inspirovány Fantomem, a které tak lze považovat za velomobily s velmi dlouhou tradicí.\nV osmdesátých letech se také objevil ojedinělý pokus o masovou výrobu velomobilů, když Clive Sinclair ze Spojeného království začal prodávat kapotovanou tříkolku s pomocným elektrickým pohonem pod jménem Sinclair C5. Prodáno jich bylo pouze dvanáct tisíc a finančně se jednalo o fiasko. Vozítko mělo řadu problémů — bylo poměrně těžké, neumožňovalo polohování sedadla ani pedálů a tak ani pohodlné šlapání, nemělo převodovku, která by umožňovalo pohodlné zdolávání kopců.\nKromě Leitry je dnes možné koupit řadu jiných značek velomobilů, například Alleweder, Cab-bike, výrobky firmy Velomobiel.nl, Flevobike a dalších.\n\nKoncepce a hodnocení potenciálů levných velomobilů pro každodenní cesty, a taky strategie k docílení potřebné poptávky pro hromadnou výrobu byli předmětem výzkumného projektu \"RegInnoMobil\".\n\nIdeální velomobil by měl splňovat mnoho protichůdných vlastností:\n"}
{"id": "474749", "url": "https://cs.wikipedia.org/wiki?curid=474749", "title": "Generali Ladies Linz 2009", "text": "Generali Ladies Linz 2009\n\nTenisový turnaj WTA Generali Ladies Linz 2009 se konal ve dnech 12. až 18. října v rakouském Linci, v hale na kurtech s tvrdým povrchem. Odměny činily 220 000 USD.\n\n\n"}
{"id": "474750", "url": "https://cs.wikipedia.org/wiki?curid=474750", "title": "Muž z prvního století", "text": "Muž z prvního století\n\nMuž z prvního století je česká filmová satirická sci-fi komedie natočená režisérem Oldřichem Lipským v roce 1961. Do kin byl film uveden na jaře roku 1962.\n\nNěkdy v druhé půli 20. století se chystá start první české kosmické lodi. Poslední úpravy v ní provádí čalouník Josef (hraje jej Miloš Kopecký) a omylem loď odstartuje. Doletí k planetě \"Modrá hvězda\" a s obyvatelem planety Adamem (Radovan Lukavský) se oba vrátí na Zem, kde uběhlo 600 let. Josef se projeví jako přízemní sobec typický pro roky výroby filmu a skončí proto na psychiatrii. Odtud uprchne a s pomocí neviditelného Adama se v lodi vrátí do své doby (první století po letu Sputniku), kam svou povahou patří\n\nFilm získal na Festivalu českých a slovenských filmů v Košicích roku 1962 \"Cenu za veselohru\" a téhož roku i \"Cenu Československé kritiky\".\n\nFilm měl pracovní název \"Zavinil to Einstein\" a režisér Lipský příběh pojal jako veselohru. Postavy lidí z budoucnosti působí všedně a za nedotažený je považován i celý motiv. Byl kladně hodnocen herecký výkon Miloše Kopeckého, vlažný byl Radovan Lukavský. Zahrála si zde\nAnita Kajlichová, tehdy známá z televizního pořadu 10x odpověz.\n\n"}
{"id": "474751", "url": "https://cs.wikipedia.org/wiki?curid=474751", "title": "Dominion (karetní hra)", "text": "Dominion (karetní hra)\n\nDominion je moderní karetní hra z roku 2008, jejímž autorem je Donald X. Vaccarino a vydavatelem firma Rio Grande Games. Do Česka hru dováží firma Albi a prodává se kompletně v češtině.\n\nKaždý hráč má balíček karet, který představuje jeho říši (dominium). Během hry si s jejich pomocí do balíčku dokupuje další karty, které mu přinesou další možnosti ve hře a body po jejím skončení. Tvorbou vlastního balíčku karet hra připomíná sběratelské karetní hry.\n\nKarty se dělí na čtyři druhy:\n\nNa začátku hry má každý hráč balíček složený ze 7 měďáků a 3 statků. Na stůl se vyloží hromádky zbylých peněžních a bodových karet. K nim se přidá 10 z celkem 25 různých druhů karet království (zpravidla akční karty), které si hráči budou moci v průběhu hry dokupovat. Těchto deset karet je možné vybrat různě: buď využít jeden z pěti doporučených herních scénářů, nebo je možné deset karet náhodně vylosovat, nebo se na nich hráči mohou dohodnout apod. Právě možnost vybrat pro každou hru jiných deset karet dodává hře velkou variabilitu, neboť počet všech možných kombinací 10 karet z 25 je\n\nformula_1\n\na pro každou kombinaci má hra trochu jiný průběh a vyžaduje jinou strategii.\n\nHráči se v tazích střídají po směru hodinových ručiček. Tah každého hráče se skládá ze tří fází:\n\nHra končí v okamžiku, kdy jsou rozebrány tři hromádky karet nebo kdy je rozebrána hromádka karet provincií. Vítězí hráč, jehož bodové karty v balíčku dávají dohromady nejvyšší bodový součet.\n\nBodové karty jsou sice nezbytné k vítězství, ale během hry jsou naopak škodlivé, neboť nemají žádnou funkci a hráč se kvůli nim nedostane k potřebným akčním a peněžním kartám. Proto je důležité zpočátku nakupovat akční a peněžní karty a vystihnout ve hře okamžik, kdy je nutné začít nakupovat bodové karty. Začne-li je hráč kupovat příliš brzy, bude si je později ve hře dobírat a kvůli nim nebude mít na ruce akční a peněžní karty, které bude potřebovat. Naopak začne-li je kupovat pozdě, bude mít po skončení hry málo bodů.\n\nProtože lze zahrát jen jednu akční kartu za tah a všechny zbylé karty z ruky se odhazují, nemělo by v balíčku být příliš mnoho akčních karet. Jinak se může stávat, že hráč bude mít na ruce několik akčních karet, ale bude smět zahrát jen jednu z nich a ostatní bez užitku odhodí. Z tohoto důvodu jsou cenné akční karty, které umožňují zahrát další akci ve stejném tahu. Je důležité vybírat karty při nákupu tak, aby spolu co nejlépe spolupracovaly.\n\nRozšíření se vydávají ve formě dalších karet království, které lze přidávat ke kartám ze základní sady, aby poskytly nové možnosti výběru deseti karet pro hru.\n\nRozšíření Intrigue vyšlo v červenci roku 2009, v češtině pod názvem Intriky v roce 2010. Obsahuje 25 nových karet království, navíc také základní peněžní a bodové karty, takže k hraní Intrik není zapotřebí základní sada. Novinkou tohoto rozšíření jsou karty dvou druhů najednou (např. současně peněžní a bodová karta).\n\nIntrigue také přináší pravidla pro hru až 6 hráčů a pro hru až 8 hráčů na dvou stolech.\n\nRozšíření Seaside vyšlo v říjnu roku 2009, v češtině pod názvem Pobřeží v roce 2010. Toto rozšíření neobsahuje základní bodové a peněžní karty, takže není možné je hrát samostatně. Obsahuje 26 nových karet království s tématem námořních plaveb a objevů. Novinkou jsou oranžové karty dlouhodobých akcí, které se hrají podobně jako akční karty, ale po zahrání se namísto odhození vyloží na stůl a v dalším tahu přinesou hráči, který je zahrál, nějakou další výhodu.\n\nRozšíření Alchemy vyšlo v květnu roku 2010, v češtině pod názvem Alchymie v roce 2012. Obsahuje 12 nových karet království s tématem alchymistických pokusů. Novinkou je nový druh peněžní karty – karta lektvaru (Elixír), která se kupuje a platí se s ní obdobně jako s peněžními kartami, ale namísto peněz poskytuje lektvar, který je nutný k zakoupení některých karet z této sady.\n\nRozšíření Prosperity vyšlo v říjnu roku 2010, v češtině pod názvem Prosperita v roce 2012. Obsahuje 25 karet království a navíc další základní peněžní a bodové karty, s nimiž se zachází stejně jako s původními – platinovou minci (cena 5 mincí) a kolonii (hodnota 10 bodů). Motivem této sady je bohatství, obsahuje tedy peněžní karty s určitými schopnostmi, karty pracující s peněžními kartami a silné drahé karty.\n\nRozšíření Cornucopia vyšlo v červnu roku 2011, v češtině pod názvem Roh hojnosti v roce 2012 . Jeho tematikou je oslava podzimu – podzimní sklizeň, podzimní oslavy. Obsahuje 13 nových karet království a 5 nových karet odměn. Jejich společnou herní mechanikou je variabilita karet – rozšíření obsahuje karty, které hráče odmění za to, že má v balíčku, v ruce nebo ve hře různé karty, stejně jako karty, které mu k tomu dopomohou.\n\nRozšíření Hinterlands vyšlo v říjnu roku 2011, v češtině pod názvem Vzdálené kraje v roce 2013. Obsahuje 26 karet království. Hlavní novinkou tohoto rozšíření je, že přináší karty, které vám poskytnou okamžitý efekt, jakmile je koupíte nebo získáte. Například pohraniční vesnice vám umožní získat další kartu, která je levnější než pohraniční vesnice. Kramáře zas můžete ukázat z ruky a získat stříbrňák místo karty, kterou byste si měli vzít.\n\nRozšíření Dark Ages vyšlo v srpnu 2012 v anglické verzi. V češtině se jmenuje Temné časy. V této hře jde hlavně o zahazování na smetiště. Obsahuje nové typy karet: Útočiště (červená), Ruiny (tmavě červená), Rytíře a Plenitele (obě dvě bílé). Karty ruin mají negativní účinek, proto je dáváte protihráčům.\n\nRozšíření Guilds vyšlo v červnu 2013 v anglické verzi. Obsahuje 13 karet království, rozšíření se zaměřuje na cechy a řemesla.\n\nKromě rozšířujících sad jsou občas vydávány i samostatné karty království, tzv. promo karty.\n\n\nV Česku se od roku 2010 koná série turnajů v Dominionu nazvaná Dominion Tour. Skládá se ze zhruba deseti hlavních turnajů a mnoha místních. Turnaje se hrají s těmito sadami:\n\nSpecialitou turnaje jsou na míru šitá pravidla pro losování karet. Počínaje druhou hrou je vylosováno 13 karet, ze kterých si každý stůl vybere 10, se kterými hraje.\n\nNejlepší hráči postupují do finálového turnaje o mistrovský pohár, které se odehraje během akce Deskohraní v Praze. Dosavadní vítězové:\n\n\n\n\nDominion se všemi dosud vydanými rozšířeními je možné hrát na Internetu na webu BrettSpielWelt. Oficiální stránka pro online Dominion je Goko.\n\n"}
{"id": "474753", "url": "https://cs.wikipedia.org/wiki?curid=474753", "title": "Ochmet evropský", "text": "Ochmet evropský\n\nOchmet evropský (\"Loranthus europaeus\") je poloparazitický opadavý keř z čeledě ochmetovité (\"Loranthaceae\"). Je to jediný zástupce rodu ochmet v Evropě a roste i v České republice.\n\nOchmet evropský je řazen mezi okrasné rostliny. Je to botanicky zajímavá, ale jinak škodlivá, cizopasící dřevina. Ochmet je poloparazitický opadavý keřík rostoucí na dubech, kaštanovníku setém, ojediněle i na jiných listnatých dřevinách, sám je hostitelem jmelí bílého pravého (hyperparazitizmus) a také sám sobě (autoparazitizmus). Plody ochmetu konzumují drozd brávník a brkoslav severní a tím se množí, stejně jako jmelí se samovolně nerozrůstá po větvích ale musí se po stromě rozmnožit semeny. Dorůstá do kulovitých keřů až 2 metry v průměru.\nNezralé plody ochmetu sloužily ptáčníkům jako přírodní surovina k přípravě kvalitního lepu používaného při tradiční čižbě (lovu drobných ptáků).\n\nKeříčkovité, chomáčovité výhony, později kulovité keřovité útvary zřejmé především po opadu listí.\n\nDuby, v Česku jsou to dub letní, dub zimní, nepůvodní druh dub červený, dub cer a také ojediněle roste sám na sobě tzv. autoparazitizmus ( stejně jako u autoparazitizmu jmelí bílého pravého může růst samičí rostlina na samčí a naopak).\n\nV rámci české květeny je možná záměna se jmelím bílým (\"Viscum album\").\n\nOslabování hostitele vede k významnému poškození a úhynu.\n\nV případě napadení rostlin ochmetem je důležité včasné odstranění organismu patogena až do zdravého dřeva, tvoří sací kořeny. Překrytí napadených částí plastovou fólií.\n\nLOAEU\n\n"}
{"id": "474754", "url": "https://cs.wikipedia.org/wiki?curid=474754", "title": "Nickelodeon (televizní stanice)", "text": "Nickelodeon (televizní stanice)\n\nNickelodeon (často zkracováno na Nick) je americká kabelová televizní stanice, vlastněná společností MTV Networks. Sídlo společnosti se nachází v New Yorku. Stanice je programově zaměřena převážně na diváky ve věku 5-10 let a v ranních hodinách o víkendu na diváky ve věku 2-5 let. Stanice vysílá televizní seriály a někdy i filmy ze své vlastní i cizí produkce.\n\nStanice vznikla 1. prosince 1977 pod názvem Pinwheel, od 1. dubna 1979 užívá název Nickelodeon. Během 90. let 20. století expandoval Nickelodeon do Evropy a Asie.\n\n"}
{"id": "474756", "url": "https://cs.wikipedia.org/wiki?curid=474756", "title": "Kustovnice", "text": "Kustovnice\n\nKustovnice (\"Lycium\") je rod rostlin z čeledi lilkovitých (\"Solanaceae\"). Zahrnuje asi 80 druhů, rozšířených v mírných a subtropických oblastech obou polokoulí. Kustovnice jsou keře s drobnými listy a málo nápadnými květy. Některé druhy mají sukulentní listy. Kustovnice cizí je pěstována v České republice jako okrasná rostlina a v teplejších oblastech zdomácněla. Plody kustovnice cizí a kustovnice čínské jsou známy jako godži a jsou populární jako doplněk zdravé výživy.\n\nKustovnice jsou opadavé nebo stálezelené, přímé nebo převisavé keře. Rostliny jsou často silně větvené a s kolcovými trny. Odění se skládá z jednoduchých chlupů. Listy jsou drobné, jednoduché, celistvé, řapíkaté nebo přisedlé, bylinné až silně dužnaté (sukulentní), obvykle nahloučené na koncích krátkých větévek. Květy jsou dlouze stopkaté, jednotlivé nebo po několika ve svazečcích v úžlabí listenů. Kalich je zvonkovitý, zakončený 2 až 5 zuby nebo laloky. Koruna je nálevkovitá až zvonkovitá, s krátkou korunní trubkou a většinou s rozestálými koncovými laloky. Tyčinek je 5 (výjimečně pouze 4), jsou přirostlé spodní částí nitek v korunní trubce a většinou vyčnívají z květů. Semeník je dvoupouzdrý, čnělka je tenká, zakončená hlavatou bliznou. Každé pouzdro semeníku obsahuje 1 až mnoho vajíček. Bobule jsou kulovité až podlouhlé, červené, žluté, oranžové nebo černé, se zbytky vytrvalého kalicha. Semena jsou zploštělá.\n\nRod kustovnice zahrnuje asi 80 druhů. Je rozšířen v mírném pásu a subtropech zejména v jižní části Jižní Ameriky a v jižní Africe, v menší míře i v mírných oblastech Asie a Evropy.\n\nDo Evropy (konkrétně do Spojeného království) se kustovnice čínská poprvé dostala v roce 1730, kdy si ji ze svých cest přivezl Archibald Campbell, třetí vévoda z Argyllu. Goji má po něm jeden ze svých anglických názvů - \"Duke of Argyll's tea tree\".\n\nV České republice není žádný druh kustovnice původní. Kustovnice cizí je vysazována jako okrasná dřevina a široce zdomácněla zejména v teplejších oblastech republiky. V Evropě rostou celkem 4 původní druhy kustovnice. V téměř celém Středomoří je rozšířena kustovnice evropská, místy (Řecko, Pyrenejský poloostrov aj.) i kustovnice \"Lycium intricatum\". V Řecku, na Krétě a Sicílii roste \"Lycium schweinfurthii\". Z východního Ruska je uváděna kustovnice ruténská (\"L. ruthenicum\"). Některé cizokrajné kustovnice v Evropě zplaňují. Mimo široce zdomácnělé kustovnice cizí občas zplaňuje kustovnice čínská a v jižní Evropě druh \"Lycium afrum\".\n\nVe větvích, listech i plodech kustovnice cizí je obsažen jedovatý lycin.\n\n\nKustovnice cizí je v České republice pěstována jako okrasná dřevina. Vytváří nepropustné porosty. Je ozdobná zejména obloukovitě převisajícími větvemi a červenými plody. Používá se např. k ozelenění ploch kolem dálnic, zejména na stanovištích kde ostatní rostliny selhávají. Silně odnožuje a může se stát obtížným a nebezpečným plevelem.\nŘidčeji se pěstují v ČR jako okrasné keře i jiné druhy kustovnic, zejména kustovnice bledá s přímými větvemi nebo beztrnná kustovnice čínská.\n\nPlody kustovnice cizí, kustovnice čínské a jejich hybridů jsou známy jako goji nebo godži a sušené jsou prodávány zejména v obchodech se zdravou výživou. V Číně je godži velmi populární jako tonifikační prostředek. Odvar z plodů a kůry z kořene kustovnice čínské je využíván v tradiční čínské medicíně.\n\nKustovnice jsou nenáročné, světlomilné dřeviny odolné vůči suchu. Daří se jim zejména v lehkých, vápenatých půdách a snášejí i půdy velmi písčité. Netrpí chorobami a dobře snášejí zakouřené ovzduší. Množí se snadno dřevitými nebo kořenovými řízky. Vzácnější druhy je možno množit též výsevem semen, která je třeba ihned po sklizni stratifikovat.\n\n"}
{"id": "474761", "url": "https://cs.wikipedia.org/wiki?curid=474761", "title": "Fingerprinting", "text": "Fingerprinting\n\nFingerprinting může být:\n"}
{"id": "474768", "url": "https://cs.wikipedia.org/wiki?curid=474768", "title": "HP Open 2009", "text": "HP Open 2009\n\nTenisový turnaj WTA HP Open 2009 se konal ve dnech 12. - 18. října v japonské Ósace, venku na kurtech s tvrdým povrchem. Odměny činily 220 000 USD.\n\n\n"}
{"id": "474774", "url": "https://cs.wikipedia.org/wiki?curid=474774", "title": "Polymorfismus délky restrikčních fragmentů", "text": "Polymorfismus délky restrikčních fragmentů\n\nPolymorfismus délky restrikčních fragmentů (RFLP – \"restriction fragment length polymorphism\", vyslovováno někdy „riflip“) je označení pro jev, při němž se po rozštěpení několika vzorků DNA od různých jedinců pomocí zvláštních enzymů (restrikčních endonukleáz) projeví rozdíly v délce takto vzniklých DNA restrikčních fragmentů, které jsou detekovatelné prostřednictvím gelové elektroforézy. Rozdíly jsou způsobeny odchylkami ve stavbě původních řetězců DNA (v jejich sekvenci), buďto obsahují rozpoznávací řetězec nukleotidů pro restrikční endonukleázy (restrikční místo) a může dojít ke štěpení dvoušroubovice DNA, nebo restrikční místo neobsahují a ke štěpení nedojde. \n\nRFLP byla první obecně rozšířenou metodou analýzy DNA, má praktické využití v postupech, které zjišťují genetické rozdíly mezi několika jedinci jednoho druhu. Před rozvojem ostatních technik byla důležitým nástrojem pro mapování genomu, lokalizaci genů pro genetické poruchy, hodnocení rizika onemocnění a testování otcovství. Příkladem praktického využití může být prenatální test na srpkovitou anémii. Zde konkrétně je podkladem pro takové testy polymorfismus délky restrikčních fragmentů genu pro beta-globin. Podobné metody využívá také genetická daktyloskopie určená k zjišťování identity osob . \n\nZákladem RFLP je štěpení izolované DNA restrikčními endonukleázami. Běžně se používají takové, které štěpí tzv. palindromatické sekvence, tedy ty, které mají stejné pořadí basí, čteme-li je v opačných směrech od štěpného místa. Příkladem používaných enzymů může být EcoRI izolovaný z bakterie \"Escherichia coli\", nebo HindIII (\"Haemophilus influenzae\"), HpaI (\"Haemophilus parainfluenzae\"),či AluI (\"Arthrobacter luteus\"). První dva jmenované enzymy stříhají molekulu DNA tak, že vznikají \"lepivé, kohezní\" konce (angl. sticky ends), užitím dalších dvou pak lze získat úseky DNA s \"tupými\" konci (angl. blunt ends).\nPo štěpení DNA jedním nebo více restrikčními enzymy jsou vzniklé fragmenty separovány pomocí gelové elektroforézy (DNA má uniformní negativní náboj a její fragmenty putují od katody k anodě, přičemž jejich mobilita závisí pouze na jejich velikosti). Získaný vzor na gelu nemusí být zřetelný, proto se cílí na vybrané úseky\n\nPoužívá se tzv. \"Southernův přenos\" (angl. Southern blotting, the blotting paper = piják) k přenesení DNA z gelu na pevné médium, membránu z nitrocelulózy nebo nylonu, přičemž je zachována poloha jednotlivých fragmentů DNA. K membráně se přidá specifická jednovláknová sonda, tou může být definovaný gen nebo segment DNA či RNA známého původu označený radioaktivní chemikálií, či chemoluminiscenční látkou. Používají se buď lokusově specifické sondy (např. pro biosystematické studie rostlin je využívána ribozomální RNA), nebo multilokusové, schopné rozeznat opakující se sekvence (VNTR).\n\nU fragmentů, které jsou komplementární k DNA sondy, dojde k hybridizaci. Po následném vymytí zůstanou na membráně pouze ty, které hybridizovaly.\n\nRFLP je první metoda, která byla využívána pro mapování genomu. Prostřednictvím srovnání výsledků získaných za použití různých restrikčních enzymů vznikla v roce 1987 první genetická mapa lidského genomu. Významná je i aplikace v lékařství. Na základě RFLP byly odhaleny pozice některých genů, jejichž mutace mohou mít patologické projevy (např. byl takto lokalizován gen BRCA1, jehož mutace je prekurzorem rakoviny prsu a vaječníků, či gen cystické fibrózy (CFTR)). \nRFLP byla též používána pro identifikaci osob, či určování otcovství. V neposlední řadě nalezla uplatnění ve fylogeografii a biosystematice rostlin a živočichů .\n\nVlastní metoda RFLP vyžaduje relativně velké množství DNA, proto se dnes častěji používají metody založené na PCR. Výchozí množství DNA pro RFLP lze prostřednictvím PCR také zvýšit, jedná se pak o tzv. PCR-RFLP, jednou z odvozených metod je tzv. T-RFLP (Terminal RFLP), která je používaná pro analýzu environmentálních vzorků (např. porovnání mikrobiálních společenstev).\n\n\n"}
{"id": "474785", "url": "https://cs.wikipedia.org/wiki?curid=474785", "title": "Zdeněk Ornest", "text": "Zdeněk Ornest\n\nZdeněk Ornest, rodným jménem Zdeněk Ohrenstein (10. ledna 1929 Kutná Hora – 4. listopadu 1990 Praha) byl český herec.\n\nPocházel ze židovské rodiny, která byla umělecky založena. Jeho starší bratr Jiří Orten byl známý český básník, druhý bratr Ota Ornest pak významný český divadelník, hercem je i jeho synovec Jiří Ornest a herečkami jeho neteře Hana Ornestová a Ester Janečková. Za války byl jako dítě vězněn v terezínském ghettu, odkud byl převezen do Osvětimi a do koncentračního tábora v Dachau.\n\nPo válce maturoval na kutnohorském gymnáziu a poté studoval herectví na Pražské konzervatoři, která byla během jeho studií přeměněna na pražskou DAMU. Zde absolvoval v roce 1950. První angažmá získal v Krajském divadle v Olomouci, odkud v roce 1952 přešel do Hudebního divadla v Nuslích (dnešní Divadlo Na Fidlovačce). V letech 1962 až 1990 hrál v pražském libeňském divadle S. K. Neumanna (dnešní Divadlo pod Palmovkou), kde hrál významné role, mj. v inscenacích O. Krejči (P. Corneille: Magická komedie, 1975). Krátce před svou smrtí na popud svého bratra, režiséra a překladatele Oty Ornesta, působil v Městských divadlech pražských. Zemřel náhle za nevyjasněných okolností na vlakovém přejezdu v Dejvicích v listopadu 1990.\n\nMěl velmi kultivované vystupování, na divadle, ve filmu i v televizi velmi často hrával různé intelektuály, úředníky, lékaře, učitele apod. Jeho dobrá dikce jej předurčovala i pro hereckou práci v rozhlase a v dabingu. Skvěle recitoval, mj. verše svého bratra J. Ortena.\n\n\n"}
{"id": "474786", "url": "https://cs.wikipedia.org/wiki?curid=474786", "title": "Petrosaviaceae", "text": "Petrosaviaceae\n\nPetrosaviaceae je čeleď jednoděložných rostlin, řazená do samostatného řádu Petrosaviales.\nČeleď zahrnuje pouze dva rody a 3 až 4 druhy. Je rozšířena výhradně v Asii. Rod \"Japonolirion\" obsahuje jediný druh, který je endemitem Japonska. Zástupci rodu \"Petrosavia\" jsou nezelené, mykoheterotrofní byliny, které se vyskytují ve východní, jihovýchodní a jižní Asii. Taxonomická pozice obou rodů zůstávala po dlouhou dobu nevyjasněná a v jedné čeledi se sešly až v systému APG III z roku 2009 na základě výsledků fylogenetických studií.\n\nZástupci čeledi jsou vytrvalé byliny. Oba rody mají zcela rozdílný vzhled. Zástupci rodu \"Petrosavia\" jsou nezelené byliny bělavé až nahnědlé barvy, vyživující se mykoheterotrofně prostřednictvím symbiotických hub. Vegetativní části jsou redukované, listy jsou přeměněné na blanité, nezelené šupinky přitisklé k lodyze. Naproti tomu \"Japonolirion osense\" je zelená bylina s přízemní růžicí čárkovitých až čárkovitě kopinatých, celokrajných listů se souběžnou žilnatinou. Pro oba rody je společná přímá, nevětvená lodyha a podzemní, sympodiálně větvený, šupinatý oddenek. Květy jsou oboupohlavné, pravidelné, trojčetné, uspořádané ve vrcholových hroznech, chocholících nebo okolících. Okvětní lístky jsou volné, po třech ve dvou kruzích. Vnější okvětní lístky jsou kratší a užší než vnitřní. Tyčinek je 6 ve 2 kruzích. Jsou buď volné (\"Japonolirion\") nebo přirostlé k pestíkům a vnitřním okvětním lístkům (\"Petrosavia\"). Gyneceum je částečně srostlé ze tří plodolistů s volnými čnělkami, u rodu \"Japonolirion\" svrchní se stopkatými pestíky obsahujícími po 4 až 6 vajíčkách, u rodu \"Petrosavia\" polospodní s přisedlými pestíky, obsahujícími mnoho vajíček. Plodem je tobolka. Semena jsou drobná, u rodu \"Petrosavia\" křídlatá.\n\nČeleď zahrnuje pouze 3 až 4 druhy (podle taxonomického pojetí) ve 2 rodech a je rozšířena výhradně v Asii. Rod \"Japonolirion\" je monotypický, obsahuje tedy pouze jeden druh, \"Japonolirion osense\". Vyskytuje se jako endemit pouze v Japonsku a je to jedna z nejvzácnějších kvetoucích rostlin Japonska. Roste pouze na třech lokalitách, z nichž dvě (hory Shibutsu a Tanigawa) se nacházejí na ostrově Honšú a jedna (hora Toikanbetsu) na ostrově Hokkaidó. Rostliny rostou na alpínských loukách na hadcovém podloží v nadmořských výškách mezi 1400 a 1600 metrů.\n\nRod \"Petrosavia\" zahrnuje 2 nebo 3 druhy (podle pojetí) a je rozšířen ve východní a jihovýchodní Asii od Japonska přes Čínu a Indočínu po ostrovy jihovýchodní Asie. V roce 2018 byl uveřejněn nález \"Petrosavia sakuraii\" z indického státu Arunachal Pradesh, čímž se areál rodu rozšiřuje i na Indický subkontinent. Zástupci rodu \"Petrosavia\" rostou ve stinném podrostu horských deštných lesů až do nadmořských výšek okolo 2300 metrů.\n\nŘád \"Petrosaviales\", obsahující jedinou čeleď \"Petrosaviaceae\", představuje podle výsledků fylogenetických studií společně s řády \"Acorales\" a \"Alismatales\" jednu z bazálních vývojových větví jednoděložných rostlin.\n\nZařazení obou rodů čeledi \"Petrosaviaceae\" v taxonomickém systému jednoděložných rostlin bylo po dlouhý čas zcela nevyjasněné a v taxonomických systémech založených na morfologii ani mezi nimi nebyla nalezena souvislost.\nV prvním vydání systému APG z roku 1998 byly oba rody řazeny do samostatných čeledí, které byly ponechány spolu s dalšími 3 čeleděmi jednoděložných nezařazené do řádu. Teprve v roce 2000 molekulární studie ukázaly souvislost mezi oběma rody, respektive čeleděmi. V systému APG II, vydaném v roce 2003, jsou již oba rody sloučeny do čeledi \"Petrosaviaceae\", která je ale opět ponechána nezařazená do řádu. V systému APG III z roku 2009 pak byl publikován nový řád \"Petrosaviales\" a bylo vyjasněno jeho celkové zařazení v systému jednoděložných rostlin.\n\nRod \"Petrosavia\" popsal v roce 1871 Odoardo Beccari na základě materiálu dovezeného z Bornea. Typový druh je \"Petrosavia stellaris\". O 20 let později byla nalezena další rostlina na Malajském poloostrově. Na materiálu však byly nalezeny znaky neodpovídající popisu první rostliny a druh byl v roce 1895 popsán jako \"Protolirion paradoxum\". Mýlka byla odhalena až v roce 1933, kdy byly obě rostliny ztotožněny. V roce 1929 byl popsán z Číny nový druh \"Petrolirion sinii\", později rovněž přeřazený do rodu \"Petrosavia\". Předtím, okolo roku 1903, byl nalezen jiný druh v Japonsku a Číně. Autor (Tomitarô Makino) nerozpoznal souvislost s již známými rostlinami a popsal jej jako nový rod, \"Miyoshia sakuraii\". Později byla pro tento rod ustavena nová čeleď, \"Miyoshiaceae\", a roce 1941 dokonce nový řád, \"Miyoshiales\". V rámci čeledi \"Miyoshiaceae\" byly na základě morfologie generativních orgánů rozlišovány 3 rody: \"Petrosavia\", \"Protolirion\" a \"Miyoshia\". V roce 1959 byla čeleď \"Petrosaviaceae\", publikovaná v roce 1934, zařazena mezi \"nomina conservanda\" a nahradila čeleď \"Miyoshiaceae\". Do vymezení rodů byl vnesen řád v roce 1984. Tatsuyuki Ohba\nvřadil všechny 3 známé druhy do rodu \"Petrosavia\", neboť došel k závěru, že odlišnosti v architektuře květenství a pozici semeníku nejsou dostatečným podkladem pro jejich oddělení na rodové úrovni.\nPozice čeledi \"Petrosaviaceae\", resp. rodu \"Petrosavia\", v taxonomickém systému zůstávala dlouho nevyjasněná. Po počátečním zařazení rodu \"Petrosavia\" do čeledi \"Melanthiaceae\" byly uvažovány příbuzenské vztahy s řádem \"Alismatales\", s rovněž saprofytní čeledí \"Triuridaceae\" nebo s čeledí \"Scheuchzeriaceae\". Druh \"Petrosavia sinii\" není v současnosti často uznáván a je brán jako synonymum \"P. sakuraii\".\n\nDruh \"Japonolirion osense\" popsal v roce 1930 Takenoshin Nakai. O rok později byl popsán nový druh, \"J. saitoi\", který byl později ztotožněn s předchozím druhem. Ve většině historických systémů klasifikace kvetoucích rostlin byl rod \"Japonolirion\" řazen do čeledi \"Melanthiaceae\" a byly shledány jisté podobnosti s rodem \"Tofieldia\", který byl v té době ještě řazen do zmíněné čeledi. Protože však kombinace diakritických znaků rodu \"Japonolirion\" čeledi \"Melanthiaceae\" zcela neodpovídala, byl rod v roce 1996 vyčleněn A. L. Takhtajanem do samostatné čeledi \"Japonoliriaceae\".\n\nZástupci čeledi nemají hospodářský význam.\n\n\"Japonolirion\", \"Petrosavia\"\n\n"}
{"id": "474796", "url": "https://cs.wikipedia.org/wiki?curid=474796", "title": "Khamûl", "text": "Khamûl\n\nKhamûl, druhý z Nazgûlů, byl Sauronovým poručíkem, Stínem východu nebo „Černým Východňanem“. Před stvořením prstenů byl králem Východňanů. Jeden z dvou Nazgûlů který od Tolkiena obdržel jméno.\n\nPoté, co Sauron opustil Temný hvozd a vrátil se do Mordoru, ponechal panování nad Dol Guldurem Khamûlovi. Khamûl byl také ten, který vyslýchal Peckoslava Křepelku ohledně Froda.\n"}
{"id": "474799", "url": "https://cs.wikipedia.org/wiki?curid=474799", "title": "Jiří Stříteský", "text": "Jiří Stříteský\n\nJiří Stříteský (3. listopadu 1943 Praha – 10. března 2019 Praha) byl český politik, senátor za obvod č. 43 – Pardubice, primátor Pardubic a člen ODS.\n\nPo maturitě na obchodní akademii v Pardubicích vystudoval v letech 1961 až 1966 Vysokou školu ekonomickou v Praze.\n\nPo studiu na vysoké škole pracoval na vedoucích pozicích v podnicích Prefa Pardubice a Průmstav Pardubice. Po roce 1990 si založil obchodně-poradenskou firmu, které se věnoval do roku 1998.\n\nS manželkou Věrou měl dvě dcery, Michaelu a Veroniku.\n\nV letech 1990 až 2010 působіl jako zastupitel Pardubic, z toho v letech 1998 až 2006 byl primátorem Pardubic. Do ODS vstoupil krátce po jejím založení. V letech 2000 až 2004 pracoval jako člen zastupitelstva Pardubického kraje.\n\nV roce 2004 se stal členem Senátu PČR, když porazil tehdejší nezávislou senátorku Jaroslavu Moserovou kandidující za US-DEU v poměru 38,61 % ku 26,32 % hlasů v prvním kole a 53,84 % všech platných hlasů v druhém kole. V senátu byl členem Výboru pro hospodářství, zemědělství a dopravu. Byl také předsedou Senátorského klubu ODS. Ve volbách 2010 mandát senátora neobhájil, když se ziskem 15,36 % hlasů obsadil až 4. místo.\n\nRoku 2009 dostal Jiří Stříteský od senátního imunitního výboru pokutu dva tisíce korun za příliš rychlou jízdu v obci Rybitví na Pardubicku, dvojnásobek toho, kolik mu chtěli v blokovém řízení vyměřit strážníci. Jejich postup se ale Stříteskému nezdál v pořádku a tak raději o projednání požádal imunitní výbor.\n\n"}
{"id": "474805", "url": "https://cs.wikipedia.org/wiki?curid=474805", "title": "Oocyt", "text": "Oocyt\n\nOocyt (vajíčko) je samičí pohlavní buňka, z níž se meiotickým dělením vyvíjí ovum (vajíčko, zralý (terciární) oocyt). Jedná se o jednu z etap samičí gametogeneze (tzv. ovogeneze). Je obklopen podpůrnými buňkami, společně tvoří ovariální folikul.\n\nOocyty se běžně rozdělují na primární a sekundární.\n"}
{"id": "474809", "url": "https://cs.wikipedia.org/wiki?curid=474809", "title": "Jan Pištěk (herec)", "text": "Jan Pištěk (herec)\n\nJan Pištěk (17. dubna 1847 Praha – 5. dubna 1907 Královské Vinohrady) byl český herec a operní pěvec, majitel a ředitel divadelní společnosti, režisér; první ředitel Národního divadla v Brně.\n\nAbsolvoval Pražskou konzervatoř, kde studoval operní zpěv a Pivodovu pěveckou školu. Poprvé vystoupil v Praze v roce 1872 v \"Teatro salone italiano \" v roli Manrica v Troubaduru od Giuseppeho Verdiho. Byl členem plzeňského divadelního souboru Pavla Švandy ze Semčic. V roce 1874 (po sporech se Švandou) z tohoto angažmá odešel, vystupoval krátce na scénách v Rusku a do vlasti se vrátil v roce 1876. Stal se kapelníkem a zpěvákem – jeho řediteli byli Josef Faltys a Josef Emil Kramuele. U Kramueleho několikrát vystoupil v jeho vinohradské aréně v Kravíně a mimo hlavní sezónu s ním jezdil po Čechách. Ve svých třiceti letech (1877) založil vlastní divadelní společnost s názvem \"„Operní, operetní a činoherní společnost Jana Pištěka“\" (od roku 1898 „\"Pištěkovo lidové divadlo\"“), se kterou působil v Praze, v Plzni, v Brně i jinde. Repertoár jeho divadla byl zaměřen na lidového diváka, uváděl zejména veselohry, frašky a zpěvohry. Na počátku 20. století rostl zájem o tento zábavní žánr a tak i sám Pištěk sháněl nové divadelní autory. Jedním z nich byl i dramatik Otto Faster, který využil jeho rady i návrhy a přistoupil na spolupráci. Vznikly a byly uvedeny nové české lidové zpěvohry, které oslovily nejširší vrstvy diváků, zejména Pražanů.\n\nV Praze na místě zchátralé divadelní scény \"V lesíku\" dal v roce 1882 postavit letní divadlo, které posléze bylo v provozu po deset let; v roce 1893 dal postavit velkou letní arénu – Lidové divadlo na Královských Vinohradech zvané \"Pištěkárna\" (poblíž vinohradské vodárny). V letech 1918–1919 ho vedl jeho syn, mladý Theodor Pištěk a pak do arény přešla z Divadla na Vinohradech Vinohradská zpěvohra – opera a opereta.\n\nPištěk se v roce 1869 oženil s Marií Votýpkovou (1844–1888), se kterou měl dcery Marii (* 1861) a Zdenku (* 1869), která jako herečka vystupovala pod svým příjmením Bullantová. Po ovdovění se oženil podruhé, s herečkou Marií Kočerskou (1854–1945), která vystupovala pod uměleckými jmény Žižkovská nebo Slánská, s ní měl syny Theodora a Jana. Theodor Pištěk (1895–1960) byl později známý divadelní a filmový herec.\n\nV Plzni působil nejen jako herec – člen Švandova souboru, ale také jako ředitel místního divadla. Když v roce 1875 odešel z funkce Pavel Švanda, nastoupili na místo ředitele během šesti let postupně J. E. Kramuele, Jan Pištěk a znovu Pavel Švanda. A opět po něm, v roce 1886, se vedení ujal na tři roky on sám. Jeho vedení v těchto letech znamenalo pro plzeňskou operu kvalitativní posun také tím, že kapelníkem divadelního orchestru se stal Karel Kovařovic. V jeho nastudování uvedlo plzeňské divadlo poprvé Prodanou nevěstu v plné podobě (1886).\nJeště jednou se ředitelem divadla stal Vendelín Budil (1889–1890) a půlku sezóny 1890/1891. Pištěk byl plzeňským ředitelem na zbytek sezóny 1890/1891 a naposledy byl v Plzni v sezóně (1891–1892).\nOd něj pak umělecké vedení převzal Pavel Švanda mladší, který spolu s kapelníkem Antonínem Kottem pokračoval v jeho předešlé náročné dramaturgii.\n\nDivadelník J. E. Kramuele postavil v roce 1868 na Vinohradech na místě usedlosti Bál Arénu v Kravíně, ve které hrál pravidelně od jara do podzimu. Aréna byla dřevěná a neměla zastřešení. Nacházelo se v ní 6 lóží, v přízemí měla 340 míst, počet sedadel na tribunách a na galerii byl 214, pak byla místa k stání. Vešlo se do ní přibližně 1000 diváků. V roce 1874 musel Kramuele arénu opravit, ale neměl dost peněz na řádnou opravu. O dva roky později byly nařízeny opravy, které společně se silnou konkurencí ještě více zhoršily Kramueleho finanční situaci – koncem září byl nucen arénu opustit. Aréna v Kravíně přešla do dražby. Pištěk roku 1877 získal vlastní divadelní koncesi a na radu Františka Ferdinanda Šamberka následujícího roku arénu v Kravíně převzal.\n\nPůsobil také v Brně, kde se stal 6. prosince 1884 prvním ředitelem Národního divadla v Brně (v roce 1884 se otevřelo Prozatímní Národní divadlo v Brně). Pištěkova společnost byla v \"Divadle na Veveří\" jen jednu sezonu, v letech 1885 až 1893 stáli v čele divadla postupně Fr. Pokorný, Pavel Švanda ze Semčic starší, L. Chmelenský, V. Hübner a Vendelín Budil. Někteří herci jeho „ansámblu“ zůstali v Brně a stali se členy tamních společností, do jím vedeného souboru se pak vrátili v roce 1893, kdy se do Brna vrátil a od Vendelína Budila převzal ředitelské místo; divadlo vedl (s výjimkou sezóny 1896–1897, kdy umělecké vedení měl Pavel Švanda mladší) až do roku 1898.\n\nJako ředitel přinesl ve svém repertoáru zajímavé novinky, zejména v hudebním repertoáru (např. Smetanovu \"Prodanou nevěstu\" (v roce 1879), s doprovodem klavíru, on sám v ní zpíval roli Vaška.\n\nVýrazně se zasloužil o rozvoj českého (nejen lidového) divadla zejména na přelomu 19. a 20. století. Zemřel 5. dubna 1907 v Praze ve věku 60 let a byl pohřben na Vinohradském hřbitově.\n\n\n"}
{"id": "474815", "url": "https://cs.wikipedia.org/wiki?curid=474815", "title": "Shanghai ATP Masters 1000 2009", "text": "Shanghai ATP Masters 1000 2009\n\nTenisový turnaj na okruhu ATP Shanghai ATP Masters 1000 2009 se konal ve dnech 12.–18. října v čínské Šanghaji venku na kurtech s tvrdým povrchem. Odměny činily 5 250 000 USD.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "474816", "url": "https://cs.wikipedia.org/wiki?curid=474816", "title": "Mozek (album)", "text": "Mozek (album)\n\nMozek je páté album brněnské rockové skupiny Progres 2. Vydáno bylo v roce 1984 (viz 1984 v hudbě) a jedná se o studiovou verzi koncertního audiovizuálního představení z roku 1983, jehož režisérem byl Peter Scherhaufer z Divadla na provázku; scénografie a grafické a audiovizuální efekty byly dílem architekta Vladimíra Ambroze.\n\nV roce 1983 z Progres 2 odešli klávesista a zpěvák Roman Dragoun s kytaristou Milošem Morávkem. Zbývající dva členové, bubeník Zdeněk Kluka a baskytarista Pavel Pelc, přizvali ke spolupráci kytaristu a zpěváka Aleše Bajgera a druhého kytaristu Petera Peteraje a společně začali vytvářet další monotematický projekt, rockovou operu \"Mozek\". Jednalo se o audiovizuální program převážně na texty Vladimíra Čorta, příběh byl převzat z povídky \"Maxwellova rovnice\" od Anatolije Dněprova.\n\n\"Mozek\" vypráví o matematikovi profesoru Rauchovi, jenž potřebuje vypočítat složité rovnice a který objeví v novinách inzerát nabízející právě vyřešení takových rovnic. Při setkání ale narazí na šíleného Krafstudta, který pomocí generátoru mozkových impulzů ovládá armádu nejlepších matematiků, kam je umístěn i profesor Rauch. Nakonec ale dojde ke vzpouře a tito uvěznění lidé jsou osvobozeni.\n\nAlbum \"Mozek\" vyšlo na LP v roce 1984 ve vydavatelství Panton. Na CD deska poprvé vyšla ve dvojalbové kompilaci \"Mozek/Změna\" u Sony Music/Bonton v roce 2000. První samostatná reedice na CD byla vydána v roce 2009 vydavatelstvím FT Records.\n\n\nReedice vydaná v roce 2009 obsahovala také následující bonusy:\n\n\n"}
{"id": "474823", "url": "https://cs.wikipedia.org/wiki?curid=474823", "title": "František Dittrich", "text": "František Dittrich\n\nFrantišek Dittrich (19. února 1801 Praha-Podskalí – 21. října 1875 Praha) byl pražský komunální politik, zakladatel vltavské paroplavby, v letech 1870 – 1873 purkmistr (starosta).\n\nNarodil se v zámožné rodině kupce a dřevaře v pražském Podskalí. Jeho dětství nebylo šťastné. Ve třech letech mu zemřela matka, v roce 1810 otec a rok poté zlikvidovala hospodářská krize celé dědictví. Poručníkem se mu stal zlý a nevzdělaný člověk, který ho jen využíval k těžké práci. Mladý Dittrich se nechal najmout jako plavec vorů (vorař) na Vltavě a Labi, šetřil tvrdě vydělané peníze a v 25 letech si otevřel vlastní dřevařský obchod. a později i hostinec V roce 1828 se stal pražským měšťanem a postupně se zapojoval do veřejného života. Roku 1832 se při zakládání opatrovny na Hrádku seznámil s učitelem Janem Svobodou a spisovatelem Frantou Šumavským, o dva roky později se stal členem Matice české. Kontakty s obrozenci i četba historické literatury ho přivedla k vlasteneckému hnutí. Podporoval například spolek Podskalák nebo kajetánské divadlo na Malé Straně. Roku 1839 koupil Poříčskou radnici v Podskalí a o dva roky později založil s přáteli „českou společnost“. Ta pak zorganizovala velké národní schůze: První, několikatisícovou, roku 1842 na hradě Točník, druhou pak o velikonocích 1845 na ledě v Podskalí. Cílem bylo podpořit v českém obyvatelstvu národní uvědomění a myšlenku spolčování. Krátce po druhé schůzi postihla roku 1845 Prahu velká povodeň. Během ní Dittrich, jako zkušený lodník, na člunu zachránil 80 lidí ze zatopených domů.\n\nK dalším jeho vlasteneckým činům v té době patřilo spoluzaložení Měšťanské besedy (31. ledna 1846) a účast na schůzi ve Svatováclavských lázních i v „Pražské deputaci“, která roku 1848 tlumočila požadavky Čechů rakouskému císaři Ferdinandu Dobrotivému. Byl v té době také zvolen do pražského obecního zastupitelstva. S nástupem Bachova absolutismu ale ukončil svou politickou činnost a stáhl se do ústraní. Zápasil přitom s těžkou nemocí i depresemi. Podnikl ale také soukromou cestu do Kostnice a Švýcarska a roku 1851 se stal členem prvního výboru pro stavbu Národního divadla.\n\nDo aktivní politiky se vrátil až po roce 1859, kdy se po prohrané válce s Itálií vrátila demokracie. V roce 1861 se zasloužil o zvolení Františka Pštrosse pražským purkmistrem. O rok později se podílel na záchranných pracích při další povodni; dostal za to od purkmistra zlatý záslužný kříž s korunou. Když pak František Václav Pštross v roce 1863 zemřel, stal se Dittrich náměstkem jeho nástupce Bělského. Jeho úsilí v této funkci se zaměřilo na zajištění levné, jednoduché správy a dobré péče o obecní majetek. Kromě jiného zlepšil hospodaření nemocnice na Karlově a a stal se vrchním ředitelem chudinského domu. Roku 1865 byl zvolen předsedou Sboru pro dostavění Národního divadla a Praha věnovala na jeho podnět tomuto spolku 40 tisíc zlatých. Zavedl čísla orientační vedle existujících popisných a prosazoval, aby se ulice pojmenovávaly podle významných českých osobností.\n\nJednou z jeho největších zásluh bylo zahájení paroplavby na Vltavě 25. srpna 1865. Musel přitom bojovat s nedůvěrou velké části veřejnosti, která měla na paměti ztroskotání lodi Mecséry v Chuchli v roce 1857. Už první plavba do Štěchovic ale zaznamenala velký úspěch a vyvolala obrovský zájem. Za zřízení tohoto podniku dostal Dittrich rytířský kříž Františka Josefa.\n\nV roce 1870 byl zvolen purkmistrem po několikaměsíčním bezvládí, kdy předchozí kandidáti buď odmítli převzít úřad, nebo nebyli schváleni císařem. Jako starosta se podílel na založení peněžní burzy a zřízení hlavního nádraží; 5. března 1871 také na Staroměstské radnici uzavřel první civilní sňatek. Byl patronem při založení podpůrného spolku Vltavan. V čele města stál do roku 1873, po skončení funkčního období už znovu nekandidoval.\n\nDittrichovým heslem, které se v roce 1865 objevilo na jeho litografické podobizně, bylo „Bez okázalosti k blahu vlasti“. Byl dáván za vzor správného Čecha a dobrého měšťana.\n\n\n"}
{"id": "474825", "url": "https://cs.wikipedia.org/wiki?curid=474825", "title": "Ray Sherwin", "text": "Ray Sherwin\n\nRay Sherwin je moderní okultní spisovatel a vydavatel, a jeden ze stvořitelů systémů magického oboru nazývaného chaos magie. \n\nV roku 1970 on a Peter J. Carroll začali vydávat časopis nazývaný \"The New Equinox\", nepravidelný žurnál zabývající seceremonialní magic a příbuznými tématy. \n\nV roce 1978, spoluzaložil Ilumináty z Thanaterotu společně s Peterem Carrollem, později publikoval Carrollovu knihu, \"Liber Null\".Během roku 1978 také napsal a publikoval \"The Book of Results\". Tyto dvě knihy, \"Liber Null\" a \"The Book of Results\", byly prvními knihami napsanými na téma chaos magie. \n\nJedná se o také autora magického textu \"The Theatre of Magic\". \n\n\n\n"}
{"id": "474827", "url": "https://cs.wikipedia.org/wiki?curid=474827", "title": "František Taiber", "text": "František Taiber\n\nFrantišek Taiber (18. listopadu 1909 Bartošovice v Orlických horách – 24. prosince 1973 Praha) byl český vojenský, zkušební a dopravní pilot. Pocházel ze smíšeného manželství – matka Anna, rozená Kalousová, byla česká vlastenka, otec František Taiber byl Němec, který celý život mluvil jen německy. Se svými dětmi hovořili každý svým jazykem, jak bylo v těchto případech běžné. Na obecní školu chodil v rodné vsi, na občanskou v Klášterci nad Orlicí. Získal výuční list jako strojní zámečník.\n\nOd 1. října 1927 do 30. září 1929 studoval vojenskou odbornou školu dorostu letectva v Prostějově. Od 1. října 1929 do 30. září 1931 absolvoval základní vojenskou službu u čs. letectva.\n\nOd 1. října 1931 působil jako délesloužící poddůstojník letectva z povolání. Jako vojenský pilot absolvoval ještě stíhací výcvik v roce 1931 v Chebu a kurz létání v noci a podle přístrojů v roce 1935. Od 1. dubna 1933 do 14. května 1937 působil jako zkušební pilot na prototypech vojenských letadel ve VTLÚ (Vojenský a technický letecký ústav) v Praze v Letňanech. O náročnosti a nebezpečnosti tohoto povolání se délesloužící četař Taiber sám přesvědčil v březnu roku 1935 při testu prototypu letounu Letov Š-328, který měl díky aerodynamicky nevyvážené směrovce zrádnou vlastnost při vybírání vývrtky, kdy po třetí otočce již nebylo možné pád vybrat. Po vysazení motoru pilotovi nezbyla jiná možnost, než ke své záchraně použít padák. Letec přistál nezraněn, ovšem letoun byl téměř zcela zničen. Během svého působení ve VTLÚ tak získal velmi cenné zkušenosti, díky kterým dokázal každý letoun spolehlivě ovládat i v mezních situacích.\n\nPoté odešel do zálohy a do ČSA nastoupil jako civilní dopravní pilot na nově vybudované letiště Praha Ruzyně. U ČSA sloužil od 15. května 1937 do 30. července 1939 a během této doby nalétal na vnitrostátních i mezinárodních linkách 60 000 km. V čase všeobecné mobilizace byl umístěn jako pilot u 6. leteckého pluku v Praze. Po okupaci republiky ČSA jako dopravní společnost zaniká, jelikož na území protektorátu mohla leteckou dopravu provozovat pouze Deutsche Lufthansa.\nVětšina dopravních pilotů Československých státních aerolinií a Československé letecké společnosti zvolila po okupaci útěk za hranice vlasti, převážně do Polska a následně lodí do Francie. 31. července 1939 překročil hranice vlasti i František Taiber a 2. srpna byl prezentován u východní skupiny čs. armády v polském Krakově. 17. srpna následoval přesun do přístavu Gdyně a poté čtyřdenní plavba lodí do francouzského Calais.\n\nNa francouzské půdě byl 11. října 1939 přijat do cizinecké legie k pětiletému závazku. Po přijmutí do francouzského vojenského letectva dne 1. prosince 1939 byl odeslán spolu s ostatními piloty na bázi v Pau k přeškolení na francouzskou techniku jako bombardovací pilot. 18. května 1940 byl pro své výtečné lektorské schopnosti určen jako instruktor létání na základnu v Chateauroux a do bojů tak na francouzské půdě nazasáhl.\n\nPo zhroucení Francie se ve skupině majora Hesse přesunul lodí do anglického přístavu Falmouth a 23. července 1940 byl přijat do Royal Air Force k nově zformované 311. čs. bombardovací peruti sídlící na letišti Honington. František Taiber byl opět určen jako jeden ze čtyř nejzkušenějších pilotů do role instruktora létání pro letku A. Historicky prvního operačního náletu 311. čs. bombardovací peruti 10. září 1940 se zúčastnily tři nejzkušenější osádky kapitánů Schejbala, Kordy a Ocelky. Seržant Taiber byl díky nižší hodnosti druhým pilotem v posádce Josefa Ocelky. Dalšími členy osádky byli navigátor Josef Hnátek, radiotelegrafista Augustin Korotvička a palubní střelci Lubomír Úlehla a Karel Janšta. Všechny tři osádky měly zaútočit na seřaďovací nádraží v Bruselu, kde německá armáda hromadila vojenský materiál pro plánovanou invazi na britské ostrovy. Nad cílem se vyskytovala silná oblačnost a ve výšce určené pro útok nebylo možné cíl zaměřit. Proto se dvě osádky ze tří navzdory rozkazu rozhodly snížit výšku útoku až na 100 metrů. Jen Ocelkův Wellington se zkušenějším Taiberem za řízením křižoval oblast cíle nejméně třikrát, než se podařilo pumy správně umístit. Po splnění úkolu se všechny letouny v pořádku vrátily na základnu. Posádka Wellingtonu Josefa Ocelky byla nad cílem první a stala se tak první čs. bojovou jednotkou, která přenesla otevřený boj na území nepřítele. U 311. československé bombardovací perutě sloužil František Taiber v rámci Bomber Command a posléze také Coastal Command až do července 1943 jako bombardovací pilot-kapitán a instruktor létání ve výcvikové letce. Po splnění předepsané operační túry (200 hodin) a potřebném zdravotním odpočinku byl přeložen k 24. dopravní peruti, ve které sloužili i další bývalí piloti 311. perutě. Společně s nimi se koncem roku 1944 stal členem Czech Air Force Transport Pool. U 24. perutě vykonával transportní lety nejen v oblasti Evropy, ale i blízkého východu a Indie. V dubnu r. 1945 je přeložen k 147. dopravní peruti a po podpisu příměří byl jedním z kapitánů dopravních Dakot, kteří přepravovali čs. vojáky zpět do osvobozeného Československa.\n\nKoncem května 1945 byl zařazen do nově vytvořené Letecké Dopravní Skupiny se základnou v Praze Ruzyni, která byla během roku 1946 přetransformována na Letecký dopravní pluk a během června tr. se přesunula na letiště ve Kbelích. Zprvu byl velitelem letky, posléze 1. perutě a od 1. února 1949 se v hodnosti majora stal velitelem celého 1. leteckého dopravního pluku. 27. března 1950 byl velení zbaven, je mu zakázáno létat a 1. května 1950 se mu totalitní režim odměnil tím, že ho poslal na zvláštní dovolenou z existenčních důvodů a byl donucen nastoupit do zaměstnání jako pomocný dělník pro práce asfaltérské se zákazem výskytu v pohraničních oblastech. 31. července 1950 byl propuštěn z armády a převeden do zálohy. V roce 1957 je v zaměstnání povýšen na mistra v profesi litých asfaltových dlažeb. V září roku 1964 MNO (Ministerstvo národní obrany) uznalo neoprávněnost propuštění z armády a dodatečně jej povýšilo do hodnosti podplukovníka v záloze. V roce 1969 odešel do zaslouženého důchodu.\n\n24. prosince 1973 ve svých 64 letech umírá v Praze a zanechává zde vdovu Emilii. Celkově nalétal téměř 5 000 hodin a jeho rukama prošlo více než 85 typů civilních i vojenských letadel. Z typů v RAF létal nejčastěji s bombardérem Vickers Wellington, dopravním letounem Douglas C-47 Dakota a cvičnými Avro Anson a Airspeed Oxford.\n\nDne 29. května 1991 na základě morální a politické rehabilitace mu byl udělen dekret hodnosti plukovníka ve výslužbě in memoriam.\n\nZa boj proti nepříteli získával tato vyznamenání:\n\nDne 18. července 2009 byla v Bartošovicích v Orlických horách na jeho rodném domě odhalena pamětní deska v roce 100. výročí jeho narození. Bronzová deska o rozměrech 40 cm x 65 cm je dílem kovolijce Jindřicha Janečka z Merklovic (1947) u Vamberka a jeho pomocníka Josefa Daňka. Pamětní desku iniciovali a z poloviny zaplatili potomci Františka Taibera z Kunvaldu, Hradce Králové, Prahy a Náchoda (druhou část uhradila obec Bartošovice v Orlických horách). \n\nDne 11. listopadu 2015 byla v ulici Pod baštami 276/3; 160 00 Praha 6 – Hradčany slavnostně odhalena pamětní deska Františku Taiberovi. \n\n"}
{"id": "474828", "url": "https://cs.wikipedia.org/wiki?curid=474828", "title": "Psychologická analýza", "text": "Psychologická analýza\n\nPsychologická analýza je vedle technické analýzy a fundamentální analýzy jedním z přístupů k investování na trzích nejen s cennými papíry. Oproti předchozím přístupům je ale také velmi odlišná, nýbrž nezkoumá daný cenný papír (a co je za ním), ostatní fundamenty, ani grafy, ale lidské chování při investování. Jelikož je investování kolektivní záležitost, stává se stěžejním bodem analýzy psychologie davu a impulsy k masovému nakupování/prodávání.\n\n\nDobré základy k poznání psychologie davu položil francouzský sociolog, psycholog, matematik, lékař Gustave Le Bon. Základem jeho vysvětlení je fakt, že vlastnosti davu nejsou dány charakterovými vlastnostmi jednotlivých členů davu, ale vytváří se nové. Jedinec, který vstoupí do davu, ztrácí veškeré racionální myšlení a funguje především na bázi svých pudů a citů. Dav proto většinou postrádá veškeré racionální myšlení. Podle Le Bona ovšem existují určité prvky, které chování davu určitým způsobem ovlivňují. Těmito prvky jsou například vzdělání, výchova, rasa apod.\n\nStavebním kamenem každého psychologického analytika je poznání chování davu. Dav se většinou neřídí zkušenostmi z minula, ale často dává na „horké tipy“ známých analytiků a investorů. Stává se tedy velmi snadno zmanipulovatelným a těžko se jeho chování odhaduje.\n\nNa koncepci Le Bonova davu postavilo své investiční strategie mnoho investorů. Ti nejlepší své koncepce obchodování podle psychologické analýzy zformulovali a předali dále. Patří sem zejména koncepce známého André Kostolanyho, Johna Maynarda Keynese, George Drasnara, Iry Epsteinové a Davida Garfielda a řadíme sem také teorii spekulativních bublin.\n\nA. Kostolany považuje psychologické faktory pohybu kurzů pouze za krátkodobé (resp. psychologické faktory ovlivňují kurzy pouze krátkodobě) – (za střednědobé faktory považuje likviditu a pohyb úrokových měr, za dlouhodobé pak makroekonomické faktory).\n\nRozděluje dav na dvě skupiny – hráče a spekulanty.\n\n\n\n\n\nCelá Keynesova teorie se výkladem velmi blíží té Kostolanyho (nebo spíše naopak – Keynes je o mnoho starší), i když se v určitém bodě liší.\n\nKeynes, také tvrdí, že většina investorů je krátkodobě orientovaná – v dlouhém období budeme všichni mrtví. Také rozděluje investorskou veřejnost na dva tábory – individuální investory a profesionální investory.\n\n\novlivňují vlny optimismu, pesimismu a emocí (jsou vlastně dav). Tyto vlny výrazně determinuje cit investorů a důvěra v nějakou okolnost. Ve výsledku jsou potom i podněty ne tak významné zbytečně zveličovány (a naopak).\n\n\nna rozdíl od Kostolanyho koncepce, nedokáže situaci vyhodnotit lépe. Tento investor se pouze řídí psychologií davu – snaží se pochopit jednání individuálních investorů a zachovat se opačně. Profesionální investor tedy nestaví na racionálním uvažování, ale v podstatě se snaží jednat „proti proudu“.\n\nDále Keynes zmiňuje dva základní druhy investování – spekulaci a podnikavost. Spekulace vyplývá ze znalosti psychologie trhu, zatímco podnikavost ze znalosti budoucí hodnoty akcie. Spekulaci ve velké míře považuje Keynes za velmi škodlivou.\n\nTato teorie vysvětluje odchylky od správného kurzu opět podobným způsobem jako předchozí dvě koncepce. U spekulativních bublin je ovšem rozdíl v tom, že jsou vždy způsobeny nadměrnou reakcí investorů na určitou událost. V davu totiž jednoduše dochází k davové psychóze a investoři pak i sebemenší podnět vnímají daleko intenzivněji (jednoduše, i prakticky nevýznamný podnět může být vnímán přehnaně).\n\nPrakticky dochází k růstu bubliny díky vlně optimismu v davu. Bublina se neustále zvětšuje do doby, dokud dav nezlomí určitý podnět, který změní jejich očekávání v pád. Bublina potom velmi rychle praskne a dochází k velmi rychlému pádu kurzu, který může být velmi nebezpečný.\nTento jev již zlomil vaz zástupu velmi zkušených investorů. Jeho nebezpečí spočívá v tom, že se bublina velmi obtížně pozná, nástup do ní je velmi lákavý a pozdější pád velmi rychlý.\n\nTeorie spekulativních bublin – teorie hlučného obchodování\n\nHlučné obchodování je alternativní koncepcí vysvětlující spekulativní bubliny na trhu. Podle ní nedochází k davové psychóze, ale za spekulativní bublinu můžou „nesofistikovaní“, méně schopní obchodníci, kteří obchodují „hlučně“ – hlučně šíří své teorie, dávají světu hlučně najevo, proč koupili právě tuto akcii. Jejich chování pak může cenný papír odchýlit od správného kurzu. Zatímco sofistikovaní investoři o svých investicích nemluví a jen kasírují zisk.\n\nNejznámější výskyty spekulativních bublin:\n\n\nDrasnar rozlišuje 2 vlastnosti investora – chamtivost a strach. Podle toho, která vlastnost u investora převládne se formuje kurz. Vlivem masové psychologie se dominantní vlastnost také násobí.\n\n"}
{"id": "474829", "url": "https://cs.wikipedia.org/wiki?curid=474829", "title": "Nech je být", "text": "Nech je být\n\n„Nech je být“ je šestý singl brněnské rockové skupiny Progres 2. Byl vydán v roce 1983 (viz 1983 v hudbě) a jedná se o první nahrávku v novém obsazení se zpěvákem Alešem Bajgerem a kytaristou Peterem Peterajem.\n\nJedná se o samostatný singl, který nepochází z žádného alba. Na první straně se nachází píseň „Nech je být (Pokrytci)“, zajímavostí zde je text bubeníka Zdeňka Kluky, neboť Progres 2 se od začátků spoléhali na externí textaře. B stranu singlu zabírá skladba „Normální je závist“, jejíž text pochází z pera Vladimíra Čorta ve spolupráci se Zdeňkem Klukou.\n\nObě písně byly nahrány v roce 1983 v bratislavském studiu Koliba.\n\nSkladba „Nech je být (Pokrytci)“ vyšla i na sampleru \"Gong 11\" (Panton, 1984). Obě písně vyšly na obou CD vydáních alba \"Mozek\": poprvé jako součást kompilace \"Mozek/Změna\" (2000), podruhé na samostatné remasterované reedici \"Mozku\" (2009).\n\n\n"}
{"id": "474831", "url": "https://cs.wikipedia.org/wiki?curid=474831", "title": "Anakonda žlutá", "text": "Anakonda žlutá\n\nAnakonda žlutá (\"Eunectes notaeus\") je had patřící do čeledi hroznýšovitých. Žije v Jižní Americe a dorůstá délky kolem 3,5 metrů. Anakonda žlutá není jedovatá, ale ve svém sevření má obrovskou sílu.\n\nObývá tropické pralesy a téměř nikdy se nevzdaluje daleko od vody. Dává přednost stojaté, nebo líně tekoucí vodě, velmi hojná je v záplavových oblastech. V době, kdy bažiny a řeky vysychají, upadá do stavu jakési strnulosti. Výborně plave, ve vodě vyvine značnou rychlost a obrovskou sílu. Na souši se pohybuje pomalu.\n\nPro anakondu zařizujeme co největší nádrž se silnou větví a velkým vyhřívaným bazénem, neboť tento had tráví většinu času ve vodě. Teplotu 26 - 32 °C udržujeme po celých 24 hodin.\n\nLoví kapybary, aguti a mladé tapíry. Ráda však chytá i vodní ptáky a jsou známé i případy, že uchvátila a pak pohltila mladého kajmana. Jsou zaznamenány i ojedinělé případy, kdy anakonda pokládala za svou kořist i člověka. Téměř ve všech případech šlo o menší děti.\n\nPo zhruba 7-9měsíční březosti rodí samice 15 až 35 živých mláďat, dlouhých 45-70 cm. Jsou velmi čilá a loví hned drobné hlodavce a malé ptáky.\n"}
{"id": "474834", "url": "https://cs.wikipedia.org/wiki?curid=474834", "title": "Kdo je tam?", "text": "Kdo je tam?\n\n„Kdo je tam?“ je sedmý singl brněnské rockové skupiny Progres 2. Byl vydán v roce 1984 (viz 1984 v hudbě).\n\nSingl „Kdo je tam?“ pochází z alba \"Mozek\", které Progres 2 vydali tentýž rok. Jedná se rockovou operu na motivy povídky \"Maxwellova rovnice\" od Anatolije Dněprova. Obě skladby byly na singlu vydány v mírně zkrácených verzích. Singlová píseň „Kdo je tam?“ je závěrečnou skladbou \"Mozku\", píseň na B straně, „Neznámý génius“, naopak patří do úvodních pasáží rockové opery.\n\n\n"}
{"id": "474837", "url": "https://cs.wikipedia.org/wiki?curid=474837", "title": "Odysseus a hvězdy", "text": "Odysseus a hvězdy\n\nOdysseus a hvězdy je český sci-fi film z roku 1976 určený převážně dětem, natočený režisérem Ludvíkem Rážou a spisovatelem Otou Hofmanem.\n\nPříběh se odehrává jednak v roce 1975 (zhruba v době natáčení) a dále i v roce 2000. Ze stavby dálnice si otec chlapce Míši přinesl domů zajímavý kámen, chce jej použít v zahradě na skalku. Zatímco rodiče se jdou večer pobavit, kámen se rozzáří a začne působit na okolí. Způsobuje poruchy letecké navigace, zvoní zvonek, zastaví motor auta atd.. Malý Míša si uvědomí, že za to v noci mohl kámen a všimne si i sestřičky Káti, která začne kreslit zvláštní kresby. Kámen rozbije, nalezne kuličku, která se náhle zvětší, zkoumá okolí vč. kocoura Odyssea a pak zmizí. Rodiče vyprávění dětí nevěří. Po 25 letech má již Míša syna a kulička náhle začne opakovat své působení a zvětšování se. Objevuje se hvězdná mapa, kopie někdejších kreseb Káti a také kopie Odyssea. Míša se rozhodne informovat cizí civilizaci, že na Zemi nežije jen Odysseus a do zářící koule vstoupí.\n\n"}
{"id": "474838", "url": "https://cs.wikipedia.org/wiki?curid=474838", "title": "Petr Uličný", "text": "Petr Uličný\n\nPetr Uličný (* 11. února 1950, Kroměříž, Československo) je bývalý český fotbalista a později fotbalový trenér. Posledním ligovým klubem, který trénoval před ukončením své oficiální trenérské kariéry, byla SK Sigma Olomouc. Mezi přáteli je znám pod přezdívkou John nebo Ulička.\n\nV květnu 2015 vydal spolu s Romanem Smutným biografii \"Petr Uličný: Bouřlivák John\".\n\nBěhem své hráčské kariéry nikdy nepůsobil v zahraničí. Začínal v Kroměříži, odkud přešel do pražské Sparty, následně do plzeňské Škodovky a posléze do olomoucké Sigmy. V závěru ještě hrával jako hrající asistent trenéra v Hranicích a v Uničově.\n\nS trénováním začínal v tehdy druholigovém Havířově. Následně vystřídal prvoligové kluby ze Zlína, Brna, Ostravy, Plzně, dále žižkovskou Viktorku a Opavu. Poté působil v té době druholigovém Hradci Králové, s nímž dokázal postoupit do první ligy. Dále pak trénoval v Olomouci a opět ve Zlíně. V roce 2007 odešel na své první zahraniční angažmá, a sice do slovenského Ružomberoku které ale za půl roku ukončil. V české lize pak pokračoval Brně, odkud po svém nuceném odchodu v roce 2008 zamířil po delší pauze do 1. HFK Olomouc. Zde však v červnu 2011 skončil, neboť nesplnil požadavek postupu do druhé ligy. Na začátku prosince 2011 byl jmenován trenérem Sigmy Olomouc, která se v té době pohybovala na předposledním místě tabulky 1. fotbalové ligy.\n\nVe středu 2. května 2012 vybojoval Petr Uličný s Olomoucí vítězství v českém fotbalovém poháru (Pohár České pošty) finálovým vítězstvím nad Spartou Praha 1:0 na neutrálním hřišti ve Štruncových sadech v Plzni. Již dříve avizoval, že po sezóně ukončí trenérskou kariéru, přičemž hlavním cílem bylo zachránit Olomouc v Gambrinus lize (což se podařilo). Vítězství v poháru bylo neplánovaným bonusem a Petr Uličný tak v závěru dlouhé kariéry získal svou první trofej.\n\nV posledním ligovém zápase Olomouce s Duklou Praha 12. května 2012 (Olomouc vyhrála 2:1) Petr Uličný úspěšně zakončil trenérskou kariéru, celkem odkoučoval 413 zápasů.\n\nOd srpna 2015 byl veden jako hlavní trenér 1. SC Znojmo, fakticky však šlo pouze o zaštítění práce trenéra Radima Kučery, který tou dobou nevlastnil trenérskou profesionální licenci.\n\nPetr Uličný je ženatý a s manželkou Alenou vychovávají jejich dva syny, staršího Petra a mladšího Tomáše, který je dnes hlavním trenérem Sportovního centra mládeže. Dále má vnoučata staršího Patrika a mladší Nikolu, kteří jsou děti Petra a Tomáše Juniora, který je syn Tomáše.\n\n"}
{"id": "474839", "url": "https://cs.wikipedia.org/wiki?curid=474839", "title": "Přemysl II.", "text": "Přemysl II.\n\nJméno Přemysl II. patří těmto osobám:\n\n"}
{"id": "474848", "url": "https://cs.wikipedia.org/wiki?curid=474848", "title": "Podhrad", "text": "Podhrad\n\nPodhrad (německy: \"Pograd\") je vesnice, místní část města Cheb. V roce 2011 zde trvale žilo 503 obyvatel.\n\nPodhrad se nachází přibližně dva kilometry jihovýchodně od Chebu na jižní straně přehradní nádrže Jesenice v nadmořské výšce 440 metrů.\n\nPrvní zmínka pochází z roku 1287, kdy vesnička patřila chebskému hradu. Od počátku 15. století patřila rodu Ruduschů, po roce 1470 Podhrad z části vlastnili Junckerové ze Seebergu. V roce 1503 získali Podhrad Crahmerové, kteří ho drželi až do roku 1638, kdy jej koupil Filip Martini. V držení jeho rodiny byl až do roku 1724, kdy přešel do vlastnictví Neubergů. V roce 1754 poté získali ves Gablerové a později Opitzové. Po roce 1945 a zrušení šlechty v Československu se stal majitelem stát. Před druhou světovou válkou žilo ve vsi ve 48 domech 464 obyvatel. Dnes zde žije okolo 200 lidí.\n\nBěhem první světové války byl v Podhradu zřízen hřbitov válečných zajatců, kde odpočívá 420 Rusů, 225 muslimů z různých zemí a 46 Italů. Později zde bylo pohřbeno také 13 příslušníků sovětské armády padlých ve druhé světové válce. Jejich oběti připomínají památníky s pravoslavným křížem a půlměsícem. Tento hřbitov, který dávno hřbitov nepřipomínal, a někteří občané ani nevěděli že existuje, byl v roce 2009 zrevitalizován za celkem 1 089 000 korun. Město Cheb získalo dotaci ve výši 867 tisíc korun od Ministerstva vnitra ČR.\n\nZámek, založený již pravděpodobně ve 14. století, se poprvé v historických pramenech připomíná v roce 1474 jako tvrz. V 15. století proběhla jeho přestavba. V roce 1863 byl přestavěn do novogotického stylu. Zámek byl zbořen v 50. letech 20. století, před výstavbou přehradní nádrže Jesenice.\n\n\n\n"}
{"id": "474851", "url": "https://cs.wikipedia.org/wiki?curid=474851", "title": "Otakar Fuka", "text": "Otakar Fuka\n\nOtakar Fuka (28. prosince 1936 v Praze – 22. února 2012) byl český filmový scenárista, režisér a pedagog.\n\nStudium na pražské FAMU ukončil v roce 1960, ale již tehdy po několik let pracoval jako pomocný režisér a asistent režie v Barrandovských ateliérech. V 60. letech chvíli působil i v Řecku, nicméně k samostatné režijní práci se dostal až v roce 1971, kdy debutoval snímkem \"Svědectví mrtvých očí\".\n\nOd roku 1980 vyučoval jako odborný asistent na pražské FAMU a působil zde, mimo jiné, též jako odborný pedagogický dozor při natáčení absolventských filmů.\n\n\n"}
{"id": "474853", "url": "https://cs.wikipedia.org/wiki?curid=474853", "title": "Mistrovství světa v házené žen o 11 hráčích 1949", "text": "Mistrovství světa v házené žen o 11 hráčích 1949\n\n1. mistrovství světa v házené žen o jedenácti hráčích proběhlo ve dnech 25. – 28. září v Maďarsku.\n\nMistrovství se zúčastnila čtyři mužstva. Hrálo se v jedné skupině systémem každý s každým. Mistrem světa se stal tým Maďarska.\n\n Maďarsko – Rakousko 7:2\n\n25. září 1949 – Budapešť\n\n25. září 1949 – Budapešť\n\n26. září 1949 – Budapešť\n\n26. září 1949 – Budapešť\n\n28. září 1949 – Budapešť\n\n28. září 1949 – Budapešť\n\n1. Maďarsko\n\n2. Rakousko\n"}
{"id": "474855", "url": "https://cs.wikipedia.org/wiki?curid=474855", "title": "Natalja Lisovská", "text": "Natalja Lisovská\n\nNatalja Venediktovna Lisovská ( ; * 16. července 1962, Alegazy, Baškortostán) je bývalá sovětská atletka, olympijská vítězka, mistryně světa a výkonem 22,63 metru držitelka světového rekordu ve vrhu koulí.\n\nDvakrát reprezentovala na letních olympijských hrách. Poprvé se zúčastnila her v jihokorejském Soulu v roce 1988, kde vybojovala zlatou medaili. K titulu by ji stačil každý z jejich šesti finálových vrhů (21,69 m, 21,49 m, 21,24 m, 21,74 m, 21,11 m), když stříbro získala Kathrin Neimkeová z NDR za 21,07 m. Nejdelší vrh však předvedla v poslední, šesté sérii, kdy kouli poslala do vzdálenosti 22,24 metru. Tímto výkonem zaostala o 17 centimetrů za olympijským rekordem Ilony Slupianekové z her v Moskvě 1980.\n\nV roce 1992 se stala v italském Janově halovou mistryní Evropy a jako reprezentantka SNS se zúčastnila olympijských her v Barceloně, kde ve finále obsadila výkonem 18,60 m 9. místo.\n\nJejí halový osobní rekord je druhým nejlepším vrhem v celé historii, když světový rekord drží výkonem 22,50 m od 19. února 1977 Helena Fibingerová.\n\n\nJe provdaná za bývalého kladiváře Jurije Sedycha (rovněž světového rekordmana ve své disciplíně), se kterým má dceru Alexii, která v roce 2010 vybojovala na letních olympijských hrách mládeže v Singapuru zlatou medaili v hodu kladivem. Bydlí ve Francii.\n\n"}
{"id": "474856", "url": "https://cs.wikipedia.org/wiki?curid=474856", "title": "Bádenští", "text": "Bádenští\n\nBádenští (německy \"Haus Baden\") je německá panovnická dynastie patřící mezi německou vysokou šlechtu. Původ tohoto rodu je v regionech Breisgau, Ortenau, Baar, Hegau a Thurgau.\n\nJiž ve vrcholném středověku získali společní předkové Zähringové a pozdější \"panovnický dům Bádenských\" v uvedených regionech hraběcí práva, a patřili tak mezi nejvýznamnější rody v jihovýchodní části Švábského vévodství.\n\nSoučasným hlavním představitelem rodu je Maxmilián Ondřej markrabě bádenský\n\n"}
{"id": "474861", "url": "https://cs.wikipedia.org/wiki?curid=474861", "title": "Osielsko", "text": "Osielsko\n\nOsielsko je vesnice a gmina v Polsku Kujavsko-pomořském vojvodství v severním Polsku, leží severně od hlavního města vojvodství, Bydhošti.\n\nPrvní zmínka o této obci z roku 1250, kdy je uváděna jako vlastnictví kujavských biskupů z Włocławka.\n\n"}
{"id": "474863", "url": "https://cs.wikipedia.org/wiki?curid=474863", "title": "Jakub Jedlinský", "text": "Jakub Jedlinský\n\nJakub Jedlinský (* 1984) je český akordeonista a pedagog.\n\nHudbě se začal věnovat na ZUŠ v Kostelci nad Orlicí, dále absolvoval Konzervatoř v Pardubicích (Irena Holomková) a interpretační kurzy u zahraničních akordeonistů (Jytte von Rüden, Bogdan Dowlasz a další). Absolvoval i \"Konservatoriet for music og formidling\" v Dánském Esbjergu (doc. Jytte von Rüden) a Pedagogickou fakultu Západočeské univerzity (Jaroslav Vlach a Jarmila Vlachová). Absolvoval i dva roky soukromého studia u akordeonisty Antonína Dvořáka.\n\n\nVystupuje na hudebních festivalech v ČR i v zahraničí (Německo, Dánsko) a věnuje se komorní hře s houslistkou Ivou Kramperovou. Jakub Jedlinský je také propagátorem soudobé hudby, premiéruje díla českých skladatelů (Slavomír Hořínka, Jiří Bezděk, Pavel Samiec aj.) a pedagogicky působí na konzervatoři v Pardubicích.\n\n"}
{"id": "474866", "url": "https://cs.wikipedia.org/wiki?curid=474866", "title": "Fimfárum (kniha)", "text": "Fimfárum (kniha)\n\nFimfárum (1960) je kniha devatenácti humoristických pohádek napsaná Janem Werichem. Literárně se jedná o umělé pohádky stojící na přelomu mezi pohádkou a lidovým vyprávěním, některé (\"Líná pohádka\", \"Splněný sen\",\"Tři sestry a jeden prsten\") mají spíše ráz rozsáhlejší anekdoty. V některých případech Werich novým způsobem převyprávěl původní pohádky české (\"Královna Koloběžka První\", \"František Nebojsa\"), ruské (\"O rybáři a jeho ženě\"), anglické (\"Moře, strýčku, proč je slané?\") či arabské (\"O třech hrbáčích z Damašku\"). Většina pohádek se vysmívá lidským nešvarům jako je lakota a chamtivost (\"Moře, strýčku, proč je slané?\", \"Tři veteráni\", \"Lakomá Barka\" ), lenost (\"Líná pohádka\"), nevěra (\"Fimfárum\"), které jsou groteskně přehnané. Podobně jako v pohádkách bratří Čapků se také u Wericha objevují tradiční pohádkové motivy jako nadpřirozené bytosti (čert, vodník, skřítci), králové a princezny nebo symbolika čísla tři s reáliemi moderního světa (automobily, koloběžka, telefon, protialkoholní léčebna). Zajímavé je, že i záporné postavy mají sympatické vlastnosti (čert se smyslem pro humor z pohádky \"Až opadá listí z dubu\", obři z pohádek \"Jak na Šumavě obři vyhynuli\" a \"Paleček\" jsou spíše neohrabaní a fyzicky hrubí než zlí). Velký význam hraje slovní humor a mistrovské ovládání jazyka (zejména v pohádce \"Chlap, děd, vnuk, pes a hrob\"), autor se stylizuje jako bodrý lidový vypravěč. Knihu ilustroval Jiří Trnka.\n\nVětšina byla filmově zpracována. Některé samostatně jako např. \"Koloběžka první\" (1984, s Dádou Patrasovou v hlavní roli), \"Tři veteráni\" (1983) atd., jiné v rámci celovečerních filmů nazvaných podle knihy \"Fimfárum Jana Wericha\" (2002), \"Fimfárum 2\" (2006) a \"Fimfárum - Do třetice všeho dobrého\" (2011).\n\n\n"}
{"id": "474869", "url": "https://cs.wikipedia.org/wiki?curid=474869", "title": "Máš svůj den", "text": "Máš svůj den\n\n„Máš svůj den“ je osmý singl brněnské rockové skupiny Progres 2. Byl vydán v roce 1985 (viz 1985 v hudbě).\n\nJedná se o samostatný singl, který nepochází z žádného alba Progres 2. Vzhledem k této kapele je netradiční skutečnost, že texty k oběma písním napsal bubeník Zdeněk Kluka, neboť skupina se od počátků spoléhala na externí textaře. Obě skladby, „Máš svůj den“ i „Co se děje u Matěje“ na B straně, se stylově silně odlišují od alba \"Mozek\", který je spíše hard rockového zaměření. Na singlu „Máš svůj den“ jsou naopak výrazně použité syntezátory a písně jsou popovějšího charakteru.\n\nSingl byl natočen v květnu 1985 ve studiu Koliba v Bratislavě, vydán byl ještě tentýž rok vydavatelstvím Panton.\n\nObě skladby ze singlu vyšly na CD jako bonusy na kompilaci \"Mozek/Změna\" (2000) a reedici alba \"Mozek\" (2009).\n\n\n"}
{"id": "474873", "url": "https://cs.wikipedia.org/wiki?curid=474873", "title": "FITkit (rozcestník)", "text": "FITkit (rozcestník)\n\nOznačení FITkit má více významů:\n\n"}
{"id": "474876", "url": "https://cs.wikipedia.org/wiki?curid=474876", "title": "Mahóniodřišťál", "text": "Mahóniodřišťál\n\nMahóniodřišťál (\"\") je rod rostlin patřící do čeledě dřišťálovité (\"Berberidaceae\"). Rostliny se podobají dřišťálům.\n\n\nMahóniodřišťály lze použít jako okrasné rostliny. Mají jen sbírkový význam.\n"}
{"id": "474877", "url": "https://cs.wikipedia.org/wiki?curid=474877", "title": "Olachanovité", "text": "Olachanovité\n\nOlachanovité (\"Burmanniaceae\") je čeleď jednoděložných rostlin z řádu smldincotvaré (\"Dioscoreales\"). Starší taxonomické systémy řadí zástupce často zcela jinam, např. Tachtadžjanův systém má řád \"Burmanniales\", Cronquistův systém ji řadí do řádu \"Orchidales\". V systému APG IV jsou do této čeledi řazeny i zástupci čeledi \"Thismiaceae\".\n\nJedná se jednoleté až vytrvalé byliny. Jsou převážně nezelené, vyživující se heterotrofně, řidčeji (v rodu \"Burmannia\") najdeme i normálně fotosyntetizující zelené rostliny. Listy jsou jednoduché, střídavé, někdy shloučené do bazální růžice, spirálně či řidčeji dvouřadě uspořádané, přisedlé, na bázi s listovými pochvami. U nezelených zástupců jsou ovšem listy redukovány a někdy i zcela chybí. Čepele (u autotrofních zástupců) jsou čárkovité až vejčité, celokrajné, žilnatina je souběžná. Květy jsou oboupohlavné, jednotlivé nebo uspořádané v květenstvích, ve vrcholících nebo hroznech. Okvětí se skládá ze 6 okvětních lístků, ale jeden přeslen může být někdy zakrnělý nebo zcela chybět, vždy jsou srostlé v okvětní trubku. Tyčinky jsou jen 3, nitky jsou srostlé s okvětní trubkou. Gyneceum je srostlé ze 3 plodolistů, je synkarpní, semeník je polospodní. Plodem je tobolka.\n\nJe známo asi 9 rodů a asi 95 druhů, jsou rozšířeny v tropech celého světa, nejvíce v Americe.\n\n\n"}
{"id": "474884", "url": "https://cs.wikipedia.org/wiki?curid=474884", "title": "Mahónie", "text": "Mahónie\n\nMahónie (\"Berberis\", syn. \"Mahonia\") je rod rostlin patřící do čeledě dřišťálovité (\"Berberidaceae\"). Mahónie jsou dřeviny bez trnů s tuhými a lesklými lichozpeřenými listy. Listy jsou po okraji ostnité, žluté květy tvoří hrozny a zrají v modré ojíněné bobule. V minulosti byly mahónie řazeny do samostatného rodu \"Mahonia\", který byl později sloučen s rodem \"Berberis\" (dřišťál).\n\nMahónie cesmínolistá se v ČR často pěstuje jako okrasná rostlina a občas i zplaňuje. Užívá se do věnců a kytic, je vhodnou výplní k základním stálezeleným keřům. Zástupci vyšších druhů jsou krásnými solitérami.\n\n\n"}
{"id": "474886", "url": "https://cs.wikipedia.org/wiki?curid=474886", "title": "Neonka obecná", "text": "Neonka obecná\n\nNeonka obecná (\"Paracheirodon innesi\") (v češtině známá také jako tetra neonová) je drobná sladkovodní rybka, z čeledi tetrovití, pocházející z pramenných vod amazonské oblasti z řek Marañón, Ucayali a jejich přítoků v podhůří peruánských And. Byla objevena v roce 1936 a do Evropy se dostala v letech 1937-1940, kdy došlo k několika importům z přírodního prostředí. Do tehdejšího Československa byla dovezena hned po druhé světové válce v roce 1945 a brzy i úspěšně rozmnožena.\n\nTetra neonová je mírumilovná a daří se jí v prostornějších nádržích středně zarostlých, s tmavším dnem a dobře prokysličenou vodou. Vhodné je použít na dno nádrže hrubozrnný písek kombinovaný s pláty břidlice a vyluhovanými kořeny. Celková tvrdost vody pro dospělé ryby by neměla přesáhnout 8°N a hodnota pH neutrální hranici (pH 7). Teplotu vody je třeba udržovat v rozmezí 20-22 °C. Při vyšší tvrdosti a teplotě nad 24 °C degeneruje nejen pohlavní ústrojí, ale dochází i ke ztrátě pigmentace a celkovému chřadnutí ryb. Tetrám neonovým neprospívá příliš stará akvarijní voda. Jakmile poklesne pH pod hodnotu 6, je třeba část vody vyměnit za čerstvou, ale dobře odplyněnou zásaditější vodu.\n\nRybky využívají hlavně spodní část vodního sloupce. Na tmavém pozadí nádrže vypadají jako pohybující se smaragdy. Milují tmavá stinná místa a zdržují se v hejnu. Neustále hledají potravu kolem kamenů a kořenů u dna. V době tření samečci bojují o samičky, jsou sytěji vybarveni a zvláště jejich hřbetní ploutev je kouřově černá. Břišní partie samiček jsou objemnější, takže v pohlaví rybek se v této době nemůžeme zmýlit. Rybky se v přírodním prostředí vytírají v období dešťů v zatopených tůních a tišinách pralesa. K vytírání je tedy důležitá čerstvá a měkká voda. Pohlavní útlum vyvolává starší, tvrdá a kyselá voda a přechodný nedostatek potravy.\n\nV původním prostředí žije v křišťálově čisté, čiré, měkké, slabě kyselé vodě teplé 22-24 °C. Vody jsou tu zastíněny bujnou pralesní vegetací a rybky si přivykly na trvalé šero a polostín.\n\nSameček tetry neonové je štíhlý, bříško má rovné, svítící pas nelomený a dorůstá 3-3,5 cm délky. Samička je zavalitější, svítící pas pod hřbetní ploutví má obloukovitě prohnutý směrem dolů a dorůstá délky asi 4 cm.\n\nRozmnožuje se ve dvoulitrových elementkách (celoskleněná nádrž) s vytíracím roštem na dně. Správná teplota a tvrdost vody jsou klíčové pro vývoj jiker a následný růst plůdku. V profesionálních pěstírnách se nasazují ke tření celá chovná hejna, lepších výsledků je však dosahováno při tření v párech.\n\n\"V tomto článku byly použity informace z publikace \"Akvaristika - teorie a praxe pro amatéry i profesionály; záliba a poznání\", Zdeněk Drahotušský a Jindřich Novák\"\n"}
{"id": "474891", "url": "https://cs.wikipedia.org/wiki?curid=474891", "title": "Osvojení", "text": "Osvojení\n\nOsvojení nebo také adopce je jednou z forem náhradní rodinné péče, která si dává za cíl založit takový vztah mezi \"osvojitelem\" a \"osvojencem\", jaký je přirozený mezi rodiči a dětmi. Usiluje o vytvoření opravdového, stabilního a harmonického domova pro osvojené dítě. Osvojením lze také chápat přijetí cizí osoby za vlastní, což je vyjádření základního principu osvojení, kterým je nahrazení biologického rodičovství právním.\n\nV českém právním řádu o osvojení rozhoduje soud na návrh osvojitele. Vždy se přihlíží k nejlepšímu zájmu dítěte. Osvojením vzniká příbuzenský vztah. Osvojitelé mají rodičovskou odpovědnost. Vzniká jim také povinnost informovat dítě o skutečnosti osvojení, jakmile to uznají za vhodné, nejpozději však do zahájení povinné školní docházky dítěte. Dítě osvojením získá nové příjmení. Pokud s novým příjmením nebude souhlasit, soud může rozhodnout, že osvojenec bude ke svému příjmení připojovat příjmení osvojitele. Na rozdíl od pěstounské péče u osvojení neexistují žádné speciální dávky.\n\nKromě osvojení dítěte upravuje český občanský zákoník také dva typy osvojení zletilého, a to osvojení zletilého, které je obdobou osvojení nezletilého, a osvojení, které není obdobou osvojení nezletilého. Dělícím kritériem je potom okamžik nabytí svéprávnosti. Oproti osvojení nezletilého je osvojení zletilého založeno primárně na vztahu osvojitele a osvojence, a osvojenci není poskytována zvýšená ochrana ze strany státu.\n\nOsvojení nebiologických dětí má poměrně dlouhou historii. Nejstarší doložené právní tradice osvojení pocházejí z antického Říma (instituty \"tutela\" a \"cura\"). Původně mohli adoptovat jen muži, v souladu s pojetím rodiny jako jednoty osob i majetku, v níž má dominantní postavení \"pater familias\" – otec/hlava rodiny. Moc otce nad (nejen osvojeným) dítětem zahrnovala i právo disponovat s jeho životem a smrtí. Později mohly adoptovat i ženy, avšak právní vztah vznikl jen mezi osvojencem a osvojitelem-ženou. Hlavním smyslem osvojení bylo zajistit pokračování rodiny (odkaz rodiny v antickém Římě a Řecku byl děděn vždy v mužské linii a jejím vymřením zanikla rodina jako celek a zemřelí členové rodiny tím byli odsouzeni k utrpení v posmrtném životě, protože nezbyl nikdo, kdo by jim nosil oběti) a např. převod majetkových a jiných práv na osvojitele či zánik osvojencových závazků. Byl vyžadován věkový rozdíl nejméně 18 let, bylo však možno adoptovat i dospělého člověka. Původně se osvojení na nezletilé osoby vůbec nevztahovalo. Dítě bylo možno adoptovat do pozice syna, ale též vnuka, a to jako syna vlastního syna, anebo také jako vlastního vnuka bez vztahu k synům.\n\nVe středověku ztratilo osvojení význam, a to v souvislosti s nízkou hodnotou lidského života, značnou chudobou a velkou porodností. Na významu osvojení získalo opět s nástupem novověku, humanismu a osvícenství. I tehdy bylo možno osvojit také plnoletou osobu a dokonce žijící v manželství. Většinou nevznikaly příbuzenské vztahy s příbuznými, jen rodičovský vztah mezi osvojitelem a osvojencem. Důvody vedoucí k osvojení byly většinou majetkové.\n\nV Československu se od jeho vzniku řídilo osvojení zprvu rakouským rodinným a občanským právem. Šlo o výhradně soukromoprávní vztah, osvojitel musel být bezdětný a starší 40 let, osvojenec mohl být i zletilý, ale musel být alespoň o 18 let mladší. Osvojením vznikl právní vztah totožný se vztahem k dětem narozeným v manželství, zároveň však nezanikala práva osvojence k původní rodině. Od roku 1928 už byla smlouva schvalována soudem. Zrušit osvojení bylo možné stejnou cestou, tedy dohodou všech stran se schválením soudu. Osvojiteli nemohli být manželé s vlastními dětmi, osoby mladší 40 let ani ženy, které porodily dítě mimo manželství. Osvojit bylo možno i vlastní nemanželské dítě a též dokonce vdanou ženu (se souhlasem manžela). Osvojenec nabýval plných majetkových právních nároků, avšak osvojitel tyto nároky neměl, nevznikal ani příbuzenský vztah mezi osvojencem a příbuznými osvojitele. Nadále šlo především o zajištění přechodu majetku spíše než zajištění náhradní rodinné péče o nezletilé dítě.\n\nSvoje majetkové zaměření ztratilo osvojení v Československu s novým zákonem o právu rodinném z roku 1949. Došlo ke zrovnoprávní pozice muže a ženy, k vyloučení zletilých osob z osvojení a také k definitivní proměně ze soukromoprávního na veřejnoprávní vztah (vznikal rozhodnutím soudu). Vznikl příbuzenský vztah s rodinou osvojitele a též vyživovací povinnost mezi příbuznými, naopak zanikla rodičovská moc původních rodičů ve prospěch osvojitele (zůstává ovšem jejich subsidiární vyživovací povinnost). Odstraněna byla podmínka věkové hranice osvojitele i věkového rozdílu vůči osvojenci. Osvojit mohli společně jen manželé. Osvojení bylo nadále zrušitelné, a to rozhodnutím soudu nebo dohodou ve formě soudního zápisu.\n\nV roce 1958 bylo \"de facto\" zavedeno i osvojení nezrušitelné se zápisem do matriky, kde osvojitel nahradil původní rodiče. Zanikla tak i vyživovací povinnost původní rodiny. Také v některých případech nebyl nutný souhlas původních rodičů s osvojením (v případě jejich kvalifikovaného nezájmu o dítě nebo předběžného souhlasu s osvojením bez vztahu k určitým osvojitelům).\n\nV roce 1963 byl přijat nový zákon o rodině, který byl účinný od 1. dubna 1964 do 31. prosince 2013. Nezrušitelně mohli osvojit jen manželé, a to nezletilé dítě starší jednoho roku. Nově vznikal vztah osvojence k příbuzným osvojitele i v případě zrušitelného osvojení. A nově byla zavedena též tříměsíční předadopční péče. Novelizací v roce 1982 byla zavedena pro výjimečné případy i možnost osvojení osamělou osobou. Novela z roku 1998 a zvláštní zákon založily postavení orgánu sociálně-právní ochrany dětí, který získal pravomoc rozhodovat o umístění dítěte z ústavní péče do péče budoucích osvojitelů. Novelou z roku 2006 pak byli do matriky zapisováni osvojitelé v případě zrušitelného i nezrušitelného osvojení (v praxi však nedocházelo k výmazu původních rodičů).\n\nOd 1. ledna 2014 upravuje osvojení zákon č. 89/2012 Sb., občanský zákoník v § 794 až 854.\n\n\nOsvojence lze opět osvojit pokud:\nNezrušitelné osvojení nebrání tomu, aby byl osvojenec opět osvojen.\n\nSouhlas k osvojení je základní hmotněprávní podmínkou osvojitelnosti. Bez souhlasu zákonem vymezených osob není možné osvojení obecně realizovat.\n\nPokud dosáhlo osvojované dítě alespoň dvanácti let, je třeba jeho osobního souhlasu, ledaže by byl postup požadující osobní souhlas osvojovaného v zásadním rozporu s jeho zájmy, nebo že není dítě schopno posoudit důsledky souhlasu. Než dojde k vyjádření osvojovaného dítěte, soud dítě řádně poučí o účelu, obsahu a veškerých důsledcích souhlasu s osvojením. Souhlas dítěte je volním projevem zvláštní povahy, takže i o něm platí, že dítě může svůj osobně daný souhlas odvolat až do chvíle, kdy soud o osvojení rozhodne. S hranicí věku 12 let je spojeno právo dítěte souhlasit s osvojením na jedné straně a na druhé straně vznik další hmotněprávní podmínky pro osvojení nezletilce.\n\nOsobní souhlas osvojovaného dítěte mladšího 12 let není vyžadován. Pokud tedy dítě nedosáhlo alespoň dvanácti let, dá souhlas s osvojením jménem dítěte opatrovník. Opatrovníkem je zpravidla soudem jmenován orgán sociálně-právní ochrany dětí. Opatrovník dá souhlas k osvojením jedině tehdy, pokud po zjištění všech rozhodných skutečností dospěje k závěru, že osvojení je v souladu se zájmy dítěte. V případě, že během řízení o osvojení dosáhne dítě 12 let, je soud povinen zajistit jeho souhlas bez ohledu na to, zda předtím poskytl souhlas s osvojením opatrovník osvojovaného.\n\nK osvojení je třeba souhlasu rodičů osvojovaného dítěte. Dítě lze osvojit bez souhlasu rodičů pouze při splnění zákonem stanovených podmínek, kdy o této možnosti rozhoduje autoritativně soud. Souhlas dává rodič osobním prohlášením vůči soudu. Toto prohlášení musí splňovat obecné náležitosti právního jednání. Soud poučí rodiče o podstatě a důsledcích prohlášení souhlasu a o podstatě osvojení.\n\nK osvojení je třeba souhlasu nezletilého rodiče, který nenabyl plné svéprávnosti. Tento rodič může dát souhlas k osvojení jedině za podmínky, že soud shledá, že je schopen takové prohlášení sám učinit. Rodič, který nedosáhl věku 16 let, nemůže dát plně souhlas k osvojení. Stát připouští, aby mohl dát souhlas k osvojení rodič, který doposud nenabyl plné svéprávnosti, ale také tuto možnost omezuje. Hranice je stanovena na 16 let, souvisí s ochranou rodiče, který je sám v dětském věku, a který zasluhuje zvýšenou míru ochrany i proti svému případnému rozhodnutí předat své dítě do osvojení.\n\nRodič, který byl omezen na svéprávnosti na základě rozhodnutí soudu, může ve věcech osvojení, včetně udělení souhlasu k osvojení, právně jednat pouze v rozsahu, ve kterém jeho svéprávnost omezena nabyla.\n\nSouhlas rodiče osvojovaného dítěte není třeba pokud:\nPokud jsou tyto skutečnosti dány u obou rodičů, vyžaduje se k osvojení souhlas poručníka, popřípadě souhlas opatrovníka, kteří jsou k tomuto účelu jmenováni soudem.\n\nK osvojení dále není třeba souhlasu rodiče, který zjevně nemá zájem o dítě. Nezájmem rodičů lze rozumět dvě skupiny případů. Předně případy, kdy rodiče neprojevují opravdový zájem, a přitom ne-osvojení by pro dítě znamenalo zřejmou újmu. Dále případy, kdy rodiče neprojevují o dítě vůbec žádný zájem, a takto trvale hrubě porušují své rodičovské povinnosti, a to až v míře ohrožující fyzické nebo psychické nebo morální zdraví dítěte. Ustanovení o nezájmu se neuplatní, pokud se zjistí, že se rodiče dostali do značné nouze nebo tísně, nikoliv však vlastním zaviněním a je možné očekávat, že se jejich situace vyřeší. O nezájmu lze uvažovat až ve chvíli, kdy se rodiče po dobu tří měsíců chovali způsobem, který lze označit za hrubé porušování rodičovských povinností.\n\nOproti předcházejícím souhlasům není tento souhlas detailně upraven, ovšem i tento souhlas manžela osvojitele je třeba považovat za hmotněprávní podmínku osvojení. Souhlas s osvojením je právem manžela osvojitele, který je realizován právním jednáním. Aby mohl souhlasit manžel osvojitele s osvojením, nesmí být jeho svéprávnost v tomto právu omezena.\n\nTěmito osobami jsou myšleni především poručník a opatrovník, kteří jsou k tomuto účelu jmenováni soudem.\n\nKdo se může stát osvojitelem:\nOsvojení se vylučuje mezi sourozenci a příbuznými v přímé linii (kromě případů náhradního mateřství).\n\nZákon striktně vymezuje děti, které je možno osvojit. Chrání tak jejich práva, i práva jejich biologických rodičů. Dítě může být \"faktický sirotek\" (ztratilo oba rodiče), anebo \"sociální sirotek\" (rodiče dali souhlas k adopci, jeví právně relevantní nezájem nebo byli soudem zbaveni rodičovské zodpovědnosti). Jde o tzv. \"právně volné dítě\" (osvojitelné dítě), což je zjednodušující pojem (právní vztah k biologickým rodičům totiž zaniká až právní mocí rozsudku o osvojení), který není v zákoně definován, běžně se však používá.\n\nSkupiny dětí vhodných k osvojení:\n\nNěkteré právně volné děti jsou osvojovány častěji než jiné. Jsou to zejména děti majoritní národnosti, odpovídajícího vzhledu, děti zdravé, nižšího věku. Dalším omezením jsou skupiny sourozenců, zejména když jsou mezi nimi vytvořeny silné citové vazby.\n\nOsvojení zletilého může proběhnout pouze v případě, kdy to není v rozporu s dobrými mravy. Občanský zákoník v § 847 až 849 rozlišuje dva druhy osvojení zletilého:\n\nNa návrh osvojitele či osvojence mohou být některé okolnosti před původní rodinou dítěte utajeny. K odtajnění soud může přistoupit jen tehdy, pokud došlo k ohrožení zdraví dítěte a pokud dítě dosáhne zletilosti. Jakmile je dítě zletilé, má právo seznámit se s předchozím spisem, který pojednává o jeho osvojení.\n\nJde o dobu, kdy je osvojované dítě v péči budoucích osvojitelů (preadopční péče). Tato doba nastává po uplynutí tří měsíců ode dne, kdy byl dán souhlas k osvojení. O předání dítěte do péče před osvojením rozhoduje soud. Ještě než je dítě předáno budoucím osvojitelům, soud prošetří, zda je osvojitel pro dítě vhodný a naopak. Zejména je brán zřetel na:\nNež bude o osvojení definitivně rozhodnuto, je dítě v péči osvojitele na jeho náklady. Doba péče před osvojením trvá dostatečně dlouho (alespoň šest měsíců), aby se dospělo k přesvědčení, že se mezi dítětem a osvojitelem vytvořil takový vztah, který je smyslem osvojení.\n\nPoněkud kontroverzním tématem je osvojování dětí stejnopohlavními páry. Na Slovensku v roce 2014 vznikla petice o vyhlášení referenda o ochraně rodiny a zákazu adopcí stejnopohlavními páry. Až do června 2016 nebylo v České republice možné osvojení osobou, která žila v registrovaném partnerství, poté však Ústavní soud zrušil ustanovení § 13 odst. 2 zákona o registrovaném partnerství, které tomu bránilo, neboť jej shledal rozporným s právem na lidskou důstojnost, s právem na soukromý život a se zákazem diskriminace. Žije zde nespočet stejnopohlavních párů, které vychovávají děti a jsou jejich biologickými rodiči. Dosáhly toho pomocí umělého oplodnění realizovaného v jiných zemích (např. v USA), kde je plně funkční institut surogátního mateřství (tj. proces, kdy je embryo biologických rodičů vloženo do dělohy náhradní matky). Z praxe je znám případ homosexuálního páru, který vychovává dvojčata narozená z náhradní matky. V americkém rodném listu jsou zapsáni jako rodiče (otec a matka) dva muži, a to tak, že v kolonce otec je zapsán jeden muž a kolonce matka je zapsán druhý muž. Homosexuální páry mají podle práva dané země nejen práva a povinnosti jako manželé, ale mají mj. i rodičovská práva k dětem. Jakkoli na tento konkrétní případ není v současnosti schopná reagovat česká legislativa a Česká republika odmítá dětem tohoto páru vystavit identický český rodný list, je zřejmě hudbou budoucnosti, že i tyto otázky budou řešitelné a řešené.\n\nPrůkopníkem v problematice osvojení dětí stejnopohlavními páry je stát Irsko. V této zemi došlo 30. března 2015 k novele zákona, která umožní těmto párům osvojit dítě. Podle \"Gaystarnews\" zákon tvoří 170 částí, které upravují například asistovanou reprodukci, opatrovnictví nebo svěřeneckou péči. Pokud bude mít pár zájem osvojit dítě, musí splnit určité podmínky. Například to, že oba partneři spolu musí žít ve společné domácnosti minimálně tři roky. Irsko je tedy první zemí na světě, která umožnila sňatek mezi páry stejného pohlaví a povolila jim osvojit dítě.\n\n\n\n\n"}
{"id": "474894", "url": "https://cs.wikipedia.org/wiki?curid=474894", "title": "Pěstounství", "text": "Pěstounství\n\nPěstounství neboli pěstounská péče je jednou z forem náhradní rodinné výchovy v České republice. O svěření dítěte do pěstounské péče rozhoduje soud. Tuto formu náhradní rodinné péče může soud zvolit, pokud o dítě nemůže pečovat žádný z rodičů ani poručník. Takto rozhoduje na dobu, po kterou trvá překážka bránící rodičům v osobní péči o dítě. Pěstounem může být fyzická osoba nebo v určitých případech manželský pár, který je k této péči o dítě vhodný, poskytuje záruku řádné výchovy dítěte a mají bydliště na území České republiky.\n\nPěstounská péče je zvláštní formou státem řízené a kontrolované náhradní rodinné výchovy, zabezpečované z jeho strany hmotnou podporou. Většinou se jedná o děti, jejichž rodiče se o ně z nějakého důvodu nemohou nebo nechtějí postarat nebo o děti s rizikovou anamnézou, nejistou prognózou, děti s různými postiženími, psychicky deprivované, s poruchami psychického vývoje a děti starší. Pěstounská péče umožňuje život v rodině těm, kteří by se z různých důvodů nedostali do adopce a hrozilo by jejich setrvání v ústavní péči. Pěstounská péče vzniká rozhodnutím soudu a končí nejpozději zletilostí nebo nabytím svéprávnosti dítěte.\n\nPěstounství se původně nazývalo schovanství a bylo od roku 1812 upraveno v § 186 obecného zákoníku občanského. Rodiče mohli své dítě kdykoli svěřit do péče pěstouna, pokud však mělo dojít k omezení práv takového \"schovance\", museli s pěstounem uzavřít smlouvu, kterou musel navíc schválit soud.\n\nPo roce 1950 pěstounství z československého právního řádu zmizelo, tento právní institut nebyl obsažen ani v zákoně č. 265/1949 Sb., o právu rodinném, ani v zákoně č. 94/1963 Sb., o rodině, v původním znění. Vrátilo se až roku 1973 se zákonem č. 50/1973 Sb., o pěstounské péči, který byl později nahrazen zákonem č. 359/1999 Sb., o sociálně-právní ochraně dětí. Základní úpravu pak obsahoval zákon o rodině v § 45a-45d.\n\nOd roku 2014 je pěstounství primárně upraveno v § 958-970 občanského zákoníku.\n\nOd roku 2006, kdy byl uzákoněn nový institut pěstounské péče, existují dvě formy.\n\nPéče je koncipována jako stabilní a dlouhodobé opatření. Oficiálně končí dosažením zletilosti dítěte, ale ve funkčních pěstounských rodinách mají přijaté děti pozici velmi podobnou vlastním dětem a zůstávají často tak dlouho, až dostudují nebo získají práci a osamostatní se. Je možné dětem propůjčit (pouze se souhlasem biologických rodičů) příjmení pěstounů.\n\nPoměrně nový institut „pěstounské péče na přechodnou dobu“ bývá někdy označován pojmem „profesionální pěstounská péče“, oběma pojmy je míněn tentýž model pěstounské péče. „Jde o rodinnou individuální formu péče, státem podporovanou, která by měla být nezletilým dětem poskytována po nezbytně nutnou, relativně krátkou dobu v domácnostech pěstounů nebo i v zařízeních pro výkon pěstounské péče.“ Jedná se tedy o dočasnou péči o děti (maximálně 1 rok), u kterých je vysoká pravděpodobnost rychlého trvalého řešení - buď jiné formy náhradní rodinné péče nebo návratu do původní rodiny. Pěstounská rodina je od začátku připravována na brzký odchod dítěte. V přechodné pěstounské péči mohou být umístěny i děti, které náhle nemohou zůstat ve své rodině, ale jejich situace neodpovídá osvojení nebo dlouhodobé pěstounské péči.\n\nVýhodou pěstounské péče na přechodnou dobu je, že dítě nemusí trávit žádný čas v ústavech a dětských domovech a významně se tím snižuje riziko syndromu citové deprivace. Protože jedním z cílů PPPD je dosažení pobytu dítěte v rodinném prostředí od co nejnižšího věku, pak je dobré znát psychický vývoj dítěte s akcentem na rané období:\n\nMezi práva pěstounů patří:\n\nMezi povinnosti pěstounů patří:\n\n\n\n\nV České republice jsou dávky pěstounské péče od 1. ledna 2013 upraveny zákonem č. 359/1999 Sb., o sociálně-právní ochraně dětí, následovně:\n\nNárok na příspěvek na úhradu potřeb dítěte má nezletilé nezaopatřené dítě svěřené do PP, tak do PPPD. Pokud je dítě nezletilé, příspěvek se poskytuje samozřejmě k rukám pěstouna. Nárok je zachován i po dosažení zletilosti dítěte (tj. 18. rok věku), nejdéle však do 26. roku, jde-li o nezaopatřené dítě podle zákona upravujícího státní sociální podporu, které trvale žije s osobou, která byla do dosažení jeho zletilosti pěstounem. Co se týká příspěvku pro dítě v PPPD, dítě tento typ dávky pobírá samozřejmě do doby, než opustí přechodnou rodinu.\n\nVýše příspěvku za 1 kalendářní měsíc:\n\nJde-li o dítě, které je podle zákona o sociálních službách osobou závislou na pomoci jiné fyzické osoby, činí dávka:\nTato dávka není určena pěstounům, nýbrž samotnému dítěti. Nárok na příspěvek při ukončení pěstounské péče má fyzická osoba, která byla ke dni dosažení zletilosti v pěstounské péči, a to ke dni zániku nároku na příspěvek na úhradu potřeb dítěte. Příspěvek je jednorázový a činí 25 000 Kč.\n\nAč má dítě nárok na příspěvek při ukončení PP i PPPD, může nastat odlišnost v rámci doby vzniku nároku na něj. Závisí to na příspěvku na úhradu potřeb dítěte. Dítěti v PPPD na něj zaniká nárok vždy ukončením péče, to znamená nejpozději zletilostí. Avšak PP může v určitém případě trvat až do 26 let věku dítěte, pak se tedy může prodloužit doba vzniku nároku dítěte na příspěvek při ukončení pěstounské péče. V tom může nastat rozdíl vztahující se k časovému nároku na vyplacení tohoto příspěvku.\n\nNárok na odměnu pěstouna má pečující osoba a osoba v evidenci, ale značně se liší její výše v rámci jednotlivých institutů pěstounské péče.\n\nOsoba pečující má nárok na odměnu po dobu trvání péče o svěřené dítě. Po zletilosti svěřeného dítěte jen do doby, dokud zletilé nezaopatřené dítě pobírá příspěvek na úhradu potřeb dítěte. Osoba v evidenci má nárok na odměnu po dobu zařazení do evidence osob, které mohou vykonávat PPPD (i když nemá momentálně svěřeno žádné dítě, výše odměny osoby v evidenci není odvislá od počtu dětí svěřených do PPPD).\n\nVýše odměny pěstouna za 1 kalendářní měsíc:\n\nZa každé další dítě svěřené do PP se zvyšuje odměna pěstouna o 4 000 Kč.\n\nV případě, že je osobě v evidenci svěřeno dítě do jiné péče, než je PPPD, zvyšuje se za každé takové dítě odměna pěstouna o 4.000 Kč.\n\nNárok na tento jednorázový příspěvek má dlouhodobý pěstoun (tj. osoba pečující), nikoliv pěstoun na přechodnou dobu (tj. osoba v evidenci). Výše příspěvku se odvíjí od toho, kolik let bylo konkrétnímu dítěti při svěření do péče.\n\nVýše příspěvku, jde-li o dítě ve věku:\n\nTuto dávku lze využít jedině v rámci institutu PP, nikoliv PPPD. Na příspěvek má nárok osoba pečující, která má v PP nejméně 3 děti nebo má nárok na odměnu pěstouna z důvodu péče o 3 děti, včetně zletilých nezaopatřených dětí, jež zakládají osobě pečující nárok na odměnu pěstouna. Výše příspěvku činí buď 70 % pořizovací ceny vozidla, nebo prokázaných výdajů na úhradu oprav vozidla, nejvýše však do částky 100 000 Kč. Součet těchto příspěvků poskytnutých osobě pečující v období posledních 10 kalendářních let před dnem podání žádosti nesmí přesáhnout 200.000 Kč.\n\n"}
{"id": "474896", "url": "https://cs.wikipedia.org/wiki?curid=474896", "title": "Pasák (hra)", "text": "Pasák (hra)\n\nPasák je kolektivní pálkovací míčová hra, podobná baseballu. Pochází z Anglie, první zmínky nacházíme roku 1744 v příručce \"A Little Pretty Pocket-Book\", kde je nazývána baseball.\n"}
{"id": "474897", "url": "https://cs.wikipedia.org/wiki?curid=474897", "title": "Neonka modrá", "text": "Neonka modrá\n\nNeonka modrá (\"Paracheirodon simulans\") je sladkovodní drobná rybka, vzhledově podobná neonce červené (\"Paracheirodon axelrodi\"), jen neonový pruh není tak sytý. Hlava je poměrně krátká a tlamka malá. Od oka přes celé tělo až ke kořeni ocasní ploutve se táhne zářící výrazně modrozelený pruh. Při dopadu světla září skřele stříbřitě modře. Břicho je stříbřitě šedé. Mezi řitní a ocasní ploutví je hnědočervená skvrna s nezřetelným černým páskováním. Ploutve jsou bezbarvé, základ hřbetní a ocasní ploutve je načervenalý.\nŽije v přítocích řeky Rio Negro a dolním toku Rio Purus v Brazílii. Dorůstá délky 3,5-4cm.\n\nNa chov a rozmnožování má nároky podobné jako neonka diamantová.\n\n\"V tomto článku byly použity informace z knížky \"Akvaristika - teorie a praxe pro amatéry i profesionály; záliba a poznání\", Zdeněk Drahotušský a Jindřich Novák\"\n"}
{"id": "474898", "url": "https://cs.wikipedia.org/wiki?curid=474898", "title": "Lunoplod", "text": "Lunoplod\n\nLunoplod (\"Menispermum\") je rod rostlin patřící do čeledě lunoplodovité (\"Menispermaceae\"). Zahrnuje 2 druhy opadavých lián a je rozšířen v Severní Americe a ve východní Asii.\n\nLunoplod lze použít jako okrasnou rostlinu. Rostliny jsou ozdobné olistěním. Mají sbírkový význam.\n\n\n \n"}
{"id": "474900", "url": "https://cs.wikipedia.org/wiki?curid=474900", "title": "Václav Tomek", "text": "Václav Tomek\n\nVáclav Tomek (* 4. listopadu 1942, Tábor) je český historik zabývající se především českým a evropským anarchismem, filosofií a poezií přelomu 19. a 20. století.\n\nAbsolvoval Pedagogickou fakultu v Českých Budějovicích a filozofii na Filozofické fakultě Univerzity Karlovy v Praze. Je pracovník Filosofického ústavu AV ČR.\n\nOd šedesátých let minulého století se průběžně věnuje výtvarné činnosti, a to malbě olejem a akrylem. Vytváří abstraktně, fantaskně nebo symbolicky pojaté krajiny provedené i jako asambláže či koláže. V asamblážích používá nejen staré dřevo, kůru stromů, provazy, textil, ale i vrstvený papír, kameny, kůži, někdy i kov. Paralelně se zabývá pracemi v linorytu. \n\nJe autorem jedenácti sbírek poezie, vydaných v letech 1999–2015, k nimž navrhl obálky a které doprovodil původními ilustracemi či citacemi ze svých obrazů. Ostatně některé texty jeho poezie jsou inspirovány vlastními obrazovými náměty. Svůj výbor z poezie \"Čtyřicet devět roků\" (2016) doprovodil výhradně černobílými linoryty.\n\nV souvislosti se stoletým výročím úmrtí básníka a výtvarného umělce Karla Hlaváčka připravil k vydání výbor z jeho korespondence, kritik, úvah, básnického a výtvarného díla \"Krví svého těla, dechem své duše\" (Praha 1998) a samostatně vydal sbírku Karla Hlaváčka \"Žalmy\" (Praha 1998) a výtvarně doprovodil vlastními Hlaváčkovými grafickými pracemi.\n\nOdborně se zabývá dějinami českého anarchismu v dobovém kontextu konce 19. a počátku 20. století, později také vybranými otázkami evropského a amerického anarchismu. K tématu publikoval přes dvacet odborných publikací, některé i určené širší či zainteresované veřejnosti. K většině těchto publikací navrhl obálku a grafickou úpravu.\n\n\n\n\n\n"}
{"id": "474904", "url": "https://cs.wikipedia.org/wiki?curid=474904", "title": "Mičela", "text": "Mičela\n\nMičela (\"Mitchella\") je rod rostlin patřící do čeledi mořenovité (\"Rubiaceae\"). Zahrnuje pouze 2 druhy plazivých bylin či keříků s jednoduchými vstřícnými listy, bílými, čtyřčetnými, nálevkovitými květy a oranžovými až červenými plody. Jeden druh roste v Severní a Střední Americe, druhý ve východní Asii. Oba druhy rodu mičela jsou občas pěstovány jako půdopokryvné trvalky.\n\nMičely jsou plazivé vytrvalé byliny či keříky s lodyhou kořenující v uzlinách. Listy jsou vstřícné, celokrajné, s vytrvalými palisty. Květy jsou bílé, pravidelné, oboupohlavné, přisedlé, uspořádané ve dvoukvětých květenstvích, vyrůstajících na vrcholu nebo při vrcholu lodyh. Květy jsou srostlé svými semeníky do dvojic. Kalich je srostlý, na vrcholu obvykle čtyřlaločný. Koruna je srostlá, nálevkovitá, obvykle čtyřčetná, v korunní trubce i na lalocích brvitá. Tyčinky jsou 4 a jsou přirostlé ke korunní trubce. Občas se objeví jako anomálie květy kompletně trojčetné. Semeník jednotlivého květu obsahuje 4 komůrky, v každé komůrce je po 1 vajíčku. Čnělka je jediná a na vrcholu nese 4 blizny. Plodem je oranžové až červené souplodípeckovic. Plod je kulovitý nebo elipsoidní, dužnatý, se 2 vytrvalými kalichy a obsahuje 8 jednosemenných peciček.\n\nRod zahrnuje pouze 2 druhy: mičela zkadeřená (\"Mitchella undulata\") roste ve východní Asii v Číně, Japonsku a Koreji, mičela plazivá (\"Mitchella repens\") ve východních oblastech Kanady a USA, v Mexiku a Guatemale. Oba druhy rostou v podrostu listnatých lesů.\n\nU rodu mičela se objevuje různočnělečnost, zabraňující samoopylení. Některé květy mají krátkou čnělku a tyčinky vyčnívající z korunní trubky, zatímco jiné květy mají dlouhou čnělku nesoucí 4 blizny vyčnívající z koruny a tyčinky zanořené v korunní trubce.\n\nPlody severoamerické mičely plazivé vyhledávají hrabaví ptáci, např. jeřábek kanadský (\"Bonasa umbellus\"), křepel virginský (\"Colinus virginianus\"), tetřívek ostroocasý (\"Tympanuchus phasianellus\") a prérijní tetřívci rodu \"Tympanuchus\". Konzumují je i mývalové a lišky.\n\nMičela je v České republice zřídka pěstována jako okrasná půdopokryvná trvalka. Pro asijský druh \"Mitchella undulata\" je uváděna teplotní zóna 6, t.j. do -23 °C.\n\n"}
{"id": "474905", "url": "https://cs.wikipedia.org/wiki?curid=474905", "title": "Habrová (rozcestník)", "text": "Habrová (rozcestník)\n\nJméno Habrová může mít tyto významy: \n"}
{"id": "474906", "url": "https://cs.wikipedia.org/wiki?curid=474906", "title": "Morušovník", "text": "Morušovník\n\nMorušovník (\"Morus\") je rod rostlin patřící do čeledi morušovníkovité (\"Moraceae\"), dožívající se i několika stovek let. Plodem morušovníku je ovoce nazývané moruše a tvarem velmi podobné ostružině. Jde o plodenství nažek uzavřených do zdužnatělého okvětí (u ostružiny mluvíme o souplodí peckoviček). Souplodí jsou tmavě fialová anebo bílá v případě druhu morušovník bílý (\"Morus alba\"). Moruše s tmavým zabarvením obsahují významné množství léčivého resveratrolu.\n\nMorušovníky jsou ovocné stromy, které – měřeno českými klimatickými podmínkami – jsou pěstovány zejména v teplých a úrodných oblastech (doporučované jsou především vinorodé oblasti), ale existuje řada příkladů, že přežijí i tuhé zimy v oblastech chladnějších (např. v České republice i v Ostravě nebo v Trutnově. Na českém území jsou známé již dlouhou dobu a místy se pěstují již po staletí a oteplování klimatu značně usnadňuje jejich šíření v Evropě.\n\nV jižní Evropě byly plody známé a sklízené již od antického starověku. Na území českých zemí jsou semínka moruší archeologickými nálezy doložena ze středověku, z nové doby jsou doklady například z poloviny 19. století z Prahy, kde byly morušové háje vysazeny jednak podél promenády na šancích, a dále na Petříně, tam se jim tak dařilo, že se úroda sklízela dvakrát ročně.\n\nV současnosti se moruše v České republice pěstují kromě pražské botanické zahrady například v Ostravě nebo v Trutnově. V české krajině najdeme spíše starší stromy, ve srovnání s jabloněmi jde o velmi málo vysazovaný ovocný strom. Oteplování klimatu ovšem značně usnadňuje šíření morušovníku v Evropě.\n\nPlody morušovníku (druhů \"Morus nigra\", \"Morus rubra\" a \"Morus alba\") zvané moruše jsou jedlé a velmi chutné ovoce, v Evropě kdysi velmi oblíbené, nyní pozapomenuté. Jsou příjemně sladké a šťavnaté, dozrávají postupně během několika týdnů a nemohou být tedy sklizeny z jednoho stromu najednou. Konzumují se především černé plody morušovníku černého, bílé plody z morušovníku bílého jsou sice jedlé, avšak nemají natolik atraktivní chuť. Z plodů se vyrábí sirup nebo čaj, který se používá i v léčitelství.\n\nMorušovník je od dávné minulosti používán k výrobě pravého hedvábí. Listy morušovníku jsou jedinou potravou housenky motýla bource morušového a mají tedy nezastupitelný význam při výrobě přírodního hedvábí.\n\nV Japonsku se užívá dřevo morušovníku k výrobě speciálních soudků a v Turecku k výrobě hudebních nástrojů.\nNěkteré druhy lze použít jako okrasné rostliny. Je to efektní solitéra.\n\n\n\n \n"}
{"id": "474907", "url": "https://cs.wikipedia.org/wiki?curid=474907", "title": "Nová scéna (Bratislava)", "text": "Nová scéna (Bratislava)\n\nDivadlo Nová scéna je profesionální umělecké těleso, slovenské repertoárové divadlo nacházející se v centru Bratislavy v Živnostenském domě. Hrají se zde především muzikály a komedie.\n\nNová scéna byla založena 30. listopadu 1946, až do roku 1951 patřila do svazku Slovenského národního divadla. Členy jeho souboru byly mnohé významné herecké, režisérské, pěvecké, muzikantské a taneční osobnosti.\nV současnosti má Nová scéna na repertoáru tituly jako například \"West Side Story\", \"Limonádový Joe\", \"Neberte nám princeznú!\", \"Šumař na střeše\", \"Mrazík\", komedie \"Šialené nožničky\" a \"Ještě jeden do party\" a taneční \"Carmen\".\n\nSídlí v Bratislavě v Živnostenské ulici č. 1 a na Kollárově náměstí, kde i je vchod do tohoto divadla.\n"}
{"id": "474908", "url": "https://cs.wikipedia.org/wiki?curid=474908", "title": "Slavětice (rozcestník)", "text": "Slavětice (rozcestník)\n\nSlavětice je název více míst:\n\n"}
{"id": "474909", "url": "https://cs.wikipedia.org/wiki?curid=474909", "title": "Jaksch", "text": "Jaksch\n\nJaksch [\"jakš\"] je příjmení následujících osob:\n\n\n"}
{"id": "474910", "url": "https://cs.wikipedia.org/wiki?curid=474910", "title": "Trávník", "text": "Trávník\n\nTrávník je udržovaná travnatá plocha parkového typu. Od louky se zpravidla liší účelem, způsobem údržby, způsobem založení i skladbou rostlin. Trávník se obvykle zakládá zasetím specifické směsi travních semen, výjimečně i položením předpěstovaných plátů v podobě jakéhosi koberce. Trávník se často používá jako hlavní součást dolní vrstvy veřejné zeleně, a to v parcích, podél chodníků, kolem budov, na náměstích či v dělicích pásech ulic nebo silnic. Za vzor udržovaného trávníku bývá pokládán anglický trávník, tedy dlouhodobě pěstovaný a pravidelně sekaný trávník po vzoru anglických parků. Pečlivě udržovaný trávník bývá prestižní záležitostí zejména u soukromých parků a zahrad. Udržovaný trávník tvoří i povrch klasických fotbalových hřišť. Pro údržbu trávníku se zpravidla používají nejrůznější typy sekaček na trávu.\n\nTrávník je také prvek zahradní architektury používaný v sadovnické tvorbě.\n\nTrávníky jsou důležitou součástí působení sadovnických úprav a u nově zalo­žených úprav jsou činitelem rozhodujícím. Keře a hlavně stromy se uplatňují až později. Po vodních plochách jsou trávníky nejsvětlejším prvkem v sadovnické kompozici.\n\nPod travním drnem je půda v drobtovité struktuře, proto může voda při deštích dobře prosakovat do spodiny, nestéká a na trávníku obvykle nebývají kaluže. Travní plochy se ne­musejí kanalizovat, pouze odvodnit zamokřené části.\n\nMůže být velký rozdíl mezi obsahem druhů směsí prodávaných pro výsevy trávníků. Ten je dán především použitím trávníku a jeho zatížením a údržbou. Například směs pro rychlé ozelenění, obsahuje převahu jílku mnohokvětého (\"Lolium multiflorum\") se určitě hodí pro rychlé ozelenění, ale bude třeba a byl pravidelně kosený (bujně roste) a trávník navíc nebude vytrvalý (vydrží asi tři roky).\n\nZ hlediska použití travních směsí proto existuje několik dělení. Podle staršího dělení, založeného na estetickém uplatnění a podle způsobu založení a údržby jsou rozeznávány trávníky nízké (kobercové), střední (parkové) a vysoké (parkové louky). Novější třídění bývá většinou podrobnější. Americké třídění rozeznává trávníky obytných zahrádek a rodinných domů, sportovních ploch, svahových ploch a speciálního využití (golfové hřiště, fotbalové hřiště, štěrkové plochy, parkoviště motorových vozidel, koňských dostihových drah, letištních ploch aj.) U nás se rozdělují trávníky např. na komunikační, meliorační, parkové a zahradní hřišťové, rekreační, pietní, přírodních rezervací a ostatní technické.\n\nNízké trávníky jsou udržovány kosením ve výši asi 5 cm. Také se nazývají trávníky kobercové nebo travní pažity. Doplňují obvykle ornamentální květinové koberce v parcích a historických zahradách a také se nejčastěji každoročně nebo nej­později za 3 roky obnovují. Jsou tedy trávníky krátkodobými. K jejich výsevu je po­užíván čistý jílek anglický (vytrvalý), který se z normálního porostu druhým nebo třetím rokem ztrácí. V sušších podmínkách lze také přidávat kostřavu červenou. Lev­nější variantou pro tento trávník, avšak pouze pro jedno léto, je výsev lipnice jarní. Příprava půdy je stejná jako u ornamentální květinové výsadby. Výsev a zapravení osiva se provádí stejně jako u středně vysokých trávníků. Nízké trávníky bývají nejkrásnější po prvním pokosení, později řídnou.\n\nStředně vysoké trávníky jsou v sadovnické praxi nejčastější. Nazývají se také sadové trávníky nebo parkové trávníky. Udržují se kosením trávy na výšku do 10 cm. Středně vysoké trávníky jsou větší travní plochy v zahradách nebo parcích, v ulicích a na ná­městích, hlavně před budovami, okolo cest a všude tam, kde jsou trávníky pozorovány zblízka.\n\nStředně vysoké trávníky jsou vytrvalými porosty na stanovišti, a je vyžadováno, aby byly po celou dobu stejně pěkné. Náklady na jejich založení jsou značné, protože založení musí být věnována všestranná péče, hlavně přípravě půdy, vyrovnání terénu a kvalitě výsevu.\n\nAby byl zachován vzhled, růst a zdravotní stav porostu, jeho dobré složení a hustota drnu je nezbytnou součástí údržby hnojení. Čím častěji trávník sekáme, tím více je třeba dbát o dostatek živin v půdě. Trávníky mají být hnojeny především minerálními hnojivy a to s ohledem na použitelnost bezplevelnost trávníku při použití takových hnojiv. V jarním období lze doporučit hnojení kombinovaným hnojivem (NPK, Cererit apod.) v dávce 200 až 400 kg na 1 ha, na podporu růstu je vhodné doplnit dusík ledkem. Koncem srpna je doporučeno opět přihnojovat komplexními hnojivy.\n\nBěhem vegetačního klidu a jednou za 3-5 let je doporučeno hnojit kompostem, dávkou 30-100 m na 1 ha. Důvodem je především doplnění mikroprvků a organických látek, které jsou nezbytnou součástí výživy rostlin. Při poklesu pH pod 5, čemuž lze předejít, je třeba pH upravit vhodným hnojivem.\nZ hnojiv se doporučují velmi rozdílné dávky, proto je ideální doplnit stav živin na základě rozboru půdy. Trávník však většinou potřebuje pravidelný přísun dusíku a draslíku, protože pokosem je odstraňováno velké množství zelené hmoty a půda se tím ochuzuje zejména o tyto živiny.\n\nTrávník je v podstatě kulturní poušť, podobně jako například asfaltové parkoviště. Nesmí zde žít a nežijí žádné jiné organismy, než druhy, které člověk pěstuje, tedy několik málo vyšlechtěných jednoděložných rostlin, podobně jako je tomu u obilovin. Snaha o zastavení přirozeného vývoje porostu na stanovišti vyžaduje technické i chemické zásahy. Pečlivost úsilí o dokonalý vzhled trávníku, jako stejnoměrně a co nejníže zastřiženého, pravidelného, jednolitého porostu může mít i charakter obsese.\n\nRozšíření udržovaných trávníků má vliv na mizení některých druhů původních rostlin, a to i těch, vnímaných dříve jako obtížné plevele. Ekologické negativa trávníku převažují nad pozitivy a proto je lepší louka.\n\nTrávníky je třeba zavlažovat, hnojit a udržovat pesticidy. Tedy vážným a neodmyslitelným rizikem jsou rezidua agrochemikálií v půdě a ve spodní vodě, splavování pesticidů, ale zejména splavování zbytků hnojiv. Zálivka na území se srážkovým deficitem je rovněž vážným problémem. Se zálivkou na takovém území je spojeno nejen zasolování půdy ale i využití vody na zálivku trávníků, vody která by jinak měla být využita hospodárněji. Kvalitní trávník ovšem bez pravidelné zálivky trpí, měníce své vlastnosti a bez kvalitního trávníku nelze například hrát golf, tenis, či fotbal. S používáním pesticidů na trávníky, zejména fungicidů, se projevuje zvyšující se rezistence některých rozšířených patogenů, které napadají například i obiloviny. Chemická údržba trávníků může napomoci i vyšlechtění nové odolné choroby obilovin. Některé přípravky používané na ochranu obilovin jsou na údržbu trávníků nepovolené (ale doporučované), například některé účinné přípravky proti plísni sněžné.\n\nNejvětším problémem pak je celkové rozšíření obliby trávníků, a to zejména celková plocha sterilních trávníků v poměru k velikosti plochy ponechané člověkem k samovolnému rozvoji.\n\nTravnaté zpevněné plochy, ať už jako trávník, nebo tvořené pomocí zatravňovacích dlaždic, bývají vytvářeny v bezprostřední návaznosti na obydlí jako významné estetické a účelové prvky, které významně přispívají k celkové kvalitě venkovního prostředí. Travnatý zpevněný terén může plnit úlohu povrchu cest a pěšin i menších přírodních odpočívadel v okolí bazénů, otevřených ohnišť a všude tam, kde předpokládáme intenzivnější šlapání a kde přitom není vhodné použít dlážděný povrch.\n\nPro odolnost zpevněné trávníkové plochy proti šlapání má značný význam podkladová (nosná) vrstva, kterou zakládáme v tloušťce 10–15 cm. Její úlohou je vytvořit konstantně pevný a dostatečně únosný podklad i v době maximálního nasycení vodou. Požadavek na minimální nebo raději žádnou biologic­kou aktivitu, malou propustnost a značnou tuhost této vrstvy je opačná vůči běžným nárokům u ostatních trávníků a omezuje životnost intenzívně zatěžovaného trávníkového drnu.\n\nPovrchovou dešťovou nebo zálivkovou vodu odvádí­me z povrchu trávníku kolmými, 3–5 cm širokými štěrbinami vyplně­nými pískem nebo drobným štěrkem. Štěrbiny jako drenážní rošt procházejí celou trávníkovou plochou a ústí do filtrační vrstvy, která je současně zásobní vrstvou zadržené vody.\n\nFiltrační vrstva je zakládána v tloušťce 3–8 cm a v suchých oblas­tech až 10 cm. Její úlohou je zadržet jemné částice půdy. Filtrační vrstva má dostatečnou schop­nost jímat a zadržovat vodu, která je později v době sucha k dispozici trávníkovému koberci. Filtrační vrstvu lze připravit smícháním rašeliny a písku v pomě­ru 3 :1.\n\nDrenážní vrstva, o síle 10—15 cm, se zakládá z hrubého štěrku nebo oblázků. Úlohou drenážní vrstvy je odvést přebytečnou vodu mimo profil zpevněné trávníkové plochy do vhodného drenážního systému nebo do vsakovacích jímek. Tam, kde je nebezpečí vzniku přebytku vody vlivem časté srážkové činnosti, postačí vybudovat 3cm filtrační vrstvu. Pod drenážní vrstvu se pokládají drenážní trubky do mělkých rýh , které bezpečně odvádí přebytečnou vodu.\n\nVýsev travního semena ve vhodném druhovém složení je posled­ním, ale velmi významný úkon při zakládání trávníkové plochy. Vyséváme jen takové druhy travin, které mají dobrou regenerační schopnost a jsou odolné proti sešlapávání. Nejvhodnější je lipnice luční (\"Poa pratensis\"), jílek anglický (\"Lolium perene\") a kostřava červe­ná výběžkatá (\"Festuca rubra\" genuina). Kromě těchto trav je vhodné přidat do trávníkové směsi psineček výběžkatý (Agrosíis stolonifera), psárku luční (\"Alopecurus pratensis\") a jetel plazivý (\"Trifolium repens\").\n\nTravní směs by se měla skládat z jednotlivých druhů v takovém hmotnostním poměru, který umožňuje za daných vegetačních podmí­nek dobrý počáteční růst a vývoj travního porostu. Později, často bez ohledu na vyseté druhy a jejich vzájemný procentický poměr ve výsevku, se pod vlivem vegetačních podmínek, intenzity šlapání apod.\n\n\n"}
{"id": "474911", "url": "https://cs.wikipedia.org/wiki?curid=474911", "title": "Nová scéna (Praha)", "text": "Nová scéna (Praha)\n\nNová scéna Národního divadla je novodobá brutalistická divadelní budova, která vznikla v Praze na Novém Městě na Národní třídě v letech 1977–1983.\n\nV rámci rozsáhlé rekonstrukce pražského Národního divadla, která se uskutečnila v letech 1977–1983, se řešil i náročný urbanistický úkol nové zástavby prostoru mezi Národním divadlem a voršilským klášterem . O využití nejbližšího okolí historické budovy Národního divadla se uvažovalo už brzo po druhé světové válce, když při obnově starých divadelních budov evropských metropolí, zničených za náletů, docházelo k výrazné modernizaci jejich provozů. Bezprostřední pohyb do celé věci vnesla v roce 1958 nezbytná demolice tzv. Chourových (správně Kaurových) domů, velkého objektu činžákového typu, který stál na Národní třídě mezi budovou Národního divadla a voršilským klášterem. Tento prostor, rozšířený postupně především dalšími demolicemi, se pokusilo – za stále se měnících dispozic – zvládnout několik architektů. Po architektonických soutěžích v letech 1958–1959, 1962 a 1964 byl vypracováním projektu pověřen vítěz obou posledních soutěží Bohuslav Fuchs. Po jeho smrti v roce 1973 bylo jeho autorské právo převedeno na Státní ústav pro rekonstrukci památkových měst a objektů, který v roce 1976 předložil ke schválení finální plány. Na volném prostranství měly vzniknout tři nové objekty: provozní budova divadla, restaurace a přímo u Národní třídy budova se společenským sálem. Pro posledně jmenovaný objekt vytvořil architekt Karel Prager projekt multifunkčního kulturního prostoru. Nosné ocelové konstrukce všech budov modernizace a dostavby okolí Národního divadla byly přizpůsobeny architektonickým požadavkům projektu a vyráběla je v období let 1979 až 1981 mostárna tehdejšího n.p. VŽKG v Ostravě. Hmotnost vyrobených ocelových konstrukcí celého areálu je 3200 tun.\n\nV roce 1980, kdy rekonstrukce historické budovy Národního divadla a hlavně výstavba nových budov značně pokročily, se do projektu zapojil scénograf Josef Svoboda (když před tím zkrachoval jeho projekt nové divadelní budovy pro soubor Laterny magiky ve Spálené ulici). Svoboda přišel s protinávrhrem na konečné řešení novostavby divadelní budovy a její následné využití pro Laternu magiku. Budova současné Nové scény byla v té době sice již rozestavěná, ale byly provedeny úpravy projektu: zatímco Karel Prager ve své koncepci sledoval víceúčelovost projektu a prostorovou flexibilitu, Josef Svoboda se Zdeňkem Kunou prosazovali jednoúčelovost pevného, funkčně odpovídajícího kukátkového prostoru. Ideová rada nakonec vybrala k realizaci projekt Svobody a Kuny, kteří však na realizaci požadovali prodloužení lhůty k dopracování náročného projektu. To se nelíbilo městskému výboru komunistické strany, který měl v rozhodování o projektu hlavní slovo, a ten nakonec pověřil realizací Karla Pragera.Jedním z problémů, které změna původního projektu přinesla, byla nutnost zajistit zvukovou izolaci sálu proti hluku z velmi frekventované Národní třídy. To bylo nakonec vyřešeno – na úkor rozměrů interiéru – těžkým fasádním pláštěm s obkladem z kamenných desek ze zeleného kubánského mramoru, před kterým je předsazena stěna z vyfoukaných skleněných tvarovek podle návrhu Stanislava Libenského. Těchto nepřehlédnutelných tvarovek, které tvoří typický vzhled budovy Nové scény, je celkem 4306, každá má rozměr 80 × 60 × 40 cm a váží cca 40 kg. Průčelí budovy při klášteře voršilek je z velikých tabulí determálního skla. Vstupní hala Nové scény má stěny obložené deskami z kubánského hadce, je zde socha Píseň rodné země od Miloše Axmana, ve foyeru je obraz Česká krajina od Františka Jiroudka a reliéf Umění od Jana Simoty. Návrhy interiérů vytvořil Karel Prager za spolupráce výtvarníků Martina Sladkého, Zorky Smetanové, Pavla Hlavy, Jaroslava Štursy a Františka Víznera .\n\nZahajovacím představením Nové scény Národního divadla byl 20. 11. 1983 Tylův \"Strakonický dudák\". Nepříliš zdařilá inscenace režiséra Václava Hudečka měla demonstrovat variabilitu prostoru v nejradikálnější variantě, sál byl uspořádán arénovitě s jevištěm uprostřed sálu a premiéra byla přenášena v přímém přenosu televizí. Jiří Tvrzník v Mladé frontě tehdy k inscenaci poznamenal: „Věřme, že dramaturgie a vedení činohry Národního divadla vyvodí z této natrpklé zkušenosti závěry, týkající se vhodnosti a nevhodnosti textů pro typ divadelního prostoru Nové scény. Jde totiž také o to, aby bylo uplatněno účelně a tvořivě všechno, co tato scéna nabízí.“ Ovšem první měsíce divadelní praxe na Nové scéně ukázaly silný rozpor mezi Novou scénou – snem, jak byla slibována a velebena v tisku, a Novou scénou – realitou. Například jakákoli přestavba hlediště v tomto prostoru byla velice náročná na čas i počet jevištních techniků (až dvoudenní prodlevy v provozu) a tak se brzy od možnosti variability upustilo. Velké problémy také způsobovala špatná akustika sálu, projevilo se poddimenzování provozních komunikací včetně výtahů i nepřiměřené tepelné a vzduchově hygienické podmínky. Činohře tedy nový prostor nesplňoval vysoká očekávání a původně zamýšlené komorní operní inscenace se tu nemohly realizovat z akustických důvodů.\n10. února 1984 se na Nové scéně poprvé představila Laterna magika premiérou dětské opery \"Žvanivý slimejš\". Toto představení se zde hrálo o víkendech spolu s další inscenací \"Kouzelný cirkus\". Definitivně se ale Laterna magika na Novou scénu přesunula až o mnoho let později, v roce 1992. Rok před tím, v roce 1991, se totiž do tehdejšího působiště Laterny magiky, divadla Adria, vrátil Otomar Krejča s resuscitovaným Divadlem za branou. Ačkoli byl sál původně určen pro Laternu magiku a Divadlo za branou v něm bylo pouze v nájmu, dohoda mezi oběma subjekty se zdála být nemožná. S ohledem na to, že Národní divadlo bylo schopno přesunout všechny své umělecké aktivity z Nové scény do nově zrekonstruovaného Stavovského divadla, získala Laterna magika na dalších osmnáct let své útočiště na Nové scéně. Následné založení samostatné příspěvkové organizace Laterna magika tento fakt ještě formálně zvýraznilo; v delimitačním rozhodnutí ministra Uhdeho bylo stanoveno, že Laterna bude využívat budovu Nové scény na základě nájemní smlouvy. Budova byla také se souhlasem Národního divadla označena novým nápisem „Laterna magika“. Byly provedeny určité technické úpravy a potlačily se tak nepříznivé důsledky některých projekčních chyb. Umělecká identita prostoru pak splynula s tvorbou Laterny magiky.\n\nV lednu 2010 přešla Nová scéna opět plně pod správu Národního divadla. Kromě souborů baletu a činohry Národního divadla tvoří i nadále část programu Nové scény představení Laterny magiky, jejíž umělecký soubor se opět stal součástí Národního divadla. Nová scéna nabízí na pražské kulturní mapě originální koncept činorodého uměleckého organismu. Budova je otevřená celý den a funguje jako veřejný kulturní prostor. Od časného dopoledne až do pozdních nočních hodin nabízí Nová scéna bohatý kulturní program, který významně rozšiřuje umělecké portfolio Národního divadla.\n\nNová scéna představuje moderní koncept divadelní budovy, která během celého dne funguje jako umělecký prostor otevřený veřejnosti. Zatímco zvenku je Nová scéna budovou zdánlivě sevřenou, uvnitř překvapí velkorysým řešením interiéru.\nCelodenně přístupná jsou tři patra Nové scény: v přízemí je pokladna a informační centrum, mezipatro se využívá jako komorní prostor pro výtvarné instalace a projekce. Ve třetím patře se nachází divadelní kavárna NONA s kapacitou více než sto míst, ze které se naskýtá prosklenými stěnami skvostný výhled na Národní třídu, divadelní piazzetu a do Voršilské zahrady. Kavárna nabízí již od devíti hodin dopoledne snídaně, odpoledne se v ní konají literární pořady a zůstává otevřena dlouho po představení do nočních hodin.\n\nVe foyer ve čtvrtém patře je umístěno mobilní hlediště s kapacitou 70 míst, vznikl tak další prostor pro matiné, tiskové konference a projekty site-specific. Divadelní sál má kapacitu 400 míst a je (stejně jako celá budova) bezbariérově přístupný. Každý měsíc se v něm odehraje více než třicet divadelních představení.\n\n"}
{"id": "474914", "url": "https://cs.wikipedia.org/wiki?curid=474914", "title": "Emmerich Alois Hruška", "text": "Emmerich Alois Hruška\n\nEmmerich Alois Hruška (2. února 1895 Praha-Smíchov – 11. května 1957 Libochovice) byl český spisovatel a malíř.\n\nEmmerich Alois Hruška byl za svého života malířem, spisovatelem, redaktorem, dramatikem, vydavatelem bibliofilií, kabaretním hercem ale i dramaturgem v Kladně a v Praze. Na přelomu 20. a 30. let spolupracoval s Divadélkem Rokoko, v 30. letech působil v kulturní rubrice Poledního listu, ve 40. letech jako dramaturg Divadla Járy Kohouta. Též překládal z němčiny. Do výtvarného umění byl uveden Josefem Váchalem. Některá svá díla vydal pod pseudonymy Notus Ignotus, Henri Poire a Viktor H. Ražek. Kritika o Hruškově rozsáhlém a rozmanitém díle (v němž se často objevují erotické motivy) tvrdí, že nevyniká stylem, zato však kuriózností a groteskností.\n\n\n"}
{"id": "474918", "url": "https://cs.wikipedia.org/wiki?curid=474918", "title": "Linux From Scratch", "text": "Linux From Scratch\n\nLinux From Scratch není v podstatě linuxová distribuce. Je to jen návod, jak si můžete vytvořit svůj vlastní linuxový operační systém. Na domovské stránce naleznete několik odkazů:\n\n\nLinux From Scratch lze doporučit všem, kteří chtějí nahlédnout do zákoutí operačních systémů a vytvořit si svůj operační systém dle vlastních představ. Také je možné ho použít jako základ jednoúčelových strojů, např. jukeboxu, www nebo samba serveru, docházkového systému, firewallu apod.\n\n"}
{"id": "474919", "url": "https://cs.wikipedia.org/wiki?curid=474919", "title": "Vřesna", "text": "Vřesna\n\nVřesna (\"Myrica\") je rod rostlin z čeledi vřesnovité. Jsou to opadavé dřeviny s jednoduchými střídavými listy a drobnými bezobalnými květy v jehnědovitých květenstvích.\nRod zahrnuje jen 2 druhy. Vřesna bahenní se vyskytuje v severní a západní Evropě, druh \"Myrica hartwegii\" je endemit pohoří Sierra Nevada v Kalifornii. V minulosti bylo do rodu \"Myrica\" řazeno okolo 50 druhů, z nichž většina byla na základě výsledků molekulárních studií přeřazena do samostatného rodu \"Morella\" (voskovník).\n\nVřesna bahenní je občas pěstována jako sbírková dřevina v botanických zahradách. V minulosti sloužila též k aromatizaci piva a barvení vlny.\n\nVřesna jsou opadavé, bohatě větvené, většinou dvoudomé keře dorůstající výšky do 2 metrů. Větévky jsou temně purpurové, žláznatě tečkované. Listy jsou střídavě postavené, tenké nebo víceméně kožovité, obkopinaté, obvejčité nebo eliptické, až 10 cm dlouhé. Čepel listů je v horní polovině vroubkovaně zoubkatá, na ploše žláznatě tečkovaná.\nKvětenství jsou jednopohlavná, jehnědovitá a vyvíjejí se před olistěním nebo s růstem listů. Květy jsou jednopohlavné, bezobalné, podepřené listeny. Samčí květy obsahují obvykle 3 až 5 tyčinek, často srostlých do větveného sloupku. Semeník v samičích květech je svrchní, obsahuje jednu komůrku s jediným vajíčkem a nese krátkou čnělku. Plody jsou vejcovité, 1,5 až 3 mm dlouhé, na povrchu hladké a bez voskovitého pokryvu, obklopené houbovitými zbytnělými listenci a seskupené do kulovitého plodenství.\n\nRod vřesna zahrnuje podle současné taxonomie pouze 2 druhy s výrazně disjunktním areálem. Vřesna bahenní je rozšířena v atlantické a severní části Evropy od severozápadního Ruska až po Španělsko a Portugalsko. Druh\n\"Myrica hartwegii\" je endemit pohoří Sierra Nevada v Kalifornii.\n\nRod \"Myrica\" byl tradičně dělen na základě morfologie do dvou podrodů (podrod \"Myrica\" a podrod \"Morella\"), které někteří taxonomové hodnotili na úrovni samostatných rodů. Výsledky molekulárních studií jim daly za pravdu, neboť se ukázalo, že rod \"Myrica\" v klasickém širokém pojetí je tak parafyletický. Rod (podrod) \"Myrica\" je sesterskou větví rodu \"Comptonia\" a oba tyto klady tvoří sesterskou větev rodu (podrodu) \"Morella\". Rod \"Myrica\" v současném pojetí zahrnuje pouze 2 druhy: \"Myrica gale\" a \"Myrica hartwegii\", zatímco všechny ostatní druhy byly přeřazeny do rodu \"Morella\" (voskovník). Někdy je uváděn ještě druh \"Myrica uchanovii\" ze severozápadního Ruska, který je křížencem dvou poddruhů vřesny bahenní (\"Myrica gale\" subsp. \"gale\" × \"Myrica gale\" subsp. \"tomentosa\") a nejedná se tedy o taxon na úrovni samostatného druhu.\n\nNa rozdíl od rodu \"Morella\" jsou zástupci rodu \"Myrica\" opadavé a mají hladké plody bez hrbolků a bez voskovité vrstvy na povrchu. Oba rody se také m.j. liší morfologií průduchů.\n\n\nVřesna bahenní má dlouhou tradici použití k aromatizaci piva a k barvení vlny na žluto. Občas je tento druh pěstován jako sbírková rostlina v botanických zahradách a lze se s ním setkat např. ve sbírkách Dendrologické zahrady v Průhonicích.\n\n"}
{"id": "474921", "url": "https://cs.wikipedia.org/wiki?curid=474921", "title": "Voskovník", "text": "Voskovník\n\nVoskovník (\"Morella\") je rod rostlin z čeledi vřesnovité. Jsou to dřeviny s jednoduchými střídavými listy a drobnými, bezobalnými květy uspořádanými v jehnědovitých květenstvích. Rod zahrnuje asi 44 druhů a je rozšířen v Americe, Asii i Africe. V Evropě není zastoupen. Rod \"Morella\" byl na základě výsledků molekulárních studií oddělen od rodu \"Myrica\" (vřesna) a byla do něj přeřazena převážná většina druhů tohoto rodu. Některé druhy mají jedlé plody, jsou zdrojem vosků nebo poskytují kvalitní palivo. V botanických zahradách v České republice se lze setkat s voskovníkem pensylvánským.\n\nVoskovníky jsou stálezelené, často aromatické keře až nízké stromy. Listy jsou střídavě postavené, tenké nebo kožovité, lysé nebo pýřité. Čepel listů je celokrajná až zubatá, na ploše často žláznatě tečkovaná. Květenství jsou vzpřímená, kulovitá až krátce válcovitá. Rostliny jsou dvoudomé, řidčeji jednodomé. Květy jsou jednopohlavné nebo výjimečně oboupohlavné, bezobalné, podepřené listeny. Samčí květy obsahují obvykle 3 až 12 tyčinek, často srostlých do větveného sloupku. Samičí květy se svrchním semeníkem s krátkou čnělkou. Plody jsou kulovité, často potažené voskovou vrstvou.\n\nRod voskovník zahrnuje asi 44 druhů. Je rozšířen v Severní i Jižní Americe, Asii, Africe a na Madagaskaru.\nZ Ameriky je uváděno celkem 21 druhů, přičemž areál rodu sahá od Kanady až po Argentinu. Z USA je uváděno 5 druhů, z toho 2 zasahují i do Kanady. V Jižní Americe jsou voskovníky soustředěny zejména do oblasti And, kde rostou v montánních a mlžných horských lesích i v biotopech nad hranicí lesa (páramo). Některé druhy rostou na Karibských ostrovech. Jeden druh (\"Morella rotundata\") je endemit Guyanské vysočiny, kde roste na několika stolových horách.\nZe subsaharské Afriky je uváděno 15 druhů, centrum druhové diverzity je v jižní Africe. Druh \"Morella salicifolia\" zasahuje jako jediný i do Arábie. Na Madagaskaru roste 5 druhů. Dva druhy jsou endemity Makaronézie. Druh \"Morella faya\" roste na většině souostroví, druh \"Morella rivas-martinezii\" je omezen pouze na Kanárské ostrovy.\nV Asii rostou voskovníky v celkovém počtu 5 druhů v oblasti od Indie a Číny přes jihovýchodní Asii až po Novou Guineu.\n\nRod \"Morella\" byl v minulosti součástí rodu \"Myrica\", kde byl řazen na úrovni podrodu, a pouze někteří taxonomové jej hodnotili na úrovni samostatného rodu. Výsledky molekulárních studií jim daly za pravdu, neboť se ukázalo, že rod \"Myrica\" v klasickém širokém pojetí je parafyletický. Rod (podrod) \"Myrica\" je sesterskou větví rodu \"Comptonia\" a oba tyto klady tvoří sesterskou větev rodu (podrodu) \"Morella\". Rod \"Myrica\" v současném pojetí zahrnuje pouze 2 druhy: \"Myrica gale\" a \"Myrica hartwegii\", zatímco všechny ostatní druhy byly přeřazeny do rodu \"Morella\".\nNa rozdíl od rodu \"Myrica\" jsou zástupci rodu \"Morella\" stálezelené rostliny, plody jsou na povrchu hrbolkaté a převážně pokryté voskovitou vrstvou. Oba rody se také m.j. liší morfologií průduchů.\n\n\nVoskovník červený je v Číně pěstován pro jedlé plody. Plody voskovníku obecného i jiných místních druhů byly v Severní i Latinské Americe zejména v době kolonizace používány jako zdroj vosku k výrobě svic.\nDřevo voskovníku jávského je v Asii vyhledáváno jako ceněné palivo a vyrábí se z něj prvotřídní dřevěné uhlí. Zralé plody jsou jedlé. Druh je používán i k zalesňování a vysazován podél cest. Jedlé jsou i plody \"Myrica esculenta\".\nVoskovník pensylvánský je občas pěstován jako sbírková rostlina v botanických zahradách. Lze se s ním setkat např. ve sbírkách Dendrologické zahrady v Průhonicích.\n"}
{"id": "474923", "url": "https://cs.wikipedia.org/wiki?curid=474923", "title": "Anton von Jaksch", "text": "Anton von Jaksch\n\nAnton rytíř Jaksch von Wartenhorst (11. dubna 1810 Stráž pod Ralskem – 2. září 1887 Luhov, Líšťany u Stříbra) byl česko-rakouský lékař se specializací na vnitřní medicínu.\n\nJeho otec, ševcovský mistr Ignác Jaksch (1773–1860), se do Stráže přestěhoval z nedalekého Hamru na Jezeře. Roku 1801 se zde oženil s  Marií Margarethou Schäferovou (1769–1858), dcerou pletaře. Dne 11. dubna 1810 se jim ve Stráži narodil syn pokřtěný jako Anton. Rodiče mu umožnili navštěvovat gymnázium v Litoměřicích, po jehož absolvování zahájil na pražské univerzitě lékařská studia u profesora Julia Vinzenze von Krombohlz, shodou okolností spolurodáka z Českolipska, a pokračoval ve Vídni u věhlasných osobností tehdejší medicíny Josefa Škody, Karla Rokytanského a Jakoba Kolletschky (\"poslech a poklep\"). Doktorem všeobecného lékařství byl promován roku 1835. Poté se vrátil do Prahy, kde nastoupil jako asistent na II. lékařské klinice a začal učit na univerzitě jako profesor speciální patologie a terapie. Z Vídně sem přinesl moderní medicínské postupy a přispěl tak k rozvoji lékařské vědy v českých zemích. Byl jedním z prvních stoupenců nového pojetí fyzikální diagnostiky na lůžku. Prosazoval novou metodu vyhodnocení výsledků vyšetření poklepem a poslechem, precizovanou MUDr. Škodou. Důležitý význam přikládal patologii. Je autorem několika odborných pojednání. Jeho odborných kvalit využívali příslušníci šlechtických rodin, v některých zdrojích se uvádí, že poskytoval domácí lékařské služby i císaři Ferdinandovi I.\n\nV letech 1842–1846 byl ředitelem nově zřízeného oddělení pro plicní choroby II. pražské lékařské kliniky, poté přednostou této. Od roku 1849 až do odchodu na penzi k 30. září 1881 řídil I. interní kliniku. Mezitím byl jmenován c. k. dvorním radou a v akademickém roce 1858/59 zastával úřad rektora pražské univerzity. Byl považován za výborného přednašeče a zastánce progresivních vyšetřovacích metod včetně fyziologické chemie. Byl odpůrcem pouštění žilou. Pracoval vědecky v oblasti diagnostiky a sémiotiky srdečních chorob.\n\nVýznamné zásluhy si získal během epidemie cholery v letech 1866–1867. Za ně jej císař František Josef I. vyznamenal 19. prosince 1870 Řádem železné koruny III. třídy a v návaznosti na to povýšil 16. srpna 1871 do rakouského rytířského stavu s predikátem „von Wartenhorst“ (možná odvozeným od jména Antonova rodiště) a obdařil ho erbem. Ten tvořil polcený štít, v jehož pravém poli byl zdola vystupující černý sloup obtočený zlatým hadem, dotýkajícím se ústy stříbrné misky na hlavici sloupu. V levém zlatém poli se objevila modrá hora s pěti vrcholky a nad ní v hlavě pole pět hvězd téže tinktury. Nad štítem byly dvě korunované turnajské přilby s modro-zlatými přikryvadly, na pravé v klenotu modrá hůl obtočená zlatým hadem (podobně jako v pravém poli štítu jde o lékařskou symboliku), na levé pak modrá obrněná paže, ohnutá v lokti, držící tři zlaté řetízky se zavěšenými pamětními mincemi. Pod štítem byla na stříbrné pásce devíza LITTERIS ET SALUTI PUBLICAE (Pro vědy a veřejné zdraví) v černém lapidárním písmu.\n\nKromě toho byl Anton Jaksch již od roku 1854 nositelem rytířského a od roku 1875 komturského kříže Řádu Františka Josefa.\n\nV roce 1861 si zakoupil manský statek Lazsko u Milína na Příbramsku, kde vystavěl menší zámeček. Dočkal se též zrušení lenního poměru vůči hradu Karlštejnu českým místodržitelstvím roku 1871, čímž statek přešel do jeho dědičného vlastnictví jako zemskodeskový. Již v následujícím roce ho ale prodal a přenesl své majetkové zájmy na severní Plzeňsko, kde v letech 1868–1872 postupně získal statky Hracholusky, Dolany, Luhov a Třebobuz. Luhovský zámek se stal jeho hlavním venkovským sídlem, v Hracholuskách zase nechal roku 1883 zřídit pod kaplí sv. Diviše rodinnou hrobku. Mimo to byl spolumajitelem domu čp. 119 v Mikulandské ulici na Novém Městě pražském.\n\nŽenat byl dvakrát. Jeho první manželkou se 10. srpna 1841 stala Karolina Anna Barbara von Helly (1823–1859), dcera staroměstského lékárníka. S ní měl jedenáct dětí, z nichž se dospělosti dožilo osm. Několika byl za kmotra a jedno dokonce přímo křtil P. Ignác Jaksch, Antonův příbuzný.  \n\nJako vdovec se Anton oženil 4. srpna 1870 v kostele sv. Petra na Slivici nedaleko Lazska se Sofií Augustou Bärndorfovou von Bauerhorst, ovdovělou Schoultzovou von Ascheraden (1825–1911). Ta pocházela z protestantské pruské velkostatkářské rodiny (k sňatku tedy musela být římskokatolickými církevními úřady vydána dispens pro rozdílné náboženství) a již v 16 letech se vydala na hereckou dráhu. Debutovala roku 1846 v královském divadle v Berlíně, poté měla angažmá v Oldenburgu. V letech 1848–1857 byla dvorní herečkou v Petrohradu a od roku 1857 působila trvale v Hannoveru. Hostovala ovšem v USA a ve Vídni. Divácky byla oblíbena, úspěchů dosahovala v rolích klasických milovnic a též v komediích. Od roku 1868 však dostávala role již jen zřídka a v roce 1870 ukončila hereckou kariéru. Roku 1881 byla jmenována čestnou členkou hannoverského dvorského divadla. Z prvního manželství měla dvě děti, z druhého s MUDr. Jakschem vzhledem k pokročilému věku obou již žádné. Po smrti druhého manžela žila nejprve v Baden-Badenu a pak v Římě.\n\nEmeritní univerzitní profesor, nositel několika řádů a velkostatkář MUDr. Anton Jaksch von Wartenhorst zemřel na zámku v Luhově dne 2. září 1887. Pochován byl do rodinné hrobky v Hracholuskách, kam nechal předtím přenést i ostatky své první manželky. S rodinným majetkem naložil tak, že Luhov a Třebobuz předal ještě za života svým dvěma starším synům Friedrichovi (právník a politik) a Zdenkovi, zatímco Dolany a Hracholusky připadly po jeho smrti mladším Rudolfovi a Augustovi (historik a archivář).\n\n\n\n\n"}
{"id": "474924", "url": "https://cs.wikipedia.org/wiki?curid=474924", "title": "Židoviník", "text": "Židoviník\n\nŽidoviník (\"Myricaria\") je rod rostlin z čeledi tamaryškovité (\"Tamaricaceae\"). Obsahuje asi 13 druhů rostoucích v mírných oblastech Evropy a Asie, z toho 10 v Číně. V Evropě je původní jediný druh – židoviník německý. Jsou to obvykle nízké stálezelené keře nebo polokeře s šupinatými listy. Pětičetné květy jsou v koncových hroznovitých květenstvích, plodem je tobolka s mnoha semeny.\n\n\nNěkteré druhy lze použít jako okrasné rostliny. Lze je použít jako solitéry i do skupin. Má sbírkový význam.\n\n \n"}
{"id": "474932", "url": "https://cs.wikipedia.org/wiki?curid=474932", "title": "Tupela", "text": "Tupela\n\nTupela (\"Nyssa\") je rod vyšších dvouděložných rostlin náležející do čeledi tupelovité. Jsou to opadavé stromy s jednoduchými střídavými listy, rostoucí v Severní Americe a východní Asii. V České republice je jako sbírková dřevina občas pěstována tupela lesní (\"Nyssa sylvatica\").\n\nTupely jsou opadavé dvoudomé stromy. Listy jsou jednoduché, bez palistů, často nahloučené u konců větví. Čepel listů je celokrajná nebo oddáleně zubatá, se zpeřenou žilnatinou. Květy jsou jednopohlavné, obvykle v hlávkách nebo krátkých hroznech. Samčí květy jsou pětičetné, s 10 tyčinkami. Samičí květy jsou čtyř- nebo pětičetné, se spodním semeníkem, obsahujícím obvykle jednu komůrku s jediným vajíčkem. Plodem je zploštělá peckovice s vytrvalým kalichem a diskem.\n\nRod zahrnuje asi 12 druhů, z toho 4 rostou v Severní Americe, jeden v horských lesích Kostariky a Panamy a zbylé druhy jsou asijské. V Asii sahá areál rozšíření od Indie a Číny po Malajsii.\n\nV systému APG IV je rod \"Nyssa\" řazen spolu s dalšími 4rody do čeledi \"Nyssaceae\". V předchozích verzích systému APG byl řazen do široce pojaté čeledi \"Cornaceae\".\n\nNejstarší známé fosílie rodu \"Nyssa\" pocházejí z období křídy. V období kenozoika se tento rod široce rozšířil po severní polokouli a potom opět z větší části vyhynul. Dnešní rozšíření je reliktní. Fosílie †\"Nyssa disseminata\" a jiných druhů třetihorního stáří jsou nacházeny i v České republice, např. v sokolovské uhelné pánvi.\n\n\nTupela lesní (\"Nyssa sylvatica\") je občas v České republice pěstována v parcích a arboretech. Je to nepříliš nápadný strom, na podzim se však zbarvující do výrazných oranžově červených odstínů.\n\nNěkteré druhy poskytují dřevo a jedlé plody místního významu.\n\n\n \n"}
{"id": "474936", "url": "https://cs.wikipedia.org/wiki?curid=474936", "title": "Steinar Hoen", "text": "Steinar Hoen\n\nSteinar Breidsvoll Hoen (* 8. února 1971, Oslo) je bývalý norský sportovec, atlet, který se věnoval skoku do výšky. V roce 1994 se stal v Helsinkách mistrem Evropy. Ve sbírce má také bronzovou medaili z halového mistrovství Evropy 1996.\n\nReprezentoval na letních olympijských hrách v Barceloně 1992, kde však jeho cesta skončila v kvalifikaci. O čtyři roky později na olympiádě v Atlantě se umístil s výkonem 232 cm na celkovém pátém místě. Dvakrát skončil těsně pod stupni vítězů na mistrovství světa. V roce 1995 hostil světový šampionát v atletice švédský Göteborg, kde se umístil společně s Britem Stevem Smithem na čtvrtém místě. Na děleném čtvrtém místě skončil i o dva roky později na MS v Athénách, když stejný zápis měl i Brit Dalton Grant. Čtvrtý skončil také na halovém mistrovství Evropy v roce 1994 v Paříži na halovém MS 1995 v Barceloně.\n\n\n\n"}
{"id": "474941", "url": "https://cs.wikipedia.org/wiki?curid=474941", "title": "Oplopanax", "text": "Oplopanax\n\nOplopanax (\"Oplopanax\") je rod rostlin patřící do čeledě aralkovité (\"Araliaceae\"). Zahrnuje celkem 3 druhy pocházející ze západu Severní Ameriky a severovýchodní Asie. \n\nV našich podmínkách lze pěstovat všechny druhy rodu jako okrasné rostliny. Jsou vhodné jako podrost.\n\n \n"}
{"id": "474942", "url": "https://cs.wikipedia.org/wiki?curid=474942", "title": "Donald Tyson", "text": "Donald Tyson\n\nDonald Tyson (* 12. ledna 1954) je kanadský autor moderní okultní literatury, který vytvořil systém magie dělící se do komplexních oblastí okultismu, jako je enochiánská magie a magie mýtu Cthulhu.\n\nNarodil se v Halifaxu v Novém Skotsku a stále zde žije. Plodný spisovatel, preferuje trávení času u sebe doma, kde pracuje na dalším projektu. Jeho materiály jsou často nabízeny hlavnímu proudu mágů, tak jak často se v nich objevují revoluční koncepty na okultní téma. Zůstává jedním z nejvíce přístupných autorů okultismu, jeho spisy zahrnují široké množství témat. Píše také romány.\n\nVýňatek z jeho \"Ritual Magic\" byl zahrnut v \"Liber Malorum - Children Of The Apple\" (2007), redigované Seanem Scullionem.\n\nJeho dílo \"Necronomicon: The Wandreings of Alhazred\" a ostatní práce na téma \"Necronomiconu\" jsou předmětem určitých kontroverzí.\n\n\n\n\n"}
{"id": "474944", "url": "https://cs.wikipedia.org/wiki?curid=474944", "title": "Orixa japonská", "text": "Orixa japonská\n\nOrixa japonská (\"Orixa japonica\") je jediný druh rodu orixa z čeledi routovité (\"Rutaceae\") vyšších dvouděložných rostlin. Je to opadavý keř až malý strom s jednoduchými, střídavými, silně aromatickými listy. Květy jsou zelenavé, nenápadné. Rostlina se vyskytuje ve východní Asii a v České republice je občas pěstována jako sbírkový keř.\n\nOrixa japonská je opadavý dvoudomý keř až nevelký strom dorůstající výšky okolo 3 metrů. Letorosty jsou zprvu zelené a chlupaté, později šedé. Zimní pupeny jsou kryté střechovitě uspořádanými šupinami. Listy jsou jednoduché, střídavé. Čepel listů je široce obkopinatá, obvejčitá až oválná, 4 až 15 cm dlouhá a 2 až 6 cm široká, na vrcholu tupá až zašpičatělá. Listy jsou na líci leskle tmavě zelené, na rubu světlejší. Listy při rozemnutí výrazně voní a proti světlu jsou průsvitně tečkované siličnými žlázkami. Květenství jsou úžlabní, na bázi listů nebo mezi listy, samičí květenství jsou často redukována na jediný květ. Květy jsou čtyřčetné, zelenavé a nenápadné. Kališní lístky jsou na bázi srostlé, jen asi 1 až 1,5 mm dlouhé. Korunní lístky jsou zelenavé, 3 až 4 mm dlouhé. V samčích květech jsou 4 volné tyčinky. V samičích květech je semeník tvořený 4 částečně srostlými plodolisty. V květech jsou často zakrnělé zbytky druhého pohlaví. Plodem je hnědavá souplodí složená obvykle ze 4 na bázi srostlých jednosemenných měchýřků, z nichž jsou semena za zralosti vymršťována. Měchýřky jsou 8 až 10 mm dlouhé.\n\nOrixa japonská je rozšířena v Číně, Japonsku a Koreji, kde roste na výslunných svazích v horských až subalpínských lesích v nadmořské výšce 500 až 1300 metrů.\n\nV minulosti byly popsány některé další druhy rodu orixa (\"Orixa racemosa\", \"O. subcoriacea\"), dnes jsou však tyto názvy chápány jako synonyma \"Orixa japonica\".\n\nListy orixy při rozemnutí intenzivně voní podobně jako u jiných zástupců čeledi routovité.\n\nOrixa je v Česku občas pěstována jako okrasný keř s pohledným olistěním. Je vysazena např. na zámeckém nádvoří i jinde v Průhonickém parku, v japonské zahradě Pražské botanické zahrady v Tróji a v Botanické zahradě a arboretu MU v Brně.\n\n"}
{"id": "474945", "url": "https://cs.wikipedia.org/wiki?curid=474945", "title": "Bešeňová", "text": "Bešeňová\n\nBešeňová ( ) je obec na Slovensku v okrese Ružomberok známá především svými termálními prameny a lázněmi.\n\nPrvní písemná zmínka pochází z roku 1503.\n\nV obci se nacházejí minerální prameny o teplotě až 60 °C se zvýšeným obsahem vápníku, hořčíku, sodíku, draslíku a železa, kterých využívá místní Vodný park. Nedaleko obce se rozkládají archeologické naleziště Havránok se sídlištěm z mladší doby železné\n\n\n\n"}
{"id": "474946", "url": "https://cs.wikipedia.org/wiki?curid=474946", "title": "Miloš Zapletal", "text": "Miloš Zapletal\n\nMiloš Zapletal (* 13. ledna 1930 Prostějov) je český spisovatel literatury pro mládež, skautský redaktor a činovník. Je považován za pokračovatele Jaroslava Foglara, s nímž také spolupracoval. Vystudoval Pedagogickou fakultu UK, obor tělesná výchova, v Praze. V Pardubicích a Liberci vedl skautský oddíl. Jeho kniha \"Encyklopedie her\" (vyd. 1975) vyšla kromě češtiny také v němčině, japonštině, rumunštině a estonštině. Stěžejním dílem je čtyřdílná \"Velká encyklopedie her\" (vyd. 1985-1988). Vytvořil edici \"Skautské prameny\", kde je u většiny svazků autorem či spoluautorem, přeložil některá díla E. T. Setona a působil jako editor kronikových knih Jaroslava Foglara.\n\nNíže je uveden výběr z díla.\n\n\n\n\n\n\n"}
{"id": "474948", "url": "https://cs.wikipedia.org/wiki?curid=474948", "title": "Église d'Auteuil (stanice metra v Paříži)", "text": "Église d'Auteuil (stanice metra v Paříži)\n\nÉglise d'Auteuil je nepřestupní stanice pařížského metra na lince 10 v 16. obvodu v Paříži. Nachází se před kostelem na náměstí \"Place Théodore Rivière\". Metro je v této části linky jednosměrné, tj. vlaky jezdí pouze ve směru ze stanice Gare d'Austerlitz do stanice Boulogne – Pont de Saint-Cloud. S průměrným počtem 150.000 cestujících ročně je nejméně frekventovanou stanicí metra v Paříži.\n\nStanice byla otevřena 30. září 1913 při rozšíření linky 8 od stanice \"Beaugrenelle\" (dnes Charles Michels) po Porte d'Auteuil. 27. července 1937 byl úsek La Motte-Picquet – Grenelle ↔ \"Porte d'Auteuil\" připojen k lince 10.\n\nPůvodní jméno stanice znělo \"Wilhelm\" podle ulice \"Rue Wilhelm\". 15. května 1921 dostala stanice dnešní název, který znamená česky \"kostel Auteuil\" podle zdejšího kostela Panny Marie, který se nachází ve čtvrti Auteuil.\n\nVýchod v přední části vlaku vede na náměstí \"Place Théodore Rivière\". Výstup na konci vlaku, který slouží pouze jako východ, vede do ulice \"Rue Wilhelm\".\n\n"}
{"id": "474950", "url": "https://cs.wikipedia.org/wiki?curid=474950", "title": "Alois Poledňák", "text": "Alois Poledňák\n\nAlois Poledňák (14. března 1922 Kroměříž – 31. července 1984 Praha) byl český a československý politik Komunistické strany Československa, poúnorový poslanec Národního shromáždění ČSSR a Sněmovny lidu Federálního shromáždění, novinář, ředitel Československého státního filmu v šedesátých letech. Po roce 1968 byl během normalizace dočasně pronásledován, později opětovně ve vedoucích funkcích.\n\nV roce 1941 maturoval na gymnáziu a poté absolvoval učitelský ústav v Kroměříži. V letech 1951 až 1956 pracoval jako šéfredaktor Pionýrských novin. Souběžně s prací v redakci vykonával funkci tajemníka ÚV ČSM, a proto postupně předal vedení novin Oldřichu Kryštofkovi. V roce 1953 vydal lživou publikaci \"Skauting ve službách podněcovatelů války\", která popisovala skauty jako agenty Západu.\n\nV roce 1959 došlo po krátkém období uvolnění k opětovnému utužení dohledu nad státním filmem. Zlomovým bodem se stal 1. festival československého filmu v Banské Bystrici, kde se československá filmová tvorba stala terčem kritiky stranických funkcionářů. V rámci následujících personálních změn se Alois Poledňák stal ředitelem Československého státního filmu. Jeho nástupu se filmaři obávali, protože šlo o nastrčenou stranicko-svazáckou postavu. Poledňák však paradoxně nebránil v pokračování předchozího trendu a za jeho působení proběhla československá nová vlna.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. Mandát obhájil ve volbách v roce 1964 (nyní již za Západočeský kraj). V Národním shromáždění zasedal až do konce jeho funkčního období v roce 1968. V roce 1968 předsedal schůzi parlamentu, která odsoudila invazi vojsk Varšavské smlouvy do Československa.\n\nK roku 1968 se profesně uvádí jako ústřední ředitel ČSF z obvodu Karlovy Vary. Po invazi vojsk Varšavské smlouvy do Československa byl ráno 21. srpna 1968 zvolen členem delegace Národního shromáždění (Dušan Špálovský, Zdeněk Fierlinger, Andrej Žiak, Josef Zedník, Alois Poledňák a Vladimír Kaigl), jejímž úkolem bylo sdělit stanovisko Národního shromáždění k okupaci velvyslanci Sovětského svazu a navázat kontakt s prezidentem republiky Ludvíkem Svobodou.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Karlovy Vary), kde setrval do své rezignace v prosinci 1969. V roce 1970 byl zatčen za údajnou protisocialistickou činnost a bez soudu zadržován do roku 1971, kdy byl odsouzen na dva roky vězení za „ohrožení státního tajemství“. Po několika měsících byl ale propuštěn, přednesl v televizi veřejnou sebekritiku a bylo mu umožněno stát se vedoucím archivu Státní knihovny. Tuto funkci zastával až do své smrti v roce 1984.\n\n\n"}
{"id": "474952", "url": "https://cs.wikipedia.org/wiki?curid=474952", "title": "Peter Peteraj", "text": "Peter Peteraj\n\nPeter Peteraj (* 31. ledna 1953 Bratislava) je slovenský kytarista. Na přelomu 70. a 80. let 20. století byl členem art rockové skupiny Collegium Musicum, se kterou nahrál dvě alba. V letech 1983 až 1985 hrál v brněnské rockové kapele Progres 2. Působil také ve skupinách Modus či Avion.\n\n\n"}
{"id": "474955", "url": "https://cs.wikipedia.org/wiki?curid=474955", "title": "Marx Dormoy (stanice metra v Paříži)", "text": "Marx Dormoy (stanice metra v Paříži)\n\nMarx Dormoy je nepřestupní stanice pařížského metra na lince 12 v 18. obvodu v Paříži. Nachází se na křižovatce ulic \"Rue de la Chapelle\", \"Rue Marx-Dormoy\", \"Rue Philippe-de-Girarde\", \"Rue Riquet\" a \"Rue Ordener\".\n\nStanice byla otevřena 23. srpna 1916 při prodloužení tehdejší linky A ze stanice Jules Joffrin do Porte de la Chapelle. V roce 1930 převzala dráhu od \"Compagnie Nord-Sud\" společnost \"Compagnie du Métropolitain de Paris\" a linka A obdržela pořadové číslo 12.\n\nPůvodní jméno stanice znělo \"Torcy\" podle nedaleké ulice \"Rue de Torcy\". Markýz Jean-Baptiste Colbert de Torcy (1665-1746) byl státní tajemník pro zahraniční záležitosti. 11. května 1946 byla stanice přejmenována na současný název. Marx Dormoy (1888-1941) byl socialistický starosta města Montluçon, poslanec a posléze senátor, v letech 1937-1938 byl ministrem vnitra. Byl zavražděn.\n\nStanice má vchod na \"Rue de la Chapelle\".\n"}
{"id": "474959", "url": "https://cs.wikipedia.org/wiki?curid=474959", "title": "Už nemluví", "text": "Už nemluví\n\n„Už nemluví“ je devátý singl brněnské rockové skupiny Progres 2. Byl vydán v roce 1986 (viz 1986 v hudbě) a jedná se o první vydanou nahrávku v obsazení s klávesistou Milanem Nytrou.\n\nSingl „Už nemluví“ je zcela samostatná nahrávka a nepochází z žádného alba Progres 2. Obě písně na desce jsou spíše popovějšího charakteru s výrazným použitím syntezátorů a klávesy. Na A straně singlu se nachází píseň „Už nemluví“, B stranu zabírá skladba „Vrať se zpátky, léto mé“, obě s textem od Vladimíra Čorta.\n\nSkladby byly nahrány v červenci 1986 ve studiu Československého rozhlasu Brno a vyšly na SP u vydavatelství Panton v témže roce.\n\nObě písně vyšly na CD jako bonusy na kompilaci \"Mozek/Změna\" (2000).\n\n\n"}
{"id": "474963", "url": "https://cs.wikipedia.org/wiki?curid=474963", "title": "Lehokolo", "text": "Lehokolo\n\nLehokolo je jízdní kolo, na němž jezdec jede v pololežící nebo ležící poloze. Oproti klasickým bicyklům lehokola poskytují vyšší pohodlí při jízdě; váha jezdce je rozložena na poměrně velkou plochu anatomicky tvarované sedačky. Většina lehokol má také menší aerodynamický odpor daný menší čelní plochou. Aerodynamicky kapotovaná lehokola jsou nejrychlejší bicykly na světě, i s nekapotovanými bylo dosaženo vyšších výkonů než jsou oficiální rekordy registrované Mezinárodní cyklistickou unií (UCI). Z oficiálních závodů byla lehokola UCI vyloučena novými přísnějšími technickými předpisy v roce 1934.\nLehokola existují v široké škále konstrukcí co se týče rozvoru, rozměrů kol, umístění řídítek i pohonu zadního nebo předního kola; od silničních a dráhových závodních speciálů až po robustní celoodpružená kola pro náročnou expediční cyklistiku.\n\nLehokola se podle rozvoru dají rozdělit do tří kategorií:\n\nVětšina lehokol má poháněné zadní kolo. Je to ve většině případů nejjednodušší a nejúčinnější způsob přenosu výkonu. Nevýhodou je nutnost velmi dlouhého řetězu, obvykle je řetěz oproti konvenčním kolům zhruba 2,5x delší a tudíž i těžší. Blízkost pedálů a předního kola však dává možnost pohánět i přední kolo. Existují v zásadě dva způsoby jak pohánět přední kolo. Při prvním z nich je středové složení na pevné části rámu, řetěz běží na tahové straně od převodníku přes velkou kladku a mezi touto kladkou a pastorky na předním kole se řetěz kroutí. Zpět od pastorků se vrací přes další kladku. Tento systém umožňuje použít kratší řetěz ale je náročnější na správný návrh geometrie přední vidlice a polohy kladky na tahové straně. Druhým způsobem pohonu předního kola je rozdělení rámu kloubem a pevné spojení přední části rámu s přední vidlicí. Pohon pak připomíná řešení používané na kolech běžné konstrukce, většina takto řešených lehokol je však mnohem náročnější na osvojení, síly při záběru do pedálů se přenášejí do výchylek předního kola. Zkušení jezdci však dokáží takové lehokolo uřídit jenom nohama včetně fáze rozjezdu.\n\nPro řízení lehokol se používají různé systémy uspořádání: řídítka nad sedačkou (horní řízení), řídítka pod sedačkou (spodní řízení) a různé systémy s kloubem uprostřed. U horního řízení se v zásadě používají dvě varianty – u první má představec podobu jakési „kormidelní páky“ mířící k jezdci zakončené krátkými řídítky, celé řízení se pro usnadnění nasedání dá vyklopit dopředu. U některých lehokol je nepříjemný „efekt kormidelní páky“ odstraněn kardanovým kloubem mezi řídítky a přední vidlicí, tento kloub však musí fungovat pokud možno bez vůlí. U druhé varianty míří představec dopředu a řídítka obcházejí širokým obloukem jezdcova kolena (tzv. Superman). Spodní řízení má řídítka umístěná pod sedačkou, jezdcovy ruce při jízdě visí dolů podél těla. Řídítka jsou s přední vidlicí spojená většinou táhlem ale existují i řešení, kdy jsou řídítka přímo spojená s dlouhým představcem mířícím dozadu. Většina výrobců lehokol nabízí u svých výrobků spodní i horní řízení. U lehokol se středním kloubem (systémy označované jako Flevobike nebo Python) řídítka slouží víceméně jenom jako držáky pro brzdové páky a řazení, ve skutečnosti se takové lehokolo řídí prakticky jenom nohama.\n\nZnačná různorodost panuje také u používaných průměrů kol. Jedním z nejčastějších uspořádání je použití 20” kola vepředu a 26” kola vzadu. Menší přední kolo vepředu umožňuje postavit lehokolo s níže umístěnou sedačkou usnadňující nastupování a zmenšuje se možnost kolize předního kola s patou v ostrých zatáčkách. Existují však i lehokola s oběma koly o stejném rozměru (2x26” nebo 2x20”), je možné se setkat i s 28” koly jako u silničních kol.\n\nPoužívání odpružení se nevyhýbá ani lehokolům, lehokola využívající odpružení převzatého z horských kol nejsou žádnou výjimkou ani mezi amatérskými stavbami. Existují i zjednodušená řešení s odpružením zadního kola jednoduchou pružinou nebo elastomerem. Lehokola jsou méně náchylná k rozhoupání například nevhodným šlapáním: na rozdíl od vzpřímeného kola jezdec nešlape dolů proti odpružení, ale dopředu, kolmo na směr odpružení.\n\nAerodynamické vlastnosti lehokola je možné ještě dále vylepšit použitím aerodynamické kapotáže. Kapotáž má formu průhledného štítu před jezdcem nebo tzv. tailboxu zabraňujícímu víření vzduchu za zády jezdce. Existují i zcela zakapotovaná lehokola, jedná se však o závodní speciály které nejsou do běžného provozu příliš vhodné (citlivost na boční vítr, někdy i potřeba asistence při rozjezdu a zastavení). Zcela kapotovaná lehokola drží rychlostní rekordy lidskou silou poháněných vozidel.\n\nJako tzv. lowracer je označováno závodní lehokolo jehož konstrukce je optimalizována na co nejmenší čelní plochu. Zpravidla má dvě 20” kola nebo 20” kolo vepředu a 26” kolo vzadu. Jezdec sedí v silně ležaté poloze spíše mezi koly než nad nimi. Výsledkem je velmi rychlé kolo, které však není příliš vhodné do silničního provozu.\n\nHighracer je variantou závodního lehokola, poloha jezdce je rovněž silně ležatá ale použita jsou větší kola (26” nebo dokonce 28”). Jezdec sedí ve srovnání s lowracerem výše, takové lehokolo je snadněji ovladatelné zejména při nižších rychlostech a svými vlastnostmi je použitelné i v silničním provozu\n\nLehokola existují i jako tandemy. Jistým problémem je značná délka takových tandemů, zpravidla proto bývá sedačka předního jezdce umístěna výše aby pod ní mohly být pedály zadního jezdce. Existují i tandemy na kterých jsou jezdci zády k sobě (back to back) a každý z nich pohání jedno kolo.\n\nBlízkým příbuzným lehokol jsou tříkolky s ležatou polohou jezdce. Existují dvě základní koncepce, a to tříkolky s jedním kolem vepředu a dvěma vzadu nebo dvěma vepředu a jedním vzadu. Výhodou tříkolek je skutečnost, že odpadají starosti o udržování rovnováhy, jezdec nemusí po zastavení sundávat nohy z pedálů. Tříkolku je možné zpřevodovat tak, aby bylo možné překonávat i strmé stoupání rychlostí při které by již na kole bylo obtížné udržovat rovnováhu. Ve sjezdech je možné projíždět zatáčky vysokou rychlostí, zejména s tříkolkami se dvěma koly vepředu, které se jeví jako stabilnější. Tříkolka je vhodná i pro osoby, které nemohou pro různá postižení nebo poruchy pohybové koordinace (Parkinsonova choroba) jezdit na kole. Jistými nevýhodami je vyšší hmotnost tříkolky a problémy se skladováním dané jejími rozměry.\n\nLehokola v současné době vyrábí celá řada výrobců v širokém rozmezí variant. Vesměs jde o firmy, které nevyrábí žádná klasická kola. Některé firmy jsou specializované jen na výrobu lehotříkolek. Základní přehled výrobců (abecedně):\n\nMezi majiteli lehokol existuje dosti početná komunita lidí, kteří si své lehokolo vyrobili sami. Při amatérské stavbě jsou většinou využívány díly z rámů jiných kol, především horských. Mezi amatérskými stavbami je možné vidět i plně odpružená lehokola, rámy z netradičních materiálů jako je dřevo, překližka nebo bambus, někteří dokonce zvládli domácí výrobu rámů z uhlíkatého kompozitu. Pro některé stavitele lehokol je konstruování a výroba lehokol stejnou zábavou jako ježdění s nimi.\n\nVýhody\n\nNevýhody:\n\nSchopnost jízdy do kopce\n\nSchopnost lehokola jet do kopce je předmětem řady sporů. Často je možné se setkat s tvrzením, že lehokolo je do kopce pomalejší, protože není možné se zvednout ze sedla a šlapat ve stoje. Lehokola mají zpravidla větší rozsah převodů umožňující vyjíždět s vyšší kadencí i strmá stoupání; ne každému jezdci však takový styl šlapání vyhovuje. Silovější jezdci se mohou pro zvýšení síly zapřít zády proti sedačce, zejména u lehokol se vzpřímenější polohou jezdce. V praxi však bývají lehokola ve stoupání poněkud pomalejší, zejména ve strmějších stoupáních, kde se výrazněji projeví hmotnostní handicap. U lehokol s pohonem předního kola se ve strmějších stoupáních na nezpevněných cestách projevuje také nedostatečná adheze.\n\nPrvní pokusy o konstrukci lehokol je možné vystopovat až do 19. století. Z roku 1893 pochází kresba jezdce na lehokole zveřejněná v časopise Fliegende Blätter. Pravděpodobně první zdokumentované lehokolo je Chalandovo „Horizontal bicyclette normale“ z roku 1896, z roku 1902 pochází patent na lehokolo H. Jarvise, v roce 1905 vyrobil a prodal P. W. Bartlett v Anglii několik lehokol se spodním řízením. V roce 1914 byl v Holandsku nabízen „Armstoel fiets“, z dnešního pohledu dlouhorozvorové lehokolo, podobné kolo bylo nabízeno po první světové válce ve Francii. \n\nVe 30. letech do konstrukce lehokol zasáhl Charles Mochet. Mochet ve 30. letech vyráběl malá lidskou poháněná vozidla poháněná dvěma jezdci sedícími vedle sebe. Vozidlo pojmenoval Velocar. Velocar byl ve Francii dosti oblíbený, byl poměrně rychlý ale nebylo s ním možné projíždět zatáčky příliš rychle. Mochet experimentoval s tříkolovou variantou a nakonec obrazně řečeno rozpůlil Velocar podélně a zkonstruoval lehokolo. Toto lehokolo bylo vyráběno jak v cestovní, tak i v závodní variantě. Jako první s Mochetovým závodním lehokolem závodil Francis Faure, který na lehokole dosáhl řady úspěchů v dráhových závodech, přestože dříve výraznějších úspěchů nedosahoval. Dalším jezdcem, který závodil s Mochetovým lehokolem byl Manuel Morand, který se v roce 1934 zúčastnil řady silničních závodů o délce 250-350 km. Ve stoupáních sice zaostával, proti dobře sehraným týmům byl v nevýhodě ale přesto dokázal dosáhnout několika dobrých výsledků; zejména na rovinách dokázal demonstrovat výhody lehokola a bylo ho vidět v čele pelotonu. Vrcholem závodního využití Mochetových lehokol byl světový rekord v hodinovce, kdy 7. 7. 1933 Francis Faure ujel za jednu hodinu 45,055 km. Tento rekord však nebyl UCI uznán a naopak byla UCI vypracována nová technická pravidla která použití lehokol v oficiálních závodech znemožnila. V roce 1938 Charles Mochet spolu se svým synem Georgem opatřili Velocar aerodynamickou kapotáží, se kterou 5. 3. 1938 zajel Faure hodinovku průměrem 50,537 km/h.\n\nPo vyloučení lehokol z oficiálních závodů se vývoj lehokol na několik desetiletí víceméně zastavil. K renesanci dochází až v 70. letech 20. století. V roce 1974 je v Long Beach pořádáno mistrovství lidskou silou poháněných vozidel a v roce 1976 je založena IHPVA (International human powered vehicle association). V roce 1979 začíná firma Easy Racers sériovou výrobu LWB lehokol. V 80. letech nastává rozmach lehokol i v Evropě. Od té doby vznikla celá řada výrobců lehokol a počet lehokol pomalu ale jistě stoupá.\n\nMožností přímého srovnání výkonnosti lehokol a konvenčních kol v závodě není mnoho. Pokud k němu však dojde, dosahují jezdci na lehokolech výborných výsledků, především v závodech na delší vzdálenosti. Například v roce 2009 vyhrál tým výrobce lehokol RANS Race Across America, cyklistický závod napříč USA od pacifického k atlantskému pobřeží.\n\nNejvyšší rychlost dosažená na kole bez aerodynamické podpory jiného vozidla je 132,50km/h; této rychlosti dosáhl 18. 9. 2008 na trati 200 m s letmým startem Sam Whittingham na aerodynamicky kapotovaném lehokole Varna Diablo 3 . Tentýž jezdec 19. 7. 2009 zajel hodinovku na kapotovaném lehokole Varna Tempest průměrnou rychlostí 90,6 km/h . Rekord v hodinovce pro lehokola bez kapotáže má hodnotu 52,074 km, výkonu dosáhl dne 18. 10. 2009 Aurelien Bonneteau. Pro srovnání oficiální rekord UCI v hodinovce má hodnotu 49,7 km (Ondřej Sosenka, 2005), nejlepší UCI registrovaný výkon (dnes jako rekord neuznávaný) má hodnotu 56,375 km/h (Chris Boardman, 1996) . Na druhou stranu na kratších vzdálenostech jsou rekordy lehokol za oficiálními rekordy UCI.\n\n"}
{"id": "474964", "url": "https://cs.wikipedia.org/wiki?curid=474964", "title": "Kropidlák černý", "text": "Kropidlák černý\n\nKropidlák černý (\"Aspergillus niger\") je houba patřící mezi nejrozšířenější druhy rodu \"Aspergillus\". Způsobuje chorobu nazývanou \"černá plíseň\" na ovoci a zelenině, např. na hroznovém víně, cibuli nebo arašídech, a je častým kontaminantem potravin. Tato plíseň je velmi rozšířená v půdě a často se objevuje i ve vnitřním prostředí, kde si její černé kolonie lze plést s koloniemi plísně \"Stachybotrys\" (též se označuje jako \"černá plíseň\").\n\nU některéch kmenů \"A. niger\" se zjistilo, že produkují silné mykotoxiny nazývané ochratoxiny, jiné zdroje s tím však nesouhlasí a považují to za chybnou identifikaci druhu houby. Čerstvé důkazy napovídají, že některé kmeny \"A. niger\" skutečně produkují ochratoxin A.\n\nHouba je odolná a vysoce rezistentní vůči radiaci, takže zamořila i Mezinárodní kosmickou stanici ISS.\n\n\"A. niger\" způsobuje černou plíseň na cibuli. Infekce sazenic cibule houbou \"A. niger\" může být systémová a projevit se jen za příznivých podmínek. \"A. niger\" způsobuje běžně posklizňovou chorobu cibule, kdy lze černá konidia pozorovat mezi slupkami na jednotlivých cibulích. Plíseň napadá také arašídy a hroznové víno.\n\n\"A. niger\" způsobuje onemocnění člověka méně často než jiné druhy rodu \"Aspergillus\", ovšem pokud člověk vdechne velkém množství spor, může se u něj vyvinout vážné onemocnění, aspergilóza. Aspergilóza se často vyskytuje hlavně u pracovníků v zahradnictví, kteří vdechují rašelinový prach, obsahující velké množství spor hub rodu \"Aspergillus\". Byly nalezeny také ve zdech hrobek starověkých Egypťanů a lze je tedy vdechnout, pokud se příslušné místo rozruší. \"A. niger\" je jednou z nejčastějších příčin otomykózy (houbové infekce uší), která způsobuje bolest, dočasnou ztrátu sluchu a ve vážných případech i poškození zvukovodu a bubínku.\n\nHouba \"A. niger\" se kultivuje pro průmyslovou výrobu mnoha různých látek. Různé kmeny \"A. niger\" mohou průmyslově vyrábět kyselinu citronovou (E330) a kyselinu glukonovou (E574), byly vyhodnoceny WHO z jako přijatelné pro denní požívání. Fermentace pomocí \"A. niger\" je americkou FDA \"všeobecně považována za bezpečnou\" (GRAS).\n\nPrůmyslovou fermentací pomocí \"A. niger\" se vyrábí mnoho užitečných enzymů. Například glukoamyláza \"A. niger\" se využívá k výrobě fruktózového kukuřičného sirupu, pektináza se zase používá k čiření moštu a vína. α-galaktózidáza, enzym štěpící některé složité cukry, je složkou beana a jiných léčiv, o kterých výrobci tvrdí, že snižují flatulenci. Jiným použitím \"A. niger\" v biotechnologickém průmyslu je výroba magnetických izotopových variant biologických molekul pro NMR analýzu.\n\nV roce 2006 bylo ohlášeno, že RNáza vylučovaná houbou \"A. niger\", nazývaná \"actibind\", má antiangiogenní a antikarcinogenní vlastnosti.\n\n\"A. niger\" se také kultivuje pro získávání enzymů glukózaoxidázy (GO) a alfa-galaktózidázy (AGS). Glukózaoxidáza se používá při návrhu biosenzorů glukózy, díky vysoké afinitě pro β-D-glukózu. Alfa-galaktózidázu lze vyrábět fermentací pomocí \"A. niger\"; využívá se k pro hydrolýzu vazeb alfa 1-6 v melibióze, rafinóze a stachyóze.\n\nVýzkum publikovaný v letech 2006-2008 zkoumal prolylendoproteázu \"A. niger\" (AN-PEP), mikrobiální prolylendoproteázu štěpící lepek. To má silné implikace pro léčbu celiakie nebo jiných metabolických chorobných procesů s citlivostí na lepek. V prosinci 2008 byla spuštěna placebo-kontrolovaná, dvojitě slepá studie, která má určit účinnost tohoto enzym při léčbě celiakie\n\nPři rozmachu obchodu s opiem bylo vyráběno \"chandoo\" opium (určené ke kouření) pomocí dlouhodobé fermentace surového opia plísní \"A. niger\" a jinými plísněmi.\n\n\"A. niger\" je hlavním činidlem při fermentaci čaje Pu-erh.\n\nByl plně sekvenován genom dvou různých kmenů \"A. niger\".\n\n\n"}
{"id": "474968", "url": "https://cs.wikipedia.org/wiki?curid=474968", "title": "Sekáč (nástroj)", "text": "Sekáč (nástroj)\n\nSekáč je jednoduchý, ale všestranně potřebný pracovní nástroj pro celou řadu profesí v oboru strojírenství, stavebnictví, výtvarného umění (kameníci, sochaři), je i ve výbavě hasičů a záchranářů. Slouží k dělení nebo k povrchovému opracovávání materiálu.\n\nSekáč je ocelová tyč různých profilů (plocháč, kulatina, šestihran) a délek. Na jednom konci se zužuje v ostří, které může být:\nV obou uvedených případech je pak ostří zakalené, popuštěné a nabroušené. Boky ostří zpravidla svírají úhel 60°. Na druhý konec se pak při práci tluče vhodně těžkým kladivem či palicí.\n\n\nProtože je práce se sekáčem namáhavá, byla zmechanizována a dnes se užívají sekáče pro elektrické a pneumatické stroje (pneumatická kladiva). Přes tuto mechanizaci není pochyb o tom, že samotný sekáč bude v dílnách řemeslníků nadále nezbytný.\n\nPo několikerém nabroušení se kalené ostří odbrousí a ztupí se. Kovář znovu překovává tupé sekáče nebo vykovává nové přesně dle požadavku řemeslníků. Sekáčů je mnoho druhů. Aby mohl sekáč opracovávat materiál, musí mít ostří tvrdší než opracovávaný materiál. Proto se vykovává z kvalitní sekáčové oceli. Zkušený kovář dokáže využít i vhodných odpadových ocelí a má je v kovárně připravené. Vykované sekáče pak zakalí a popustí tak, aby měly požadovanou tvrdost a současně houževnatost. Jestliže se ostří při práci vyštipuje, ocel je \"překalená\" (jak říkají laici). Kovář je znovu popustí na vyšší teplotu, čímž zvýší jejich houževnatost.\n\nPři práci se sekáčem je nutno sledovat i údernou plochu, tedy místo, kam se provádí úder kladivem nebo palicí. Na tomto místě dochází k deformaci plochy – roznýtování. Vzniklé hrany a otřepy je nutno obrušovat a udržovat tuto plochu rovnou. V opačném případě může dojít k sesmeknutí kladiva nebo palice při úderu na plochu, případně k pořezání o ostré hrany. Odborník na materiály dokáže podle deformace plochy usoudit na kvalitu materiálu, z něhož je sekáč vyroben (plocha se pouze ohýbá nebo se trhá a třepí).\n\nJedná se o plochou ocel s oblými okraji, značka POLDI TENAX N 19732 a POLDI TENAX NB 19733,-ČSN. Kovací teplota je 850° až 1050 °C, kalící teplota je u první 900° až 960 °C, u druhé 870° až 920 °C, kalení do oleje. Popouštěcí teplota je 100 až 400 °C.\n\nProvádí se v kovozpracující dílně, kde se často sekáčem seká, mají destičku, na níž je přibitý vypnutý hadr. Na ten se občas kápne olej. Před sekáním pracovník přejede ostřím po hadru a ostří naolejuje. Zabrání tak vyštipování ostří.\n\nPouze sekáč se smí použít tam, kde je zakázáno užití otevřeného ohně (např. při odsekání zrezivělých šroubů). Od elektrické řezačky, od autogenu odlétávají žhavé jiskry. Týká se to dílen lakýrnických, provozů s dřevěným nebo uhelným prachem, v mlýnech na mouku a v uhelných dolech (hořlavý a výbušný plyn metan resp. důlní plyn) kvůli nebezpečí výbuchu. V prostorách s nebezpečím výbuchu je používáno nářadí a nástroje z bronzu, jiskra od ocelových sekáčů by mohla také způsobit zažehnutí směsi.\n\nSekáč byl nezbytným nástrojem řemeslníků již od doby železné. Sloužil v kovárnách hlavně k dělení materiálu za tepla i za studena. Sekáč patří mezi nejstarší nástroje. Už v pravěku se přiložilo ostří pazourku přesně na požadované místo a kamenem se na něj udeřilo.\n\n\n\n"}
{"id": "474973", "url": "https://cs.wikipedia.org/wiki?curid=474973", "title": "August", "text": "August\n\nAugust (Auguste) je mužské jméno a v mnoha jazycích také název měsíce srpna. Je odvozeno z latinského titulu a potažmo později jména římských císařů \"Augustus\" (\"Vznešený\", prvním byl císař Augustus). Ženskou formou je \"Augusta\" (jež se uplatňuje i jako české nepřechýlené příjmení), od jména August je odvozené jméno Augustin (Augustýn), znamenající \"Augustův, Augustovi patřící\", jehož ženským pandánem je Augustina.\n\nAugustek, Augustík, Gusta, Gustav, Gustík\n\n\n\n\n\n\n"}
{"id": "474975", "url": "https://cs.wikipedia.org/wiki?curid=474975", "title": "Cena Premia Bohemica", "text": "Cena Premia Bohemica\n\nCena Premia Bohemica je od roku 1993 každoročně udílena zahraničním překladatelům (bohemistům), kteří se ve své zemi zasloužili o šíření české literatury ve své mateřštině.\n\nDo roku 2011 cenu udílela Obec spisovatelů v rámci veletrhu Svět knihy s finanční podporou Nadace Český literární fond.\n\nCena byla obnovena v roce 2017 a je udělována Moravskou zemskou knihovnou pod záštitou Ministerstva kultury ČR v rámci Bohemistického semináře.\n\n\n\n"}
{"id": "474976", "url": "https://cs.wikipedia.org/wiki?curid=474976", "title": "První pražská autobusová linka", "text": "První pražská autobusová linka\n\nPrvní pražská autobusová linka jezdila od 7. března 1908 do 17. listopadu 1909 v mimořádně náročných sklonových poměrech z Malé Strany na Hradčany, z toho od 1. května 1908 do 31. srpna 1909 nahrazovala i zrušený provoz tramvají na Karlově mostě. Provozovaly ji Elektrické podniky král. hlav. města Prahy a autobusy byly označeny nápisem Omnibusy král. hlav. města Prahy. Někdy je tato linka označována za vůbec první autobusovou linkou v českých zemích – první české poštovní autobusové linky, z Pardubic, zahájily provoz 13. května 1908, avšak již v roce 1907 provozoval soukromník linku z Frýdlantu nad Ostravicí do Horní Čeladné.\n\nAutobusům v Praze předcházely koňmi tažené omnibusy, koněspřežná tramvaj a elektrická tramvaj. Malostranská linka byla zavedena čtyři roky po skončení koněspřežné omnibusové dopravy v Praze, tři roky po dokončení přeměny pražské koněspřežné tramvaje na elektrický provoz.\n\nDosud nebylo dořešeno dopravní spojení Malé Strany a Hradčan. V roce 1888 navrhl městské radě Adolf rytíř ze Schaecků, c. k. konzul v Ženevě, soustavu čtyř pozemních lanových drah z údolí Vltavy na hradčanský a letenský hřeben. Jedna lanovka měla vést z Thunovské zahrady podél Zámeckých schodů na Hradčanské náměstí, druhá z Klárova (od Bruských kasáren) do Chotkových sadů, třetí v návaznosti na plánovaný parní přívoz od Občanské plovárny na Letnou (do míst dnešní Kramářovy vily) a čtvrtá od mostu císaře Františka Josefa k Letenské restauraci. Realizována byla pouze čtvrtá, letenská lanovka.\n\nSpojení Hradčan s Malou Stranou požadovalo město po Elektrických podnicích od roku 1899. Bylo projednáváno několik různých návrhů tramvajového spojení. Byl vypracován projekt ozubnicové parní tramvaje z Malostranského náměstí Nerudovou ulicí a Úvozem na Pohořelec, se sklonem až 121,6 ‰, ale ministerstvo železnic návrh zamítlo pro nedostatečná bezpečnostní opatření. Ing. R. Kaftan navrhoval mezi kostelem svatého Kajetána a Hradčanským náměstím speciální 97 metrů dlouhou pozemní lanovou dráhu, které by přepravovala tramvajové vozy i s cestujícími. V roce 1906 byl schválen návrh tramvajové trati z Malé Strany alespoň ke kostelu svatého Kajetána. Žádný z mnoha návrhů však nebyl zcela uspokojivý.\n\nZavedení automobilové vozby na Hradčany nabídl již 25. dubna 1903 Vilém Dewetter a jeho firma Bratří Girardové, avšak při jednání se správní radou EP přestala firma na doplňující dotazy reagovat.\n\nElektrické podniky se rozhodly zkušebně zavést v trase mezi Křižovnickým náměstím a Pohořelcem tehdy zcela nový druh dopravy, automobilový omnibus neboli autobus. Již od počátku úvah o autobusové lince se počítalo s využitím autobusů pro provoz přes Karlův most, kde byla tramvajová trať elektrizována atypickým spodním přívodem proudu a technický stav trati a zřejmě i mostu se jevil pro tramvajovou dopravu nepříznivý.\n\nPrvní zkušební jízdy se úspěšně konaly, záměrně za nepříznivého počasí, ve dnech 10., 18. a 23. února 1907 s vozem zapůjčeným od firmy „První český automobilní průmysl a závod importní v Král. Vinohradech“ Ing. Julia Ženíška. Elektrické podniky se snažily získat zkušenosti od dopravních podniků velkých měst v zahraničí i od c. k. ředitelství pošt a telegrafů pro království České, avšak všude byla autobusová doprava nanejvýš v raném pokusném stadiu.\n\nKoncesi k provozování linky z Křižovnického náměstí na Pohořelec udělil městské radě magistrát 27. září 1907. Elektrické podniky objednaly 4 autobusy se závazným datem dodání do 24. prosince 1907, avšak ani jeden ze čtyř dodavatelů termín nedodržel. Provoz s prvními dvěma autobusy byl slavnostně zahájen 7. března 1908 v 8 hodin ráno, avšak kvůli nedodání vozů jen ve zkrácené trase z Malostranského náměstí na Pohořelec. Od 1. května 1908, po dodání třetího autobusu, byla linka z malostranského konce prodloužena až na staroměstské Křižovnické náměstí. Čtvrtý autobus (Ariès) byl dodán až 7. května 1908.\n\nVozy byly velmi poruchové a v některých dnech (například od 30. srpna do 6. září 1909) se nepodařilo vypravit ani jediný autobus. Kvůli technickým závadám docházelo i k nehodám, které jen náhodou neměly tragické následky. 26. května 1908 se přetrhl hnací řetěz autobusu Fiat. Řidič sice autobus zabrzdil, avšak zatímco šel telefonovat do dílen, autobus se samovolně rozjel a narazil do zdi kláštera barnabitek. Dne 20. listopadu 1908 autobus Ariès narazil do opěrné zdi rampy pod Schwarzenberským palácem. Poté projednávala správní rada EP další osud linky a padly návrhy na zkrácení linky do trasy Malostranské náměstí – Karlův most, na využití autobusů ve zcela jiné části Prahy i na úplné zrušení autobusové dopravy. Správní rada EP však nedošla k žádnému závěru, městská rada projednávala návrhy na zastavení provozu 4. prosince 1908 a 10. ledna 1909 a rozhodla o prozatímním pokračování provozu v dosavadním rozsahu ještě asi čtvrt roku, pouze se zrušením stanic nacházejících se v nejprudším svahu, přičemž do budoucna doporučila Elektrickým podnikům uvažovat o autobusovém spojení oklikou po Chotkově silnici. Zrušení autobusové dopravy a návrat koněspřežné tramvaje na Karlův most požadovali majitelé malostranských domů.\n\nProtože jízdou autobusů trpěl most a jeho sochařská výzdoba ještě více než provozem tramvají i kvůli nedostatku funkčních vozů byl od 7. září 1909 (po týdenním úplném přerušení provozu linky z důvodu poruchy všech vozů) provoz v úseku Malostranské náměstí – Křižovnické náměstí zastaven a linka zkrácena do původní trasy. 9. září 1909 jedinému v té době funkčnímu autobusu, vozu Ariès, opatřenému nouzově koly z vozu Laurin & Klement, kvůli oleji vytékajícími do spojky vypadla rychlost a nekontrolovaně sjel asi o 50 kroků zpět. 17. listopadu 1909 po 11. hodině došlo k další vážné nehodě – autobusu s poznávací značkou 167 (německý vůz z Gaggenau) při jízdě Nerudovou ulicí dolů u Stoklasů praskl jeden hnací řetěz a vůz se nekontrolovaně rozjel. Řidiči Josefu Vaiglovi se podařilo brzděním koly o obrubníky alespoň udržet stálou rychlost a zastavit asi 50 metrů pod Thunovským palácem. Během této jízdy nedošlo k žádné škodě ani srážce. Po této nehodě byl provoz celé linky okamžitě zastaven a následujícího dne správní rada EP rozhodla o trvalém zrušení provozu. Na základě této zkušenosti odmítla i všechny požadavky na zavedení autobusové dopravy v jiných blízkých i vzdálených lokalitách a rozhodla o přebudování všech čtyř vozidel na jiné účely.\n\n30. ledna 1910 byla zprovozněna tramvajová trať z Klárova Chotkovou silnicí nad Pražský hrad a 22. prosince 1911 byla prodloužena přes hradčanský Nový Svět okrajem Hradčanského náměstí na Pohořelec.\n\nHistoricky druhou autobusovou linkou na území dnešní Prahy byla linka mělnického podnikatele Františka Černého z Josefského náměstí (dnešního náměsí Republiky) přes Karlín, Kobylisy, Bohnice, Chabry a Ďáblice směrem na Mělník. Koncese byla vydána 19. dubna 1912 a dopravu zastavila první světová válka v roce 1914.\n\nPokud o zavedení dvou diagonálních městských autobusových linek Autodopravní akciové společnosti je datován rokem 1920, roku 1924 tato společnost provozovala linku do Záběhlic, kterou od června 1925 nahradila první autobusová linka nové éry Elektrických podniků.\n\n16. října 2009 měla být zavedena v oblasti Malé Strany pod číslem 292 třetí pražská midibusová linka, z Malostranského náměstí ulicemi Tržiště a Vlašská k Nemocnici pod Petřínem. Výběrového řízení se zúčastnili dva dopravci, Veolia Transport Praha a Dopravní podnik hl. m. Prahy. Vítězný dopravce však neobdržel včas od italského výrobce přislíbený elektrobus, a proto měl zahájit dopravu s naftovým midibusem Ikarus E91. Ještě před plánovaným zahájením provozu však z webu Dopravního podniku hl. m. Prahy informace o nové lince zmizela, provoz byl pak zahájen až 13. ledna 2010 s elektrobusem BredaMenarinibus Zeus. Kvůli americkému a německému velvyslanectví platí na lince speciální bezpečnostní opatření (zaplombovaný motor, bezpečnostní prověrka řidičů, kontrola autobusu při každém vjezdu do ulice) a v oblasti Tržiště nemá linka zastávky.\n\nLinka byla vedena z Malostranského náměstí dnešními ulicemi Nerudova, Ke Hradu, Hradčanské náměstí, Loretánská a Pohořelec. Délka linky z Malostranského náměstí na Pohořelec byla 1600 metrů, po prodloužení o úsek z Křižovnického náměstí přes Karlův most a Mosteckou ulicí na Malostranské náměstí dosáhla délka linky 2268 metrů. Podle některých zdrojů stanice nebyly pojmenované a místa zastavování byla určena jen obecnými popisy, podle jiného zdroje týchž autorů byly názvy stanic určeny již koncesí z roku 1907.\n\nUmístění stanic: \n\nK podání nabídky na dodávku autobusů bylo vyzváno 37 firem, ale reagovalo jich jen 19. \nAutobusy byly celkem čtyři, každý od jiného výrobce: \n\nByly čtyřkolové, s plnými pryžovými obručemi, se čtyřválcovými motory o výkonu 32 až 40 koní (23 až 30 kW). Výkon byl na zadní kola přenášen řetězovým převodem. Byly označeny nápisem \"Omnibusy král. hlav. města Prahy\", jinak neměla linka žádné označení. Kapacita vozu byla 12 až 15 cestujících. Elektrické podniky vyžadovaly šestiměsíční záruku a určily dodací lhůtu do 24. prosince 1907. Ani jedna z firem termín nedodržela, Laurin & Klement a Fiat dodaly vozy až v polovině února 1908, firmě Ariès hrozily Elektrické podniky kvůli zpoždění dodávky upuštěním od objednávky – její autobus byl dodán jako poslední až 7. května 1908. Vozy byly velmi poruchové, nejméně poruch vykazoval český vůz Laurin & Klement.\n\nPo zrušení linky se o zavedení autobusové dopravy ucházelo množství blízkých i vzdálenějších obcí, avšak Elektrické podniky již nechtěly špatnou zkušenost opakovat. Autobusy Laurin & Klement a Fiat byly přebudovány na první montážní vozy (automobilní lešení) pro stavbu a údržbu vrchního trakčního vedení tramvajových drah, autobusy Gaggenau a Ariès byly nabídnuty pro přestavbu na hasičské automobily. Za první světové války byly pravděpodobně oba vozy Elektrických podniků zabaveny pro válečnou potřebu, vůz Laurin & Klement byl v roce 1915 Elektrickým podnikům vrácen, v roce 1924 přestavěn na nákladní vůz a v roce 1929 vyřazen.\n\nV květnu 1908 byl městskou radou schválen návrh na vybudování dřevěné remízy na Hradčanech pro garážování a údržbu autobusů. Pravděpodobně však nebyla nikdy postavena a údržba se po celou dobu prováděla v tramvajové vozovně v Centrále Holešovice.\n\nLinka jezdila denně od 6 do 22 hodin, zpočátku na ní jezdily 2 vozy v intervalu 15 minut. Provoz linky byl po celou dobu ztrátový. Celkem bylo podle výkazů přepraveno 308 037 cestujících a při nepřestupném jízdném 20 haléřů (děti do 10 let 12 haléřů) činila ztráta včetně úroků a odpisů 97 379,02 K. Investiční náklady (převážně jen na pořízení čtyř vozidel) činily 96 600 K a byly hrazeny z peněz, které byly původně určeny na plánovanou tramvajovou trať ke sv. Kajetánu.\n\nSprávní rada EP před zahájením provozu hledala inzerátem 8 chaufferů (šoférů) a 5 průvodčích.\n\n"}
{"id": "474981", "url": "https://cs.wikipedia.org/wiki?curid=474981", "title": "Karin Knappová", "text": "Karin Knappová\n\nKarin Knappová (* 28. června 1987, Brunico, Itálie) je současná italská profesionální tenistka. Její nejvyšší umístění na žebříčku WTA ve dvouhře bylo 35. místo (25. únor 2008) a ve čtyřhře 145. místo (23. červenec 2007). Na okruhu WTA dosud nevyhrála žádný turnaj, zatímco na okruhu ITF získala 1 titul ve dvouhře a 2 ve čtyřhře.\n\nKarin Knappová se zúčastnila 1 zápasu ve Fed Cupu za tým Itálie s bilancí 0-1 ve dvouhře a 0-1 ve čtyřhře.\n\n\n"}
{"id": "474982", "url": "https://cs.wikipedia.org/wiki?curid=474982", "title": "Corinna Dentoniová", "text": "Corinna Dentoniová\n\nCorinna Dentoniová (* 30. července 1989, Pietrasanta, Itálie) je současná italská profesionální tenistka. Její nejvyšší umístění na žebříčku WTA ve dvouhře bylo 132. místo (22. červen 2009) a ve čtyřhře 151. místo (25. květen 2009). Na okruhu WTA nevyhrála žádný turnaj, ale z okruhu ITF si již odnesla 4 tituly ve dvouhře a 1 ve čtyřhře.\n\nŽádné.\n\n"}
{"id": "474983", "url": "https://cs.wikipedia.org/wiki?curid=474983", "title": "Maria Elena Camerinová", "text": "Maria Elena Camerinová\n\nMaria Elena Camerinová (* 21. března 1982, Motta di Livenza, Itálie) je současná italská profesionální tenistka. Její nejvyšší umístění na žebříčku WTA ve dvouhře bylo 41. místo (11. říjen 2004) a ve čtyřhře 33. místo (31. červenec 2006). Na okruhu WTA vyhrála 3 turnaje ve čtyřhře; na okruhu ITF získala 8 titulů ve dvouhře a 6 ve čtyřhře.\n\nMaria Elena Camerinová se zúčastnila 4 zápasů ve Fed Cupu za tým Itálie s bilancí 0-4 ve dvouhře a 1-0 ve čtyřhře.\n\n"}
{"id": "474987", "url": "https://cs.wikipedia.org/wiki?curid=474987", "title": "Knap", "text": "Knap\n\nPříjmení Knap (Knapová), nebo Knapp (Knappová) nosí více různých osobností:\n\n"}
{"id": "474993", "url": "https://cs.wikipedia.org/wiki?curid=474993", "title": "Revoluce (rozcestník)", "text": "Revoluce (rozcestník)\n\nRevoluce může znamenat:\n\n\n"}
{"id": "474996", "url": "https://cs.wikipedia.org/wiki?curid=474996", "title": "Seznam pražských schodišť", "text": "Seznam pražských schodišť\n\nSoupis významnějších veřejně přístupných schodišť v hlavním městě Praze. V seznamu jsou uvedena převážně exteriérová schodiště, ale i některá uvnitř staveb. Schodiště lávek, nadchodů a podchodů zde nejsou uvedena. \n\n\nInteriér:\n\n\n\nInteriér:\n\n\nInteriéry: \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "474997", "url": "https://cs.wikipedia.org/wiki?curid=474997", "title": "Seznam povstání a revolucí", "text": "Seznam povstání a revolucí\n\nTento článek je seznam povstání a revolucí seřazených chronologicky.\n\n\n\n\n\n\n\n\n\n\n"}
{"id": "474999", "url": "https://cs.wikipedia.org/wiki?curid=474999", "title": "Depeše", "text": "Depeše\n\nDepeše (z francouzského \"dépêcher\" – pospíšit si) je rychle předávaná psaná zpráva, pro kterou se dnes používá pojem telegram (přesněji \"telegrafní depeše\"). Dříve se název užíval pro výměnu zpráv mezi ministrem zahraničí a diplomatickým agentem.\n\n\n"}
{"id": "475002", "url": "https://cs.wikipedia.org/wiki?curid=475002", "title": "Pařížský aerosalon", "text": "Pařížský aerosalon\n\nPařížský aerosalon (\"\") je mezinárodní letecká přehlídka pořádaná každý lichý rok na pařížském letišti Le Bourget. Jedná se o jednu z největších leteckých show na světě. Aerosalon funguje jako komerční akce, pořádá ho sdružení \"Groupement des Industries Françaises Aéronautiques et Spatiales\" (GIFAS).\n\nHistorie aerosalonu sahá do roku 1908, kdy se na Pařížském autosalonu objevila sekce vyhrazená letadlům, v roce 1909 se už konala samostatná akce.\n\nV letech 1910 a 1911 na druhém a třetím pařížském aerosalonu získal ocenění vynález holubí fotografie německého vynálezce Julia Neubronnera.\n\n"}
{"id": "475011", "url": "https://cs.wikipedia.org/wiki?curid=475011", "title": "Daniel Micka", "text": "Daniel Micka\n\nDaniel Micka (* 22. dubna 1963 Praha) je český spisovatel a překladatel z angličtiny.\n\nOd roku 1992 publikoval své povídky v řadě českých literárních periodik, později vyšly tři jeho povídkové sbírky knižně.\nPrvní kniha \"Samou láskou člověka sníst\" byla vydána roku 1996 a její pokračování \"Strach z lidí\" roku 2001. Další navazující sbírka \"Hledání člověka a sny o milování se s ním\" vyšla roku 2007 jako e-kniha a roku 2011 také v knižním vydání.\nJeho povídky se staly inspirací dvou divadelních her a některé vyšly v překladu do finštiny, nizozemštiny a polštiny v zahraničních literárních sbornících či časopisech.\n\nPřekládá knihy z oblasti filosofie, psychologie a náboženství různých anglicky píšících autorů, mezi něž patří Stuart Wilde, Norman Vincent Peale, Henryk Skolimowski, John N. Gray, Daniel A. Helminiak, Gerald G. Jampolsky, Jeffrey Moussaieff Masson, Larry Wolff, Howard I. Kushner, Ian Buruma, David Benatar, Dambisa Moyo, Christopher Lasch, David Bakan a další, tématem několika knih byly názory Sigmunda Freuda či osoba Otto Weiningera. Kromě knih překládal v minulosti také scénáře a texty filmů i dokumentů pro Československou televizi a filmovou společnost Alfafilm.\n\nNyní se Daniel Micka kromě psaní prózy věnuje zejména překladům z angličtiny pro různá nakladatelství, působí také jako nakladatelský redaktor. Žije a tvoří v Praze.\n\nJednotlivé Mickovy povídky vycházely od roku 1992 v literárních časopisech\n\"Tvar\",\n\"Literární noviny\",\n\"Vokno\",\n\"Iniciály\",\n\"Revolver Revue\"\na dalších.\n\nV edici TVARy (jako příloha časopisu \"Tvar\") vyšly menší soubory povídek:\n\n\n\n\n\n\n\n\n\n\n\n\n\n"}
{"id": "475013", "url": "https://cs.wikipedia.org/wiki?curid=475013", "title": "Marcadet – Poissonniers (stanice metra v Paříži)", "text": "Marcadet – Poissonniers (stanice metra v Paříži)\n\nMarcadet – Poissonniers je přestupní stanice pařížského metra mezi linkami 4 a 12 v 18. obvodu. Nachází se na křižovatkách ulice \"Rue Ordener\" s \"Boulevardem Barbès\" a s ulicí \"Rue des Poissonniers\".\n\nStanice byla otevřena 21. dubna 1908 jako součást nejstaršího úseku linky 4 mezi stanicemi Porte de Clignancourt a Châtelet. 23. srpna 1916 sem byl doveden prodloužený úsek tehdejší linky A ze stanice Jules Joffrin do Porte de la Chapelle. Protože však linku 4 provozovala společnost \"Compagnie du Métropolitain de Paris\" a linku A konkurenční \"Compagnie Nord-Sud\", byly obě stanice samostatné. Po sloučení obou společností v roce 1930 byly stanice propojeny přestupní chodbou.\n\nStanice linky 4 byla otevřena pod názvem \"Marcadet\" odvozené od ulice \"Rue Marcadet\". Tento název pochází z pomístního jména \"Mercade\".\n\nNázev stanice linky 12 byl \"Poissonniers\" rovněž podle ulice \"Rue des Poissonniers\" pojmenované podle obchodníků s rybami (poissonnier – prodavač ryb). Po sloučení obou stanic 25. srpna 1931 získala společný název \"Marcadet – Poissonniers\".\n\nStanice má několik východů na \"Boulevard Barbès\" před domy č. 69, 80 a 86, na \"Rue Ordener\" před dům č. 26b a na \"Rue des Poissonniers\" u domu č. 69.\n"}
{"id": "475023", "url": "https://cs.wikipedia.org/wiki?curid=475023", "title": "Domácí řád věrnosti", "text": "Domácí řád věrnosti\n\nDomácí řád věrnosti (německy \"Hausorden der Treue\", původně \"Ordre de la Fidelite\") byl bádenský dynastický řád. Založil ho 17. června 1715 bádenský markrabě Karel Vilém Bádensko-Durlašský, při příležitosti položení základního kamene jeho nové rezidence v Karlsruhe, jako záslužný řád, udělovaný příslušníkům vládnoucího rodu, cizím panovníkům a nejvyšším hodnostářům země. Byl udělován v jediné třídě, v roce 1803 markrabě Karel Fridrich Bádenský přidal komandérský stupeň, který byl však roku 1840 zrušen. Později roku 1902 byl k řádu připojen Kříž pro princezny\n\nOdznakem je zlatý maltézský kříž vyvedený v červeném smaltu, zakončený kuličkami a převýšený korunou. Mezi jednotlivými rameny kříže jsou vsazeny zkřížené iniciály zakladatele C. V bílém středovém medailonu jsou vyobrazeny zelené pahorky převýšené červenými dvěma zkříženými iniciálami C a černým nápisem FIDELITAS (\"Věrnost\"). Na zadní straně je pak umístěn .\n\nHvězda je stříbrná a osmicípá s řadovým křížem ve středu. Barva study je oranžová s tenkými stříbrnými postranními pruhy.\n\nŘád se uděloval v jedné třídě velkokříže. V letech 1803–1840 byl také udělován v druhé třídě komandéra.\n"}
{"id": "475024", "url": "https://cs.wikipedia.org/wiki?curid=475024", "title": "Konzistoř", "text": "Konzistoř\n\nKonzistoř nebo konsistoř může být:\n\n"}
{"id": "475027", "url": "https://cs.wikipedia.org/wiki?curid=475027", "title": "Nonkonformita", "text": "Nonkonformita\n\nNonkonformita znamená neshoda či nekonformita. Slovo může označovat tyto významy:\n"}
{"id": "475033", "url": "https://cs.wikipedia.org/wiki?curid=475033", "title": "Polymorfismus", "text": "Polymorfismus\n\nSlovo polymorfismus nebo polymorfie znamená schopnost zaujímat více forem v různých významech:\n\n\n"}
{"id": "475040", "url": "https://cs.wikipedia.org/wiki?curid=475040", "title": "Preimplantační genetická diagnostika", "text": "Preimplantační genetická diagnostika\n\nPreimplantační genetická diagnostika (: \"Preimplanatation Genetic Diagnosis, PGD\") je metoda na pomezí asistované reprodukce a klinické genetiky. Používá se jednak k prevenci vzniku genetických onemocnění a spontánních potratů, jednak ke zvýšení účinnosti metod asistované reprodukce, potom se nazývá preimplantační genetický screening (PGS).\n\nOd prenatální diagnostiky se liší v tom, že vyšetření embryí (případně pólových tělísek oocytů) se provádí před zavedením embrya do dělohy, to znamená, že není třeba již probíhající těhotenství ukončovat v případě zjištění genetické vady. Vyžaduje použití metod asistované reprodukce – fertilizace in vitro (IVF).\n\nMetodu PGD zavedl do medicínské praxe Prof. Alan Handyside se svými spolupracovníky (Royal Postgraduate Medical School, Londýn, V. Británie) v roce 1992. Metoda prodělala bouřlivý vývoj a rozdělila se v podstatě na dvě relativně samostatné větve, PGD v užším slova smyslu pro diagnostiku monogenních chorob a strukturních chromozomových abnormit a PGS pro zlepšení výsledků transferu embrya v rámci asistované reprodukce. První těhotenství po PGD ve střední Evropě vzniklo v r. 2001 v Brně.\nVýznamný obrat v úspěšnosti PGD nebalancovaných chromozomových vad a PGS přineslo využití mikročipů pro diagnostiku počtu chromozomů a jejich částí. Metodu zvanou array CGH (mikročipová komparativní genová hybridizace) zavedla pro vyšetření blastomer Leeanda Wilton (Melbourne IVF, Austrálie) v r. 2005. Další významnou událostí je zavedení metody karyomappingu do preimplantační genetické diagnostiky (Alan Handyside a spolupracovníci, London Bridge Fertility, Londýn, V. Británie, 2010). Metoda umožňuje současnou diagnostiku monogenní choroby a vyloučení aneuploidií, což výrazně zvyšuje šanci na porod zdravého dítěte.\n\nOd zavedení až do dneška se pomocí metody PGD narodilo nejméně 10 000 zdravých dětí a neustále jich přibývá.\n\nIndikací k použití PGD je riziko přenosu vrozené chromozomální aberace, které ohrožuje vzniklé těhotenství porodem postiženého nebo mrtvého dítěte nebo spontánním potratem, riziko přenosu závažné monogenní dědičné choroby, opakované potraty z neznámých příčin, případně další genetická rizika podle indikace lékařského genetika.\n\nIndikací k použití PGS je například opakovaný neúspěch metod asistované reprodukce, vyšší věk matky, těžší porucha spermatogeneze (oligoasthenoteratospermie).\n\nPacientce podstupující preimplantační genetickou diagnostiku jsou odebrána v krátké anestézii vajíčka, která jsou oplozena v převážné většině případů metodou ICSI (intracytoplazmatická injekce spermií). Důvodem je vyšší spolehlivost a výtěžnost oplozených vajíček při použití metody ICSI. Potom provede klinický embryolog podle indikace reprodukčního specialisty na vhodném stadiu vývoje biopsii.\n\nBiopsie pólového tělíska se provádí zejména tam, kde chceme hodnotit jen přínos matky ke genetické výbavě embrya, neinformuje o genetické výbavě, kterou embryo získalo ze spermie. Provádí se po oplození vajíčka a je nutné odebrat první i druhé pólové tělísko a obě vyhodnotit. V některých státech je biopsie pólových tělísek jedinou povolenou metodou získání materiálu pro PGD.\n\nBiopsie blastomery se standardně provádí třetí den po oplození, kdy má embryo typicky 8 buněk (blastomer). Odebírá se většinou jedna blastomera z těchto osmi. Určitou nevýhodou biopsie blastomer je skutečnost, že genetická výbava blastomer se může v některých případech lišit (mozaicismus). Je to důsledkem chyb při buněčném dělení, které mohou u časného vývoje embryí nastat. Tyto chyby mohou být v dalším vývoji napraveny, blastomery s komplexně poškozeným genomem se dále nevyvíjení a do dalších stadií vývoje pokračují jen nepoškozené buňky. Tento samoopravný mechanizmus ovšem většinou nevyloučí aneuploidní embrya s jednoduchými vadami (monosomie, trisomie), která pokračují ve vývoji často i po implantaci v děložní sliznici a většinou končí spontánním potratem v prvních třech měsících těhotenství.\n\nBiopsie trofektodermu se provádí po vývoji do stadia blastocysty 5. nebo 6. den vývoje. Její výhodou je velká šetrnost k embryu, protože se odebírá několik buněk trofektodermu, z nějž později vzniká placenta, a plodové obaly a embryoblast zůstává nedotčen. Další výhodou biopsie v tomto stádiu je výrazná redukce komplexních aneuploidií samoopravným mechanizmem. Nevýhodou je náročnější vybavení, pokud totiž má být metoda používána rutinně a úspěšně, je nutné použití laseru k oddělení buněk. Dále je potřebné embryo po biopsii kryokonzervovat, aby byl dostatek času pro jeho vyšetření. Vzhledem k tomu, že se ke kryokonzervaci používá na většině pracovišť velmi šetrná metoda vitrifikace, nemá tento postup negativní vliv na úspěšnost. Ve zcela výjimečných případech se nemusí shodovat genetická výbava embryoblastu a trofektodermu, riziko neshody je ale velmi malé.\n\nMateriál získaný při biopsii se dále vyšetřuje podle indikace molekulárně genetickými metodami (přímá a nepřímá detekce mutace, karyomapping), molekulárně-cytogenetickými metodami (array CGH, karyomapping), případně je v některých případech strukturních aberací indikováno vyšetření pomocí klasických cytogenetických metod (FISH - fluorescenční in situ hybridizace), které byly dříve používány ve velké míře i pro PGS, vzhledem k neúplnému počtu takto detekovaných chromozomů jsou ale pro tento účel neefektivní a zastaralé.\n\nCílem metody je přenést do dělohy pouze embrya, která neobsahují vyšetřovanou vadu (případně vady). To znamená například u PGS embrya bez početních chromozomových vad (aneuploidií), u PGD strukturních chromozomových vad embrya bez strukturní vady nebo alespoň embrya balancovaná (nechybí ani není nadbytečná žádná část chromozomu), u monogenních chorob jsou přenesena embrya neobsahující mutaci, případně alespoň embrya s pouze jednou mutací v alele u recesívních vad (zdravý přenašeč), pokud nejsou nalezena embrya bez mutace.\n\nB - blastomery\nE - embryoblast\nL - řez laserovým paprskem\nP - biopsační pipeta\np1 a p2 - pólová tělíska\nT - trofektoderm\nV - vajíčko (oocyt)\nZ - zona pellucida (obal vajíčka a embrya)\n\nUrčitou nevýhodou metody je nutnost použití metod asistované reprodukce. Další nevýhodou je, že u části klientů metoda nevyhovuje z důvodu svědomí, protože se nemohou vyrovnat se skutečností, že část embryí není transferována a je ukončena jejich existence. Protiargumentem může být skutečnost, že naprostá většina těchto netransferovaných embryí není životaschopná, a pokud by přece jen došlo k otěhotnění, těhotenství by skončilo spontánním potratem, zbytek by se vyvíjel k porodu dítěte s těžkým postižením, případně velmi krátkou dobou života po narození.\n\nZávažným argumentem pro preimplantační genetickou diagnostiku je fakt, že do dělohy je přenášeno už vyšetřené embryo, takže není třeba při zjištění genetické vady provádět umělé ukončení těhotenství, které velmi traumatizuje těhotnou i okolí.\n\nHandyside AH, Lesko JG, Tarín JJ, Winston RM, Hughes MR (Sep 1992). Birth of a normal girl after in vitro fertilization and preimplantation diagnostic testing for cystic fibrosis. N. Engl. J. Med. 327 (13): 905–9. doi: 10.1056/NEJM199209243271301 Dostupné on line\n\nVeselá K,Tauwinklová G, Trávník P, Veselý J, Hlaváčová S, Zudová D, Řezáčová O, Rybář R, Rubeš, J. Preimplantační genetická diagnostika (PGD) chromosomálních aberací metodou fluorescenční in situ hybridizace (FISH) - úvod do problematiky, přehled metod při odběru materiálu a technika vyšetření. Česká gynekologie. 2003, Roč. 68, č. 2, s. 89-94. ISSN: 1210-7832.\n\nWilton L. (2005) Preimplantation genetic diagnosis and chromosome analysis of blastomeres using comparative genomic hybridization. Hum. Reprod. Update, 11, 33–41. Online ISSN 1460-2369 - Print ISSN 1355-4786. Dostupné on line\n\nHandyside AH, Harton GL, Mariani B, Thornhill AR, Affara N, Shaw MA, Griffin DK. Karyomapping: a universal method for genome wide analysis of genetic disease based on mapping crossovers between parental haplotypes. J Med Genet. 2010 Oct;47(10):651-8. doi: 10.1136/jmg.2009.069971. Epub 2009\nHorňák M, Beránková K, Horák J, Oráčová E, Trávník P, Veselá K, Rubeš J. Vývoj chromozomových abnormalit v lidských IVF embryích. Čas. lék. čes. 2013, roč. 152, č. 2, s. 101-102. ISSN: 0008-7335; 1805-4420 (elektronická verze).\n\nHorák J, Horňák M, Beránková K, Musilová P, Oráčová E, Trávník P, Veselá K, Rubeš, J. Preimplantační genetická diagnostika translokací metodou array CGH. Čas. lék. čes. 2013, roč. 152, č. 2, s. 101. ISSN: 0008-7335; 1805-4420 (elektronická verze).\n"}
{"id": "475043", "url": "https://cs.wikipedia.org/wiki?curid=475043", "title": "Porte de Saint-Cloud (stanice metra v Paříži)", "text": "Porte de Saint-Cloud (stanice metra v Paříži)\n\nPorte de Saint-Cloud je nepřestupní stanice pařížského metra na lince 9 v 16. obvodu v Paříži pod náměstím \"Place de la Porte de Saint-Cloud\".\n\nStanice byla otevřena 29. září 1923 při prodloužení linky ze sousední stanice Exelmans a až do roku 1934 byla konečnou stanicí.\n\nNa této stanici se počítalo s napojením do stanice Porte Molitor a přes ní propojením s linkou 10. Tato větev měla sloužit především při dopravě na nedaleký stadion Parc des Princes. Projekt byl sice stavebně realizován, ale stanice \"Porte Molitor\" nakonec nebyla nikdy pro veřejnost otevřena a spojení nebylo uvedeno do provozu. Ve stanici jsou proto dnes na nástupišti celkem čtyři koleje a byla zde dokonce i pátá, což je jediný případ v pařížském metru. Dnes je tato dispozice užitečná během provozu při utkáních v Parc des Princes.\n\nStanice byla pojmenována podle náměstí, na kterém stávala jedna z pařížských městských bran - \"Porte de Saint-Cloud\", která nese jméno svatého Chlodoalda (522–560).\n"}
{"id": "475049", "url": "https://cs.wikipedia.org/wiki?curid=475049", "title": "Vojenský záslužný řád Karla Fridricha", "text": "Vojenský záslužný řád Karla Fridricha\n\nVojenský záslužný řád Karla Fridricha () byl bádenský řád. Založil ho 5. října 1805 bádenský kurfiřt a pozdější velkovévoda Karel Fridrich Bádenský. Byl udělován důstojníkům za statečnost v boji a dělil se do celkem tří tříd.\nOdznakem je zlatý maltézský kříž vyvedený v bílém smaltu, převýšený korunou. Mezi rameny kříže je zelený vavřínový věnec. V středovém červeném medailonu jsou umístěny zlaté iniciály zakladatele CF (\"Carl Friedrich\") a kolem se vine řádové heslo FÜR BADENS EHRE (\"Za čest Bádenska\"). Na zadní straně je pak znázorněn korunovaný gryf, držící .\n\nHvězda je stříbrná ve tvaru řádového kříže, ve středu má postavu gryfa. Barva stuhy je žluto-červeno-žlutá s tenkým bílým lemem.\n\nPůvodně se řád dělil do tří tříd, ale roku 1840 byla komandérská třída rozdělena na dva stupně.\n\n\nRoku 1807 byly k řádu připojeny i tzv. Vojenské záslužné medaile Karla Fridricha (\"Karl Friedrich-Militär-Verdienstmedaille\") určené pro poddůstojníky a mužstvo, udělované ve dvou stupních – zlaté a stříbrné.\n\nNa aversu medaile byla vyobrazena zadní strana řádového odznaku, tedy korunovaný gryf s bádenským znakem, okolo něj se vine heslo řádu FÜR BADENS EHRE. Na reversu je pak vavřínový věnec a nápis DEM TAPFEREN (\"Statečnému\"), pod nápisem je vyryto jméno příjemce.\n\nŘád by propůjčován a po úmrtí nositele se vracel.\n"}
{"id": "475054", "url": "https://cs.wikipedia.org/wiki?curid=475054", "title": "Kostel Vzkříšení (Podgorica)", "text": "Kostel Vzkříšení (Podgorica)\n\nKostel Vzkříšení v Podgorici (černohorsky \"Саборни Храм Христовог Васкрсења\") je kostel srbské pravoslavné církve v hlavním městě Černé Hory Podgorice. Pro svou krásu se stal vděčným cílem turistů. Do kostela míří i ortodoxní pravoslavní poutníci.\n\nVýstavba katedrály začala v roce 1993 a trvala 20 let. Dnes se řadí mezi nejkrásnější na Balkáně. Kostel má dvě věže vysoké 27,5 m, vybavené 17 zvony vyrobenými v Rusku. Největší z nich váží 1100 kg a je zároveň největším zvonem na Balkáně. V podnoží věží jsou malé kostelíky sv. Simeona Mirotočiva a sv. Jovana Vladimíra.\n\nBohatá výzdoba chrámu obsahuje fresky se zlacením, zhotovené 800 let starou technikou, kamenné plastiky, mozaiky a sochy.\n\nMezi jeho zajímavosti patří kontroverzní freska, kde autor do ohně pekelného situoval i komunistického diktátora Tita, spolu s mysliteli Marxem a Engelsem, na jejichž myšlenkách byla komunistická ideologie vybudována.\n\n"}
{"id": "475057", "url": "https://cs.wikipedia.org/wiki?curid=475057", "title": "Genomický imprinting", "text": "Genomický imprinting\n\nGenomický imprinting (nebo také parentální imprinting, jindy jednoduše „imprinting“) je genetický jev, při němž míra exprese některého z genů závisí na rodiči, od kterého byl tento gen zděděn.\n\nLidé, coby diploidní organismy, nesou v genetické výbavě svých tělních buněk dvě odpovídající sady chromozomů, jednu zděděnou od otce (paternální) a jednu od matky (maternální). Za normálních okolností mají paternální a maternální kopie konkrétního genu stejný potenciál pro svou expresi (míru transkripce) v kterékoli lidské buňce.\n\nGenomický imprinting však je poněkud vzácný proces, který tento potenciál zásadně mění, neboť v jeho důsledku je aktivita určitého genu omezena na jeden chromozom v závislosti na tom, od kterého rodiče byl zděděn. Ve většině případů to znamená, že pouze maternální nebo paternální alela („verze“) daného genu je exprimována (je aktivní), kdežto druhá je utlumena. Genomický imprinting se realizuje stejně u potomků obou pohlaví, takže například gen aktivní jen na maternálních chromozomech bude utlumen na paternálních chromozomech u všech dcer i synů.\n\nImprinting u zdravých lidí postihuje jen asi několik stovek z více než 20 000 lidských genů. Většinou se v genomu nenacházejí tyto geny izolovaně, ale naopak se shlukují a je tak možné identifikovat celé chromozomální oblasti s imprintovanými geny. Zde nacházíme zásadní strukturu pro samotnou realizaci imprintingu, tzv. oblast řídící imprinting (: \"imprinting control region, ICR\"). ICR jsou přístupné epigenetickým modifikacím a obvykle jedna z rodičovských ICR je metylována.\n\nImprinting je třeba odlišit od jiných forem exprese genů závisejících na pohlaví rodiče, které vznikly v důsledku jejich rozdílného genetického vkladu – sem patří geny na chromozomu Y nebo mitochondriální dědičnost.\n\nMnoho našich současných znalostí o imprintingu pochází ze studií na modelových organismech, především na myších. U těch, které sice měly kompletní sadu chromozomů, ale jeden pár chromozomů pocházel celý od jediného rodiče (uniparentální dizomie), byly často popisovány abnormality vývoje a výskyt různých onemocnění. Zajímavé bylo, že to platilo jen pro některé chromozomy, v řadě případů se uniparentální dizomie obešla bez zjevných následků pro svého nositele. Současná platná mapa všech dosud známých imprintovaných oblastí myšího genomu je k dispozici zde.\n\nOnemocnění, která vznikají na základě poruchy imprintingu, mají řadu příčin na molekulární úrovni, např. (mikro)delece, bodové mutace či uniparentální disomie. Mezi choroby s prokázanou úlohou poruch imprintingu patří Prader-Williho syndrom, Angelmanův syndrom Beckwithův-Wiedemannův syndrom, Silverův-Russellův syndrom, tranzientní novorozenecký diabetes mellitus a další.\n"}
{"id": "475058", "url": "https://cs.wikipedia.org/wiki?curid=475058", "title": "Les Halles (stanice metra v Paříži)", "text": "Les Halles (stanice metra v Paříži)\n\nLes Halles je stanice pařížského metra na lince 4, kde je možné přestoupit na linky RER A, B a D. Nachází se v 1. obvodu v Paříži pod obchodním centrem Forum des Halles. V roce 2004 byla s 12,63 milióny cestujících dvanáctou nejrušnější stanicí zdejšího metra.\n\nStanice byla otevřena 27. dubna 1908 v rámci zprovoznění prvního úseku linky mezi stanicemi Porte de Clignancourt a Châtelet. 3. října 1977 byl otevřen přestup na síť RER. Z tohoto důvodu musela být stanice posunuta asi deset metrů na východ, aby se lépe přestupovalo na nově vybudovanou stanici Châtelet – Les Halles.\n\nJméno stanice (česky \"haly\") znamená budovy na tržnici a je odvozeno od současného názvu pařížské čtvrtě Les Halles. Na tomto místě existoval trh již ve středověku a v letech 1852–1870 zde byla vybudována rozsáhlá tržnice, o které píše Émile Zola ve svém románu \"Břicho Paříže\".\n\n\n"}
{"id": "475063", "url": "https://cs.wikipedia.org/wiki?curid=475063", "title": "Řád Bertholda I.", "text": "Řád Bertholda I.\n\nŘad Bertholda I. () byl bádenský řád. Založil ho 29. dubna 1877 bádenský velkovévoda Fridrich I. Bádenský jako nejvyšší třídu Řádu zähringenského lva. 9. září 1896 došlo k osamostatnění řádu. Řád zanikl s pádem monarchie roku 1918.\n\nOdznakem je zlatý bíle smaltovaný maltézský kříž, zakončený kuličkami a převýšený korunou. Mezi rameny kříže jsou umístěny zlaté koruny. V červeném středu se nachází korunované iniciály zakladatele FWL (\"Friedrich Wilhelm Ludwig\"). Na zadní straně je zobrazena zlatá koruna. za válečné zásluhy byly přidány dva zkřížené meče.\n\nHvězda je zlatá a osmicípá, v červeném středu je rytíř, cválající na koni, okolo se vine heslo GERECHTIGKEIT IST MACHT (\"Spravedlnost je síla\"). Hvězda komandéra 1. třídy je stříbrná a čtyřcípá.\n\nStuha červená se zlatými postranními pruhy.\n\nŘád byl původně jen nejvyšší třídou Řádu zähringenského lva, měl tedy jeden stupeň. Od roku 1896, kdy byl vydělen, se dělí na čtyři třídy.\n\n\n"}
{"id": "475064", "url": "https://cs.wikipedia.org/wiki?curid=475064", "title": "Silistra", "text": "Silistra\n\nSilistra () je přístavní město na severovýchodě Bulharska, které leží na jižním břehu řeky Dunaj při hranici s Rumunskem. Také je administrativním centrem stejnojmenné oblasti a obštiny a je důležitým městem v jižní Dobrudži. Žije tu necelých čtyřicet tisíc obyvatel.\n\nMísto bylo osídleno od 5. tisíciletí př. n. l. Thráky. Město bylo založeno Římany v roce 29 př. n. l. pod jménem Durostorum a byla významným vojenským centrem, přístavištěm a silniční stanice provincie Moesie. Po skončení dáckých válek, které vedl císař Traján zde byla umístěna Legio XI Claudia kvůli ochraně dunajských hranic. Za císaře Gordiána III. se v okolí města Durostorum válčilo. Za císaře Diokleciána se stalo Durostorum hlavním místem provincie Scythia Minor. V roce 388 se město stalo sídlem biskupství. Jedním z prvních biskupů byl Auxentius z Dorostoma. Po rozdělení říše patřilo město k Východořímské říši a později Byzantské říši.\n\nPříchodem Slovanů se jméno pozměnilo na Dorostol a později na Drăstăr (). Za první bulharské říše zde nechal chán Omurtag postavit palác a v roce 927 ho zvolil za sídlo první bulharský patriarcha Damián. V 10. století bylo území severovýchodního Bulharska zpustošeno válkami s Byzantskou říší a Kyjevskou Rusí. Nakonec město dobyl císař Jan Cimiskes, přejmenoval ho na Theodoropolis na počest sv. Theodora Stratelatese a určil ho sídlem provincie Paristrion. V roce 1032 město dobyli Pečeňhové. V době druhé bulharské říše zde sídlil car Teodor Svjatoslav. \n\nMěsto padlo pod nadvládu Osmanské říše v roce 1388 a následně bylo silně opevněno. Stalo se sídlem Silisterského vilájetu, který se rozkládal na jižním břehu Dunaje a podél pobřeží Černého moře od Istanbulu ke Krymu. V oné době město těžilo ze svého postavení a velmi prosperovalo.\n\nBěhem rusko-turecké války bylo v roce 1828 dobyto ruskou armádou a zůstalo obsazeno až do roku 1833. V té době zde rozestavěli pravoslavný chrám. Po znovuzískání města Turci zesílil zdejší opevnění. V době bulharského obrození se sem začali ve větší míře stěhovat Bulhaři, kteří si vystavěli na předměstí vlastní čtvrť a v ní i bulharskou školu. Čtvrť Turci vypálili v roce 1853. Do ruské moci se město dostalo znovu v průběhu Krymské války. V roce 1858 ho navštívili američtí misionáři a popsali jako město s 20 tisíci obyvateli, ohrazené valy a zdmi vysokými 4,5 až 6 m. V roce 1872 město navštívil a popsal rakouský cestovatel Felix Kanitz.\n\nZ osmanského područí bylo město osvobozeno na začátku rusko-turecké války a v roce 1878 se stalo součástí Bulharského knížectví. K prudkému hospodářskému rozvoji města došlo v letech 1902 – 1912, kdy zde vzniklo vícero průmyslových podniků, především strojírenských a potravinářských. V důsledku druhé balkánské války ji podle bukurešťského míru muselo Bulharsko odstoupit Rumunsku jako součást celé jižní Dobrudži. Pod bulharskou pravomoc se navrátilo v roce 1940 v souladu s Craiovskou smlouvou. \n\nMůžeme tu najít hrobku po Římanech, zbytky středověké pevnosti, tureckou tvrz a galerii umění.\n\nVe městě žije 34 453 stálých obyvatel a je zde trvale hlášeno 43 463 obyvatel. Podle sčítání 1. února 2011 bylo národnostní složení následující:\n\n"}
{"id": "475072", "url": "https://cs.wikipedia.org/wiki?curid=475072", "title": "Michel Quoist", "text": "Michel Quoist\n\nMichel Quoist (18. června 1921, Le Havre – 18. prosince 1997, Le Havre) byl francouzský teolog a spisovatel.\n\nPro předčasné úmrtí svého otce začal Michel pracovat ještě jako dítě. Knězem se stal roku 1947. Pak dále studoval na Katolickém institutu v Paříži kde získal doktorát v oblasti sociálních věd. Ve vědecké oblasti napsal sociologickou práci týkající se města Rouenu. Svou činnost profesní a spisovatelskou zaměřil na mladé lidi.\n\nZ díla Michela Quoista lze uvést tyto knihy:\n\n"}
{"id": "475075", "url": "https://cs.wikipedia.org/wiki?curid=475075", "title": "Donata Jancewiczová", "text": "Donata Jancewiczová\n\nDonata Jancewiczová-Wawrzyniaková (* 17. června 1969, Gdaňsk) je bývalá polská atletka, specialistka na skok do výšky. Jejím největším úspěchem je stříbrná medaile ze sedmnáctého mistrovství Evropy v atletice v Budapešti z roku 1998.\n\nV roce 1991 se umístila na halovém mistrovství světa v Seville na šestém místě. Na mistrovství světa 1991 v japonském Tokiu skončila v kvalifikaci. Reprezentovala na letních olympijských hrách v Barceloně 1992, kde se ve finále umístila na desátém místě s výkonem 188 cm. V roce 1996 se zúčastnila prvého ročníku halového mítinku Brněnská laťka, kde výkon 190 cm stačil na druhé místo. Její osobní rekord pod otevřeným nebem má hodnotu 195 cm.\n\n\n"}
{"id": "475077", "url": "https://cs.wikipedia.org/wiki?curid=475077", "title": "Kádárův znak", "text": "Kádárův znak\n\nKádárův znak, Kádár-címer, je označení pro státní znak Maďarské lidové republiky platný v letech 1957 – 1989. Znak je pojmenovaný podle Jánose Kádára, generálního tajemníka MSZMP a největšího komunistického funkcionáře této doby, která se často nazývá Kádárova éra.\n\nS příchodem normalizace po potlačeném Maďarském povstání bylo jasné, že tradiční Kossuthův znak, kterým se během povstání nahradil komunistický Rákosiho znak, nemůže být nadále používán jako znak socialistického státu. Proto byl v roce 1957 zákonem (1957. évi II. törvény 3. §) přijat nový státní znak, opět vytvořený dle sovětského vzoru. Lidově se mu začalo říkat Kádár-címer (Kádárův znak). Na rozdíl od Rákosiho znaku však tento znak již nebyl oficiální součástí státní vlajky. I když se vlajky se znakem objevovaly, používaly se jen ojediněle.\n\nPo pádu komunismu a vyhlášení demokratické Maďarské republiky v roce 1989 byl tento znak nahrazen současným státním znakem, který symbolizuje tradici maďarského státu a jeho historii.\n\nStátní znak měl štít byl dělený na tři vodorovné pruhy s barvami státní vlajky. Nad štítem byla rudá pěticípá zlatě lemovaná hvězda, z níž vycházely za štít zlaté paprsky. Kolem byly zlaté obilné klasy ovinuté z levé strany stuhou v národních barvách a z pravé strany rudou stuhou. Znak symbolizoval spojení pracujících měst a venkova.\n\nOficiální popis státního znaku na základě ústavního zákona MLR z roku 1957:\n\n\n\n"}
{"id": "475078", "url": "https://cs.wikipedia.org/wiki?curid=475078", "title": "Rákosiho znak", "text": "Rákosiho znak\n\nRákosiho znak, Rákosi-címer, je označení pro státní znak Maďarské lidové republiky platný v letech 1949–1956. Znak je pojmenovaný podle Mátyáse Rákosiho, generálního tajemníka MDP a nejvyššího komunistického funkcionáře této doby, která se často nazývá Rákosiho éra.\n\nRákosiho znak byl přijat se vznikem Maďarské lidové republiky v roce 1949. Byl vytvořen, jako většina znaků komunistických států, podle sovětského vzoru a nedodržuje proto žádná heraldická pravidla. Sám Mátyás Rákosi vytvoření nového znaku okomentoval slovy: \"\"Že Kossuthův znak (používaný v předcházejících letech) nesymbolizuje skutečnost, že je Maďarsko země dělníků a rolníků\".\"\n\nRákosiho znak byl rovněž umístěn do středu státní vlajky. A právě vlajky s vystřiženým Rákosiho znakem, který obsahoval rudou hvězdu, se staly symbolem Maďarského povstání v roce 1956. Stejně tak byl tento znak během povstání strháván z budov a nahrazován Kossuthovým znakem.\n\nStátní znak měl ve středu zkřížený zlatý klas a kladivo pod velkou rudou pěticípou hvězdou, zpoza níž vycházely zlaté paprsky. Pozadí bylo modré, ohraničené věncem z obilných klasů, který byl v dolních části převázán stuhou v maďarský národních barvách.\n\nOficiální popis státního znaku na základě Ústavy MLR z roku 1949 (XX. törvény 67. §):\n\n\n\n"}
{"id": "475081", "url": "https://cs.wikipedia.org/wiki?curid=475081", "title": "Rue des Boulets (stanice metra v Paříži)", "text": "Rue des Boulets (stanice metra v Paříži)\n\nRue des Boulets je nepřestupní stanice pařížského metra na lince 9 v 11. obvodu v Paříži. Nachází se pod \"Boulevardem Voltaire\".\n\nStanice byla otevřena 10. prosince 1933 při prodloužení linky do stanice Porte de Montreuil.\n\nStanice se původně jmenovala podle dvou blízkých ulic \"Rue des Boulets - Rue de Montreuil\", později byl název zjednodušen na \"Boulets - Montreuil\". 1. září 1998 se název změnil na současný tvar \"Rue des Boulets\". Ulice \"Rue des Boulets\" je známá již v roce 1672, je jedním z úseků bývalé cesty ze Saint-Denis do Saint-Maur-des-Fossés.\n\nStanice má několik východů na \"Boulevard Voltaire\" před domy č. 230, 209 a 232.\n"}
{"id": "475084", "url": "https://cs.wikipedia.org/wiki?curid=475084", "title": "Richterova vila", "text": "Richterova vila\n\nRichterova vila se nachází na pražské Malé Straně nedaleko od Klárova poblíž hranice čtvrtě Hradčany v městské části Praha 1, nedaleko od východní brány Pražského hradu v ulici Na Opyši. Byla postavena u Svatováclavské vinice nad Richterovým domem U Verdugů. Je možné se do ní dostat buďto ze Starých zámeckých schodů nebo alternativně malou brankou od Černé věže z Pražského hradu. Jedná se o jednu z nejvýznamnějších klasicistních stavebních památek v Praze, od roku 1958 je zapsána do seznamu kulturních památek.\n\nStavbu navrhl v roce 1832 architekt Josef Peschka pro tehdejšího majitele, jímž byl zemský rada Karel Emanuel Richter. Krátce po druhé světové válce byla budova Richterově rodině zkonfiskována státem a budova sloužila pro diplomatické účely, sídlilo zde kubánské velvyslanectví, později objekt využívala Státní bezpečnost a Hradní stráž. Od roku 1992 vilu definitivně spravuje Správa Pražského hradu. V této době byly zdejší prostory využívány pro různé kulturní a společenské akce. V roce 2004 proběhla veřejná soutěž na obnovu objektu včetně přilehlé Svatováclavské vinice, vlastní rekonstrukce pak byla zahájena v roce 2006. Od roku 2008 je vila i vinice opět přístupná veřejnosti.\n\nV objektu se v současnosti nachází jeden z TOP 100 Pražských restaurantů Piano Nobile. Objekt je také známý pro svou popularitu v pořádání svateb pro české i zahraniční klienty. Součástí vily je také vinice, jejíž historie sahá do desátého století a je jednou z nejstarších v ČR. Jsou zde vysazeny dvě základní odrůdy révy vinné: Ryzlink rýnský a Rulandské modré (Pinot noir) – dvě nejušlechtilejší odrůdy severních vinařských oblastí. Kromě toho je podél vyhlídkové cesty vysazeno 35 odrůd révy vinné zapsaných v Odrůdové knize ČR.\n\n"}
{"id": "475085", "url": "https://cs.wikipedia.org/wiki?curid=475085", "title": "Karel Strakatý", "text": "Karel Strakatý\n\nKarel Strakatý (2. července 1804 Blatná – 26. dubna 1868 Praha) byl český operní pěvec – bas, první interpret národní hymny \"Kde domov můj.\"\n\nNarodil se v rodině hrnčíře. Jeho otec i dědeček byli hudebně založení, oba zpívali ve sboru barona Hildpranta, majitele blatenského panství. Po absolvování gymnázia v Písku a Praze a studiích filozofie se zapsal na pražskou právnickou fakultu. Ačkoliv dobře studoval, hudba ho přitahovala víc. Už během studií soukromě vyučoval a zpíval v kostelích. Jan Nepomuk Štěpánek mu brzy nabídl místo ve Stavovském divadle. Jeho první operní rolí byl \"Čarostřelec\" (tehdy se překládal jako \"Střelec kouzelník\") od Webera 22. dubna 1827. Většina představení tehdy byla v němčině, česky se hrálo jen v neděli, a tak Strakatý zpíval v obou jazycích. Kromě divadelního angažmá také pořádal koncerty národních i umělých písní. Byl prvním interpretem, který v Tylově hře \"Fidlovačka aneb Žádný hněv a žádná rvačka\" zazpíval Škroupovu píseň \"Kde domov můj,\" pozdější národní hymnu.\n\nStrakatý byl velmi oblíbený, jeho koncerty i vystoupení v kostelích přitahovaly široké obecenstvo. Zpopularizoval některé méně známé skladby, jako například Jelenovy písně \"Ženuška\" a \"Bože můj, otče můj\", nebo starou husitskou píseň \"Těšme se blahou nadějí\". Za svou činnost byl několikrát oceněn. Roku 1853, k 25. výročí účinkování v divadle, obdržel od pražské městské rady stříbrný pohár. O pět let později byl přijat za pražského měšťana. Stal se čestným členem konzervatoře i spolku Hlahol a starostou sdružení Beseda.\n\nVe Stavovském divadle účinkoval 30 let. Přitom odmítal nabídky ze zahraničních operních scén, například z Drážďan a Berlína. Celkem odehrál 3230 představení v němčině a 371 v češtině. Se stálým angažmá se rozloučil 4. listopadu 1858 rolí Dona Pedra v Mozartově opeře \"Don Giovanni.\" I potom příležitostně vystupoval, například v roce 1864 v Prozatímním divadle. V témže roce podpořil obnovení vlasteneckého satirického časopisu \"Humoristické listy\" zaplacením kauce za vydavatele J. R. Vilímka staršího, který byl předtím vězněn z politických důvodů. Zemřel nečekaně na mrtvici v roce 1868, krátce před položením základního kamene k Národnímu divadlu. Zanechal po sobě sedm již odrostlých dětí.\n\nStrakatý byl jedním z nejvýznamnějších zpěváků své doby. Proslavil se v době, kdy české divadlo nemělo ještě stálou scénu. Uvádělo se, že pro českou operu znamenal to, co pro činohru Josef Jiří Kolár.\n\n"}
{"id": "475089", "url": "https://cs.wikipedia.org/wiki?curid=475089", "title": "Vonokvětka", "text": "Vonokvětka\n\nVonokvětka (\"Osmanthus\") je rod rostlin patřící do čeledě olivovníkovité (\"Oleaceae\"). Jsou to dřeviny s jednoduchými vstřícnými listy a bílými nebo žlutavými květy. Plodem je peckovice. Rod zahrnuje 28 druhů a je rozšířen v Asii. Vonokvětka libovonná je zdrojem vonné silice a její květy jsou v Číně používány k aromatizaci čaje. Některé druhy jsou pěstovány jako okrasné keře. V České republice jsou pěstovány zejména různé kultivary vonokvětky cesmínolisté.\n\nVonokvětky jsou stálezelené keře a malé stromy. Listy jsou jednoduché, vstřícné, řapíkaté, s celokrajnou nebo na okraji pilovitou čepelí. Listy jsou na ploče obvykle žláznatě tečkované.\nKvěty jsou oboupohlavné nebo jednopohlavné, uspořádané ve svazečcích v úžlabí listů nebo v krátkých vrcholových či úžlabních latách.\nKalich je zvonkovitý, zakončený 4 laloky. Koruna je obvykle bílá nebo žlutavá, zvonkovitá, válcovitá nebo baňkovitá. Korunní lístky mohou být téměř zcela srostlé nebo až téměř k bázi volné.\nTyčinky jsou většinou 2 nebo řidčeji 4 a jsou přirostlé v horní polovině korunní trubky. Semeník je svrchní, srostlý ze dvou plodolistů, v nichž je po 2 vajíčkách. Čnělka je hlavatá nebo dvouklaná. Plodem je peckovice.\n\nRod zahrnuje asi 28 druhů. Centrum rozšíření je v Číně (včetně Tchaj-wanu), odkud je uváděno 23 druhů, z toho 18 endemických. Největší areál má vonokvětka libovonná (\"Osmanthus fragrans\"), která je rozšířena od západního Himálaje přes Čínu po Japonsko a na jih po Indočínu. Vonokvětka ozdobná (\"O. decorus\") se jako jediný druh vyskytuje v západní Asii: v Turecku a na Kavkaze. Tři druhy jsou endemity Nové Kaledonie.\n\n\nNěkteré druhy jsou pěstovány i v České republice jako okrasné keře. Nejčastěji je vysazována vonokvětka cesmínolistá (\"Osmanthus heterophyllus\"), která je dostupná i v různých okrasných kultivarech.\nVonokvětku druhu \"Osmanthus heterophyllus\" lze v ČR použít jako okrasnou rostlinu. Je to efektní solitéra. Vonokvětka ozdobná (\"Osmanthus decorus\") je vhodná do živých plotů.\n\n"}
{"id": "475090", "url": "https://cs.wikipedia.org/wiki?curid=475090", "title": "Dwight Stones", "text": "Dwight Stones\n\nDwight Stones (* 6. prosinec 1953 v Los Angeles, Kalifornie) je bývalý americký atlet, skokan do výšky. Jeho největšími sportovními úspěchy jsou dvě bronzové medaile z Letních olympijských her 1972 a 1976. Byl prvním skokanem který překonal hranici 230 cm.\n\nJeho osobní rekord pod otevřeným nebem je 234 cm.\n\n\n\n"}
{"id": "475098", "url": "https://cs.wikipedia.org/wiki?curid=475098", "title": "Taka", "text": "Taka\n\nTaka (\"Tacca\") je rod jednoděložných rostlin, řazený v současné taxonomii (systém APG III) do čeledi smldincovité. V dřívějších systémech byl povětšině řazen do samostatné čeledi \"Taccaceae\".\n\nJsou to vytrvalé byliny s oddenky nebo hlízami. Listy jsou většinou jednoduché, vzácněji až složené, dlouze řapíkaté, střídavé a spirálně uspořádané, v přízemních růžicích, s listovými pochvami. Čepele jsou celokrajné (kopinaté až vejčité) nebo dlanitě či zpeřeně dělené, žilnatina je zpeřená nebo dlanitá. Květy jsou uspořádány do květenství, do okolíků vrcholičnatého původu. Květenství je podepřeno zákrovními listeny listovitého charakteru a na stopkách jednotlivých květů jsou nápadné dlouhé niťovité listence. Okvětních lístků je 6 ve 2 přeslenech, srostlé v okvětní trubku, zelené, purpurové, hnědé až načernalé barvy. Tyčinek je 6, jsou nitkami srostlé s okvětní trubkou. Gyneceum se skládá ze 3 plodolistů, semeník je spodní, plodem je bobule, řidčeji tobolka. Pro svůj podivný až strašidelný vzhled se této rostlině v mnoha jazycích říká \"netopýří rostlina\" nebo \"Ďáblův květ\".\n\nJe známo přes 20 druhú, které jsou rozšířeny v tropech (méně až subtropech) Jižní Ameriky, Austrálie, jižní Asie, Afriky a Oceánie.\nSlouží v mnoha oblastech jako jedna ze základních poživatin pro domorodé obyvatele, z jejích hlíz se získává škrob. Po vymytí jedovaté hořké látky je škrob (zvaný východoindický arrowroot) mnohostranně použitelný jako mouka. Nastrouhané čerstvé hlízy jsou také účinnými obklady na rány.\n\n\nhttp://www.tropicos.org/NameSubordinateTaxa.aspx?nameid=40009395\n"}
{"id": "475099", "url": "https://cs.wikipedia.org/wiki?curid=475099", "title": "Habrovec", "text": "Habrovec\n\nHabrovec (\"Ostrya\") je nevelký rod středně mohutných stromů, vzácně keřů, které jsou v čeledi břízovitých zařazovány do podčeledi \"Coryloideae\". Jsou to jednodomé, opadavé dřeviny se samčími a samičími květenstvími.\n\nPocházejí z lesů mírného pásma severní polokoule a jsou, jak napovídá české rodové jméno, podobné habrům. Dávají přednost vlhčím půdám, na množství živin nejsou náročné. O habrovcích je známo, že svým pylem způsobují u citlivých lidí alergii, ta však bývá v porovnání s ostatními rody čeledi břízovitých jedna z nejslabších. Základní ploidie rodu je x = 8.\n\nStromy dosahují výšky 10 až 15 m a jsou kuželovitého vzrůstu. Kůra je šedá až světle hnědá, tenká, hladká a později podélně rozpraskaná. Větve jsou střídavě porostlé jednoduchými, krátce řapíkatými, vejčitými, dvojitě pilovitými listy se zpeřenou žilnatinou; palisty brzy opadávají. Listy se před podzimním opadem výrazně zbarvují.\n\nSamčí květy se zakládají již na podzim a vytvářejí převislé jehnědy, které vyrůstají jednotlivě v úžlabí listenů, mívají tři až čtrnáct tyčinek s prašníky obsahující kulatá pylová zrna velká asi 25 µm a přenášena do samičích květů anemogamicky. Samičí květy v krátkých, vzpřímených, hustých jehnědách vejčitého tvaru mají šupinková okvětí a vyrůstají po dvou až čtyřech z paždí opadavého listenu, každý květ je obalen třemi srostlými listenci a obsahuje dvoupouzdrý semeník a dvě blizny na krátkých čnělkách.\n\nPlody jsou vejčité, podélně žebernaté oříšky v měchýřkovitém obalu a společně vytvářejí šišticovité plodenství vzhledově podobné chmelovým.\n\nDřevo stromů je bílé, světle hnědé až načervenalé, má jemnou zrnitost a je velmi tvrdé a těžké. Používalo se pro výrobu předmětů podléhající dlouhodobému tření (ráfky kol, lyže, ližiny saní, letadlové vrtule a na namáhané rukojeti nářadí (kladiva, sekery)).\n\nV rodu habrovec bývají obecně uznávané níže uvedené druhy, z nich \"Ostrya carpinifolia\" pochází z jižní Evropy a Kavkazu, \"Ostrya virginiana\" ze Severní a Střední Ameriky a ostatní druhy z Asie (Čína, Japonsko, Korea a ruský Dálný východ).\n"}
{"id": "475100", "url": "https://cs.wikipedia.org/wiki?curid=475100", "title": "Seznam bulharských panovníků", "text": "Seznam bulharských panovníků\n\nTento seznam zahrnuje panovníky od nejstarších dochovaných vládců Bulharska až do roku 1946, kdy byl poslední bulharský car sesazen a ze země se později stala lidová republika. Během historie nesli panovníci několik titulů, počínaje chánem (toto jméno je ještě turkického původu), poté knížetem a nakonec carem. V době Bulharského carství v 19. a 20. století bulharští panovníci používali v zahraniční politice i titul král. Krom bulharských panovníků na území Bulharska vládli i byzantští císaři a osmanští sultáni. V současné době je Bulharsko republikou s prezidentem jakožto hlavou státu.\n\n\"viz Seznam byzantských císařů\"\n\n\"viz Osmanská dynastie\"\n\n\n"}
{"id": "475101", "url": "https://cs.wikipedia.org/wiki?curid=475101", "title": "Metal Gear Solid (rozcestník)", "text": "Metal Gear Solid (rozcestník)\n\nHry ze série Metal Gear Solid.\nPůvodní série Metal Gear :\nNovodobá série Metal Gear Solid:\n\nCelé sérii se věnuje článek Metal Gear.\n"}
{"id": "475105", "url": "https://cs.wikipedia.org/wiki?curid=475105", "title": "Jan Berlík", "text": "Jan Berlík\n\nJan Berlík (vlastním jménem Jan Brdlík), (24. května 1892, Tábor – 27. prosince 1972, Praha) byl český pěvec-tenorista, člen opery Národního divadla, hudební pedagog-profesor pražské konzervatoře\n\nNarodil se v rodině táborského mlynáře Brdlíka – majitele v té dob největšího mlýnu na Lužnici, po vystudování (1911) reálného gymnázia v Táboře studoval sólový zpěv v Praze u Moritze Wallersteina, Carla Emericha a Egona Fuchse. Jan Berlík – jako sólista tenorista poprvé vystoupil v roce 1924 v Praze s Českou filharmonií (\"Písně potulného tovaryše\"; Gustav Mahler ) a na amatérské operní scéně (v Lounech) Germont ve Verdiho\" Violettě.\"\n\nVe své pěvecké kariéře působil především jako sólista v operních divadlech; Slovenské národní divadlo v Bratislavě (pod vedením Oskara Nedbala v sezoně 1925–1926; Národní divadlo v Praze 1926–1927 a 1931–1940; Státní opera v Hamburku 1927–1930. Byl hostem oper v Berlíně (1928–1930) a Záhřebu.\n\nOženil se 24. dubna 1927 v Táboře. Manželka Jarmila Komárková narozená 11. prosince 1905 Chrudim.\n\nKvůli vážným zdravotním problémům byl Berlík nucen zanechat operní kariéry a své poslední sólové pěvecké vystoupení měl v Praze 16. dubna 1957. V letech 1951–1959 vyučoval zpěv na pražské konzervatoři;mezi jeho žáky patřili např.: pěvci Bohuslav Maršík, Miroslav Frydlewicz. Již dříve také zpěvačka Inka Zemánková.\n\nOperní pěvec-tenorista Jan Berlík vynikal jak svým krásným měkkým hlasem s pěknou kantilénou, tak dobrým jevištním zjevem. Z jeho hlavních rolí se připomíná: Jeník (\"Prodaná nevěsta\"), Alfréd \"(La traviata\"), Don Carlos, Rudolf (\"Bohéma\"), Cavaradossi (\"Tosca\") Don José (\"Carmen\"). Nahrál také několik snímků-záznamů na značce \" Parlophon\" – spolu s Vilémem Zítkem v roce 1928 v Itálii a Německu.\n\n"}
{"id": "475114", "url": "https://cs.wikipedia.org/wiki?curid=475114", "title": "Habrovka", "text": "Habrovka\n\nHabrovka (\"Ostryopsis\"), česky též ostryovka, je rod dvouděložných rostlin z čeledi břízovité (\"Betulaceae\"). Jsou to opadavé keře pocházející z Číny, příbuzné lískám, habrům a habrovcům. V České republice je vzácně pěstována habrovka Davidova.\n\nHabrovky jsou opadavé keře dorůstající obvykle výšky 1,5 až 3 metry, se střídavými jednoduchými listy. Listy jsou řapíkaté, zespodu silně chlupaté až plstnaté, s vejčitou až široce nebo srdčitě vejčitou čepelí, která je na okraji nepravidelně hluboce 2x pilovitá až dřípená. Na každé straně čepele je 5 až 9 žilek. Řapíky jsou 2 až 12 mm dlouhé. Květenství jsou jednopohlavná, jehnědovitá, vrcholová nebo úžlabní. Samčí květenství jsou téměř přisedlá, válcovitá, s hojnými překrývajícími se listeny. Každý samčí květ obsahuje 4 až 8 tyčinek a je podepřen 1 listenem. Samičí květenství jsou hroznovitá, hlávkovitě stažená. Samičí květy jsou v párech, podepřené trubkovitými kožovitými listeny. Plodem je oválně kulovitý, 4 až 8 mm dlouhý oříšek, zcela obklopený vytrvalými listeny.\n\nOba druhy se vyskytují výhradně v Číně. Habrovka Davidova (\"Ostriopsis davidiana\") roste v řídkých lesích a na lesních okrajích na velké části území Číny v nadmořských výškách 800 až 2800 metrů. Habrovka sličná (\"Ostryopsis nobilis\") se vyskytuje v křovinatých porostech výslunných horských svahů v jihozápadní Číně (v provinciích Jün-nan a S’-čchuan) v nadmořské výšce 1500 až 3000 metrů.\n\nRod \"Ostryopsis\" je řazen do podčeledi \"Coryloideae\" čeledi břízovité (\"Betulaceae\"), zahrnující celkem 4 rody. Bazální větví této monofyletické skupiny je rod líska (\"Corylus\"), zatímco rody habr (\"Carpinus\") a habrovec (\"Ostrya\") tvoří dohromady sesterskou větev rodu \"Ostryopsis\".\n\n\nHabrovka Davidova (\"Ostriopsis davidiana\") je v České republice plně mrazuvzdorná, pěstuje se však velmi zřídka. Habrovka sličná (\"Ostryopsis nobilis\") má klimatickou zónu odolnosti 7 a není v Česku plně mrazuvzdorná.\nHabrovka Davidova je v Číně hojně pěstována jako protierozní dřevina. Ze dřeva jsou vyráběny násady na zemědělské náčiní.\n\n"}
{"id": "475121", "url": "https://cs.wikipedia.org/wiki?curid=475121", "title": "Řád sv. Huberta", "text": "Řád sv. Huberta\n\nŘád svatého Huberta (německy \"Orden des Heiligen Hubertus\" nebo \"Hubertusorden\"), také se používá Řád lovecké trubky (\"Orden vom Horn\"), byl falcký a bavorský řád. Vznikl 3. listopadu 1444 jako světský rytířský řád. Založil ho vévoda Gerhard Jülišsko-Bergský na památku svého vítězství v bitvě u Linnichu, která se odehrála na den svatého Huberta. Jeho syn Vilém dal řádu statuta. Roku 1609 vymřel Janem Vilémem Jülišsko-Klévsko-Bergským celý rod a řád upadl do zapomnění. Byl obnoven 29. září 1708 falckým kurfiřtem Janem Vilémem Falckým. Potvrzením a rozšířením statut kurfiřtem Karlem Theodorem Falckým se stal k roku 1744 řádem bavorským. Dosud se uděluje jako rodinný řád dynastie Wittelsbachů. Uděluje se v jediné třídě vždy omezenému počtu lidí. Současným velmistrem je František, vévoda bavorský.\n\nNa území českých zemí bylo lovecké bratrstvo se stejným jménem ustaveno hrabětem Šporkem roku 1695 a působí v Česku i dnes.\n\nOdznakem je zlatý maltézský kříž vyvedený v bílém smaltu a zakončený kuličkami. Mezi jeho jednotlivými rameny jsou umístěny tři zlaté paprsky. Plocha kříže je pokryta zlatými plaménky a kříž je převýšen korunkou. Ve středovém medailonu kříže je vyobrazena scéna setkání svatého Huberta s jelenem na zeleném poli, okolo se vine staroněmecké heslo In Trav vast (\"Ve věrnosti pevný\"). Na zadní straně (revers) odznaku se nachází říšské jablko v červeném poli, obklopené latinským nápisem In memoriam recuperatae dignitatis avitae 1708 (\"Na paměť znovuzískané staré hodnosti 1708\").\n\nHvězda řádu je stříbrná a osmicípá. V jejím středu je situován zlatý nesmaltovaný řádový kříž a v jeho červeném středu se pak nachází zlatý nápis In Trav vast. Stuha červená se zeleným lemem.\n\nŘád byl udělován v jedné třídě a nosil se na velkostuze a na řetězu.\n\nV Lysé nad Labem založil 3. listopadu 1695 František Antonín hrabě Špork lovecké bratrstvo s názvem Řád sv. Huberta a stal se jeho prvním velmistrem. Členy řádu se za jeho života stávali šlechtici, kteří v parforsním honu našli svou zálibu. Když Šporkův lovecký řád přijal roku 1723 císař Karel VI., popularita bratrstva značně vzrostla a vstupovali do něj významné osobnosti z řad nejvyšší šlechty i členové královských rodů. Po smrti hraběte Šporka roku 1738 však toto lovecké bratrstvo brzy zaniklo.\n\nV Česku působí dva zapsané spolky s podobným názvem a obsahem své činnosti, a to \"Řád svatého Huberta\" a \"Rytířský Řád Svatého Huberta\". Náplní těchto organizací je sdružování myslivců, podpora mysliveckých tradic, výchova mládeže v myslivosti atp.\n\n\n"}
{"id": "475123", "url": "https://cs.wikipedia.org/wiki?curid=475123", "title": "Coulée verte René-Dumont", "text": "Coulée verte René-Dumont\n\nCoulée verte René-Dumont (tj. \"Zelená stezka Reného Dumonta\", dříve Promenade plantée, tj. \"Osázená promenáda\") je veřejný park v Paříži ve 12. obvodu. Nachází se na trase bývalé železniční trati, která vedla do města Vincennes. Promenade plantée spojuje další menší parky Jardin de Reuilly-Paul-Pernin, Jardin de la Gare de Reuilly, \"Square Charles-Péguy\" a \"Square Hector-Malot\". Je dlouhá 4,7 km a zahrnuje 3,7 ha. Celková plocha se všemi přilehlými zelenými plochami činí 6,5 ha.\n\nPromenade plantée začíná na viaduktu umění u náměstí \"Place de la Bastille\" za budovou opery Bastila a pokračuje podél \"Avenue Daumesnil\". U ulice \"Rue Montgallet\" protíná \"Jardin de Reuilly\" a poté klesá až na úroveň ulice a pokračuje jako promenáda \"Allée Vivaldi\". Po překročení ulice \"Rue de Reilly\" se stáčí na východ a směřuje na jihovýchodní okraj Paříže. Po překročení \"Boulevardu de Picpus\" se na úrovni \"Rue du Sahel\" trasa rozděluje. Jedna z cest pokračuje směrem na východ k Porte de Montempoivre, druhá se stáčí k jihu po bývalých kolejích až na náměstí \"Square Charles-Péguy\".\n\nZápadní část promenády umístěná na viaduktu je přístupná schodišti a výtahy na různých místech \"Avenue Daumesnil\" a je vyhrazena pouze pro pěší. Východní část, která vede po ulici, je uspořádána pro oddělený pohyb chodců a cyklistů.\n\nŽeleznice spojující nádraží Bastille a údolí řeky Marny byla postavena v letech 1859-1892. V Paříži měla stanici ve čtvrti Bel-Air, kde dnes stojí stejnojmenná stanice metra. V roce 1969, po zahájení provozu linky RER A byla železnice v úseku Paříž-Vincennes zrušena. Během 80. let byla oblast zastavěna. V roce 1984 bylo nádraží Bastille zbořeno, aby na jeho místě mohla být postavena Opéra Bastille otevřená roku 1989. V roce 1986 vznikl projekt na parkovou úpravu okolí a byl přijat projekt Promenade plantée na místě bývalých kolejí mezi Bastilou a Porte de Montempoivre. Promenade plantée byla založena v roce 1988 a pro veřejnost otevřena v roce 1993. V roce 1989 byly obnoveny oblouky viaduktu, které byly přeměněny na umělecké ateliéry, kavárny a obchody.\n\nPark \"Square Charles-Péguy\" byl otevřen roku 1989, \"Jardin de Reuilly\" byl navržen v letech 1992-1998, \"Jardin de la gare de Reuilly\" byl zřízen v roce 1995.\n\nV roce 2004 se Promenade plantée stala dekorací k filmu \"Před soumrakem\" (\"Before Sunset\") režiséra Richarda Linklatera.\n\nV samotné Paříži není Promenade plantée jediným parkem vybudovaným na nepoužívané železniční trati. V 16. obvodu byla část tratě přeměněna na promenádu a v 17. obvodu vznikla na zrušené železniční trati \"Promenade Pereire\".\n\nNejbližšími stanicemi metra podél Promenade planée jsou Bastille, Gare de Lyon, Montgallet, Daumesnil a Bel-Air.\n\n"}
{"id": "475128", "url": "https://cs.wikipedia.org/wiki?curid=475128", "title": "Louise Ritterová", "text": "Louise Ritterová\n\nLouise Dorothy Ritterová (* 18. února 1958, Dallas, Texas) je bývalá americká atletka, která se na letních olympijských hrách 1988 v jihokorejském Soulu stala vítězkou disciplíny skok do výšky výkonem 203 cm. Má také bronzovou medaili z prvního mistrovství světa v atletice, které se konalo v roce 1983 v Helsinkách.\n\nJejím prvním velkým úspěchem byla zlatá medaile z Panamerických her v roce 1979, které pořádalo Portoriko ve své metropoli San Juanu. Reprezentovala již na letních olympijských hrách 1984 v Los Angeles, kde skončila ve finále osmá. Na osmém místě se rovněž umístila ve finále druhého světového šampionátu v Římě v roce 1987.\n\nDvoumetrovou hranici a vyšší zdolala pod širým nebem celkově 7 krát.\n\n\n\n"}
{"id": "475130", "url": "https://cs.wikipedia.org/wiki?curid=475130", "title": "Kossuthův znak", "text": "Kossuthův znak\n\nKossuthův znak, Kossuth-címer, je verze státního znaku Maďarska. Na rozdíl od současného státního znaku není jeho součástí Svatoštěpánská koruna a má odlišný tvar štítu. Znak je pojmenovaný po Lajosi Kossuthovi, vůdci Maďarské revoluce a boje za nezávislost v letech 1848–1849, kdy znak vznikl.\n\nPrvní polcený štít spojující znak Arpádské dynastie a zelené trojvrší s dvojramenným křížem se objevil ve 14. století. Jeho podoba se ustálila za vlády císaře Rudolfa II. (1576–1608). Za státní znak je považován od 15. století. Kossuthův znak vznikl během Maďarské revoluce a boje za nezávislost v letech 1848–1849 a stal se oficiálním symbolem státu po vyhlášení nezávislého Uherska v roce 1849. Avšak po potlačení revoluce se znak přestal oficiálně používat.\n\nSe vznikem První Maďarské republiky v roce 1918 byl státním znakem určen Kossuthův znak. Platil však jen necelý půl rok, jelikož se vznikem Maďarské republiky rad, na jaře 1919, byly zrušeny veškeré tradiční symboly a funkci znaku převzala rudá hvězda. Státním znakem se Kossuthův znak stal v roce 1946, kdy byla vyhlášena Druhá Maďarská republika. Avšak po vzniku komunistické Maďarské lidové republiky o něm tehdejší nejvýznamnější maďarský komunistický politik Mátyás Rákosi prohlásil: \"\"Že nesymbolizuje skutečnost, že je Maďarsko země dělníků a rolníků,\" a byl nahrazen Rákosiho znakem, který byl vytvořen podle sovětského vzoru a nedodržoval tak žádná heraldická pravidla.\n\nVelký návrat zažil Kossuthův znak během Maďarského povstání v roce 1956, kdy všeobecně nahradil Rákosiho znak. Maďaři tak symbolizovali provázanost povstání s Revolucí z let 1848–1849 a období demokracie v letech 1918–1919 a 1946–1949. Ovšem opět po potlačení povstání byl nahrazen komunistickým znakem, tentokráte pojmenovaným Kádárův znak.\n\nPo pádu komunismu a vyhlášení Maďarské republiky se první demokratická vláda Józsefa Antalla počátkem léta 1990 zabývala přijetím nového státního znaku. Protože bylo nemožné, aby demokratická stát používal symbol komunistické totality. Maďarský parlament se rozhodoval mezi přijetím Kossuthova znaku nebo takzvaného Malého znaku (Kiscímer), který se v minulosti používal v letech 1867–1918 jako znak Uherska a v letech 1920–1945 jako znak Maďarského království. Parlament v čele s historikem Józsefem Antallem nakonec přijal za oficiální stání znak Kiscímer (Malý znak).\n\nKossuthův znak se však stal druhým neoficiálním znakem a pro Maďarsko velice důležitým symbolem.\n\nKossuthův znak má polcený štít. V levém poli je sedmkrát červeno-stříbrně dělený štít, který podle legendy ze 16. století představuje uherské řeky – Dunaj, Tiszu, Drávu a Sávu. Jde o znak Arpádské dynastie, která vládla od počátku Uherského státu v 9. století do roku 1301. Ve pravém poli je zelené trojvrší se zlatou korunou, z níž vystupuje stříbrný dvojramenný kříž. Od 17. století je trojvrší interpretací uherských pohoří – Tatra, Mátra a Fatra. Tento znak byl vytvořen ve 14. století, ovšem dvojramenný kříž se objevil již na erbu krále Bély III. ve 12. století.\n\n\n"}
{"id": "475134", "url": "https://cs.wikipedia.org/wiki?curid=475134", "title": "Třída Dresden", "text": "Třída Dresden\n\nTřída Dresden byla třídou lehkých křižníků Kaiserliche Marine. Tvořily ji jednotky \"Dresden\" a \"Emden\", postavené v letech 1906–1909. Obě lodi byly velice aktivní na počátku první světové války a byly ve válce potopeny.\n\nVýzbroj lodí tvořilo deset 105mm kanónů v jednohlavňové lafetaci a dva torpédomety. Dvě děla stála vedle sebe na přídi, dvě na zádi, dvě na bocích uprostřed trupu a zbylá čveřice byla umístěna v bočních kasematách. Pancéřová ochrana se omezila pouze na 50 mm silnou pancéřovou palubu a velitelskou věž se 100 mm pancířem. Pohonný systém se u obou lodí lišil. \"Dresden\" poháněly parní turbíny, zatímco \"Emden\" parní stroj.\n\n\"Emden\" byl součástí Německé východoasijské eskadry admirála von Spee. Po vypuknutí války byl odeslán do oblasti Indického oceánu, aby zde narušoval námořní obchod. Dne 28. října 1914 napadl dohodové lodě v přístavu George Town na ostrově Penang. Ve střetnutí známém jako bitva u Penangu \"Emden\" nejprve dvěma torpédy a dělostřelbou potopil ruský křižník \"Žemčug\". Při úniku z přístavu \"Emden\" rozstřílel ještě francouzský torpédoborec \"Mousquet\". \"Emden\" byl nakonec 9. listopadu 1914 potopen australským lehkým křižníkem HMAS \"Sydney\" v bitvě u Kokosových ostrovů. Celkem 182 námořníků bylo zajato, části posádky se ale podařilo na malé lodi doplout na Sumatru a 48 jich po šesti měsících dorazilo do Istanbulu.\n\n\"Dresden\" na počátku války operoval v Karibiku odkud zamířil na jih, aby se u Velikonočního ostrova připojil ke Speeově eskadře. Dne 1. listopadu 1914 pomohl zničit britskou eskadru v bitvě u Coronelu a jako jediná německá loď přežil zničení Speeovy východoasijské eskadry 8. prosince 1914 v bitvě u Falklandských ostrovů. Po bitvě se skrýval u jižního pobřeží Chile. Nakonec ho 14. března 1915 u ostrova Robinsona Crusoe zastihly britské křižníky HMS \"Glasgow\" a HMS \"Kent\". Po krátké přestřelce kapituloval. Během vyjednávání, které vedl pozdější admirál Wilhelm Canaris, loď potopila vlastní posádka.Podle jiné verze byl křižník potopen Brity ze msty přestože kapituloval a to na přímý rozkaz W. Churchilla.Němci ztratili 8 mrtvých a 29 raněných.\n\n\n"}
{"id": "475138", "url": "https://cs.wikipedia.org/wiki?curid=475138", "title": "Dřenice (Cheb)", "text": "Dřenice (Cheb)\n\nDřenice () jsou vesnice, místní část města Cheb. V roce 2011 zde trvale žilo 33 obyvatel.\n\nPrvně se Dřenice zmiňují v roce 1273. Před druhou světovou válkou zde žilo ve 36 domech 217 lidí. Po vysídlení německého obyvatelstva zůstala vesnice prázdná. Až později, když byla vybudována přehrada Jesenice, se z Dřenic stalo vyhledávané místo a bylo zde založeno několik kempů. Dnes zde trvale žije přibližně 15 lidí.\n\nDřenice se nacházejí přibližně pět kilometrů východně od Chebu na severním břehu přehradní nádrže Jesenice v nadmořské výšce 447 metrů.\n\nMístní pískovna s odhalenými vrstvami sedimentů je názornou ukázkou stratigrafie Chebské pánve. Pískovna je nalezištěm tzv. chebských vltavínů.\n\n"}
{"id": "475139", "url": "https://cs.wikipedia.org/wiki?curid=475139", "title": "Kukri", "text": "Kukri\n\nKukri (Khukri, Khukuri) je tradiční a legendární zbraň nepálských Gurkhů, která byla používána obyvateli Himálají několik století až dodnes. Díky své velikosti to není ani nůž, ani mačeta či meč.\n\nJe obávaná hlavně díky své schopnosti čisté dekapitace a amputace na jeden úder.\n\nJedná se o jednobřitou čepel s ostřím na vnitřní straně zahnuté čepele, která se k hrotu rozšiřuje. Legendární nejsou nejen pověsti, kterými tento nůž oplývá, ale také stoletími vypilovaná technika kovářského umění (mistr kovář nožů Kukri se nazývá \"Kami\") – nůž je parciálně kalen (ostří cca 55HRC, hřbet cca 35HRC), vyroben bývá z pružinové oceli (5160) a některé typy jsou opatřeny tzv. Chirrami – výbrusy pro zlehčení váhy a ponechání základních vlastností a tuhosti. Délka zbraně kolísá od několika centimetrů až přes půl metru (rituální a obřadní nože), obvyklá délka čepele standardní vojenské kukri bývá kolem 25 cm (10\"). Hřbet nože bývá i 1 cm široký (armádní model), a díky tomu se výborně hodí například i na štípání dřeva. Těžiště bývá umístěno dle typu buď na střed, nebo na špičku – spolu s celkovým tvarem čepele tato kombinace umožňuje vést tvrdé rány i bez použití velké námahy. \n\nNejznámější jsou tvary z druhé světové války (mkII), Angkhola a Sirupate. Střenky byly tradičně usazeny pomocí hrotu (\"rat tail tang\"), v druhé světové válce se začal používat i západní styl uchycení, kdy je střenka přichycena po stranách čepele pomocí nýtů (\"full tang\"), což velmi prodlužuje životnost její i nože celkově, umožňuje ještě tvrdší zacházení. \n\nKukri by nejspíš nebyla tak mystická zbraň nebýt \"Cho\" - to je ta část u střenky, která má tvar kravských rohů. O původu a hlavně o účelu Cho se diskutuje dodnes. Někdo tvrdí, že když chce voják použít svou khukuri k jiným účelům než k boji, musí se o Cho poranit, aby \"prolil krev\". Další tvrdí, že je to hinduistický symbol pro posvátné krávy. Gurkhové zase říkají, že díky Cho vám kukri nevyklouzne z ruky, když sekáte hlavy nepřátel – odvádí krev pryč od střenky. \n\nJílec zbraně nemá záštitu a bývá vyroben z černého/hnědého dřeva (indian rosewood), rohu vodního bůvola nebo slonoviny. \n\nPouzdro je vyráběno ze dvou borovicových skořepin potažených kůží, opatřeno sejmutelným očkem na pásek, na špici je standardně vybaveno mosaznou hlavou (zabránění proříznutí skrz). \n\nKukri je v nepálské společnosti vysoce ceněná zbraň a nástroj každodenní potřeby, jehož provedení a výzdoba svědčí o postavení majitele. Pochva zavěšená na opasku má obvykle ještě jeden či dva menší nože stejného tvaru jako kukri. Jsou to \"Karda\" – malý univerzální nožík na menší práce a \"Chakmak\", který je tupý a slouží k opravě nebo hrubému napravení ostří v polních podmínkách.\n\nSouprava bývá také doplňována váčkem s křesadlem.\n\nKukri je rovněž součástí předpisové výzbroje Gurkhů sloužících již 200 let v britské armádě.\n"}
{"id": "475150", "url": "https://cs.wikipedia.org/wiki?curid=475150", "title": "Liebe ist für alle da", "text": "Liebe ist für alle da\n\nLiebe ist für alle da (často zkráceně LIFAD; v překladu \"Láska je tu pro všechny\") je šesté album německé skupiny Rammstein, následovalo 4 roky po předchozím albu \"Rosenrot\" a v Evropské unii bylo vydáno 16. října 2009, v USA 20. října.\n\nAlbum obsahuje (stejně jako všech 5 předchozích alb) 11 písní. 18. září 2009 byl vydán první singl, „Pussy“, obsahující i skladbu \"Rammlied\".\n\n<nowiki>*</nowiki>Ich tu dir weh je v cenzurované verzi alba odstraněna\n\nBonusové skladby na deluxe edici:\n\n\n\n"}
{"id": "475154", "url": "https://cs.wikipedia.org/wiki?curid=475154", "title": "Krisztián Németh (1989)", "text": "Krisztián Németh (1989)\n\nKrisztián Németh (* 5. ledna 1989, Győr) je maďarský fotbalový útočník a reprezentant, od ledna 2016 působí v katarském klubu Al-Gharafa SC.\n\nNémeth byl členem maďarských mládežnických výběrů. V roce 2006 se zúčastnil Mistrovství Evropy do 17 let v Lucembursku.\nV roce 2009 se zúčastnil Mistrovství světa do 20 let v Egyptu, kde Maďarsko obsadilo třetí místo.\n\nV A-mužstvu Maďarska debutoval 29. 5. 2010 v přátelském zápase v Budapešti proti reprezentaci Německa (prohra 0:3).\n\n10. září 2013 se jedním gólem v domácím kvalifikačním utkání proti Estonsku podílel na vysoké výhře 5:1, Maďarsko drželo dva zápasy před koncem kvalifikace druhou příčku základní skupiny D, která dávala velké šance na postup do baráže na Mistrovství světa 2014 v Brazílii. Maďaři se nicméně na světový šampionát neprobojovali.\n\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem.\n\n"}
{"id": "475160", "url": "https://cs.wikipedia.org/wiki?curid=475160", "title": "Mistrovství světa v házené žen o 11 hráčích 1956", "text": "Mistrovství světa v házené žen o 11 hráčích 1956\n\n2. mistrovství světa v házené žen o jedenácti hráčích proběhlo ve dnech 1. – 8. července v Německu.\n\nMistrovství se zúčastnilo šest mužstev, rozdělených do dvou tříčlenných skupin. Vítězové skupin hráli finále, týmy na druhém místě hrály o třetí místo a týmy na třetím místě o páté místo. Mistrem světa se stal tým Rumunska.\n\n1. Rumunsko\n\n2. Německo\n\n3. Maďarsko\n\n"}
{"id": "475165", "url": "https://cs.wikipedia.org/wiki?curid=475165", "title": "Kůsa", "text": "Kůsa\n\nKůsa (či gléva) je středověká dřevcová zbraň.\n\nNázev pochází z francouzského \"couteau\", znamenající nůž. Jedná se o dřevcovou zbraň se sečnou čepelí. Kůsa se objevuje od 13. století zvláště v Itálii, Francii a Burgundsku, později se rozšiřuje do zbytku Evropy. Tvar prvních kůs patrně připomínal čepele tesáků či mečů a odtud dostala kůsa svoje cizojazyčné pojmenování – \"glaive\" anglicky a \"Glefe\" německy (z latinského \"gladius\"). Čepel byla výrazně vydutá, se srpovitým výběžkem či ornamentálně propracovaným hrotem na hřbetě, a po celé délce byla prohnutá dozadu. V průběhu 16. a 17. století pomalu mizí z bojiště a stává se odznakem trabantů knížecích dvorů a tělesné stráže benátských dóžat. Taková kůsa pak měla tulej většinou chráněnou a čepel bohatě zdobenou ornamenty, heraldickými znaky panovníka nebo majitele tělesné stráže. Jako trabantská zbraň se udržela až do 20. století, a to na dvoře bavorského krále a u uherské korunní stráže.\n\nTvar kůsy připomíná vztyčenou kosu, používanou sedláky, avšak s touto zbraní nemá evolučně ani etymologicky nic společného.\n"}
{"id": "475166", "url": "https://cs.wikipedia.org/wiki?curid=475166", "title": "Anna Ivanovna", "text": "Anna Ivanovna\n\nAnna Ivanovna Romanovová (též \"Anna Ioannovna\", rusky \"Анна Иоанновна\", 7. února 1693, Moskva – 28. října 1740, Petrohrad) byla vévodkyně kuronská a zemgalská v letech 1711-1731 a v letech 1730-1740 ruská carevna, dcera cara Ivana V. a Praskovji Fjodorovny Saltykovové.\n\nAnna Ivanovna prožila dětství a dospívání spolu s rodiči daleko od dvorských intrik a politického dění. Zprvu se nebral ohled na její práva na ruský trůn, protože ten pevně držel její strýc Petr Veliký a hodlal ho předat svým potomkům. V roce 1710 zemřel mladý vévoda kuronský a zemgalský Fridrich Vilém Kettler, za kterého se provdala několik měsíců předtím, a protože jeho právoplatný následník Ferdinand Kettler (ženatý s Johannou Magdalenou, princeznou von Sachsen-Weißenfels) žil trvale v Gdaňsku, stala se ovdovělá Anna faktickou vládkyní tohoto baltského vévodství. Na požádání Petra I. od té doby měla své sídlo v Mitavě (dnešní Jelgava). Sedmnáctiletá dívka se však správou panství nezabývala a nechávala ji zcela na svých rádcích, nejprve pod kontrolou ruského zmocněnce P. M. Bestuževa-Rjumina. Ten nejen vládl vévodství, ale patrně byl delší dobu i Anniným milencem.\n\nV důsledku převzetí vlády nad vévodstvím Annou Ivanovnou se země dostala do sféry moci Ruska, což znamenalo rozkolísání rovnováhy sil v této oblasti. Námitky proti tomu měl pruský král Fridrich Vilém I., který pojal plán mající za cíl převzetí vévodství pod nadvládu Hohenzollernů cestou dynastického sňatku. Podobně ovšem uvažovali i Wettinové i kuronská šlechta. Kuronské stavy začaly hledat sobě nového vévodu a Anně Ivanovně manžela; našly ho v osobě Mořice Saského, který se chopil vlády v roce 1726, k sňatku s Annou však nedošlo pro intriky knížete Menšikova, který sám měl zájem Kuronsko získat. Mořic však nevládl dlouho (do roku 1729), neboť se proti němu postavil jak polský Sejm, tak Rusko. Nakonec se vlády v Kuronsku v roce 1730 přece jen ujal Ferdinand Kettler, který zde panoval do své smrti v roce 1737. Poté Anna Ivanovna, která se mezitím stala ruskou carevnou, prosadila za vévodu kuronského svého favorita Ernesta Jana Bührena.\n\nTen vstoupil do Annina života přibližně v době, kdy sešlo z jejího sňatku s Mořicem Saským, a měl na ni ohromný vliv až do konce jejího života. Pomluvy zlých jazyků tvrdily, že byl původně Anniným podkoním, skutečnost však byla jiná: v roce 1718 nastoupil jako osmadvacetiletý dvořan do služby v kanceláři ovdovělé vévodkyně, stal se záhy správcem jednoho z panství a v roce 1727 plně vystřídal Bestuževa, a to nejen v úřadě, ale i v roli Annina favorita. Objevily se dokonce zvěsti, že mladší Bührenův syn, Karel Arnošt (nar. 11. října 1718) měl být jeho synem od Anny. (Toto tvrzení obsahuje kniha knížete Dolgorukého, vydaná v roce 1788). Pro tuto domněnku není přímých důkazů, existuje však nepřímé svědectví: když Anna v lednu roku 1730 přesídlila z Mitavy do Moskvy převzít vládu nad říší, vzala chlapce s sebou, třebaže Ernest Jan s rodinou zůstal v Kuronsku.\n\nPodle testamentu Kateřiny I. měly se po smrti mladého bezdětného cara Petra II. ujmout vlády společně dcery Petra Velikého a Kateřiny I. Anna Petrovna a Alžběta Petrovna. Anna Petrovna však zemřela ještě před Petrem II. a Alžběta zase - jako dcera „služky a cizinky“ - nebyla vhod mocnému starému rodu Dolgorukovových; ti vyvolali zasedání Nejvyšší tajné rady a na něm prosadili uznání kněžny Anny Ivanovny ruskou carevnou a následně uvedli v život \"Dvanáct bodů\" (samoděržaví).\n\nPo příjezdu do Ruska v roce 1730 Anna Ivanovna po své korunovaci v Moskvě vrátila status hlavního města Petrohradu. Sídlíc v městě nad Něvou, tak jako v případě Kuronska se nezajímala o státní záležitosti, zabývala se pouze dvorem, plesy, zábavami. Důležité posty ve státě zaujímali rádcové z řad německé šlechty, jejichž vlivu carevna zcela podléhala. Vládu v Rusku v jejím jméně spravoval Ernest Jan Bühren, který po obdržení titulu říšského hraběte změnil příjmení na \"Biron\". Stál v čele \"Tajné kanceláře\" i tříčlenného \"Carského kabinetu\", které si zcela podřídil. V Rusku započala vláda jednoho ministra, totiž Birona; toto období je zváno \"bironovština\".\nBlízké okolí carevny, k němuž náleželi mezi jinými Burkhard Christoph Münnich i Andrej Ivanovič Ostermann záhy odstavilo od vlády dosud všemocnou rodinu Dolgorukovových, která byla vypovězena na Sibiř,čtyři členové tohoto rodu byli krátce před Anninou smrtí, 8. listopadu 1739 popraveni v Novgorodu, Byl mezi nimi kníže Ivan Alexejevič Dolgorukov, odsouzený za velezradu kvůli padělání závěti předchozího cara Petra II. v Annin neprospěch. \nZa panování carevny Anny Ivanovny se značně rozšířila privilegia šlechty, Rusko vedlo válku s Tureckem, odstoupilo Persii pás území podél jižního pobřeží Kaspického moře, dobytý za Petra Velikého, prohrálo válku o následnictví na polském trůnu. Byla rovněž uzavřena \"Loewenwoldova smlouva\" (zvaná též smlouvou \"Tří černých orlů\"), v níž se Rusko, Rakousko a Prusko vzájemně zavazovaly, že nepřipustí návrat Stanisłava Leszczyńského na polský trůn nebo vládu Wettinů v Polsku.\n\nBezdětná carevna Anna Ivanovna dlouho řešila problém s následnictvím trůnu a nakonec se rozhodla povolat do Ruska svou teprve třináctiletou neteř Alžbětu Meklenburskou, dceru své sestry Kateřiny, a za dědice vyhlásit jejího tehdy ještě nenarozeného syna. Alžběta přijala pravoslaví, nové jméno Anna Leopoldovna a ve svých jednadvaceti letech se v roce 1739 provdala za Antonína Ulricha z rodu brunšvických vévodů. V srpnu 1740 se vytoužený následník skutečně narodil. O dva měsíce později – 17. října 1740 - carevna Anna Ivanovna umírá a na trůn je dosazeno dvouměsíční dítě jako car Ivan VI., za něhož ovšem zpočátku vládl oblíbenec zemřelé carevny, kuronský vévoda Bűhren (Biron). S podporou armády provedla matka malého Ivana VI. Anna Leopoldovna 8. listopadu 1740 převrat a Biron byl poslán do vyhnanství. Za Ivana VI. od této chvíle vládla jeho matka. Vládu nikdy nepřevzal, neboť již následujícího roku nový palácový převrat otevřel cestu k ruskému trůnu druhorozené dceři Petra Velikého Alžbětě.\n\nAnna Ivanovna byla pohřbena v Petropavlovském chrámu v Petrohradu.\n\nJejí desetileté panování bývá označováno jako \"temná epocha\" mezi vládou cara Petra Velikého a carevny Alžběty I.\n\n\n"}
{"id": "475168", "url": "https://cs.wikipedia.org/wiki?curid=475168", "title": "Ašmaka", "text": "Ašmaka\n\nAšmaka (v páli Assaka) byla jedna z šestnácti mahádžanapad starověké Indie, která je zmiňovaná v \"Anguttara-nikáji\". Tento státní útvar se nacházel pravděpodobně v oblasti dnešní Maháráštry v okolí dnešního Paithanu na jih od pohoří Vindhja. Centrem Ašmaky byla Pratišthána (dnes právě Paithan) na horním toku Gódávarí.\n"}
{"id": "475175", "url": "https://cs.wikipedia.org/wiki?curid=475175", "title": "Občanská iniciativa", "text": "Občanská iniciativa\n\n__BEZOBSAHU__\nObčanská iniciativa je spontánně vzniklé zájmové sdružení občanů, které se snaží prosadit nějaké konkrétní, často místní a úzce vymezené cíle. Od jiných zájmových sdružení se liší tím, že ji obvykle tvoří občané jako takoví, které jinak nespojují například společné profesní zájmy.\n\nObčanské iniciativy jsou obvykle neformální nebo jen málo formalizované. Často netvoří ani právnické osoby, nemají stanovy ani majetek a působí jen na základě obecného práva sdružovacího, shromažďovacího a petičního. Mohou být jednoúčelové, které se například snaží změnit nějaké rozhodnutí úřadů, zabránit určité stavbě a podobně, ale také se širšími zájmy a dlouhodobými cíli, například v oblasti životního prostředí, sociální péče, ochrany památek, místního hospodářství a podobně. Typické občanské iniciativy se obvykle nespojují s určitou politickou stranou, ale naopak se snaží získat pro své projekty a cíle podporu ve všech politických stranách.\n\nLisabonská smlouva EU v článku 11-4 počítá s legislativní iniciativou občanů EU – od 1. dubna 2012 je toto právo uplatňováno jako tzv. evropská občanská iniciativa.\n\n\n"}
{"id": "475177", "url": "https://cs.wikipedia.org/wiki?curid=475177", "title": "Óoka Tadasuke", "text": "Óoka Tadasuke\n\nÓoka Tadasuke (japonsky ) (1677–1752) byl japonský samuraj ve službách tokugawského šógunátu. Za vlády Tokugawy Jošimuna zastával jako starosta (\"mači bugjó\") Eda (starý název Tokia) funkci šéfa policie, soudce a porotce. Jakožto nositel titulu Ečizen no Kami („správce“ či „pán Ečizenu“) je často zmiňován jako Óoka Ečizen. Byl vysoce ctěn jako neúplatný soudce. Mimoto založil první dobrovolnický požární sbor a Koišikawa Jodžošo (městskou nemocnici). Později získal vyšší pozici \"džiša bugjó\" a následně se stal daimjó oblasti Niši óhira (10 000 \"koku\").\n\nČeskému divákovi je známý z televizní inscenace Československé televize Brno \"Rozsudky soudce Ooky\" (1988).\n\n\nÓoka Tadasuke je ústřední postavou dvou řad japonského televizního seriálu \"džidaigeki\".\n\nV anglicky mluvícím světě se první Óokovy příběhy objevily roku 1908 (\"The Case of Ten-Ichi-Bo, a Cause Celebre in Japan\", vydáno společností ).\n\n\n\n"}
{"id": "475179", "url": "https://cs.wikipedia.org/wiki?curid=475179", "title": "Zdeněk Potužil", "text": "Zdeněk Potužil\n\nZdeněk Potužil (* 25. srpna 1947 v Praze) je český televizní a divadelní režisér, scenárista, dramaturg, spisovatel a divadelní organizátor.\n\nVyučený radiomechanik (1962–1965), po maturitě na SPŠ elektrotechnické (1965–1969) vystudoval DAMU – obor Organizace a správa divadel (1969–1974).\n\n1967 začíná v litvínovském Docela malém divadle Miroslava Kováříka jako osvětlovač a technik.\n\nV roce 1969 zakládá společně s Miki Jelínkem a Petrem Matějů Divadlo na okraji, v němž působí jako umělecký vedoucí, dramaturg a režisér do roku 1987 (zhruba 70 divadelních inscenací). Původně amatérský soubor se v roce 1974 profesionalizoval a stal se jedním z předních českých netradičních divadel.\n\n1988–1989 člen Volného spojení režisérů (s Lucií Bělohradskou, Janem Bornou a Janem Uhrinem), 1989–1994 režisér Činoherního studia v Ústí n/L, 1994–2004 umělecký šéf (od 1996) a režisér Divadla Rokoko, scény Městských divadel pražských.\nRežíroval i ve švédském Linköpingu.\n\nV televizi od roku 1980 téměř 500 režií a scénářů (od chvilek poezie po televizní inscenace, filmy, dokumenty a publicistiku). Řadu publicistických pořadů natočil ve společnosti Febio.\n\n1974–1991 byl dramaturgem a vedoucím malostranského divadelního klubu USM Rubín.\n\nV roce 1980 Cena ÚV SSM za uměleckou tvorbu.\n\nV srpnu 2011 obnovil divadlo na okraji (s malým d a novým souborem).\n\nNa podzim roku 2014 vydal knihu (sborník) pod názvem: \"\"Život je krátký jak prásknutí bičem\"\"\n\nRodiče: JUDr. PHDr. František Potužil, Csc., právník a sociolog (1912–1996) a Danica Potužilová (rozená Bednářová), kloboučnice, v domácnosti, dělnice, sekretářka (1912–1997).\n\nOd r. 2007 žije Potužil v registrovaném partnerském svazku.\n\n\n\n\n\n"}
{"id": "475182", "url": "https://cs.wikipedia.org/wiki?curid=475182", "title": "1. československá fotbalová liga 1984/85", "text": "1. československá fotbalová liga 1984/85\n\n1. československou ligu v sezóně 1984 – 1985 vyhrála TJ Sparta ČKD Praha.\n\nAndré Houška (5/0/1),\nJaroslav Olejár (3/0/2),\nJan Stejskal (22/0/11) –\nJan Berger (27/10),\nMiloš Beznoska (17/2),\nJúlius Bielik (29/1),\nVlastimil Calta (28/4),\nMiloslav Denk (22/2),\nDaniel Drahokoupil (16/0),\nStanislav Griga (30/15),\nIvan Hašek (20/3),\nJozef Chovanec (30/2),\nJosef Jarolím (23/2),\nJiří Kabyl (1/0),\nVítězslav Lavička (12/1),\nStanislav Lieskovský (5/0),\nPavel Matějka (1/0),\nPetar Novák (9/0),\nLubomír Pokluda (12/4),\nRichard Polák (4/0),\nZdeněk Procházka (27/10),\nVladimír Rosenberger (2/0),\nFrantišek Straka (27/3),\nZdeněk Ščasný (13/1),\nJosef Valkoun (1/0) –\ntrenér Vladimír Táborský, asistenti Michal Jelínek (1.–15. kolo) a František Mysliveček (16.–30. kolo)\n\nVladimír Borovička (24/0/7),\nZdeněk Hruška (6/0/2) –\nMilan Čermák (3/0),\nVladimír Hruška (21/4),\nPavel Chaloupka (16/7),\nFrantišek Jakubec (26/0),\nPetr Janečka (30/16),\nZdeněk Koukal (18/4),\nJozef Kukučka (22/1),\nStanislav Levý (29/2),\nJaroslav Marčík (7/0),\nTomáš Matějček (3/0),\nTibor Mičinec (27/11),\nJiří Ondra (27/1),\nZdeněk Prokeš (27/5),\nJiří Sloup (21/3),\nZdeněk Šajtar (11/1),\nMilan Škoda (21/2),\nZdeněk Ščasný (7/0),\nJiří Tymich (5/0),\nPavel Vandas (1/0),\nPeter Zelenský (22/1),\nJan Zetek (2/0) –\ntrenér Tomáš Pospíchal), asistent Ivan Kopecký\n\nJuraj Šimurka (7/0/3),\nMilan Veselý (23/0/8) –\nMiroslav Beránek (28/1),\nPetr Čermák (4/0),\nJiří Doležal (30/4),\nMilan Frýda (14/0),\nDušan Griga (1/0),\nZbyněk Hotový (1/0),\nMiroslav Janů (27/3),\nKarel Jarolím (23/5),\nJiří Jeslínek (29/2),\nPetr Kašpar (1/0),\nIvo Knoflíček (28/21),\nKarel Kuba (1/0),\nLuboš Kubík (29/4),\nJaroslav Němec (27/13),\nVlastimil Petržela (6/0),\nJosef Raška (4/0),\nOldřich Rott (18/1),\nPavel Řehák (13/1),\nRoman Sokol (27/2),\nZdeněk Šajtar (10/0),\nMiloslav Šebek (19/1),\nMilan Šimůnek (15/1),\nŠtefan Zajac (4/1),\nRadek Zálešák (1/0) –\ntrenér Jaroslav Jareš, asistent Bohumil Smolík\n\nLuděk Mikloško (29/0/14),\nStanislav Vahala (1/0/0) –\nLibor Bilas (2/0),\nDušan Fábry (25/2),\nAlois Grussmann (1/0),\nJiří Jurásek (1/0),\nKarel Kula (25/6),\nVlastimil Kula (3/1),\nVerner Lička (21/11),\nPetr Němec (25/3),\nLubomír Odehnal (23/1),\nZbyněk Ollender (3/0),\nPetr Ondrášek (26/1),\nVáclav Pěcháček (28/2),\nLadislav Richter (1/0),\nRoman Sialini (23/0),\nLubomír Šrámek (14/0),\nZdeněk Šreiner (30/2),\nDušan Šrubař (5/0),\nZdeněk Válek (30/2),\nRostislav Vojáček (22/1),\nPetr Zajaroš (29/2),\nJiří Záleský (18/3) –\ntrenér Josef Kolečko, asistenti Miloslav Bialek, Petr Huděc\n\nPetr Kostelník (10/0/2),\nKarel Stromšík (21/0/5) –\nAleš Bažant (22/2),\nMiloš Belák (25/7),\nVáclav Daněk (18/5),\nJan Fiala (30/0),\nDušan Fitzel (10/0),\nPavel Karoch (4/0),\nJosef Klucký (16/1),\nPavel Korejčík (26/12),\nTomáš Kříž (20/2),\nAleš Laušman (10/0),\nMilan Luhový (14/2),\nJosef Novák (14/1),\nRudolf Pavlík (15/1),\nStanislav Pelc (24/3),\nPetr Rada (29/0),\nIvo Staš (5/1),\nLuboš Urban (18/3),\nMichal Váňa (11/4),\nBohuš Víger (6/0),\nLadislav Vízek (30/7) –\ntrenér Ladislav Novák, asistenti Jan Brumovský, Ivo Viktor\n\nJiří Doležílek (14/0/4),\nZdeněk Tulis (17/0/1) –\nMiroslav Bôžik (3/0),\nJaromír Fiala (27/0),\nJiří Fiala (28/2),\nJiří Hajský (10/0),\nLadislav Jegla (7/0),\nPavel Jeřábek (5/0),\nLeoš Kalvoda (29/4),\nLadislav Kučerňák (26/4),\nVladislav Lauda (27/11),\nOldřich Machala (27/2),\nJiří Malík (7/0),\nPetr Mrázek (16/0),\nRudolf Muchka (23/4),\nVlastimil Palička (15/0),\nMiroslav Příložný (25/18),\nLadislav Richter (3/0),\nStanislav Skříček (22/1),\nPetr Stejskal (1/0),\nVladimír Šišma (27/2),\nOto Vyskočil (26/2) –\ntrenér Karel Brückner, asistent Vlastimil Zeman\n\nMarián Magdolen (18/0/7),\nMiroslav Mentel (13/0/5) –\nMilan Bagin (28/1),\nStanislav Baláž (13/2),\nGabriel Boroš (11/4),\nJaroslav Boroviak (3/0),\nPavol Diňa (27/4),\nJuraj Jarábek (1/0),\nVladimír Kinier (28/0),\nJán Kocián (19/2),\nIgor Lančarič (1/0),\nMilan Lackovič (16/2),\nJozef Majzlík (24/0),\nMiroslav Miškuf (17/5),\nMilan Nemec (29/6),\nJozef Oboril (22/1),\nDezider Siládi (13/0),\nVladimír Sivý (27/0),\nMarián Takáč (29/6),\nMiloš Targoš (22/1),\nMarián Valach (17/3),\nDušan Vrťo (5/0) –\ntrenér Jozef Adamec, asistent Anton Hrušecký\n\nJiří Krbeček (3/0/1),\nJiří Richter (27/0/7) –\nGabriel Bertalan (20/3),\nMichal Bílek (30/2),\nRadek Drulák (25/3),\nPeter Herda (29/10),\nMiroslav Kadlec (28/1),\nZdeněk Klucký (16/0),\nRoman Kukleta (19/1),\nVítězslav Lavička (14/1),\nMilan Lindenthal (30/7),\nTomáš Matějček (9/1),\nJozef Medgyes (7/0),\nLubomír Pokluda (14/2),\nStanislav Schwarz (25/1),\nMiroslav Siva (29/7),\nTomáš Skuhravý (28/4),\nMilan Svojtka (1/0),\nJaroslav Šilhavý (26/0) –\ntrenér Dušan Uhrin, asistent Alfons Skokan\n\nPavol Čaladík (15/0/5),\nVlastimil Opálek (15/0/6) –\nAttila Belanský (15/1),\nMarián Brezina (24/2),\nAlexander Cabaník (26/4),\nJozef Dian (24/6),\nVladimír Ekhardt (26/5),\nLibor Fašiang (28/0),\nPeter Fijalka (17/2),\nVladimír Filo (11/1),\nJán Gabriel (22/3),\nMichal Gašparík (25/3),\nIvan Hucko (4/0),\nIvan Kavecký (9/2),\nIgor Klejch (13/2),\nMarián Kopčan (18/1),\nViliam Martinák (25/0),\nPeter Mrva (27/0),\nVojtech Petráš (18/0),\nKonštantín Šimo (14/1) –\ntrenér Justín Javorek, asistenti Dušan Radolský, od 15. 11. 1984 Ladislav Kuna\n\nVladimír Figura (12/0/5),\nJozef Gašpar (1/0/0),\nMarián Vraštiak (19/0/5) –\nPeter Andrejco (5/0),\nBohumil Andrejko (14/2),\nIvan Čabala (25/0),\nFrantišek Diheneščík (4/0),\nPeter Fecko (29/14),\nAlojz Fedor (15/0),\nJozef Ferenc (2/0),\nMichal Kopej (12/0),\nEduard Kováč (16/1),\nJán Kozák (8/1),\nFrantišek Kunzo (27/0),\nPeter Lovacký (12/0),\nJán Máčaj (26/1),\nJaroslav Mikloško (8/1),\nAlexander Péter (29/2),\nJiří Repík (23/0),\nLadislav Rychtárik (4/0),\nStanislav Strapek (28/3),\nMilan Suchánek (29/1),\nŠtefan Tóth (4/0),\nVladimír Vankovič (29/8),\nMatúš Viboch (1/0) –\ntrenér Jozef Jankech, asistenti Ladislav Belanský (do 31. 12. 1984), Michal Baránek a Jozef Móder (od 1. 1. 1985)\n\nJaroslav Netolička (16/0/3),\nJaroslav Zápalka (14/0/6) –\nJiří Běleš (26/3),\nRostislav Čevela (14/0),\nStanislav Dostál (29/3),\nTadeáš Gajger (17/0),\nLumír Havránek (6/0),\nJán Herda (9/0),\nZbyněk Houška (13/3),\nStanislav Husárik (3/0),\nLuděk Kovačík (28/4),\nIvo Králík (19/0),\nJindřich Kušnír (21/1),\nMilan Lišaník (27/2),\nZdeněk Lorenc (25/1),\nZdeněk Malcharek (5/0),\nJozef Marchevský (11/0),\nJán Moravčík (1/0),\nZdeněk Páleník (1/0),\nIvan Panáč (4/0),\nRoman Sedláček (7/0),\nVlastimil Stařičný (13/0),\nJiří Struhala (1/0),\nDušan Suchý (1/0),\nZdeněk Svatonský (23/0),\nOldřich Škarecký (26/2),\nJiří Šourek (17/11) –\ntrenér Jiří Dunaj, asistenti Josef Kalus a Jiří Magnusek\n\nKarol Korpáš (19/0/8),\nMiroslav Kováč (12/0/2) –\nLuboš Anina (23/2),\nĽubomír Bednár (21/0),\nPavol Biroš (1/0),\nFrantišek Buzek (1/0),\nAnton Filarský (2/0),\nVladimír Gombár (16/4),\nMiroslav Hermer (8/0),\nMarián Janas (5/0),\nMarián Jozef (19/2),\nBartolomej Juraško (11/0),\nŠtefan Kapráľ (1/0)\nMiroslav Labun (24/2),\nJán Molka (23/3),\nMarián Prusák (26/2),\nJaroslav Rybár (12/3),\nJán Semančík (6/0),\nPavol Stričko (12/0),\nJozef Talášek (28/1),\nLadislav Topercer (2/0),\nDušan Uškovič (30/6),\nŠtefan Varga (28/0,\nPavol Vytykač (24/1),\nJaroslav Zajac (26/1) –\ntrenér Jozef Jarabinský, asistent Juraj Mihalčin\n\nEleg Jakubička (11/0/3),\nDušan Maluniak (19/0/5) –\nJozef Barmoš (27/0),\nKarol Brezík (22/1),\nRudolf Ducký (26/1),\nPeter Fieber (26/2),\nJuraj Filan (5/0),\nRadomír Hrotek (13/0),\nLadislav Hudec (17/0),\nLibor Koník (20/2),\nEduard Kopča (4/0),\nRudolf Kramoliš (14/0),\nMilan Krupčík (21/0),\nJán Lehnert (14/0),\nPeter Michalec (9/0),\nStanislav Moravec (27/7),\nPeter Mráz (23/5),\nRudolf Rehák (11/0),\nJozef Režnák (10/0),\nPavol Šebo (28/2),\nMarián Tomčák (25/5),\nVladimír Weiss (1/0) –\ntrenéři Štefan Šimončič (1.–15. kolo, do 20. 12. 1984) a Michal Vičan (16.–30. kolo, od 21. 12. 1984), asistent Anton Dragúň\n\nJozef Michálek (24/0/8),\nIvan Žiak (6/0/1) –\nJán Berešík (11/0),\nVladimír Čilo (28/0),\nĽubomír Faktor (21/1)\nMiroslav Gerhát (27/1),\nVladimír Goffa (19/4),\nDušan Griga (4/0),\nJiří Horáček (2/0),\nVladimír Hýll (3/0),\nViliam Hýravý (27/4),\nJaroslav Kekely (15/0),\nDušan Kopačka (1/0),\nMiroslav Kovanič (19/0),\nJozef Krivjančin (9/0),\nStanislav Močár (20/2),\nJozef Norocký (4/1),\nĽudovít Sklenský (5/1),\nPavol Strapáč (24/3),\nIvan Šimček (21/5),\nMilan Šmehýl (21/0),\nMiroslav Turianik (26/1),\nŠtefan Zajac (14/3),\nMilan Zvarík (29/0) –\ntrenér Emil Bezdeda, asistent Albert Rusnák\n\nJozef Hroš (30/0/8) -\nStanislav Blecha (1/0),\nRoman Drobný (12/1),\nJán Hikl (1/0),\nTibor Chovanec (6/0),\nMarián Ježík (5/0),\nOndrej Kadák (22/1),\nJozef Kubica (28/1),\nĽudovít Lancz (25/5),\nMarián Masný (27/6),\nPeter Pavlovič (23/0),\nMarián Pochaba (25/4),\nLadislav Repáčik (29/1),\nEmil Stranianek (25/1),\nJaroslav Šimončič (10/1),\nPeter Šoltés (28/6),\nImrich Tóth (26/2),\nŠtefan Valent (23/0),\nIvan Vrabec (14/0),\nĽubomír Zrubec (24/0) -\ntrenér Štefan Slezák, asistent Jozef Balažovič\n\nRené Babušík (2/0/0),\nMilan Mana (14/0/4),\nPavol Michalík (15/0/4),\nAlexander Vencel (1/0/0) –\nVladimír Bechera (27/1),\nRóbert Bielek (17/1),\nAnton Bíly (2/0),\nRudolf Bobek (30/2),\nLadislav Cabadaj (19/5),\nViktor Daňko (6/0),\nIgor Frič (29/2),\nĽubomír Havran (7/0),\nMiroslav Hirko (19/3),\nJán Hlavatý (27/4),\nŠtefan Horný (30/5),\nGabriel Hornyák (18/0),\nRoman Kudlík (8/0),\nDušan Magula (5/0),\nPeter Matovič (9/0),\nJán Richter (28/0),\nIvan Schulcz (24/0),\nTomáš Stúpala (7/0),\nBoris Šimkovič (4/0),\nJaroslav Ťažký (14/0),\nMilan Uhlík (22/1) –\ntrenéři Ján Hucko (1.–15. kolo, do 31. 12. 1984) a Jozef Obert (16.–30. kolo, od 1. 1. 1985), asistent Koloman Gögh\n\n\n"}
{"id": "475184", "url": "https://cs.wikipedia.org/wiki?curid=475184", "title": "Beta-laktam", "text": "Beta-laktam\n\nBeta-laktamy (β-laktamy) jsou organické sloučeniny, které ve svých molekulách mají čtyřčlenný laktamový cyklus. Pojmenování vychází ze skutečnosti, že dusíkový atom nahrazuje β-uhlík. Nejjednodušším β-laktamem je azetidin-2-on.\n\nBeta-laktamový kruh je součástí struktury některých skupin antibiotik jako jsou peniciliny, cefalosporiny, karbapenemy a monobaktamy, které se souhrnně nazývají beta-laktamová antibiotika. Téměř všechna tato antibiotika fungují na principu inhibice biosyntézy v buněčné stěně bakterie, což má pro bakterii smrtící účinek; každá populace bakterií ovšem obvykle obsahuje skupinu, která je vůči β-laktamovým antibiotikům odolná. Antibiotická rezistence se objevuje jako důsledek exprese jednoho z mnoha beta-laktamázových genů. V různých druzích bakterií bylo nalezeno více než 1 800 beta-laktamázových enzymů. Tyto enzymy se značně liší v chemické struktuře a katalytické účinnosti. Pokud populace bakterií obsahuje tyto odolné skupiny, léčba β-laktamy může vést ke zvýšení četnosti odolných kmenů a tím i jejich nebezpečnosti.\n\nPrvní syntetický beta-laktam připravil roku 1907 Hermann Staudinger reakcí Schiffovy báze anilinu a benzaldehydu s difenylketenem [2+2] cykloadicí (Ph označuje fenylovou funkční skupinu):\n\nDo roku 1970 byl výzkum beta-laktamů zaměřen především na peniciliny a cefalosporiny, poté však byla popsána řada dalších struktur.\n\nK výrobě beta-laktamů se používá Breckpotova syntéza, tedy cyklizace aminokyselin za použití Grignardových činidel:\n\nKvůli úhlovému napětí jsou β-laktamy mnohem snáze hydrolyzovatelné než větší laktamy nebo lineární amidy. Toto napětí se zvyšuje připojením dalšího cyklu, jak je tomu ve většině β-laktamových antibiotik, což je způsobeno omezením amidového charakteru β-laktamu kvůli aplanaritě (nerovinnosti) systému. Dusíkový atom ideálního amidu má sp hybridizované orbitaly kvůli rezonanci a molekuly s sp hybridizované atomy mají tvar trojúhelníku. Pokud úhlové napětí narušuje tuto strukturu, rezonance amidové vazby se snižuje a karbonylová skupina získává více ketonový charakter. Nositel Nobelovy ceny Robert Burns Woodward popsal parametr \"h\" jako jednotku výšky trigonální pyramidy určené dusíkem (ve vrcholu) a třemi připojenými atomy. \"h\" odpovídá síle β-laktamové vazby, kde menší hodnota (planárnější tvar molekuly, blíže k ideálnímu amidu) znamená silnější vazbu a menší reaktivitu sloučeniny. Monobaktamy mají hodnoty \"h\" mezi 0,05 a 0,10 Å. U cefemů je to 0,20–0,25 Å. Penemy mají hodnoty v rozmezí 0,40–0,50 Å, zatímco karbapenemy a klavamy 0,50–0,60 Å a jsou tak z β-laktamů nejnáchylnější k hydrolýze.\n\nNové studie ukázaly, že beta-laktamy mohou podstoupit polymerizaci za otevření kruhu, čímž vznikají amidové vazby, které utváří 3-nylonové polymery. Hlavní řetězce těchto polymerů jsou stejné jako u peptidů, což jim dává biologickou funkčnost. Tyto 3-nylonové polymery mohou napodobovat antimikrobiální peptidy.\n\n"}
{"id": "475188", "url": "https://cs.wikipedia.org/wiki?curid=475188", "title": "Rozsudky soudce Ooky", "text": "Rozsudky soudce Ooky\n\nRozsudky soudce Ooky je československá televizní (studiová) adaptace z roku 1988 s Miroslavem Donutilem v titulní roli. Scénář napsala Blanka Budínová na motivy knihy japonských pohádek sinoložky a překladatelky Věnceslavy (též Věny) Hrdličkové. Tato studiová pohádka vznikla v brněnské pobočce Československé televize. Jde vlastně o sbírku příběhů z Óokova života (příjezd na nové působiště, několik soudních případů, pozvání k panu Ki), mezi nimiž se soudce (vždy neúspěšně) pokouší uvařit si čaj. Óoka je historická postava (Óoka Tadasuke).\nDále hrají Stanislav Zindulka, Jaromír Dulava, Michal Suchánek, Libor Baselides a další. Režie – Eugen Sokolovský mladší.\nSoudce Óoku předchází pověst neúplatného a spravedlivého soudce.\n\n(Na upozornění muže, který pohodil svého otce v lese a který se hájil tím, že neporušil žádný zákon slovy \"Zákon hovoří jasně!\").\n\n"}
{"id": "475190", "url": "https://cs.wikipedia.org/wiki?curid=475190", "title": "Tlustoblizník", "text": "Tlustoblizník\n\nTlustoblizník (\"Paxistima\", dříve též \"Pachistima\") je rod rostlin z čeledi jesencovité (\"Celastraceae\").\n\nDruhy tlustoblizník Canbyův (\"Paxistima canbyi\") a tlustoblizník americký (\"Paxistima myrsinites\") lze použít jako okrasné rostliny. Mají sbírkový význam.\n\n\n \n"}
{"id": "475196", "url": "https://cs.wikipedia.org/wiki?curid=475196", "title": "1. československá fotbalová liga 1985/86", "text": "1. československá fotbalová liga 1985/86\n\n1. československou ligu v sezóně 1985 – 1986 vyhrály TJ Vítkovice.\n\nPavel Průša (5/0/1),\nJaroslav Zápalka (26/0/10) –\nJiří Bartl (19/4),\nJiří Běleš (15/0),\nStanislav Dostál (28/4),\nTadeáš Gajger (16/1),\nLumír Havránek (7/0),\nZbyněk Houška (28/6),\nBohuš Keler (29/6),\nLuděk Kovačík (27/3),\nIvo Králík (26/1),\nJindřich Kušnír (19/0),\nMilan Lišaník (30/2),\nZdeněk Lorenc (16/1),\nZdeněk Malcharek (1/0),\nRoman Sedláček (1/0),\nZdeněk Svatonský (9/1),\nJán Šimo (1/0),\nJaroslav Šišma (3/0),\nOldřich Škarecký (25/3),\nJiří Šourek (27/12),\nMarek Trval (2/0),\nLubomír Vlk (23/2) –\ntrenér Ivan Kopecký, asistent Oldřich Sedláček\n\nJosef Ehrenberger (1/0/0),\nJan Stejskal (29/0/11) –\nJan Berger (26/11),\nMiloš Beznoska (1/0),\nJúlius Bielik (29/2),\nMichal Bílek (11/2),\nVlastimil Calta (23/3),\nMiloslav Denk (14/1),\nDaniel Drahokoupil (20/2),\nStanislav Griga (27/19),\nIvan Hašek (22/6),\nJozef Chovanec (30/4),\nJosef Jarolím (18/3),\nBoris Kočí (9/1),\nVáclav Němeček (24/3),\nPetar Novák (23/15),\nJan Orgoník (6/0),\nLubomír Pokluda (6/1),\nZdeněk Procházka (14/0),\nVladimír Rosenberger (1/0),\nFrantišek Straka (24/0),\nPetr Vrabec(13/1) –\ntrenér Ján Zachar, asistent Vladimír Mirka\n\nPetr Kostelník (23/0/8),\nKarel Stromšík (7/0/0) –\nAleš Bažant (15/0),\nMiloš Belák (13/3),\nGünter Bittengel (17/2),\nJan Fiala (20/1),\nPeter Fijalka (3/1),\nDušan Fitzel (25/1),\nPavel Karoch (2/0),\nJosef Klucký (26/3),\nPavel Korejčík (27/12),\nTomáš Kříž (25/2),\nĽudovít Lancz (1/0),\nAleš Laušman (24/2),\nMilan Luhový (27/11),\nJosef Novák (28/2),\nStanislav Pelc (28/8),\nPetr Rada (25/3),\nLuboš Urban (5/0),\nLadislav Vízek (26/8) –\ntrenér Jiří Lopata, asistent Jan Brumovský\n\nZdeněk Tulis (30/0/7) –\nMiloš Beznoska (7/1),\nJaromír Fiala (8/0),\nJiří Fiala (19/2),\nSlavomír Hodúl (2/0),\nPavel Jeřábek (3/1),\nLeoš Kalvoda (29/3),\nRoman Kocfelda (6/0),\nLadislav Kučerňák (23/3),\nVladislav Lauda (28/16),\nOldřich Machala (30/2),\nJiří Malík (29/0),\nMiroslav Mlejnek (30/6),\nPetr Mrázek (17/1),\nRudolf Muchka (18/0),\nIgor Popovec (7/0),\nMiroslav Příložný (30/13),\nLadislav Richter (15/2),\nStanislav Skříček (2/0),\nPetr Stejskal (1/0),\nVladimír Šišma (27/4),\nOto Vyskočil (27/1) –\ntrenér Karel Brückner, asistent Vlastimil Zeman\n\nVladimír Borovička (23/0/8),\nMilan Švenger (7/0/4) –\nLibor Bilas (7/1),\nVladimír Hruška (10/3),\nPavel Chaloupka (6/3),\nJúlius Chlpík (5/0),\nFrantišek Jakubec (25/2),\nPetr Janečka (28/11),\nVlastimil Jarůšek (1/0),\nJaroslav Jeřábek (4/0),\nZdeněk Koukal (26/2),\nPavel Křížek (1/0),\nJozef Kukučka (11/1),\nStanislav Levý (27/3),\nJaroslav Marčík (16/1),\nTomáš Matějček (12/0),\nTibor Mičinec (24/9),\nJiří Ondra (27/1),\nAntonín Rosa (16/4),\nZdeněk Šajtar (11/3),\nZdeněk Ščasný (13/0),\nMilan Škoda (26/2),\nJiří Tymich (9/1),\nPavel Vandas (6/2),\nJosef Vinš (14/2),\nPeter Zelenský (16/0),\nKarel Žárský (1/0) –\ntrenér Tomáš Pospíchal, asistent Michal Jelínek\n\nZdeněk Hruška (23/0/11),\nMilan Veselý (7/0/4) –\nMiroslav Beránek (27/1),\nAlexander Comisso (14/1),\nJiří Doležal (17/2),\nMilan Frýda (25/0),\nMiroslav Janů (29/1),\nKarel Jarolím (22/2),\nJiří Jeslínek (27/3),\nIvo Knoflíček (15/6),\nMiroslav Kouřil (22/2),\nKarel Kuba (7/0),\nLuboš Kubík (28/10),\nJaroslav Němec (8/2),\nPavel Řehák (18/3),\nRoman Sokol (15/0),\nJan Švadlenka (16/1),\nMarián Takáč (28/4),\nBohuš Víger (21/1),\nJiří Zamazal (3/0) –\ntrenér Jaroslav Jareš, asistent Bohumil Smolík\n\nAndré Houška (29/0/9),\nJiří Krbeček (1/0/0) –\nJaromír Belšán (1/0),\nMichal Bílek (9/2),\nRadek Drulák (10/0),\nPeter Herda (30/11),\nMiroslav Kadlec (28/1),\nZdeněk Klucký (23/2),\nVítězslav Lavička (28/3),\nStanislav Lieskovský (20/1),\nMilan Lindenthal (22/2),\nTomáš Matějček (11/1),\nStanislav Schwarz (13/0),\nMiroslav Siva (30/6),\nTomáš Skuhravý (30/13),\nVlastimil Stařičný (21/5),\nPravoslav Sukač (25/0),\nMilan Svojtka (1/0),\nVladimír Šeďa (1/0),\nJaroslav Šilhavý (26/2),\nVlastimil Větrovec (8/0) –\ntrenér Dušan Uhrin, asistenti Luděk Procházka, od 16. kola i Otakar Dolejš\n\nLuděk Mikloško (29/0/11),\nStanislav Vahala (1/0/0) –\nLibor Bilas (4/0),\nVáclav Daněk (17/4),\nRostislav Halkoci (14/4),\nOldřich Haluska (3/0),\nVáclav Hanyáš (1/0),\nDušan Horváth (2/0),\nKarel Kula (27/7),\nVlastimil Kula (17/1),\nVerner Lička (14/7),\nMarcel Litoš (1/0),\nLubomír Odehnal (18/3),\nZbyněk Ollender (12/1),\nPetr Ondrášek (26/1),\nVáclav Pěcháček (27/1),\nRoman Sialini (10/1),\nVáclav Smoček (15/0),\nIvo Staš (23/2),\nZdeněk Šajtar (5/0),\nZdeněk Šreiner (29/3),\nDušan Šrubař (1/0),\nZdeněk Válek (24/3),\nRostislav Vojáček (12/1),\nDušan Vrťo (3/0),\nPetr Zajaroš (24/0),\nJiří Záleský (24/1) –\ntrenér Josef Kolečko, asistent Petr Huděc\n\nVladimír Hrubjak (1/0/0),\nMarián Magdolen (29/0/7) –\nStanislav Baláž (30/6),\nĽubomír Bednár (1/0),\nGabriel Boroš (29/6),\nJaroslav Boroviak (14/0),\nPavol Diňa (27/4),\nViliam Duchoň (2/0),\nIgor Klejch (1/0),\nJán Kocián (26/3),\nJozef Majzlík (2/0),\nStanislav Moravec (30/7),\nJaroslav Nagy (1/0),\nMilan Nemec (24/5),\nJozef Oboril (23/1),\nVladimír Sivý (29/2),\nRoman Slaný (25/1),\nJán Solár (17/0),\nTomáš Stúpala (24/0),\nMiloš Targoš (28/0),\nMarián Valach (22/0) –\ntrenér Jozef Adamec, asistent Anton Hrušecký\n\nPeter Krchňák (2/0/0),\nVlastimil Opálek (29/0/11) –\nAttila Belanský (26/2),\nMarián Brezina (2/0),\nFrantišek Broš (10/0),\nPavol Burdej (10/1),\nAlexander Cabaník (25/0),\nJozef Dian (27/3),\nVladimír Ekhardt (20/3),\nLibor Fašiang (17/0),\nVladimír Filo (15/1),\nJán Gabriel (30/2),\nMichal Gašparík (26/5),\nIvan Hucko (26/0),\nIvan Kavecký (8/1),\nFrantišek Klinovský (16/3),\nMarián Kopčan (28/0),\nMilan Lackovič (15/1),\nIgor Lančarič (2/0),\nViliam Martinák (9/0),\nPeter Mrva (19/1),\nVojtech Petráš (8/1),\nMarián Rybanský (10/0),\nKonštantín Šimo (2/0) –\ntrenér Stanislav Jarábek, asistent Ladislav Kuna\n\nJaroslav Červeňan (20/0/9),\nJán Veselý (11/0/3) –\nJuraj Audi (20/2),\nPeter Bartoš (17/1),\nJán Hodúr (28/1),\nJán Hesek (7/0),\nJozef Horváth (6/0),\nLadislav Kalmár (16/0),\nJán Kapko (29/1),\nKarol Krištof (25/1),\nDušan Leško (26/1),\nDušan Liba (29/0),\nJuraj Majoroš (22/7),\nJozef Medgyes (22/3),\nPeter Michalec (29/3),\nPavol Mucha (1/0),\nJán Neshyba (1/0),\nViliam Sipos (7/0),\nLubomír Šrámek (30/1),\nLadislav Tóth (28/5) –\ntrenér Karol Pecze, asistent Dušan Abrahám\n\nKarol Korpáš (11/0/3),\nMiroslav Kováč (21/0/5) –\nLuboš Anina (16/2),\nPetr Čmilanský (2/0),\nVladimír Gombár (25/4),\nJán Grňa (13/1),\nMiroslav Hermer (6/0),\nIgor Holeš (7/0),\nMarián Jozef (21/0),\nBartolomej Juraško (21/0),\nMiroslav Labun (24/0),\nRudolf Matta (2/0),\nJán Molka (29/4),\nJaroslav Paňko (2/0),\nMarián Prusák (10/1),\nJaroslav Rybár (27/4),\nJán Semančík (14/0),\nPavol Stričko (9/2),\nĽuboš Štefan (27/0),\nJozef Talášek (30/4),\nDušan Uškovič (26/3),\nPavol Vytykač (14/0),\nJaroslav Zajac (28/0) –\ntrenér Justín Javorek, asistent Juraj Mihalčin\n\nKarol Belaník (8/0/1),\nJozef Michálek (23/0/4) –\nPavol Bajza (2/0),\nJán Berešík (21/1),\nĽubomír Faktor (25/3),\nVladimír Goffa (29/3),\nViliam Hýravý (29/2),\nVladimír Kinier (29/3),\nJaroslav Kostoláni (29/1),\nMiroslav Kovanič (25/0),\nIvan Mahút (1/1),\nStanislav Močár (27/4),\nĽudovít Sklenský (14/2),\nPavol Strapáč (29/2),\nIvan Šimček (26/0),\nMiroslav Turianik (30/0),\nŠtefan Zajac (24/8),\nMilan Zvarík (11/0),\nĽuboš Zuziak (7/0) –\ntrenér Jozef Jankech, asistent Jozef Marušin\n\nRoman Havlíček (3/0/2),\nDaniel Klimeš (1/0/0),\nPetr Skála (27/0/8) –\nJiří Anderle (26/0),\nMiroslav Čížek (26/3),\nMiroslav Hermer (12/0),\nJaroslav Holý (30/1),\nJosef Jodl (28/3),\nJiří Jurásek (28/1),\nPavel Karoch (7/0),\nVáclav Korejčík (13/0),\nJiří Kotrba (26/1),\nDušan Kuba (12/3),\nVáclav Litvan (10/0),\nJiří Nesvačil (6/1),\nJiří Němec (30/2),\nJiří Orlíček (20/2),\nPavel Tobiáš (3/0),\nZdeněk Trněný (28/2),\nZdeněk Urban (19/5),\nMichal Váňa (25/5) –\ntrenér Karel Přenosil, asistent Karel Melka\n\nVladimír Figura (22/0/6),\nJozef Gašpar (4/0/1),\nMarián Vraštiak (5/0/0) –\nBohumil Andrejko (29/7),\nIvan Čabala (29/7),\nAlojz Fedor (26/2),\nMilan Juhás (15/0),\nMichal Kopej (28/0),\nJán Kozák (4/0),\nFrantišek Kunzo (27/0),\nJán Máčaj (22/0),\nJaroslav Mikloško (22/1),\nMiroslav Miškuf (11/0),\nAlexander Péter (28/2),\nJiří Repík (19/0),\nStanislav Strapek (26/0),\nMilan Suchánek (30/3),\nMilan Urban (1/0),\nVladimír Vankovič (18/7) –\ntrenér Michal Baránek, asistent Jozef Móder\n\nEleg Jakubička (2/0/1),\nDušan Maluniak (6/0/0),\nMiroslav Mentel (23/0/7) –\nMilan Bagin (30/1),\nKarol Brezík (20/6),\nRudolf Ducký (14/0),\nPeter Fieber (30/0),\nMiroslav Gábriš (20/2),\nJán Hlavatý (14/1),\nRadomír Hrotek (18/0),\nLadislav Hudec (21/1),\nEduard Kopča (19/0),\nRudolf Kramoliš (28/3),\nMilan Krupčík (13/0),\nJán Lehnert (6/0),\nĽubomír Luhový (5/0),\nPeter Mráz (7/0),\nLubomír Pokluda (15/2),\nRudolf Rehák (3/0),\nJozef Režnák (6/1),\nPavol Šebo (28/0),\nMarián Tomčák (30/7),\nEugen Varga (2/0),\nJuraj Žilkay (4/0) –\ntrenéři Michal Vičan (1.–8. kolo), Juraj Szikora (9.–15. kolo) a Karol Kögl (16.–30. kolo), asistent Juraj Szikora\n\n\n"}
{"id": "475197", "url": "https://cs.wikipedia.org/wiki?curid=475197", "title": "Jiří Czarda", "text": "Jiří Czarda\n\nJiří Czarda (15. května 1851 Praha-Malá Strana – 6. listopadu 1885 Praha) byl český lékař, docent UK, specialista na nemoci nosní a ušní, první český otolog.\n\nByl synem známého lékaře na Hradčanech. Kvůli dlouhodobým zdravotním potížím studoval v Neapoli. Po získání titulu MUDr. (1876) působil jako asistent v zemské porodnici a sekundář ve všeobecné nemocnici. Vedle lékařských povinností dál studoval (pobyt na univerzitách v Dánsku, Německu, Itálii, Francii a Anglii), účastnil se kongresů (například 2. sjezdu ušních lékařů v Miláně) a sestrojoval lékařské pomůcky a nástroje. Za vynálezy dostal roku 1880 v Janově bronzovou medaili. Také publikoval odborné texty v češtině (\"Časopis českých lékařů\", \"Odborná pathologie a therapie\") i v jiných jazycích (hlavně francouzsky).\n\nCzarda byl také známý jako humanista a podporovatel vědy. Protože česká lékařská fakulta neměla vlastní ORL kliniku, založil a na vlastní náklady vybavil soukromý ústav pro nemoci nosní a ušní. Nemajetní zde dostávali péči zdarma.\n\nRoku 1885 byl jmenován docentem na české lékařské fakultě v Praze a mnozí do něj vkládali naději, že svými hlubokými znalostmi, mezinárodním renomé i obětavostí přinese velký prospěch vědě. Brzy potom ale zemřel na zápal plic. Jeho smrt byla pro nedávno osamostatněnou českou univerzitu i pro národ velkou ztrátou.\n\n"}
{"id": "475204", "url": "https://cs.wikipedia.org/wiki?curid=475204", "title": "Stam1na", "text": "Stam1na\n\nStam1na je finská metalová kapela pocházející z Lemi, malého venkovského městečka z regionu Jižní Karelie, která vznikla v roce 1996.\nStyl kapely je asi nejlépe popsatelný jako progresivní metal s vlivy thrashe, deathu a alternativních tendencí.\n\n\n\n\n\n\n\n"}
{"id": "475208", "url": "https://cs.wikipedia.org/wiki?curid=475208", "title": "Komitopulové", "text": "Komitopulové\n\nKomitopulové byli čtyři synové správce sredecké oblasti první bulharské říše, kteří po smrti cara Petra I. roku 970 získali kontrolu nad západními oblastmi bulharského státu, zatímco východní části získal během bojů s kyjevským knížetem Svjatoslavem tehdejší byzantský císař Jan I. Tzimiskes, který také odvedl do zajetí Petrovy syny, Borise a Romana. Cílem čtyř bratrů Davida, Mojžíše, Árona a Samuela bylo dobýt zpět ztracené části bulharského státu, a proto si mezi sebou na území pod jejich kontrolou rozdělili vládu. Nejstarší David vládl na jihu, Mojžíš v oblasti kolem řeky Strumice, Áron v oblasti Sredce a nejmladší Samuel si zvolil za své sídlení město pravděpodobně Vidin na břehu Dunaje. Centrem celého státu se postupně stala oblast kolem Ochridu. V době smrti Jana Tzimiska vládl v celém Bulharsku již jen Samuel, zatímco ostatní jeho sourozenci již zemřeli – David padl v bojích s Valachy, Mojžíš zemřel během obléhání Seresu a Áron byl zabit samotným Samuelem, když se neúspěšně pokusil zmocnit se vlády. Po smrti byzantského císaře utekli z Konstantinopole zajatí synové cara Petra, Boris a Roman. Boris byl ale zabit při přechodu bulharských hranic a Roman, vykastrovaný na rozkaz Jana Tzimiska, nemohl kvůli svému handicapu prosadit svoji samostatnou vládu, takže vládl jen formálně, přičemž skutečným vládcem byl Samuel. Když Roman upadl znovu do byzantského zajetí a o několik let později zemřel v Konstantinopoli, Samuel se prohlásil carem a založil tak svou vlastní dynastii.\n\n\nRoku 1018 se Ivan Vladislav pokusil dobýt město Drač na jadranském pobřeží v dnešní Albánii. Při jeho obléhání ale zahynul a zbytek bulharského území dobyl byzantský císař Basileios II.\n\n"}
{"id": "475210", "url": "https://cs.wikipedia.org/wiki?curid=475210", "title": "Čérové", "text": "Čérové\n\nČérové (tamilsky சேரர்) byli příslušníci tamilské královské dynastie, která od starověku až někdy do 12. století ovládala část území na jihu Indického poloostrova v oblastech dnešního Tamilnádu a především Kéraly. Hlavní město království Čérů bylo Vaňči na Malabárském pobřeží. Spolu s Čóly a Pándjy tvořili tři tradiční, mezi sebou neustále soupeřící královské dynastie drávidského jihu.\n\nNejstarší zmínka o Čérech pochází ze 4. století př. n. l. z pera staroindického gramatika Kátjájany. Ten ve svém díle uvádí tři hlavní tamilské dynastie indického jihu – Pándjy, Čóly a Čéry. Otázka, do jaké doby až sahá počátek těchto dynastií, však zůstává nevyřešena. Pro nejstarší dějiny Čórů (i další dvě zmíněné dynastie) zcela chybí byť jen základní věrohodné informace, takže není možné nějakým způsobem zařadit do širšího politického kontextu ojedinělé zmínky či legendy o nejstarších dějinách Čérů, které jsou dochovány v literární či orální tradici. Když za krále Ašóky (304 př. n. l.–232 př. n. l.) zažívala vrcholný rozmach maurjovské říše, rozprostírala se takřka na celém subkontinentu. Nikdy se však Maurjům nepodařilo dostat pod svou vládu tamilský jih, který tak zůstal nezávislý. Ve 2. skalním nápise krále Ašóky vystupuje království Čérů pod označením kmen Kérala v souvislosti se zajištěním lékařské péče krále Prijadaršinem (Ašókovo přízvisko ve většině jeho skalních ediktů):\n\nTyto ojedinělé zmínky však nepřináší prakticky nic, co by mohlo objasnit kulturní či politickou situaci v tamilských královstvích. Jen o trochu určitější zmínka se objevuje v nápisu kalingského krále Khéravély z 2. poloviny 1. století př. n. l., kde se hovoří o tom, že Khéravéla dobyl tamilský jih. O poznání více informací o tamilských královstvích poskytují literární památky ze sangamového období. V tomto období, které trvalo zhruba mezi 2. stoletím př. n. l. – 3. stoletím n. l., vznikaly klasické literární památky tamilského písemnictví. Sangamová literatura se např. zmiňuje o tom, že království Čéru i Pándjů bylo na přelomu 2. a 3. století na čas dobyto čólským králem Karikálou. V tomto období zažil rozmach zámořský obchod; řecké obchodní lodě přistávaly na Malabárském pobřeží, kde přiváželi zlato s směňovali je např. za mořské plody.\n\nO osudu království Čérů mezi 4. a 8. stoletím toho je známo jen velmi málo. Někdy od přelomu 3. a 4. století totiž jižní Indie neúspěšně čelila vpádu neznámého etnika, které vystupuje v pramenech pod označením Kalvarové či Kalavarové. Na dlouhou dobu tak nastává jakési „období temna“, ze kterého se o tamilských dynastiích nedochovaly prakticky žádné zprávy. Vláda Kalvaravů byla v 6. století nahrazena Pándjy a Pallavy. K jedněm z nejvýznamnějších panovníků této doby patřil pándjovský král Arikésari Párankuša Máravarman (asi 730–765). Podle vlastního tvrzení měl porazit krále Čérů, jehož jméno se však nedochovalo. V pozdější době se přátelské styky mezi čérskými a pallavskými králi staly běžné. Území Čérů se později staly součástí mnoha útvarů včetně dillíského sultanátu.\n\n"}
{"id": "475212", "url": "https://cs.wikipedia.org/wiki?curid=475212", "title": "Mirko Petrović-Njegoš", "text": "Mirko Petrović-Njegoš\n\nMirko Petrović-Njegoš (cyrilicí \"Мирко Петровић-Његош\"; 29. srpna 1820 – 20. července 1867) byl černohorský válečník, diplomat a básník. Náležel k dynastii Petrovićů-Njegošů. Byl to starší bratr vladyky Danila II., syn Stiepa Stiepa/Savy Petroviće-Njegoše a Angeliky Radamovichové. Stal se slavným především díky bitvě u Grahava 1. května 1858, kde jako velitel černohorské armády porazil turecká vojska. Tím si také vysloužil titul Velkovévoda Grahavský.\n\nJeho epická skladba \"Junački spomenik\" byla poprvé zveřejněna v roce 1864 v Cetinje, historickém hlavním městě a sídle černohorských vládců. Toto dílo oslavuje Černou Horu a Černohorce a vypráví o velkém vítězství černohorského národa za Osmanské řiše.\n\n26. října 1840 se v Njeguši oženil s Anastasií Martinovićovou a měli spolu syna, prince a později slavného černohorského krále Nikolu I. Dále měli dvě dcery – Anastasii a Marii.\n"}
{"id": "475213", "url": "https://cs.wikipedia.org/wiki?curid=475213", "title": "Bill Haley", "text": "Bill Haley\n\nBill Haley [bil hejly] (6. července 1925 Highland Park, Michigan, USA – 9. února 1981 Harlingen, Texas), celým jménem William John Cliffton Haley, Jr., byl jedním z prvních amerických rokenrolových hudebníků.\nNejvětší hit Rock Around the Clock (1954) nazpíval se svou skupinou Bill Haley & His Comets. Je nazýván též otcem rokenrolu. \"Rock Around the Clock\" už zazněla v několika filmech např. \"Blackboard Jungle\" (\"Džungle před tabulí\"), v seriálu \"Simpsonovi\" a \"Griffinovi\". Jeho hudba se rozezněla ale i v počítačové hře Mafia II.\n\n"}
{"id": "475214", "url": "https://cs.wikipedia.org/wiki?curid=475214", "title": "Hrobka českých králů", "text": "Hrobka českých králů\n\nHrobka českých králů se nachází v prostorách katedrály svatého Víta, Václava a Vojtěcha na Pražském hradě. V samotné katedrále se jedná o Colinovo mauzoleum a dále o Královskou hrobku, která je umístěna v podzemních prostorách katedrály pod mauzoleem. Další čeští panovníci jsou pohřbeni mimo tuto hrobku králů v chóru katedrály. Svatý Václav je pohřben v podzemí Kaple svatého Václava. V podzemí svatovítské katedrály se nacházejí zbytky zdiva románské baziliky pocházející z 11. století.\n\nPodzemní hrobka pod Colinovým Královským mauzoleem byla vybudována na příkaz císaře Rudolfa II. Jednokomorová hrobka je zaklenutá valenou klenbou, má rozměry 9,29 x 5,2 metrů. V roce 1590 byly do nové hrobky přeneseny všechny rakve ze staré krypty pod kněžištěm. V roce 1612 tam byl pochován Rudolf II. Později byla hrobka ohledána kanovníkem Tomášem Pešinou z Čechorodu v roce 1677, dále pak v roce 1743. V roce 1804 tam byla pohřbena arcivévodkyně Marie Amálie. V roce 1804 byly na příkaz císaře Františka neúspěšně hledány ostatky jeho předků českého krále Rudolfa a rakouského vévody stejného jména. Oba hroby byly nalezeny v roce 1870 a do této hrobky se jejich ostatky dostaly až v roce 1935. Hrobka byla také otevřena v roce 1851 za panování Františka Josefa I., pro ostatky byly vyrobeny nové dřevěné černě natřené rakve označené jmény a ostatky do nich byly uloženy o 4 roky později. Největší změny proběhly v letech 1928–1935 v souvislosti s ukončením dostavby katedrály. Hrobku tehdy upravil architekt Kamil Roškot. Stěny a klenbu pokryla žluto-šedo-zelená mozaika bez ornamentů, podlaha je tvořena mramorovými deskami, jejichž ornament sleduje půdorys jednotlivých sarkofágů.\nHrobka byla slavnostně vysvěcena 32. pražským arcibiskupem Karlem Kašparem 2. listopadu 1935, její podoba se od té doby nezměnila.\nHrobka má samostatný vchod vybudovaný Kamilem Hilbertem z kaple svatého Kříže, z níž vedou schody do podzemí chrámu.\nV hrobce je 10 sarkofágů a tumb, kromě dvou jsou všechny moderní.\n\n\nKrálovské mauzoleum se nachází uprostřed kněžiště katedrály nad Královskou hrobkou. Bylo vytvořeno na objednávku Maxmiliána II. a jeho bratra Ferdinanda II. Tyrolského v letech 1566–1590 z bílého mramoru nizozemským sochařem, rodákem z Mechelenu Alexandrem Colinem (1527–1612). Vzniklo v Innsbrucku, císař Rudolf II. ho nechal rozebrat a na saních převézt do Prahy. V horní části náhrobku uprostřed jsou ležící postavy Ferdinanda I., po jeho pravé ruce syn Maxmilián II., po levé manželka Anna, kolem je 7 andílků a socha vzkříšeného Krista. Po stranách jsou medailony českých králů a erby zemí. Kolem celého mauzolea je kovaná a tepaná mříž zhotovená malostranským zámečníkem Georgem Schmidthammerem. Mauzoleum bylo otevřeno až v 70. letech 20. století, ostatky byly exhumovány, po prozkoumání byly zpátky uloženy 6. února 1978.\n\nV mauzoleu byli v cínových rakvích za přítomnosti děkana děkana Jiřího Bartholda Pontana z Breitenberka pochováni:\n\n\n\nDalší významné osoby mimopanovnického původu jsou pohřbeny na různých místech katedrály. Seznam osob pohřbených v katedrále najdete v kategorii .\n\n"}
{"id": "475216", "url": "https://cs.wikipedia.org/wiki?curid=475216", "title": "Seznam překladů písní Boba Dylana do češtiny", "text": "Seznam překladů písní Boba Dylana do češtiny\n\nPřeklady písní Boba Dylana do češtiny jsou známy už od počátků jeho tvorby v 60. letech 20. století. Ty určené ke zpěvu (na původní melodii) nejprve sloužily pro přední české popové zpěváky (Golden Kids, Waldemar Matuška), v pozdějších letech se nějaké Dylanovy coververze objevovaly spíše na české folkové scéně (Jaroslav Hutka, Nezmaři) a dnes jde (kromě výrazných výjimek Roberta Křesťana aj.) spíše o práci méně známých, až undergroundových písničkářů a dylanologů (Marcel Kříž, Jan Řepka, Jarda Svoboda, i když ten je známý díky svým vlastním písním pro své skupiny Otcovy děti a hlavně Traband). Tito písničkáři, kteří měli ve svém repertoáru nějaké coververze Dylanových písní, či se alespoň k němu hlásili jako k inspiraci pro svou tvorbu, se od roku 1995 scházeli na malém festivalu Dylan Days v Daňkovicích na Vysočině. Tento festival měl minimálně 10 ročníků.\n\nKromě překladů určených ke zpěvu, vznikají také překlady určené ke knižnímu vydání. Výraznou událostí na tomto poli bylo vydání knihy \"Lyrics/Texty 1962-2001\" (2005) s překlady Gity Zbavitelové a Michala Bystrova.\n\nCoververze jsou řazeny podle autorů textů coververzí. Autoři textů jsou přitom řazeni podle data první coververze Boba Dylana.\n\n"}
{"id": "475218", "url": "https://cs.wikipedia.org/wiki?curid=475218", "title": "Samuel I.", "text": "Samuel I.\n\nSamuel I. (958 – 6. října 1014) byl jedním z komitopulů, čtyř bratrů, kteří po smrti cara Petra I. převzali vládu nad západní částí první bulharské říše, zatímco byzantský císař Jan I. Tzimiskes se zmocnil části východní. Samuel jakožto poslední přeživší ze svých sourozenců se stal po smrti Petrova nástupcem cara Romana. Odpočátku vládl jen formálně, ale od roku 997 korunován bulharským carem. Během jeho vlády zhruba v letech 976 až 1014 se mu podařilo získat zpět ztracená území a bulharský stát se v rámci Balkánu opět stal velmocí. V pozdějších letech ale pozice Bulharska začala upadat a byzantský císař Basileios II. postupně dobýval bulharská území zpět pod byzantskou kontrolu. Po byzantském vítězství v bitvě u Belasice nechal Basileios převážnou část ze 14 000 bulharských zajatců oslepit a poslat zpět k Samuelovi, což mu vyneslo titul \"Bulgaroktonos\" (Bulharobijce). Ve chvíli, kdy car svoje navrátivší se vojsko spatřil, zasáhla ho mrtvice a Samuel o dva dny později zemřel. Čtyři roky nato bylo celé bulharské území začleněno do byzantské říše.\n\n\n"}
{"id": "475219", "url": "https://cs.wikipedia.org/wiki?curid=475219", "title": "Velký Taxisův příkop", "text": "Velký Taxisův příkop\n\nVelký Taxisův příkop, nebo také Taxisův příkop či prostě Taxis, je v pořadí čtvrtou překážkou kurzu Velké pardubické steeplechase a zároveň jejím nejznámějším skokem, pojmenovaným po princi Egonu Thurn-Taxisovi. Jako jediná překážka pardubického závodiště se skáče jen jednou v roce a v jediném dostihu.\n\nU zrodu Velké pardubické, která se poprvé konala v roce 1874, stáli princ Emil Fürstenberg a hrabata Maxmilián Ugarte a Oktavián Kinský, který měl praktické dostihové i honební zkušenosti a přispěl svými radami zvláště při projektování jednotlivých skoků. Již tehdy se v kurzu objevil „Hlavní příkop,“ časem zvaný také „Oplocený příkop“, „Velký příkop“ či „Tribunní skok“. Po prvním ročníku se rozpoutala diskuse o jeho zrušení, které požadovali zvláště mladší jezdci v čele s Emilem Fürstenbergem. Jejich oponenti ovšem prosadili zachování příkopu. Princ Egon Thurn-Taxis (1832 – 1892) tehdy pronesl slavný výrok: \"„Pánové, já tento skok už nikdy překonávat nebudu, a jak se tak dívám kolem sebe, tak vy také ne. Nevidím tedy důvod, proč bychom jej měli rušit a někomu něco ulehčovat.“\" Osmnáct let poté, v roce 1892, byla překážka poprvé oficiálně označena jeho jménem.\n\nTaxisův příkop se dnes skáče jen jednou v roce při Velké pardubické. Krátce po jejím založení (1874) byl ale součástí kurzů dalších dostihů. V letech 1912 – 1913 se dostih jel dvakrát ve stejném kurzu (tedy včetně Taxisova příkopu) pod názvy Pardubická steeplechase armády a Velká pardubická.\n\nPůvodně se jednalo o 200 cm hluboký a 500 cm široký příkop, skrytý za 150 cm vysokým i širokým živým plotem, který nahradil proutěnou překážku z roku 1874 někdy před rokem 1892. Kůň s jezdcem tak museli překonat takřka osmimetrovou vzdálenost, aby v pořádku doskočili opět na rovinu. Kůň musel při doskoku přenést váhu na všechny čtyři nohy, jinak docházelo k pádu. Příkop za plotem navíc mohl koně překvapit a polekat, stejně jako hloubka překážky, ze které se kůň jen těžko dostává.\n\nDnešní Taxisův příkop je kratší a jeho odskoková hrana byla zmírněna. Živý plot je na odskoku vysoký 150 cm a široký 180 cm. Jeho zadní hrana je o deset centimetrů vyšší a následuje za ním metr hluboký příkop – propast má tedy hloubku 260 cm oproti předchozím 360 cm. Její šíře je 400 cm a směrem k doskočišti její dno stoupá. Pro koně představuje překážku celkem 150 – 160 cm vysokou a 580 cm širokou (oproti předchozím 650 cm).\n\nKlíčovým momentem pro jeho překonání je správné najetí na tuto překážku a dostatečná rychlost. K tomuto tématu se již několikrát vyslovil žokej Josef Váňa, který radí Taxis skákat vpravo. Eva Palyzová pro změnu volila levou stranu (v rozhovoru s Vladimírem Davidem v roce 1987). Váňa jej s různými koňmi absolvoval mnohokrát, naposledy v roce 2014, ve svých téměř 62 letech. V roce 1992 pronikli na dostihovou dráhu demonstranti za práva zvířat a způsobili incident, kvůli němuž právě na Taxisu přišel Železník pod Josefem Váňou o možnost svého pátého vítězství ve Velké pardubické. V příštím roce byly některé překážky – včetně Taxisu – upraveny a sníženy. Skok má přesto dodnes pověst nejtěžší překážky kurzu Velké pardubické, i když někteří jezdci připouští, že překonání Hadího příkopu bývá problematičtější.\n\nNa pardubickém závodišti je možné s koňmi trénovat, ovšem Taxisův příkop se skákat nesmí. Dvěma výjimkami byla sázka před první světovou válkou a povolení pro jezdkyni Kržovou s valachem Santosem v roce 1985. Její pokus skončil neúspěšně. Po roce 1946 byla před Taxisem cedule, zakazující jeho tréninkové skákání. V posledních letech už zde cedule není a považuje se to za všeobecně známé pravidlo. Po roce 1989 nikdo o tréninkové skákání Taxisu představenstvo pardubického závodiště nepožádal.\n\nTrénink na Taxis tak probíhá u každého trenéra jinak. Trenér a žokej Josef Váňa v rozhovoru pro web tn-sport.cz uvedl nejdrastičtější způsob tréninku koní za účelem zdolání Taxisu z dob před listopadem 1989. Ruský trenér Laskov na závodišti v Rostově nutil koně skákat přes ostnaté dráty, aby nabrali dostatečnou výšku k překonání Taxisu. Ze dvou set koní trénink vydrželo deset.\n\nThurn-Taxisův výrok byl vždy obecně známý, ovšem o jeho autorovi se občas vyskytly pochybnosti. V úvahu přicházeli princové Alexander, Egon a Max Egon Thurn-Taxisové. Major Miloš Svoboda, historik Velké pardubické a její dvojnásobný vítěz, však doložil, že větu pronesl Egon (německy jeho celé jméno zní Egon Maximilian Lamoral Prinz von Thurn und Taxis).\n\n\n\n\n\n\n\nNa překážce zahynulo k roku 2018 úhrnem 24 koní.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "475221", "url": "https://cs.wikipedia.org/wiki?curid=475221", "title": "Belzebub", "text": "Belzebub\n\nBelzebub nebo Belzebul (z hebrejského ba'al zevuv, ) je označení démona, jméno, které se někdy mylně užívá jako ekvivalent Lucifera či Satana. Jméno se nejčastěji interpretuje jako \"pán much\", protože lidé věřili, že hejna much, která je sužovala, musí být výplodem ďábla.\n\nJe spojován s přespřílišným požíváním nápojů i potravin, je považován za démona obžerství.\n\nV Novém zákoně u farizeové obviňují Ježíše, že vyhání démony ve jménu \"Belzebula\", knížete démonů, a toto jméno se objevuje také v rozšířené verzi tohoto příběhu u a .\n\n"}
{"id": "475225", "url": "https://cs.wikipedia.org/wiki?curid=475225", "title": "Franklin D. Roosevelt (stanice metra v Paříži)", "text": "Franklin D. Roosevelt (stanice metra v Paříži)\n\nFranklin D. Roosevelt je přestupní stanice pařížského metra mezi linkami 1 a 9. Nachází se v 8. obvodu v Paříži pod Avenue des Champs-Élysées u kruhového objezdu \"Rond-point des Champs-Élysées\". V roce 2004 byla s 12,19 miliónem cestujících třináctou nejrušnější stanicí pařížského metra.\nStanice byla otevřena 19. července 1900 jako součást vůbec prvního úseku linky metra v Paříži. 27. května 1923 sem byla dovedena linka 9 při prodloužení ze stanice Trocadéro do Saint-Augustin. Obě stanice ale byly původně postaveny jako samostatné a nepřestupní.\n\nAž 6. října 1942 byla zprovozněna přestupní chodba mezi oběma stanicemi, které se tak spojily v jednu. Těmito stavebními změnami došlo k tomu, že dva vstupy na nástupiště linky 9 jsou přístupné pouze přes nástupiště linky 1.\n\n\"Franklin D. Roosevelt\" byla v roce 1952 první stanicí metra v Paříži, kde byly instalovány prosklené reklamní vitriny z nebarveného hliníku a v roce 1957 byla stanice vyzdobena moderními vitrážemi z emailového skla. Tyto vitráže byly odstraněny na počátku 21. století nejprve na nástupišti linky 9, poté i u linky 1.\n\nV rámci modernizace a přechodu na automatizovaný provoz na lince 1, prošla stanice v roce 2008 kompletní rekonstrukcí a byly zde umístěny automatické bezpečnostní dveře. Nástupiště linky 1 byla zvýšena ve dnech 12.– 16. listopadu 2008.\n\nStanice linky 1 byla v roce 1900 otevřena pod názvem \"Marbeuf\" podle ulice R\"ue Marbeuf\". Stanice linky 9 se původně jmenovala \"Rond-Point des Champs-Élysées\" podle kruhového objezdu. Po spojení obou stanic v říjnu 1942 se spojila i jejich jména na \"Marbeuf – Rond-Point des Champs-Elysées\". 30. října 1946 byl název změněn na současný \"Franklin D. Roosevelt\", neboť i zdejší \"Avenue Victor-Emmanuel III\" byla přejmenována na \"Avenue Franklin D. Roosevelt\" na počest amerického prezidenta Franklina D. Roosevelta.\n\nStanice má několik východů:\n\n"}
{"id": "475228", "url": "https://cs.wikipedia.org/wiki?curid=475228", "title": "Aptitude", "text": "Aptitude\n\naptitude (anglická výslovnost [ˈæptiˌtjuːd, ˌtuːd]) je nadstavba nad balíčkovacím systémem APT, používaným zejména v systému Debian a v distribucích Linuxu od něj odvozených.\n\nAplikace aptitude pracuje v terminálu, ovšem využívá knihovnu ncurses, která v textovém uživatelském rozhraní, pomocí pseudografiky, nabízí řadu prvků obvyklejších spíše v programech s grafickým uživatelským rozhraním, např. rozbalovací nabídky.\n\nKromě tohoto rozhraní se nabízí i možnost využívání aptitude pomocí příkazů a parametrů zadávaných přímo z příkazového řádku.\nAplikace, vzniklá roku 1999, je napsána v C++ pod licencí GNU GPL. Byla též portována na upravený iOS jako součást správce balíčků Cydia.\n"}
{"id": "475233", "url": "https://cs.wikipedia.org/wiki?curid=475233", "title": "Montgomery Scott", "text": "Montgomery Scott\n\nMontgomery Scott (přezdívaný „Scotty“) je fiktivní postava ze sci-fi světa \"Star Trek\"u. Působí jako šéfinženýr na hvězdné lodi USS \"Enterprise\".\n\nPrvním představitelem Montgomeryho Scotta byl James Doohan, který jej hrál v původním seriálu \"Star Trek\" (1966–1969). Roli si zopakoval i ve stejnojmenné animovaném seriálu z let 1973–1974 a v následujících sedmi hraných celovečerních snímcích (do roku 1994). Hostoval také v díle „Host“ seriálu \"\" (1992). Záběry z nejstaršího seriálu byly rozsáhle použity i v díle „“ (1996) seriálu \"\". V rebootové filmové sérii hraje Scotta od roku 2009 Simon Pegg.\n\nScotty se narodil ve Skotsku roku 2222 a proto v originálním znění původního seriálu má skotský přízvuk. Na lodi USS \"Enterprise\" zastával funkci druhého důstojníka a vrchního inženýra. Jeho hlavním pracovním prostředím tedy byla strojovna lodi, ale v nepřítomnosti kapitána Kirka a prvního důstojníka Spocka velel několikrát lodi sám.\n\nVe filmu \"\" je Montgomery Scott povýšen na kapitána, avšak sabotuje svou loď \"Excelsior\", aby se mohl připojit k posádce \"Enterprise\" a společně s kapitánem Kirkem najít Spocka.\n\nJak ve standardních událostech, tak v paralelní realitě filmu \"Star Trek\" (2009) vystupuje Scotty jako nadšenec pro nové technologie a nečiní mu nejmenší potíže se sžít s lodí. V průběhu seriálové a filmové řady Enterprise mnohokrát pomohl vyřešit technické potíže s energií, fazery, motory, warp pohonem apod.\n\nPřevážně v původním seriálu jde o hrdého Skota, který na svou zem a čest nedá dopustit. Jeho oblíbeným alkoholickým nápojem je samozřejmě skotská whisky a občas tráví volné chvíle hraním na dudy.\n\nDoohana pro roli hlavního technika hvězdné lodi navrhl režisér druhého pilotního dílu „Kam se dosud člověk nevydal“ James Goldstone. Doohana znal již z dřívější spolupráce. Naproti tomu byl proti sám tvůrce \"Star Treku\" Gene Roddenberry, který Doohanovi zaslal dopis \"„Nemyslíme si, že bychom v sérii potřebovali technika“\". Doohanův agent však byl neústupný a tak se postava Scottyho v seriálu nakonec objevila.\n\nDoohan si zkoušel různé akcenty a nakonec vybral skotské, protože se domníval, že právě ve Skotsku jsou nejlepší technici. Sám pak vybral jméno Montgomery podle svého otce.\n\n"}
{"id": "475234", "url": "https://cs.wikipedia.org/wiki?curid=475234", "title": "Starší bohové", "text": "Starší bohové\n\nStarší Bohové jsou božstva Mýtu Cthulhu H. P. Lovecrafta.Tyto entity stojí proti Vnějším bohům a Velkým Starým, což je někdy považováno za odklon od Lovecraftovy neutrality vesmíru a kosmické indiference jeho povídek.\nAvšak tato božstva nejsou formována dle lidských měřítek pro dobro a zlo.\n\nHlavní \"Starší Bůh\" použitý Lovecraftem je Nodens, který se objevuje v povídkách Snové Putování k Neznámému Kadathu a Podivný Dům Vysoko v Mlze (1931). V těchto zmínkách je jeho funkce podobná funkci Lovecraftova Nyarlathotep, ale Nodens je méně záludným. Další entita zmiňovaná jako Starší Bůh je Hypnos, řecký bůh spánku. Objevuje se ve fragmentu příběhu \"Hypnos\". Také se spekuluje, že Bastet, egyptská bohyně koček, je Starším Bohem, vzhledem k Lovecraftově posedlosti kočkami a narážkám učiněným v Lovecraftových Kočkách z Ultharu (1920). Příběh \"Uvězněn s Faraóny\" tvrdí že egyptští bohové jsou Staršími Bohy, a mnohokrát jsou jmenováni. Lovecraft nerozlišuje mezi Staršími Bohy, Vnějšími Bohy a ostatními entitami, což pozdější autoři dělali.\n\n"}
{"id": "475237", "url": "https://cs.wikipedia.org/wiki?curid=475237", "title": "Metro ve Frankfurtu nad Mohanem", "text": "Metro ve Frankfurtu nad Mohanem\n\nMetro ve Frankfurtu nad Mohanem (německy \"Frankfurt U-Bahn\") je síť metra v největším městě spolkové země Hesensko. Metro je zde doplněno systémem lehkého metra a tramvajovou sítí. Název \"Frankfurt U-Bahn\" pochází z německého označení pro metro (\"U-Bahn\"). Systém metra provozuje společnost \"Verkehrsgesellschaft Frankfurt\", která je součástí dopravního sdružení \"Rhein-Main-Verkehrsverbund\".\n\nSíť je složená ze tří tratí, které obsluhuje 7 linek.\n\n\n\n\n"}
{"id": "475238", "url": "https://cs.wikipedia.org/wiki?curid=475238", "title": "Raoul Bova", "text": "Raoul Bova\n\nRaoul Bova (* 14. srpna 1971, Řím) je italský herec.\n\nNarodil se v Římě rodičům, kteří pocházeli z Kalábrie. V šestnácti letech vyhrál dorostenecké mistrovství Itálie v plavání, znak na 100m. Ve 21 letech nastoupil základní službu do armády k ostrostřelecké jednotce Bersaglieri. Studoval ISEF (Instituto Superiore di Educazione Fisica), ale fakultu tělesné výchovy opustil, protože si zvolil hereckou kariéru. Začal navštěvovat hodiny recitace u Beatrice Braccové a herectví u Michaela Margotta.\n\nV televizi se poprvé objevil roku 1992 ve hře \"Una storia Italiana\", ve filmu debutoval stejný rok snímkem \"Quando eravamo repressi\" režiséra Pina Quartulla. Do povědomí na domácí scéně se dostal postavou učitele surfování ve filmu \"Piccolo grande amore\" (1993). Následovaly další role, objevil se vedle Sylvestera Stallona ve snímku \"Ve jménu Angela\" (2002) nebo Michaela Keatona v seriálu \"The Company\" (2007). Zahrál si jednu z hlavních rolí po boku Giovanny Mezzogiorno a Massima Girottiho ve filmu \"Okno naproti\" (2003), který získal hlavní cenu Křišťálový glóbus na Mezinárodním filmovém festivalu v Karlových Varech.\n\nV březnu 2000 se oženil s Chiarou Giordano, se kterou má tři děti Alessandra Leona, Francescu a Sophii.\n\n\n"}
{"id": "475239", "url": "https://cs.wikipedia.org/wiki?curid=475239", "title": "Očihov", "text": "Očihov\n\nObec Očihov se nachází v okrese Louny v Ústeckém kraji. Žije v ní obyvatel.\n\nPrvní písemná zmínka o vesnici pochází z roku 1289, kdy byl jejím majitelem Přibyslav z Očihova. Roku 1307 ji vlastnil Slavata z Očihova, příbuzný Fremutů a Malíkovských, které v té době žil na Moravě. Z dalších držitelů jsou známi Ota z Chrástu (1359), Albert z Kolovrat (1365) a Aleš ze Žeberka na Blšanech (1403). Všichni tři vykonávali patronátní právo ke zdejšímu kostelu svatého Martina. Později měla v Očihově zapsané věno Kunhuta z Ronova, manželka Jana Calty z Kamenné Hory. Zemřela před rokem 1472 a někdy poté byl Očihov připojen k petrohradskému panství.\n\nPravděpodobně v patnáctém století byla v Očihově postavena tvrz. První zmínka o ní pochází z roku 1544, kdy ji i s příslušenstvím prodal Jan mladší Krakovský z Kolovrat Jeronýmovi Hrobčickému z Hrobčic. Jeroným pustou tvrz obnovil, a když v roce 1571 zemřel, zdědil ji po něm syn Diviš Hrobčický z Hrobčic. Sídlil na ní až do smrti v roce 1596. Divišův syn Kryštof Hrobčický z Hrobčic se zúčastnil stavovského povstání v letech 1618–1620, za což byl odsouzen ke ztrátě majetku. Očihov poté koupil František Clary da Riva. Během třicetileté války tvrz zchátrala a už nikdy nebyla obnovena. Ještě během války Očihov získali Štrasoldové a roku 1648 vesnici koupil Julius Jindřich Sasko-Lauenburský, který ji připojil k Podbořanům.\n\nVe vesnici se nachází dvě studny, ve kterých byla zjištěna minerální voda. Další podobná studna se nachází u hřbitova a padesátých letech dvacátého století byl u vesnice v nivě Blšanky vyhlouben vrt s vydatností tři litry za sekundu. Minerální voda zde obsahuje 3,1 g.l rozpuštěných pevných látek a 2500–2700 mg.l rozpuštěného oxidu uhličitého.\n\n\n\n"}
{"id": "475244", "url": "https://cs.wikipedia.org/wiki?curid=475244", "title": "Turmion Kätilöt", "text": "Turmion Kätilöt\n\nTurmion Kätilöt je finská industrial metalová skupina pocházející z města Kuopio. Vznikla v roce 2003, byla založena zpěvákem MC Raaka Peem a kytaristou DJ Vastapaalem, později se k nim přidali baskytarista Master Bates, klávesista RunQ a bubeník DQ. Na konci roku 2004 si k sobě přizvali druhého zpěváka Spellgotha.\n\nDne 10. prosince 2012 utrpěl MC Raaka Pee vážnou mozkovou mrtvici. V současné době se zotavuje.\n\n\n\n"}
{"id": "475246", "url": "https://cs.wikipedia.org/wiki?curid=475246", "title": "Meyers Konversations-Lexikon", "text": "Meyers Konversations-Lexikon\n\nMeyers Konversations-Lexikon je významná encyklopedická práce obecné povahy v německém jazyce, která byla publikována v několika vydáních v 19. a 20. století bibliografickým ústavem (Bibliographisches Institut) a je pojmenována po svém zakladateli Josephu Meyerovi. Další rozvoj byl přerušen v roce 1986 ve prospěch Encyklopedie Brockhaus poté, co byly sloučeny nakladatelství Brockhaus a Bibliographisches Institut v roce 1984 v jednu organizaci s názvem Bibliographisches Institut & F. A. Brockhaus.\n\nPrvní vydání zahrnovalo četné výkresy a plány:\nWikimedia Commons, mediální databáze projektů Wikimedia, obsahuje všech 16 dílů 4. vydání, které uložila do 16.600 obrazových souborů (sazba textu + ilustrace) k dispozici online. Na sesterském projektu Wikisource jsou tyto snímky k dispozici v textové podobě.\n\nKlíč k hledání na Wikimedia Commons:\nSvazek 5 strana 967 je potom . Jeden svazek obsahuje přibližně 1020 stran.\n\n\n"}
{"id": "475249", "url": "https://cs.wikipedia.org/wiki?curid=475249", "title": "Felix z Valois", "text": "Felix z Valois\n\nFelix z Valois původním jménem \"Hugo z Vermandois\" ( \"Félix de Valois\", 9. dubna 1127 - 4. listopadu 1212, Cerfroid) byl hrabě z Valois, později poustevník, kněz, spoluzakladatel řádu trinitářů, představený prvního kláštera v Cerfroid (dnešní Brumetz).\n\nFelix byl synem hraběte Rudolfa z Vermandois, z rodu Kapetovců, a byl tak pravnukem francouzského krále Jindřicha. Po zemřelém otci jako prvorozený převzal hraběcí titul, roku 1160 jej předal mladšímu bratrovi a odešel do kláštera. Po studiích přijal kněžské svěcení a odebral se do ústraní hlubokých lesů na území biskupství Meaux. Zřejmě po roce 1190 se k němu připojil mladý kněz Jan z Mathy. Plodem duchovních rozhovorů, které spolu vedli, bylo rozhodnutí založit společně řád žebravých mnichů, jejichž hlavním úkolem bude vykupování křesťanů z muslimského zajetí.\nTraduje se, že kdysi při společné večerní rozmluvě vystoupil proti nim z lesní houštiny jelen, který nesl mezi parožím modrobílý kříž. Vidění podobného kříže na hrudi anděla měl i sv. Jan z Mathy při své první mši. Oba světci v tom spatřovali potvrzení svého společného úmyslu pracovat pro záchranu zajatých křesťanů.\n\nPočátkem roku 1198 cestoval Felix spolu s Jenem z Mathy do Říma. Papež Inocenc III., projevil o jejich úmysl zájem, poněvadž v nastávajícím křižáckém tažení se mu role nového řádu jevila jako velmi aktuální. Nový řád schválil a nařídil, aby nesl název \"Řád trinitářů (Trojičníků)\" či \"Řád Nejsvětější Trojice na vykupováni křesťanských zajatců\".\n\nKrál Filip II. August povolil zavedení nového řádu ve Franciii a slíbil mu svou pomoc. Pozemek pro stavbu prvního kláštera postoupil šlechtic Gauthier ze Chatillonu na místě, kde měli oba poustevníci vidění jelena. To byl počátek kláštera Cerfroid, v němž byl Felix ustanoven prvním představeným. V tomto klášteře také na podzim 1212 zemřel ve věku 85 let.\n\n"}
{"id": "475253", "url": "https://cs.wikipedia.org/wiki?curid=475253", "title": "Deutsches Technikmuseum Berlin", "text": "Deutsches Technikmuseum Berlin\n\nDeutsches Technikmuseum Berlin, Německé technické muzeum v Berlíně (DTMB) bylo otevřeno v roce 1983 pod názvem \"Museum dopravy a technologií\", a tento název neslo do roku 1996. Muzeum spravuje více než 100 technických sbírek z minulých století. Má více než 25.000 čtverečních metrů výstavní plochy a ročně jej navštíví 600 000 lidí. Moderní komplex výstavních prostor pro lodní a leteckou dopravu doplňují také depa zrušeného nádraží \"Anhalter Bahnhof\", kde jsou umístěny menší lokomotivy.\n\nMuzeum využívá prostor zrušeného nákladového nádraží v \"Trebbiner Strasse\" asi 2 km jižně od Braniborské brány, blízko stanice podzemní dráhy U1 a U2 \"Gleisdreieck\". Je otevřeno v pracovní dny kromě pondělí v 9:00-17:30, v sobotu a v neděli 10:00-19:00.\n\nStálá expozice zahrnuje oddělení chemie, energetiky, tiskařské a papírenské techniky, sdělovací a výpočetní techniky, textilu, leteckou, lodní, železniční a silniční dopravu a oddělení filmu a fotografie. V parku na volném prostranství jsou např. větrné mlýny aj.\n\nSoučástí sbírek je také například dvojitá sportovní panoramatická kamera, kterou v roce 1909 vynalezl Julius Neubronner pro svou holubí fotografii.\n\n\n"}
{"id": "475254", "url": "https://cs.wikipedia.org/wiki?curid=475254", "title": "Kozáci (Tolstoj)", "text": "Kozáci (Tolstoj)\n\nKozáci je novela ruského spisovatele Lva Nikolajeviče Tolstého píšícím v žánru kritického realismu. Příběh se odehrává v prostředí Kavkazu devatenáctého století.\n\nPříběh vypovídá hlavně o třech lidech. Prvním z nich je jistý kníže Olenin, který žil v Rusku kdesi ve městě a nyní se vypravil spolu s četou vojáků jako kadet, tedy poddůstojník, na Kavkaz, kde se válčilo vždy a kde ho nadchly úžasné hory. Druhou osobou příběhu je Lukaška, mladý kozák, pravý džigit, tj. hrdý bojovník. Je taktéž ve vojenské službě na stanici (vojenská základna a vesnice zároveň), kde očekávají útoky nepřátelských abreků. Třetí osobou příběhu je dívka Marjanka, velice krásná, která bydlí ve vesnici a o kterou se Lukaška uchází, přestože je z lepší rodiny - je dcerou chronužího (důstojník) a on je z prostých rodičů.\n\nKníže Olenin přijede do vesnice, kde Marjanka sídlí. Mezitím na stanici Lukaška zastřelil abreka, když byl na stráži. Nedlouho poté, co mrtvolu jeho bratr vykoupil, celý Lukaškův oddíl, kde spolu se svým nepříliš udatným přítelem Nazarkou slouží, přesune se do Marjančiny vesnice. Mezi ním a jí vzplane veliká láska, přestože Marjanka je povahy dost odmítavé. Pokud je Ljukaška na lovu, po boku má přítele Jerošku, kterému je však již přes sedmdesát let a také často chodívá na lov sám, jen se psem. V mládí byl opravdový džigit - kradl koně, dělal nájezdy a pořádal výpravy s Turky. Je nejlepším lovcem. Spřátelí se i s přijíždějícím knížetem Oleninem. Tomu se díky jeho romantickým a chudý lid preferujícím názorům (mírně se podobá postavě Nelchjůdova z románu Vzkříšení) na Kavkazu nesmírně líbí a také chodí lovit s Jeroškou. Poté se stane jistá věc a Lukaška, Marjanka a Olenin se dostanou do milostného trojúhelníku - částečně Oleninově lásce k hrdé kozačce přispěje kníže Belecký, který taktéž přijíždí na Kavkaz a který je mnohem více aristokratického smýšlení než Olenin. Celá kniha pak vypovídá hlavně o Oleninovi a o jeho pocitech, přičemž ten vlastně chápe, že o Marjanku nemá usilovat a nechce to, částečně kvůli Lukaškovi, ale stále po ní touží. Vše se změní při závěrečném boji s abreky.\n"}
{"id": "475257", "url": "https://cs.wikipedia.org/wiki?curid=475257", "title": "Google Street View", "text": "Google Street View\n\nStreet View je aplikace v rámci Google Maps a Google Earth, která nabízí panoramatické pohledy (360 ° horizontálně a 290 ° vertikálně) v mnoha městech a státech v různých částech světa. Pohledy jsou snímány z výšky přibližně 2,5 metru asi každých 10 metrů. Služba byla uvedena 25. května 2007 v několika městech USA a postupně se rozšířila do mnoha států na dalších kontinentech.\n\nPanoramatické fotografie v USA jsou snímány pomocí flotily automobilů typu Chevrolet Cobalt, Saturn Astra nebo Toyota Prius, snímky ulic v Evropě jsou pořizovány z automobilu Opel Astra, v Japonsku jsou snímány pomocí automobilu Toyota Prius, v Austrálii a na Novém Zélandu automobilem Holden Astra, v Brazílii pomocí automobilu Fiat Stilo, v Jižní Africe pomocí automobilu Toyota Yaris a v Mexiku pomocí automobilu Pontiac G5. Náměstí a pěší zóny nepřístupné pro automobily jsou snímány pomocí \"Google Trikes\" (tříkolek) nebo sněžných skútrů v lyžařských střediscích. V každém z těchto vozů je devět směrových kamer (fotoaparátů), GPS jednotky pozicování, tři laserová měřidla vzdáleností firmy SICK. V autech jsou také nainstalovány skenery signálů Wi–Fi sítí, GSM a 3G , aby bylo možné zjistit přítomnost signálů těchto sítí. V poslední době se používají digitální fotoaparáty s vysokým rozlišením od firmy Elphel, které jsou založené na systému open source hardware. Expozice muzeí a galerií, nebo vnitřní prostory univerzitních kampusů, či stravovacích podniků jsou naskenovány za pomocí vozíku s kamerovým systémem. Některé lokace (např. Grand Canyon), kam se není možné dostat s automobilem, tříkolkou, nebo vozíkem jsou zajišťovány např. batohem s kamerami (\"Google Trekker\"). Někdy bylo zapotřebí speciálních pomocných prostředků (loď, vlak, ponorka).\n\nGoogle používá pro svou aplikaci 4 generace kamer. První až třetí generace byla použita na snímkování v USA. První generace byla pro svoji nízkou kvalitu nahrazena 2. a posléze 3. generací s vyšší kvalitou zobrazení. Druhá generace byla použita rovněž v Austrálii. Nejnovější, čtvrtá generace, bude postupně nahrazovat předešlé generace kamer s nižší kvalitou obrazu. Snímky je nyní možné vidět v 57 státech (+ Antarktida) a v některých autonomních oblastech (i když části z jiných zemí lze vidět z míst v blízkosti státních hranic, například lze vidět části Vatikánu při pohledu z ulice Via della Conciliazione v Římě).\n\nStreet View jsou kromě webové aplikace dostupné také na mobilních platformách. Verze pro Apple iPhone byla uvolněna 21. listopadu 2008, 10. prosince pro Symbian, později i pro Windows Mobile. Také všechny verze aplikace Google Maps pro Android mohou zobrazit pohledy Street View a také používají digitální kompas pro pohyb v záběrech. Až do 26. listopadu 2008, byla hlavní města (a na začátku, jen města) označena ikonami fotoaparátu. Poté byly všechny ikony nahrazeny ve prospěch modrého pokrytí a byly přidány nové prvky pro jednodušší uživatelské prostředí aplikace.\n\n23. dubna 2014 byla přidána možnost porovnávání snímků v čase. Jde o lokality, které byly nasnímány několikrát kvůli aktualizaci.\n\nOd října 2011 běží projekt Business Street View, jenž umožňuje virtuální prohlídky různých podniků ve 30 státech světa (duben 2014).\n\nSpolečnost Google měla v mnoha zemích problémy s touto službou kvůli ochraně osobních údajů. V Německu muselo být pořizování snímků zastaveno.\n\nNěkteré společnosti v různých státech světa vytvořili vlastní verzi \"Street View\", mj. i v zemích, kde ještě služba nebyla spuštěna (např. Bělorusko, Maroko, Kazachstán, Vietnam, nebo Turecko).\n\nJako první byly zpřístupněny v roce 2007 lokality v USA, v následujícím roce následovaly evropské státy Francie, Itálie a Španělsko, dále Austrálie a Nový Zéland a asijské Japonsko. V následujících letech přibývala místa v dalších státech na všech kontinentech Česko nevyjímaje (2009).\n\nVedle venkovních prostranství jsou nasnímána též muzea, galerie, univerzity, podniky a jiná veřejná místa:\n\n\n"}
{"id": "475258", "url": "https://cs.wikipedia.org/wiki?curid=475258", "title": "Větrný park Fântânele", "text": "Větrný park Fântânele\n\nVětrný park Fântânele a Cogealac je park větrných elektráren vybudovaný v letech 2008-2012 firmou ČEZ v rumunské části historické oblasti Dobrudža ve vzdálenosti 17 km od Černého moře mezi obcemi Fântânele a Cogealac, přibližně 50 km severně od přístavu Constanța. V říjnu 2012 se výkonem 540 MW stala největší vnitrozemskou větrnou farmou v Evropě. Celkového instalovaného výkonu 600 MW dosáhl 22. 11. 2012.\n\nSkládá se z 240 turbín GE 2.5xl rozmístěných na ploše 12 x 6 km, z nichž každá má instalovaný výkon 2,5 MW. Jedná se o typ větrné elektrárny s výškou 100 metrů a průměrem rotoru 99 metrů. První etapa budovaná od roku 2008 se skládá ze 101 větrných generátorů a byla dokončena v roce 2010. První turbína byla spuštěna 1. června 2010. \n"}
{"id": "475259", "url": "https://cs.wikipedia.org/wiki?curid=475259", "title": "Německé muzeum (Mnichov)", "text": "Německé muzeum (Mnichov)\n\nNěmecké muzeum, německy Deutsches Museum (oficiální název \"Deutsches Museum von Meisterwerken der Naturwissenschaft und Technik\") v Mnichově patří k největším muzeím vědy a techniky na světě s přibližně 28 000 vystavovanými předměty z asi 50 oblastí věd a techniky. Rozsáhlé sbírky cenných původních technických a vědeckých exponátů i modelů každoročně navštíví asi 1 až 1,5 milionu lidí. Vedle hlavní budovy v Mnichově má muzeum ještě několik dalších expozic.\n\nS myšlenkou muzea, které by i laikům zpřístupňovalo pochopení různých odvětví a technik a kde by si návštěvníci mohli zkusit různé experimenty, přišel roku 1903 úspěšný elektrotechnik Otto von Miller. Roku 1906 byly sbírky poprvé otevřeny v provizorním umístění a teprve roku 1925 mohla být otevřena hlavní budova na \"Museumsinsel\" v Mnichově. Nacisté muzeu, které bylo a je nezávislou veřejnoprávní institucí, příliš nepřáli a koncem války byly budovy i sbírky silně poškozeny při náletech. Teprve roku 1948 mohlo být muzeum znovu otevřeno, ale roku 1983 zničil dvě oddělení požár. Od roku 1992 patří k muzeu i expozice letecké techniky ve Schleissheimu, od roku 1995 pobočka muzea v Bonnu a od roku 2006 expozice dopravních prostředků v halách na okraji \"Thersienwiese\" v Mnichově.\n\n\nSbírky obsahují téměř 100 000 objektů ze všech odvětví přírodních věd a techniky. Mezi nimi jsou jak historické exponáty, starší i novější, tak předváděcí modely, které usnadňují pochopení různých principů. Specializovaná knihovna pro dějiny vědy a techniky má asi 850 000 svazků a je zde také rozsáhlý archiv s mnoha originálními dokumenty.\n\nMezi exponáty je například dokonalá rekonstrukce Guttenbergovy tiskařské dílny, Stephensonova lokomotiva \"Puffing Billy\", první Benzův automobil, původní aparatura, na níž se O. Hahnovi podařilo 1938 rozštěpit atomové jádro, šifrovací stroje Enigma a mnoho jiných.\n\n"}
{"id": "475260", "url": "https://cs.wikipedia.org/wiki?curid=475260", "title": "John F. Kennedy mladší", "text": "John F. Kennedy mladší\n\nJohn Fitzgerald Kennedy mladší (25. listopadu 1960 – 16. července 1999), znám také jako John F. Kennedy, Jr., JFK mladší, John mladší, John Kennedy nebo John-John, byl americký novinář, právník, vydavatel časopisu a pilot, třetí potomek 35. prezidenta USA Johna F. Kennedyho a Jacqueline Kennedyové Onassisové.\n\nNarodil se v Georgetownské univerzitní nemocnici ve Washingtonu, D.C. šestnáct dní po zvolení otce prezidentem USA. Jako nejmladší člen první rodiny země žil do tří let v Bílém domě. Přezdívku „John-John“ získal díky přeslechu reportéra, který se domníval, že otec oslovil syna dvakrát za sebou v rychlém sledu jménem John. Přestože média ho tímto pojmenováním titulovala po celý život, rodina přezdívky nepoužívala.\n\n22. listopadu 1963 byl na prezidenta Kennedyho spáchán atentát v texaském Dallasu a tři dny poté, v den jeho třetích narozenin, se konal pohřeb. Poté vyrůstal v newyorském East Side na Manhattanu. V roce 1968 se jeho matka podruhé vdala za řeckého rejdaře Aristotela Onassise, se kterým se seznámila na počátku 60. let. Manželství trvalo až do Onassisovy smrti v roce 1975.\n\nZákladní školu navštěvoval v newyorské Collegiate School, střední školu absolvoval na Phillips Academy v massachusettském Andoveru. Bakalářský titul z historie získal v roce 1983 na Brownově univerzitě, kde se stal členem spolku ΦΚΨ (Fí Kappa Psí).\n\nPoté odcestoval do Indie a nějaký čas strávil na University of Delhi, kde se setkal s Matkou Terezou. Spolupracoval také na podpůrných projektech rodiny Kennedyů jako byly Exodus House či Reaching Up. V letech 1984–1986 pracoval v newyorském Úřadu pro obchodní rozvoj, poté roku 1986 jako náměstek ředitele 42nd Street Development Corporation. Mimoto se věnoval trochu hraní, což byla jedna z jeho vášní již na Brownské univerzitě.\n\nV roce 1988 byl časopisem \"People\" vybrán za \"„nejvíce sexy muže“\" a stal se jediným takovým mužem, který nebyl profesionálním hercem.\nV roce 1989 získal titul doktor práv (J.D.) na New York University School of Law. Poté dvakrát neuspěl u advokátních zkoušek, které získal na třetí pokus v červenci 1990. V letech 1990–1994 pracoval jako státní zástupce v manhattanském okrsku.\n\nV roce 1995 založil časopis \"George\" s měsíční periodicitou, který se zaměřil na politiku a životní styl. Kontroloval 1% firemních akcií. Po jeho smrti byl časopis prodán partnery a přestal být vydáván na počátku roku 2001.\n\nMezi jeho přítelkyně patřily například modelky Julie Baker, Ashley Richardson, herečky Christina Haag, Sarah Jessica Parker (vztah v roce 1988) nebo Daryl Hannah (1989–94). Krátkým poměrem také prošel se zpěvačkou Madonnou.\n\nOženil se 21. září 1996 na ostrově Cumberland v Georgii s Carolyn Bessettovou.\n\nMěl starší sestru Carolin Kennedyovou (nar. 1957).\n\nJohn F. Kennedy mladší se se svým sportovním letadlem Piper PA-32R zřítil 16. července 1999 do Atlantského oceánu zhruba 12 kilometrů od ostrova Martha's Vineyard. V troskách stroje zemřely kromě něj i jeho manželka Carolyn a švagrová Lauryn Bessettová.\n\nPodle zprávy o vyšetřování NTSB byla jako příčina stanovena ztráta prostorové orientace pilota. Kennedy, který měl licenci na létání za viditelnosti, ztratil prostorovou orientaci kvůli tmě, letu nad mořem (bez výrazných orientačních bodů) a špatnému počasí. Při pokusu o naladění rádiové frekvence, která by ho informovala o počasí (126,25 MHz), zadal frekvenci nesprávně 127,25 MHz. Tento omyl ještě nemusel mít fatální následky, ale odvedl jeho pozornost, takže během zadávání frekvence mohlo dojít k zatáčení letadla. Poté, co se plně začal věnovat řízení, se jeho odhad sklonu a náklonu letadla neshodoval s údaji z přístrojů, a protože neměl potřebnou praxi a neabsolvoval zkoušky pro létání podle přístrojů, mohl věřit svým smyslům více než umělému horizontu. Poté se stroj naklonil a otočil střechou dolů, načež narazil na hladinu.\n\n"}
{"id": "475266", "url": "https://cs.wikipedia.org/wiki?curid=475266", "title": "Maryse Ewanje-Epéeová", "text": "Maryse Ewanje-Epéeová\n\nMaryse Ewanje-Epéeová (* 4. září 1964, Poitiers) je bývalá francouzská atletka, která se věnovala disciplíně skok do výšky. Mezi její největší úspěchy patří titul halové vicemistryně Evropy (1984) a dvě bronzové medaile z halového mistrovství Evropy v Budapešti (1983) a v nizozemském Haagu (1989).\n\nV roce 1983 na letní univerziádě v kanadském Edmontonu získala bronzovou medaili. Na prvním mistrovství světa v atletice 1983 skončila ve finále na dvanáctém místě. V témže roce také vyhrála výšku na středomořských hrách v Casablance. Reprezentovala na letních olympijských hrách v Los Angeles 1984, kde skončila s výkonem 194 cm těsně pod stupni vítězů, na čtvrtém místě. O čtyři roky později na olympiádě v Soulu se ve finále umístila na desátém místě. V roce 1989 získala za výkon 188 cm zlatou medaili na prvním ročníku Frankofonních her, které se konaly v marockých městech Rabat a Casablanca. Svoji atletickou kariéru ukončila v roce 1996.\n\nV roce 1988 se provdala za sportovního komentátora a bývalého herce Marca Mauryho. V roce 2007 se rozvedli, z manželství má čtyři děti. Její mladší sestra Monique se rovněž věnovala atletice. Mj. se v roce 1990 stala mistryní Evropy v běhu na 100 metrů překážek.\n\n\n196 cm rovněž překonala pod otevřeným Melanie Skotniková (11. srpna 2007, Castres)\n\n\n"}
{"id": "475268", "url": "https://cs.wikipedia.org/wiki?curid=475268", "title": "Marcus Claudius Marcellus", "text": "Marcus Claudius Marcellus\n\nMarcus Claudius Marcellus (268 př. n. l. – 208 př. n. l.) byl římský politik a vojevůdce.\n\nTento římský velitel byl od roku 216 př. n. l. pětkrát zvolen konsulem republiky, bojoval v Galské válce roku 225 př. n. l. a ve druhé punské válce. Marcellus získal nejvyšší ocenění, kterého mohl jako generál dosáhnout – spolia opima, válečná kořist, servaná z nepřátelského vojevůdce v souboji muže proti muži; Roku 222 př. n. l. v bitvě o Clastidium totiž zabil Galského vůdce a krále Viridomara přímo na bitevním poli a vzal si jeho zbroj, kterou později \"daroval\" Jupiterovi.\n\nTaké se proslavil dobytím opevněného města Syrakusy, kde byl během zdlouhavého obléhání zabit slavný vynálezce a matematik Archimedes. V poslední fázi punské války dostal Marcus Claudius Marcellus na starost Sicilii, za krutost s jakou postupoval však sklidil kritiku senátu. Zemřel během průzkumné mise ve Venusii roku 208 př. n. l., kde byl přepaden početnějším Numidským jezdectvem. Jeho smrt byla však jednou z posledních vážných ran, které Kartágo zasadilo Římu. I po ukončení druhé punské války roku 201 př. n. l. byl Marcellus oslavován jako válečný hrdina a významný římský vojevůdce.\n\nZanechal po sobě odkazy v podobě mnoha vojenských vítězství a obnovení římské legendy spolia opima, které prý za celou historii Říma dosáhl jako jeden ze tří.\nNejúplnějším zdrojem informací o Marcellovi je kniha \"Život Marcella\", kterou napsal historik Plutarchos a ve které například líčí slavný souboj s Viridomarusem (ovšem tak důkladně, že se pohybuje na hranici věrohodnosti).\n"}
{"id": "475269", "url": "https://cs.wikipedia.org/wiki?curid=475269", "title": "Krtonožka obecná", "text": "Krtonožka obecná\n\nKrtonožka obecná (\"Gryllotalpa gryllotalpa\") je druh rovnokřídlého hmyzu, který je přizpůsoben životu v podzemí.\n\nVyskytuje se v celé Evropě kromě Finska a Norska, v západní Asii a severní Africe. V Česku bývá místy hojná.\n\nTělo má hnědé, pokryté jemnými chloupky. Délka těla samečků je 35-45 mm a samičky je 40-60 mm. Přední nohy má upravené pro hrabání v zemi. Samičky nemají kladélko, na rozdíl od ostatních cvrčků.\n\nVětšinu života tráví v podzemních chodbách, které si ve vlhkých půdách vyhrabává svýma mohutnýma předníma nohama. Podzemí opouští jen při páření v květnu a červnu, kdy také po setmění létá. Umí dokonce i plavat. Živí se dravě, loví hlavně hmyz, kroužkovce nebo měkkýše. Nymfa (též larva) prochází tzv. nedokonalou proměnou a postupně se vyvíjí po dobu dvou let. Dospělec žije od dubna do října.\n\n"}
{"id": "475270", "url": "https://cs.wikipedia.org/wiki?curid=475270", "title": "Kreutzerova sonáta", "text": "Kreutzerova sonáta\n\nKreutzerova sonáta je novela ruského spisovatele Lva Nikolajeviče Tolstého píšícího v žánru kritického realismu. Autor se v ní rozepisuje na téma problémů sexuality a vyjadřuje (ačkoli ne přímo) převratné názory ohledně toho, jak by se lidé měli v pohlavním životě chovat. Kniha vyšla v roce 1889.\n\nNa počátku tohoto příběhu muž, který zde vystupuje coby první osoba, sedí ve vlaku. Cesta trvá už druhý den a jediní s ním stálí tři cestující jsou dva starší manželé, advokát a žena utrápeného výrazu, a jakýsi zvláštní mladý pán s bílými vlasy, který se stále chová neklidně a občas vydává zvláštní, pro něho charakteristický zvuk, něco jako zakašlání nebo náznak smíchu, a který se s nikým nebaví.\n\nKdyž na další stanici přistoupí stařec, který je jistě obchodník, a mladík, nejspíše obchodní příručí, dají se ti dva do živého hovoru o všem možném. Ten však není tak důležitý jako rozhovor manželů, kteří se začnou bavit o rozvodech a podobných věcech. Postupně se k debatě přidá celé kupé, nejprve stařec, který tvrdí, že počet manželských potíží pramení ze vzdělání a že bylo lepší, když si lidé partnera nevybírali. Proti tomu protestuje dáma, která tvrdí, že každý má právo si vybrat. Debatu sleduje mladý muž, který také přidá svůj příběh, a tak dále. Když poté stařec vystoupí, dáma začne vyprávět o tom, jak pochybné byly jeho názory a tvrdí, že jen láska může posvětit manželství. Jenže v tu chvíli se k hovoru přidá onen bělovlasý pán, který tvrdí, že žádná láska kromě smyslné neexistuje, že je to netrvalý stav a podobně. Nakonec řekne, že on je Pozdnyšev, muž, který zabil svou ženu. Tím debata skončí. Pak se manželé odstěhují do jiného vozu, příručí usne a Pozdnyšev se dá do hovoru s mužem první osoby. Říká, že právě to, čemu říkají láska, ho dovedlo k vraždě a s vypravěčovým svolením mu poví svůj dlouhý příběh.\n\nNejprve mluví o tom, jakým mužem byl před sňatkem. Tvrdí, že byl takový jako všichni mladí muži z jeho vrstvy, možná o něco lepší, přesto však strašný. Na rozdíl od nich se oddával ženám pouze v zájmu svého zdraví a zcela slušně. Říká, že byl tenkrát dokonce pyšný na to, o kolik lepší je než ostatní lidé, a podrobně popisuje hrůznost svého chování a při popisu svého života rozvíjí mnohé teorie o strašlivé propasti, do které upadá celá společnost, o tom, že věda, tedy lékaři, toto strašné nebezpečí úplně podporují a tím jsou ještě horší. Dokazuje, že sukničkářství je nemoc, závislost, podobně jako alkoholismus nebo morfinismus.\n\nZatímco vypráví svůj vlastní příběh, o tom, jak nalezl ženu, kterou zvolil za svoji, o jejich strašných líbánkách, při kterých se začali hádat, nevědouce sami proč, o tom, jak se jim narodily děti, které jim měly pomoci udržet vztah, ale které jim naopak způsobily větší potíže... Zatímco to všechno vypráví, jako vsuvku mezi svá slova vkládá bezpočet převratných teorií (mimoto také svoje charakteristické zvuky), které se týkají lidské sexuality, vztahu muže a ženy, věcí týkající se pohlaví a dětí.\n\nKreutzerova sonáta se objeví v době, ve které Pozdnyšev popisuje, proč zabil svou ženu a co k tomu vedlo. V té době už byly děti o dost starší a on se často hádal kvůli zbytečnostem se svou ženou, stále krásnou, přestože středního věku. A její Krása vedla k ještě horším věcem. Do domu se dostal jakýsi muž, který uměl dobře hrát na housle. Žena v té době výborně ovládala klavír, proto se také seznámili. Pozdnyšev tušil nebezpečí, viděl v něm člověka, jakým byl on sám před sňatkem, ale odmítl zahnat ho, čímž mohl všechno zastavit, protože by tím dal najevo svůj strach. A tak se žena s tím mužem nepřestala stýkat a když se právě dostali ke koncertu, na kterém společně hráli onu osudnou sonátu, nachýlilo se ke konci celého příběhu.\nNovela byla přepsána na hru americkým dramatikem Langdonem Mitchellem a měla premiéru na Broadwayi 10. září 1906. Roku 2007 ve Wellingtonu na Novém Zélandu byla dále poprvé zahrána zbrusu nová divadelní hra zvaná Kreutzer, která užívala prvky tance, hudby (Beethoven a Janáček), činohry a multimediální projekce. Adaptace, režie a choreografie byla prací Sáry Brodie. Přepracovaná verze byla předvedena na Aucklandském festivalu v Aucklandu v březnu 2009.\n\n\n"}
{"id": "475272", "url": "https://cs.wikipedia.org/wiki?curid=475272", "title": "Giethoorn", "text": "Giethoorn\n\nGiethoorn (dolnoněmecky \"Gieteren\" nebo \"Gietern\") je městečko v Nizozemsku, které je nazýváno \"Benátkami severu\", nebo také \"Nizozemskými Benátkami\". Město bylo založeno ve 13. století a v současné době v něm žijí necelé 3 tisíce obyvatel.\n\nV současné době je v celé historické části zakázáno používat auta (stejně tam žádné cesty nejsou) a všechny statky jsou přestavěny na normální domy.\n\n"}
{"id": "475273", "url": "https://cs.wikipedia.org/wiki?curid=475273", "title": "Změna!", "text": "Změna!\n\nZměna! je šesté album brněnské rockové skupiny Progres 2. Bylo vydáno v roce 1988 (viz 1988 v hudbě) a od předchozích tematických desek kapely jej odlišuje zejména fakt, že se jedná o klasické písničkové album.\n\nV roce 1985 odešel z Progres 2 kytarista Peter Peteraj, místo něj se stal členem klávesista Milan Nytra. V roce 1986 vytvořila skupina koncertní program nazvaný prostě \"Progres 2\", který, na rozdíl od předchozích projektů, nebyl koncepční (tematický, ba dokonce rocková opera). Jednalo se o sled klasických písniček bez jakéhokoliv spojujícího tématu. Oproti poslednímu albu \"Mozek\" se výrazně změnil i zvuk kapely, který byl založen na syntezátorech a byl dosti umělý.\n\nPrávě z programu \"Progres 2\" pochází písně nahrané v roce 1987 v pražském studiu Mozarteum a vydané o rok později na albu \"Změna!\". Autorem téměř všech textů je Vladimír Čort.\n\nAlbum \"Změna!\" vyšlo na LP v roce 1988 ve vydavatelství Supraphon. Jediná reedice desky na CD byla vydána v rámci kompilace \"Mozek/Změna\" u Sony Music/Bonton v roce 2000.\n\n\n"}
{"id": "475285", "url": "https://cs.wikipedia.org/wiki?curid=475285", "title": "Světlana Lapinová", "text": "Světlana Lapinová\n\nSvětlana Michajlovna Lapinová (rusky: \"Светлана Михайловна Лапина\" – \"Svetlana Michajlovna Lapina\"; * 12. dubna 1978 Machačkala, Sovětský svaz) je bývalá ruská atletka, která vybojovala na mistrovství světa v Seville 1999 bronzovou medaili ve skoku do výšky. V témže roce získala i stříbrnou medaili na letní univerziádě ve španělském městě Palma de Mallorca.\n\nV roce 1995 získala zlatou medaili na evropském olympijském festivalu mládeže v britském Bathu. Ve své sbírce má také bronzovou medaili z juniorského mistrovství světa 1996 a z mistrovství Evropy juniorů 1997. O dva roky později se stala v Göteborgu mistryní Evropy do 23 let. Reprezentovala na letních olympijských hrách v Sydney 2000, kde však skončila s výkonem 192 cm v kvalifikaci.\n\n\n"}
{"id": "475286", "url": "https://cs.wikipedia.org/wiki?curid=475286", "title": "Dračinka křovitá", "text": "Dračinka křovitá\n\nDračinka křovitá (\"Cordyline fruticosa\") je stálezelená rostlina z čeledi chřestovité (\"Asparagaceae\"), dříve přiřazovaná do čeledí agávovité (\"Agavaceae\") nebo \"Laxmanniaceae\". Řadí se do rodu dračinka (\"Cordyline\"). Je to dřevina rostoucí do výšky 4 metrů, s listy dlouhými 30–60 centimetrů a širokými 5–10 cm na vrcholu dřevěného stonku. Vytváří 40–60 centimetrů dlouhou latu tvořenou malými vonnými květinami v nažloutlých až rudých barvách, ze kterých vznikají červené bobule.\n\nTato rostlina roste v tropických oblastech jihovýchodní Asie, Papuy-Nové Guineje, Melanésie, severovýchodní Austrálie, Indického oceánu a částech Polynésie. Přestože sama o sobě původně nerostla na Havaji nebo Novém Zélandu, vyskytuje se i zde, protože sem byla dovezena polynéskými obyvateli. \"Cordyline fruticosa\" je známá jako „zelná“ nebo „liliová palma“, rostlina Ti a dalšími jmény.\n\n\n \n"}
{"id": "475287", "url": "https://cs.wikipedia.org/wiki?curid=475287", "title": "Daniella Rush", "text": "Daniella Rush\n\nDaniella Rush, vlastním jménem Daniela Mojhová, (* 17. září 1976 Sušice), je bývalá česká pornoherečka z období let 1999–2002 a profesí vystudovaná lékařka.\n\nZpočátku působila v erotických klubech, odkud později nastartovala svou úspěšnou kariéru. Společně se třemi kolegyněmi Sylvií Tomčalovou (pseudonym: Silvia Saint), Monikou Listopadovou (pseudonym: Monica Sweetheart) a Andreou Absolonovou (pseudonym: Lea Da Mae) vytvořila uměleckou formaci s názvem Dream Team. V červnu 2002 se po vážné autonehodě ocitla na invalidním vozíku, který používá dodnes. V roce 2005 absolvovala všeobecné lékařství na Lékařské fakultě Univerzity Karlovy v Plzni a působí jako lékařka.\n\nPodle různých odhadů hrála v přibližně 140 filmech v Evropě i USA. V roce 2001 získala na prestižním erotickém festivalu Hot d'Or ve francouzském Cannes ocenění v kategorii nejlepší evropská herečka.\n\n"}
{"id": "475288", "url": "https://cs.wikipedia.org/wiki?curid=475288", "title": "Kateřina Rusinová", "text": "Kateřina Rusinová\n\nKateřina Rusinová, rodným jménem Kateřina Urbancová (* 9. listopadu 1975 Praha) je česká lékařka a herečka, která ztvárnila především dětské filmové role.\n\nVe filmu se poprvé objevila v komedii Jaromila Jireše \"Katapult\" roku 1983. Výraznější postavy hrála ve snímku \"Monika a hříbě s hvězdičkou\" (1985) nebo pohádkách \"Berenika\" (1989) a \"Pavouk se smaragdovýma očima\" (1989).\n\nV roce 1995 ukončila francouzsky zaměřenou třídu na Gymnáziu Jana Nerudy v Praze. Poté díky individuálnímu plánu studovala souběžně činoherní herectví na Divadelní fakultě AMU (1996–2003) a všeobecné lékařství na 3. lékařskou fakultu UK v Praze (1995–2001, ukončila s vyznamenáním). Specializuje se v oboru anesteziologie a resuscitace v němž získala roku 2004 atestaci I. stupně. V letech 2001–2003 působila na Klinice anesteziologie, resuscitace a intenzivní medicíny FN Hradec Králové, poté v Ústřední vojenské nemocnici v Praze (2004), Fakultní nemocnici Královské Vinohrady a v současnosti pracuje na Klinice anesteziologie a resuscitace 1. LF UK a VFN v Praze, kde studuje postgraduální program lékařská etika.\n\nOd roku 2001 je členkou předsednictva Asociace českých frankofonních lékařů. Jako stipendistka Asociace Le Pont Neuf pracovala v 6. ročníku studia šest týdnů na oddělení urgentního příjmu pařížské nemocnice Salpêtrière a poté již jako lékařka 6 měsíců na oddělení interní resuscitační péče v nemocnici Saint Louis v Paříži. Přechodně hraje také divadlo, např. vystupovala v představení Violy o Karlu Svolinském.\n\n"}
{"id": "475290", "url": "https://cs.wikipedia.org/wiki?curid=475290", "title": "Tenis na Letních olympijských hrách 2008 – mužská čtyřhra", "text": "Tenis na Letních olympijských hrách 2008 – mužská čtyřhra\n\nMužská čtyřhra na Letních olympijských hrách 2008 probíhala v Zeleném olympijském tenisovém centru, ležícím v Pekingu. Soutěž se konala v období od 10. do 17. srpna 2008 na otevřených dvorcích s tvrdým povrchem DecoTurf.\n\nKvalifikace hrány nebyly, když k opuštění tohoto systému došlo na Atlantské olympiádě 1996. Do čtyřhry nastoupilo 64 tenistů z 23 zemí. Turnaj byl odehrán na dva vítězné sety, vyjma finále, ve kterém bylo k zisku zlaté medaile potřeba vyhrát sady tři. Tiebreak v rozhodující sadě se nehrál.\n\nObhájci zlata z předchozí olympiády, Chilané Nicolás Massú a Fernando González startující na divokou kartu, skončili v úvodním kole na raketách zástupců ruského tenisu Dmitrije Tursunova a Michaila Južného.\n\nOlympijské vítězství vybojovala čtvrtá nasazená dvojice, složená ze Švýcarů Rogera Federera a Stanislase Wawrinky. Ve finále porazila švédské reprezentanty Simona Aspelina a Thomase Johanssona po čtyřsetovém průběhu. Oba šampioni získali pro Švýcarsko první olympijské kovy z tenisové čtyřhry a zařadili se po bok krajana Marca Rosseta, jenž vyhrál dvouhru na Barcelonských hrách 1992.\n\nPro Federera se jednalo o osmou deblovou trofej a Wawrinka získal premiérové turnajové vítězství ve čtyřhře.\n\nPoražení semifinalisté odehráli utkání o bronz. Vítězně z něho vyšel nejlepší světový pár amerických dvojčat Boba a Mika Bryanových, kteří přehráli francouzské olympioniky Arnauda Clémenta s Michaëlem Llodrou ve třech setech.\n\n"}
{"id": "475295", "url": "https://cs.wikipedia.org/wiki?curid=475295", "title": "Alexandre Dumas (stanice metra v Paříži)", "text": "Alexandre Dumas (stanice metra v Paříži)\n\nAlexandre Dumas je nepřestupní stanice pařížského metra na lince 2. Nachází se na hranicích 11. a 20. obvodu v Paříži pod \"Boulevardem de Charonne\" u křižovatky ulic \"Rue de Charonne\" a \"Rue de Bagnolet\".\n\nStanice byla otevřena 31. ledna 1903, když zde končil nový úsek linky ze stanice Anvers. Ovšem už 2. dubna téhož roku byla trať prodloužena dále do stanice Nation.\n\nStanice byla původně otevřena pod jménem \"Bagnolet\" podle ulice \"Rue de Bagnolet\". Od 13. září 1970 nese současný název podle ulice \"Rue Alexandre Dumas\" pojmenované po slavném spisovateli, autorovi \"Třech mušketýrů\".\n\nZe stanice vede jen jeden východ na \"Boulevard de Charonne\" u domu č. 111.\n\n"}
{"id": "475298", "url": "https://cs.wikipedia.org/wiki?curid=475298", "title": "Řád trinitářů", "text": "Řád trinitářů\n\nŘád trinitářů (OSST), přesněji Řád Nejsvětější Trojice pro vykupování zajatců, : \"Ordo Sanctissime Trinitatis pro redemptione captivorum\", : \"Ordre de la Très-Sainte-Trinité pour la rédemption des captifs\", je katolický řád, který vznikl na konci 12. století ve Francii coby společenství řeholních kanovníků pro vykupování zajatců od Maurů.\n\nZačátkem 17. století byli trinitáři přetvořeni v žebravý řád.\n\nZakladatelé řádu Jan z Mathy a Felix z Valois byli vedeni myšlenkou ustanovit řeholní společenství, jehož hlavní náplní bude almužnou shromažďovat prostředky na vykupování zajatců z muslimských rukou. Trvalý válečný konflikt té doby mezi jižní Evropou a muslimským Maghrebem volal po takovém projektu. V roce 1198 byl nový řád schválen a dne 17. prosince téhož roku potvrzen bulou \"Operante divine dispositionis\" papeže Innocence III.\n\nKrál Filip II. August rovněž povolil zavedení nového řádu ve Francii a slíbil mu svou podporu. Pozemek pro stavbu prvního kláštera postoupil jistý šlechtic Gauthier de Châtillon. To byl počátek kláštera Cerfroid v dnešním Brumetz ve Francii, dep. Aisne.\n\nŘádové stanovy založené na Augustiniánské řeholi mj. ukládaly třetinu veškerých příjmů odvádět na vykupování otroků bez ohledu na momentální ekonomickou situaci komunity. Členové se mohli zavázat slavným slibem, že v případě potřeby sami sebe nabídnou za svobodu zajatce, na jehož vykoupení by už nezbylo peněz.\n\nVýznamný klášter v Paříži byl zbudován ještě za života sv. Jana z Mathy na místě, kde stával kostel sv. Mathurina. Proto se v Paříži říkalo trinitářům též mathurini.\n\nZakladatel sv. Jan z Mathy získal důvěru krále Filipa Augusta a stal se jeho dvorním bohoslovcem, duchovním rádcem a osobním kaplanem. Tento úřad byl pak přiřknut všem následujícím vrchním představeným řádu trinitářů.\n\nV době největšího rozkvětu v 15. století čítal řád na 800 klášterů po celém světě a několik tisíc členů.\n\nV českých zemích neměli trinitáři až do 18. století žádný klášter. Nicméně veřejnosti nebyli neznámí. Zasloužili se o to především mniši z Uher, kteří i českými kraji procházeli, prosíce o almužnu.\n\nV roce 1705 byl založen klášter v Praze-Slupech a v roce 1707 přemístěn do Spálené ulice kde byl vystavěn nový klášter kostelu Nejsvětější Trojice. Klášter ve Štěnovicích u Plzně založen v roce 1753 při kostele sv. Prokopa vzniklého vestavbou do raně barokní sýpky. V roce 1783 zrušen Josefem II.\n\n22. října 1722 byla podepsána zakládací listina kláštera v Zašové na Valašsku. Kromě císařského povolení smlouva obsahovala závazek hraběte Karla Jindřicha ze Žerotína předat trinitářům dosud nedokončený kostel v Zašové.\n\nV roce 1747 založil majitel panství Holešov, hrabě František Antonín z Rottalu při obnoveném kostele sv. Anny v Holešově klášter trinitářů. Původní klášterní budovu, dokončenou v tomtéž roce po levé straně presbyteria kostela sv. Anny nemohli nově příchozí mniši kvůli vlhku a zimě obývat a proto jim umožnil majitel panství dočasně přebývat v holešovském zámku. V letech 1748–1750 byla vystavěna nová budova kláštera po pravé straně presbyteria, do které se řádoví bratři definitivně přestěhovali. V roce 1752 byla vedle kostela sv. Anny vystavěna kaple sv. Flámia (sv. Kosmy a Damiána) s nástropními malbami F. Pilze zpodobňujícími panteon svatých se vztahem k trinitářskému řádu. Klášter byl zrušen v rámci josefinských reforem v roce 1782. O rok později byl zrušen také trinitářský klášter v Praze.\nReformy císaře Josefa II. ukončily v roce 1783 činnost všech trinitářských klášterů na území habsburské monarchie, tedy i v zemích České koruny.\n\nV současné době má řád přibližně 600 členů, z toho asi 400 kněží. Řádoví bratři vypomáhají v duchovní správě katolických farností, konají misie mezi křesťany i nekřesťany a sbírkami podporují výchovnou činnost zejména v zemích Třetího světa.\n\nV čele řádu stojí generál. Jeho podřízenými jsou provinciálové a vikáři odpovědní za řádové provincie. Jednotlivé domy zvané konventy nebo koleje řídí ministr. Členové mají buď kněžské svěcení nebo jsou bratry laiky. Při konventech je zaveden i třetí řád pro laiky.\n\nŘád Nejsvětější Trojice má své domy na starém kontinentě především ve Španělsku a Itálii, dále ve Francii, Rakousku a Polsku. V Americe to jsou USA, Kanada a Mexiko. Samostatnou provincii najdeme též na Madagaskaru.\n\n\n\n"}
{"id": "475305", "url": "https://cs.wikipedia.org/wiki?curid=475305", "title": "Řád routové koruny", "text": "Řád routové koruny\n\nDomácí řád routové koruny () byl saský dynastický řád, který je udělován dodnes jako rodinný, dynastický řád rodu Wettinů. Založil ho roku 1807 saský král Fridrich August I. Saský jako nejvyšší saské vyznamenání, udělované příslušníkům spřátelených vládnoucích rodů a nejvyšším hodnostářům v jediné třídě (velkostuha, hvězda).\nOdznakem je zlatý šedozeleně smaltovaný maltézský kříž se zdvojeným zlatým lemem. Mezi rameny kříže jsou umístěny zlaté . V bílém kulatém středním medailonu je zlatý korunovaný monogram zakladatele FA (Friedrich August) obklopený zelenou routovou korunou, na zadní straně odznaku je umístěno heslo PROVIDENTIAE MEMOR (\"Buď pamětiv prozřetelnosti\").\n\nHvězda řádu je stříbrná a osmicípá, v bílém středvém medailonu je situováno zlaté heslo řádu, opět obtočené zelenou routovou korunou. Barva stuha je světlezelená.\n\nŘád byl udělován v jediné třídě ve formě hvězdy a velkostuhy, na které byl zavěšený odznak řádu.\n"}
{"id": "475319", "url": "https://cs.wikipedia.org/wiki?curid=475319", "title": "Třída Königsberg (1905)", "text": "Třída Königsberg (1905)\n\nTřída Königsberg byla třídou lehkých křižníků Kaiserliche Marine. Tvořily ji jednotky \"Königsberg\", \"Stettin\", \"Stuttgart\" a \"Nürnberg\", postavené v letech 1905–1908.\n\nVýzbroj lodí tvořilo deset 105mm kanónů v jednohlavňové lafetaci a dva 450mm torpédomety. Pancéřová ochrana se omezila pouze na 50 mm silnou pancéřovou palubu a velitelskou věž se 100 mm pancířem.\n\nVšechny čtyři lodě bojovaly v první světové válce. \"Königsberg\" začátek války zastihl v Německé východní Africe. Křižník potopil britskou obchodní loď \"City of Winchester\" a poblíž Zanzibaru též britský chráněný křižník HMS \"Pegasus\". \"Königsberg\" byl poté zablokován v deltě řeky Rufidži v Tanzanii, kde se posádka lodi neúspěšně pokoušela opravit poškozené stroje lodi. Pokus o dopravu náhradních dílů z Německa ztroskotal a křižník byl nakonec po devítiměsíčním britském úsilí těžce poškozen britskými monitory \"Severn\", \"Mersey\" a několika křižníky v bitvě v deltě Rufidži. Následně byl 11. července 1915 potopen vlastní posádkou (19 členů posádky padlo a 45 bylo raněno).\n\n\"Nürnberg\" byl součástí Německé Východoasijské eskadry admirála von Spee. V bitvě u Coronelu křižník pomohl potopit britský pancéřový křižník HMS \"Monmouth\". Samotný \"Nürnberg\" však byl potopen o měsíc později v bitvě u Falklandských ostrovů britským křižníkem HMS \"Kent\".\n\n\"Stettin\" a \"Stuttgart\" za války sloužily v Severním moři. \"Stettin\" bojoval v první bitvě u Helgolandské zátoky. Oba křižníky také bojovaly v bitvě u Jutska. Poté byly přeřazeny do druhé linie. Počátkem roku 1918 byl \"Stuttgart\" přestavěn na nosič hydroplánů. Po válce byly oba křižníky předány Velké Británii a sešrotovány.\n\n\n"}
{"id": "475321", "url": "https://cs.wikipedia.org/wiki?curid=475321", "title": "Dioskúrové", "text": "Dioskúrové\n\nDioskúrové (latinsky \"Dioscuri nebo Gemini\") jsou v řecké mytologii bratři Kastór a Polydeukés, nejslavnější dórští hrdinové po Héraklovi. \n\nZ řečtiny \"Dios kúroi\" = synové Diovi. Bývají někdy označování jako Gemini - Blíženci, mluví se o nich jako bratrech, nevlastních bratrech, někdy též o dvojčatech. Jsou symbolem pevného bratrského pouta, které neskončilo ani smrtí jednoho z nich, dokonce jsou jako dvě výrazné hvězdy součástí souhvězdí Blíženců. Staré báje oba bratry opěvují jako nejslavnější hrdiny po Héraklovi. Jejich jména jsou Kastór a Polydeukés, v římských bájích jsou známi jako Castor a Pollux. \n\nKrásná Léda, dcera aitolského krále, se provdala za Tyndarea, krále ve Spartě. Byla božsky krásná, což samozřejmě neušlo pozornosti nejvyššího z bohů a Zeus se jí přiblížil v podobě labutě, takže mu porodila v Amyklách nedaleko Sparty syna Polydeuka ve stejné době, kdy se narodil Kastór, syn Tyndareův. \n\nPozději přibyly sestry Helena, jejímž otcem byl Zeus, a Klytaimnéstra, dcera Tyndareova. Polydeukés byl božského původu, tedy nesmrtelný, podobně Helena, která jako smrtelná byla bohy přenesena do Elysia i se svým manželem, králem Meneláem, kde oba \"žijí věčně a bez starostí\".\n\nKastór a Polydeukés dostali vynikající vzdělání, jejich učitelem byl i moudrý kentaur Cheirón. Bratři se od útlého mládí cvičili ve všech druzích bojových umění. Traduje se, že Polydeukés byl vynikající v pěstních zápasech, Kastór zase skvěle řídil válečný vůz a dokázal zkrotit i nejdivočejší koně. Prosluli účastí ve všech velkých bojových a dobrodružných akcích: zúčastnili se honu na Kalydónského kance, výpravy Argonautů, pomáhali Héraklovi na výpravě proti Amazonkám, osvobodili sestru Helenu, kterou unesl Théseus. Na všech výpravách si získali slávu. \n\nPosledním dobrodružstvím byla velká akce Dioskúrů s jejich bratranci Lynkeem a Idem, syny messenského krále Afarea. Mladíci ukradli v Arkádii stádo býků, nepohodli se však při dělení kořisti, protože Idás se dopustil podvodu. Dioskúrové se vrátili a vzali si celé stádo, navíc bratrancům unesli nevěsty. \nUkryli se do dutého stromu a chystali se Lynkea a Ida přepadnout. Jenže Lynkeův ostrý zrak pronikl do dutiny a poté Idás oštěpem probodl Kastora. Polydeukés zabil Lynkea, dílo zkázy dokonal Diův blesk, který Ida na smrt spálil. \n\nPolydeukés žádal svého božského otce, aby jej nechal zemřít spolu s bratrem Kastorem, což Zeus nemohl připustit. Proto došlo k dohodě: oba bratři budou spolu - jeden den v Hádově říši, jeden den na Olympu. Tak jsou bratři \"ob den živí a ob den zase mrtví\", jak je řečeno v Homérově Odyssei. \n\nSláva Dioskúrů přetrvala věky. Jsou na obloze součástí souhvězdí Blíženců. Na jejich počest byla postavena řada chrámů. Stali se patrony řeckých i římských vojsk, ochránci plavců a lodí, které vedli bezpečně do přístavů za pomoci znamení ohně na vrcholcích stožárů, zvaných Eliášův oheň. \n\n\n\n"}
{"id": "475327", "url": "https://cs.wikipedia.org/wiki?curid=475327", "title": "Moma", "text": "Moma\n\nMoma ( , ) je řeka v Jakutské republice v Rusku. Je 406 km dlouhá. Povodí má rozlohu 30 200 km².\n\nVzniká soutokem řek Ilin-Jurjach a Kieng, které pramení na hřbetu Ulachan-Čistaj v pohoří Čerského. Teče v široké mezihorské dolině. Koryto na středním a dolním toku se vyznačuje kamenitými peřejemi, tzv. šiverami. Ústí zprava do Indigirky.\n\nZdrojem vody jsou převážně dešťové srážky. V zimě se v údolí řeky vytvářejí gigantická náledí (např. Ulachan-Taryn o rozloze 160 až 180 km²).\n\nV povodí řeky se nacházejí naleziště černého uhlí.\n"}
{"id": "475335", "url": "https://cs.wikipedia.org/wiki?curid=475335", "title": "Markéta Procházková", "text": "Markéta Procházková\n\nMarkéta Procházková (* 25. únor 1986, Jihlava) je česká muzikálová zpěvačka, vítězka pěvecké soutěže \"Jihlavský slavík\" a televizní soutěže \"Rozjezdy pro hvězdy\".\n\nNarodila se 25. února 1986 v Jihlavě. Zde také do svých 19 let žila a studovala. V roce 2003 vyhrála pěveckou soutěž Jihlavský slavík a následně se stala i absolutní vítězkou televizní soutěže \"Rozjezdy pro hvězdy\".\nPo tomto úspěchu se rozhodla věnovat se zpěvu profesionálně. Po gymnáziu začala studovat Konzervatoř Jaroslava Ježka se zaměřením na muzikálové herectví, studium úspěšně zakončila v roce 2011 absolutoriem. O roku 2017 působí na Konzervatoři Jaroslava Ježka rovněž jako pedagog zpěvu. Nyní Markétu můžeme vídat v mnoha českých muzikálech.\nZahrála si také malou epizodní roli v seriálu \"Ulice\" na podzim 2013 také ve známém seriálu Gympl s (r)učením omezeným, kde ztvárnila roli romské kuchařky Zuzany Červeňákové.\n\n\n"}
{"id": "475339", "url": "https://cs.wikipedia.org/wiki?curid=475339", "title": "Deus Ex", "text": "Deus Ex\n\nDeus Ex (též DX, s výslovností [ˌdeɪ.əs ˈɛks]) je kyberpunková, akčně laděná RPG počítačová hra z vlastního pohledu, vyvinutá společností Ion Storm a vydaná v roce 2000. Hra je proslulá především velkou variabilitou v možnostech jak zakončit danou úroveň, silným příběhem a cenami, které obdržela (a to jak odbornou kritikou, tak i širší hráčskou komunitou). Mezi hlavní ceny patří mimo jiné „nejlepší herní počin roku“ a také „nejlepší PC hra všech dob“ v žebříčku podle magazínu PC Gamer. Jedním z designérů hry je Warren Spector, známý tvůrce her (\"Ultima Underworld\", \"System Shock\", \"Thief\").\n\nDeus Ex je hra z blízké budoucnosti, odehrávající se ve světě plném násilí, korupce, vládních spiknutí, smrtících nemocí a zločinu. Hráč se vžije do postavy se jménem JC Denton, jenž je agentem organizace UNATCO, mezinárodního uskupení bojujícího proti organizovanému zločinu a terorismu. Denton je vybaven nanoimplantáty, které mu propůjčují nadlidské schopnosti. Hra umožňuje celou řadu variabilních možností postupu – užití hrubé síly, tiché plížení nebo hackování počítačových systémů.\n\nDeus Ex se odehrává v roce 2052, v dystopickém světě, jehož podoba je do značné míry inspirována populárními konspiračními teoriemi. Temné pozadí je ještě zdůrazněno tím, že všechny epizody hry se odehrávají v noci.\n\nSpolečnost pomalu klesá do chaosu. Populaci ničí celosvětová pandemie tzv. „šedé smrti“. Syntetická vakcína Ambrosia vyráběná společností VersaLife sice ruší účinky viru, ale je jí zoufalý nedostatek. Ambrosia je k dispozici pouze jedincům „nezbytným pro udržení společenského řádu“ a dostává se tedy především k vládním úředníkům, vojákům, vědcům, intelektuálním elitám a boháčům. Na celém světě se objevují nepokoje a vzniká mnoho teroristických organizací s proklamovaným záměrem pomoci utlačovaným, mezi nimi NSF (\"National Secessionist Force\") v USA a Silhouette ve Francii.\n\nV rámci boje proti těmto hrozbám Organizace spojených národů výrazně rozšířila svůj celosvětový vliv. Byla vytvořena organizace UNATCO (\"United Nations Anti-Terrorist Coalition\"), jejímž posláním má být globální zachování míru a boj proti teroristickým skupinám. UNATCO má své podzemní sídlo v New Yorku na Liberty Islandu, nedaleko zbytků Sochy Svobody zničené teroristickým útokem.\n\nHráč se ujímá role JC Dentona, nanotechnologicky vylepšeného agenta společnosti UNATCO. Po dokončení tréninku jej ředitel Joseph Manderley pověřuje splněním několika úkolů, které mají za cíl nalezení členů NSF (National Secessionist Forces) a vystopování odcizené vakcíny „Ambrosia“ (jediného léku na virus „Gray Death“).\n\nJC nachází stopy nákladu s lékem u soukromého terminálu letiště LaGuardia, kde se setkává se svým bratrem Paulem, který je také vybaven nanotechnologickým vylepšením. JC se zde dovídá, že Paul přešel na druhou stranu (ke skupině NSF) poté, co zjistil, že virus Death Gray byl uměle vytvořen. UNATCO se díky svému silnému postavení snaží zajistit to, aby se lék dostal do rukou pouze hrstce vyvolených. JC se vrací do ústředí centrály UNATCO. Zde je konfrontován ředitelem Manderleyem se skutečností, že jeho bratrovi byl aktivován 24hodinový kill switch za jeho zradu proti UNATCO. Manderley přikáže JC odletět do Hong Kongu. Zde má za úkol zlikvidovat hackera Tracera Tonga, kterého Paul předtím kontaktoval a je schopen vyřadit z činnosti kill switch. JC se rozhodne vyhledat Paula v bytě, kde se ukrývá. Paul se snaží vysvětlit své důvody ke zběhnutí a přesvědčí JC k vyslání nouzového signálu, který má varovat NSF.\n\nPo vyslání signálu se JC dostavá do hledáčku UNATCO a stejně jako Paulovi je mu aktivován kill switch. O aktivaci se stará osobně ředitel společnosti FEMA (Federal Emergency Management Agency) Walton Simons. Později jsou oba dopadeni agenty UNATCO a umístěni do tajného vězení vybudovaného pod centrálou UNATCO.\n\nEntita jménem Daedalus kontaktuje JC a informuje ho, že vězení je vlastnictvím skupiny Majestic 12 a pomůže mu utéci. JC a Paul poté odlétají do Hong Kongu, kde jim Tracer Tong deaktivuje kill switch. JC je požádán o infiltraci budovy společnosti VersaLife.\n\nBěhem svého průzkumu zjišťuje, že virus Gray Death vytvořila společnost VersaLife. Ukradne plány pro výrobu viru a podaří se mu zničit zařízení (UC – universal constructor), které umožňuje jeho výrobu. Analýzou plánů viru je zjištěno, že za vývojem stojí uskupení Iluminátů.\n\nTong přesvědčí JC k návštěvě Paříže, kde by měl kontaktovat Ilumináty a přesvědčit je ke spolupráci v boji proti Majestic 12. V Paříži se setkává s vůdcem Iluminátů Morgenem Everettem, od kterého se dozvídá, že virus Gray Death měl být původně augmentačním vylepšením. Bilionář, vůdce Majestic 12 a bývalý člen Iluminátů Bob Page tuto technologii ukradl a pozměnil ji na smrtící virus. Po zničení UC ve společnosti VersaLife je Everettovi jasné, že jedinou šancí Majestic 12 na další produkci viru je použití Vandenbergovy základny. Zde skupina zvaná X-51, složená z bývalých vědců z oblasti 51, postavila další UC. JC se setkává s vůdcem X-51 Gary Savagem. Ten mu odhalí skutečnost, že Daedalus je umělá inteligence vytvořená na základě programu Echelon.\n\nEverett ve snaze získat kontrolu nad komunikační sítí Majestic 12 vypustí Daedala do vojenské sítě Spojených států. Protiúder od Boba Page na sebe nenechává dlouho čekat: Page vypouští svou vlastní umělou inteligenci – Icarus. Daedalus a Icarus se následně spojují do nové formy umělé inteligence – Helios, která je schopna kontrolovat všechny komunikační sítě světa. Savage žádá o pomoc JC se získáním plánů k rekonstrukci zařízení UC, které bylo poškozeno během přepadení Vanderbergovy základny skupinou Majestic 12. JC nachází schémata a elektronicky je posílá Savageovi.\n\nBob Page přenos zachytí a jako protiúder vypouští jadernou střelu na Vanderbergovu základnu. Zničením základny by zajistil, že oblast 51 (současné velitelství Majestic 12) bude jediné místo na světě s funkčním UC. JC se podaří přeprogramovat řízenou střelu a navede ji na oblast 51, kam později odjíždí ke konfrontaci s Pagem. JC nachází Page a ten mu prozrazuje svůj plán na spojení jeho osoby s umělou inteligenci Helios. Spojením by Page získal úplnou kontrolu nad všemi nanotechnologiemi a stal se doslova bohem.\n\nJC je skrze infolink kontaktován Tongem, Everettem a Heliosem s prosbou o pomoc v boji proti Pageovi. JC se musí rozhodnout, komu pomůže. Tracer Tong žádá o zničení globálního komunikačního centra – důsledkem by byl návrat světa do středověku. Morgan Everett nabízí Dentonovi šanci získat zpět zašlou moc a slávu Iluminátů pomoci technologií oblasti 51. Poté by Ilumináti mohli vládnout světu neviditelnou rukou. Helios žádá, aby se mohl spojit s Dentonem a v tomto spojení vykonávat vládu nad světem. Závěr příběhu a budoucnost světa závisí na hráčovu rozhodnutí.\n\nHráč se dostane k bohatému arzenálu střelných, chladných, nesmrtících i značně kuriózních zbraní (od hasicího přístroje, jehož obsah může nastříkat do obličeje nepřítele, až po meč s čepelí z nanobotů). Může získat mnoho podpůrného vybavení (lékárničky, jídlo, alkohol, baterie pro nanoimplantáty, paklíč, nástroje na vyřazení elektroniky, modifikace zbraní). Také si může přečíst literární díla a dokumenty, které objasňují pozadí příběhu a poskytují informace usnadňující další postup.\n\nKapitolu samu o sobě tvoří nanoimplantáty, které se dají získat formou odměny, ukrást v nepřátelských základnách, anebo koupit od překupníků na černém trhu. Nanoimplantáty jsou instalovány pomocí lékařských robotů. Tento typ robota funguje i jako léčebný automat. Jiný typ robota dočerpává energii do implantátů.\n\nHráč se dočká bojů s celou řadou nepřátel, od teroristů a drobných zlodějíčků, po přestřelky s policií, armádou a členy tajemné skupiny Majestic 12, a také s lidmi, kteří prošli tělesnými modifikacemi a mají podobné nadlidské síly jako JC Denton. Někteří z nich mají také nanoimplantáty. Jiní byli posíleni starou technologií, která je zohyzdila množstvím kovových implantátů, kabelů a jiných viditelných součástek. Muži z Majestic 12 byli posíleni pomocí léků a jedů, které u nich vyvolaly speciální cílené mutace.\n\nMezi další hrozby patří bezpečnostní roboti, mutanti, kteří utekli z laboratoří, automatické bezpečnostní systémy a pasti.\n\nHra dovoluje také hackování bezpečnostních systémů. Tento aspekt hry je vítaným řešením pro hráče, kteří rádi řeší situaci proplížením a záškodnictvím. Je možné například přeprogramovat automatickou kulometnou věž, aby útočila na nepřátele, anebo podobně postupovat v případě bezpečnostních robotů.\n\nHra je dobře uzpůsobena i pro styl hraní, který se vyhýbá jakékoliv konfrontaci s nepřítelem a raději volí tichý postup. Herní mechanismy umožňují například sebrat bedýnku a nebo láhev a hodit ji tak, aby na chvíli odlákala pozornost stráží. Lze použít nanoimplantáty tlumící zvuk chůze či propůjčující neviditelnost. Takto se lze vyhnout mnoha konfrontacím, což z Deus Ex dělá i obstojnou hru žánru stealth.\n\n"}
{"id": "475342", "url": "https://cs.wikipedia.org/wiki?curid=475342", "title": "Velká pardubická 2009", "text": "Velká pardubická 2009\n\nVelká pardubická 2009 byla 119. ročníkem tohoto dostihu. Konala se na pardubickém dostihovém závodišti 11. října. Zvítězil v ní osmiletý valach Tiumen v sedle s žokejem Josefem Váňou. Pro šestapadesátiletého Váňu to bylo již šesté vítězství v tomto dostihu. Váňa je zároveň trenérem Tiumena. Vítězný kůň reprezentoval stáj Köi Dent majitele Ivo Köhlera. Čas vítěze byl 09:19,56.\n\nHlavním sponzorem byla Česká pojišťovna a běželo se o celkovou částku 4 500 000 Kč.\n\nNa start se postavilo celkem 25 koní což byl druhý největší počet v historii. Mezi nimi bylo šest koní ze zahraničí. Největší favoritkou na vítězství byla vítězka z předešlých dvou ročníků klisna Sixteen. Velký Taxisův příkop zdolalo 24 koní, padl zde jen druhý kůň z minulého ročníku Hirsch. Dostih dokončilo 18 koní, což byl rekordní počet koní v cíli v historii. Stínem dostihu bylo zranění Shirley, která musela být utracena.\nLegenda Velké pardubické ovládla její 119. ročník\n"}
{"id": "475346", "url": "https://cs.wikipedia.org/wiki?curid=475346", "title": "Sputnik 19", "text": "Sputnik 19\n\nSputnik 19 (známý také jako \"Alpha Tau 1\") byla sovětská planetární sonda původně plánovaná na přistání na Venuši. Sonda typu Veněra byla 25. srpna 1962 úspěšně vypuštěna na oběžnou dráhu kolem Země (nosná raketa Molnija). Sondě však selhal raketový stupeň pro dosažení únikové rychlosti a zůstala tak na oběžné dráze Země a 28. srpna shořela v atmosféře.\n\n\"US Naval Space Command Satellite Situation Summary\" (\"Americká služba na pozorování družic\") tuto družici identifikovala jako \"Sputnik 23\".\n\n"}
{"id": "475360", "url": "https://cs.wikipedia.org/wiki?curid=475360", "title": "Peter Galton", "text": "Peter Galton\n\nPeter M. Galton (* 14. března 1942) je původem britský vertebrátní paleontolog, pracující dlouhodobě v USA. Je autorem zhruba stovky vědeckých studií a statí, věnovaných především ptakopánvým a prosauropodním dinosaurům.\n\nJe známý především svou účastí na významném článku z roku 1974, ve kterém spolu s kolegou Robertem T. Bakkerem postuloval myšlenku o monofyletickém původu dinosaurů (do té doby byli dinosauři chápáni jako zástupci dvou nezávisle vzniklých vývojových linií, tedy jako polyfyletičtí). Toto zjištění vedlo k dalšímu vzedmutí vlny zájmu o dinosaury a zahájilo doslova revoluci v jejich dalším výzkumu.\n\n\n"}
{"id": "475362", "url": "https://cs.wikipedia.org/wiki?curid=475362", "title": "Clemmensenova redukce", "text": "Clemmensenova redukce\n\nClemmensenova redukce je chemická reakce popsaná jako redukce ketonů a aldehydů na alkany za použití zinkového amalgamu a kyseliny chlorovodíkové. Reakce je pojemenována po dánském chemikovi Eriku Christianu Clemmensenovi.\n\nClemmensenova redukce je zvláště účinná při redukci aryl-alkyl ketonů. Pro alifatické ketony je mnohem výhodnější redukce kovovým zinkem.\n\nReaktanty musí být stálé ve velmi kyselém prostředí Clemmensenovy redukce. Reaktanty nestálé v kyselém prostředí mohou být podrobeny Wolffově-Kižněrově redukci, která používá velmi zásadité prostředí. Uhlík karbonylové skupiny přechází z sp hybridizace do sp hybridizace. Atom kyslíku odchází v molekule vody.\n"}
{"id": "475366", "url": "https://cs.wikipedia.org/wiki?curid=475366", "title": "Bejenčime", "text": "Bejenčime\n\nBejenčime ( nebo , ) je řeka v Jakutské republice v Rusku. Je 311 km dlouhá. Povodí má rozlohu 4080 km².\n\nTeče po severním okraji Středosibiřské pahorkatiny. Ústí zleva do Oleňoku.\n\nZdrojem vody jsou sněhové a dešťové srážky. Nejvyšších vodních stavů dosahuje v červnu. V létě dochází k povodním.\n"}
{"id": "475367", "url": "https://cs.wikipedia.org/wiki?curid=475367", "title": "Sputnik 20", "text": "Sputnik 20\n\nSputnik 20 (známý také jako \"1962 Alfa Tau 1\") byl sovětská vesmírná sonda původně plánovaná na přistání na Venuši. Sonda typu Veněra byla úspěšně vypuštěna na oběžnou dráhu okolo Země (raketa Molnija). Při úniku ze zemské orbity byla loď ztracena, a o pět dnů shořela v atmosféře.\n\n"}
{"id": "475368", "url": "https://cs.wikipedia.org/wiki?curid=475368", "title": "Kfar Adumim", "text": "Kfar Adumim\n\nKfar Adumim ( כְּפַר אֲדֻמִּים, doslova „\"Červená vesnice\"“, v oficiálním přepisu do angličtiny Kefar Adummim), je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce 350 metrů, v kopcovité krajině na severním okraji Judské pouště, na jižním okraji kaňonu Nachal Prat (zvaného též \"vádí Kelt\"). Obec leží cca 5 kilometry severovýchodně od města Ma'ale Adumim, cca 10 kilometrů severovýchodně od historického jádra Jeruzalému a cca 60 kilometrů jihovýchodně od centra Tel Avivu. Je součástí územně souvislého bloku izraelských sídel (tzv. Guš Adumim), jejichž centrem je město Ma'ale Adumim, rozkládajících se východně od Jeruzaléma.\n\nObec je napojena na dopravní síť prostřednictvím silnice číslo 1, která prochází asi 1 kilometr jižně od Kfar Adumim a spojuje ji s aglomerací Jeruzaléma a Tel Avivu i s oblastí okolo Mrtvého moře. Východně od Kfar Adumim pak vede k severu lokální silnice číslo 458 (takzvaná Alonova silnice), která napojuje další izraelské osady v pouštní oblasti severovýchodně od Jeruzaléma (Alon a Ma'ale Michmas). Formální součástí Kfar Adumim jsou osady Nofej Prat a Alon situované cca 1 kilometr západním a východním směrem od vlastního Kfar Adumim. Fakticky ale jde o samostatné obce, s vlastním zastoupením v Oblastní radě Mate Binjamin.\n\nObec Kfar Adumim byla založena roku 1979, konkrétně v září 1979. Prvních deset rodin sem přišlo z nedaleké lokality Mišor Adumim (dnes průmyslová zóna východně od Ma'ale Adumim). Šlo o jednu z prvních izraelských osad založenou na Západním břehu Jordánu, která měla od počátku umožnit soužití sekulárních i nábožensky orientovaných Izraelců, například formou smíšené sekulární i náboženské výuky v zdejší základní škole.\n\nBěhem 90. let 20. století byla východně od stávající osady založena nová čtvrť nazvaná Alon a později západně od Kfar Adumim i čtvrť Nofej Prat. Obě tyto nové čtvrti mají okolo 400 obyvatel a jsou fakticky samostatnými obcemi. Podle plánů z počátku 21. století měl byl celý blok osad Guš Adumim okolo města Ma'ale Adumim včetně Kfar Adumim zahrnut do Izraelské bezpečnostní bariéry a oddělen tak od okolních arabských vesnic. Bariéra měla probíhat severně od Kfar Adumim. Podle stavu z roku 2008 ale nebyla tato bariéra v tomto úseku dosud postavena a ani její trasa nebyla oficiálně stanovena. Izrael si hodlá tuto část Západního břehu Jordánu ponechat i po případné mírové smlouvě s Palestinci.\n\nObyvatelstvo Kfar Adumim je cca z 50 % složeno z nábožensky orientovaných a z cca 50 % ze sekulárních Izraelců. Formálně jde sice o sídlo vesnického typu (bez statutu místní rady ani města), ve své kategorii ovšem jde o poměrně lidnatou obec. Podle údajů z roku 2014 tvořili naprostou většinu obyvatel Židé - cca 3900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 4000 osob).\n\nJde o obec s dlouhodobě rostoucí populací. K 31. prosinci 2014 zde žilo 3952 lidí. Během roku 2014 populace stoupla o 6,2 %.\nVýhledově se má populace obce zvýšit ze současných více než 300 rodin na cca 500 rodin. Statistické výkazy ovšem do populace Kfar Adumim zahrnují i obyvatele sousedních osad Nofej Prat a Alon, které formálně stále existují jako její součást, ale ve skutečnosti jsou zcela nezávislé. Populace těchto dvou autonomních podčástí Kfar Adumim dosahuje cca 800 a tuto sumu je tedy nutné odečíst pro zjištění počtu obyvatel v samotné osadě Kfar Adumim.\n\n\n"}
{"id": "475370", "url": "https://cs.wikipedia.org/wiki?curid=475370", "title": "Sputnik 21", "text": "Sputnik 21\n\nSputnik-21 byl sovětský neúspěšný pokus programu Veněra. Sputnik 21 byl vypuštěn 12. září 1962. Po explozi třetího stupně nosné rakety byl Sputnik 21 zničen.\n\n"}
{"id": "475380", "url": "https://cs.wikipedia.org/wiki?curid=475380", "title": "Řád Vilémův", "text": "Řád Vilémův\n\nŘád Vilémův () byl pruský řád. Založil ho 18. ledna 1896 německý císař a pruský král Vilém II. na připomínku svého děda, prvního německého císaře Viléma I.\n\nŘád byl zřídka kdy udělován, jedním z prvních držitelů byl bývalý říšský kancléř Otto von Bismarck.\n\nOdznakem je zlatý kulatý medailon obehnáný vavřínovým věncem. V bodech styku věnce s medailonem jsou umístěn tlapaté kříže. Na medailonu je zobrazena hlava Viléma I., okolo ní pak nápis WILHELM KOENIG VON PREUSSEN (\"Vilém, král pruský\").\n\nK řádu patří také zlatý řádový řetěz, na jehož článcích je vyznačeno heslo řádu WIRKE IM ANDENKEN AN KAISER WILHELM DEN GROSSEN (\"Čiň na památku císaře Viléma Velikého\").\n\nAutory odznaku jsou Emil Weigand a Otto Schultz.\n"}
{"id": "475381", "url": "https://cs.wikipedia.org/wiki?curid=475381", "title": "Endymión", "text": "Endymión\n\nEndymión (latinsky \"Endymion\") je v řecké mytologii synem élidského krále Aethlia, možná dokonce synem samotného Dia. Je po něm pojmenován kráter Endymion na Měsíci.\n\nEndymión byl pohledný mladík, pastýř na hoře Latmos v Karii. Velkou láskou k němu zahořela bohyně měsíce Seléné. Každou noc k němu sestupovala z oblohy, obdivně se na něj dívala, líbala ho a i když ho nikdy nevyrušila z jeho hlubokého spánku, porodila věčně mladému jinochovi prý 50 dcer. Tento počet představuje počet měsíců mezi olympijskými hrami. Jiná verze uvádí naopak 50 synů, ještě jiná jmenuje její tři syny – Paiania, Epeia a Aitóla, z nichž poslední byl zakladatelem Aitólie a stal se praotcem Lédiným.\n\nTento věčný milostný příběh má mnoho verzí a také mnoho uměleckých ztvárnění, např.\n\n"}
{"id": "475388", "url": "https://cs.wikipedia.org/wiki?curid=475388", "title": "Řád Vilémův (Hesensko)", "text": "Řád Vilémův (Hesensko)\n\nŘád Vilémův () byl hesensko-kasselský řád. Založil ho 20. srpna 1851 hesenský kurfiřt Fridrich Vilém I. Hesensko-Kasselský. Vznikl ze tří nižších tříd Řádu zlatého lva. Řád zanikl v roce 1866 anexí Hesenska-Kasselska Pruskem.\n\nOdznakem je zlatý maltézský kříž provedený v červeném smaltu s bílým lemem. Ve středu kříže je osmicípá stříbrná hvězda s modrým medailonem, na kterém je vyobrazen zlatý korunovaný lev, obklopený heslem VIRTUTE ET FIDELITATE (\"Ctnosti a věrnosti\"). Na reverzu jsou iniciály WK (\"Wilhelm Kurfürst\" / \"Vilém kurfiřt\"). Řád je převýšený korunkou nad kterou je potom umístěna řádová stuha.\n\nHvězda velkokříže je stříbrná a osmicípá s řádovým křížem ve svém středu. Hvězda komandéra 1. třídy je pak samotný stříbrný nesmaltovaný kříž. Stuha červená s bílými okraji.\n\nŘád se dělil na celkem pět tříd, a to :\n"}
{"id": "475391", "url": "https://cs.wikipedia.org/wiki?curid=475391", "title": "Malabárské pobřeží", "text": "Malabárské pobřeží\n\nMalabárské pobřeží\nje dlouze se táhnoucí pás pobřeží na západní straně nejjižnějšího cípu Indického subkontinentu. Název je odvozen od historického regionu Malabar (v místních jazycích Malabár), který se nachází mezi Arabským mořem a pohořím Západní Ghát. Malabarské pobřeží se nachází na území dnešní Kéraly a Karnátaky. Tato oblast má největší úhrn srážek v jižní Indii, neboť Západní Ghát zachycuje oblačnost přinášenou jihozápadním monzunem. Tento region byl od starověku orientován na zámořský obchod a v jeho kosmopolitních přístavních městech se ve středověku usadily jedny z nejstarších komunit židů, křesťanů a muslimů v Indii. (Jde o tak zvané kočínské židy, muslimy zvané mappila a syrské ortodoxní křesťany odvozující své počátky od působení apoštola Tomáše.) Název se zaužíval až po příchodu Evropanů. Jeho původ bývá odvozován od malajálamského \"mala\" (hora) a \"varam\" (úbočí).\n"}
{"id": "475396", "url": "https://cs.wikipedia.org/wiki?curid=475396", "title": "Folos", "text": "Folos\n\nFolos (latinsky \"Pholus\") je v řecké mytologii jeden z Kentaurů. Divoké Kentaury převyšoval vzděláním a moudrostí, byl přítelem hrdiny Hérakla. \n\nKdyž Héraklés plnil čtvrtý z dvanácti těžkých úkolů, které mu uložil mykénský král Eurystheus, a to polapit erymanthského kance, dostal se ke Kentaurům. To bylo v době, kdy se shromažďovali Argonauti na dlouhou cestu a Héraklés se po splnění čtvrtého úkolu k nim připojil. \n\nHéraklés přišel ke Kentaurům, půl koním, půl mužům, Folos ho uvítal a na uctění načal velkou nádobu s vínem. Patřilo všem Kentaurům a ti jakmile ucítili silnou vinnou vůni, vrhli se na Fola. Héraklés je odehnal a oni na útěku doběhli až do jeskyně moudrého Cheiróna a tam se spustila mela. Héraklés zuřivé Kentaury zahnal na útěch, některé z nich poranil a zahubil svými otrávenými šípy. Mezi nimi však zranil také Cheiróna, ale protože ten byl nesmrtelný, šíp ho nemohl zahubit. Cheirón prožíval těžká bolestná muka, ale nakonec se dobrovolně vzdal své nesmrtelnosti výměnou za život Prométheův.\n\nFolos také zahynul, ne při šarvátkách, ale pro vlastní nešikovnost: zvědavě vyjmul z pouzdra jeden z otrávených šípů, ten mu nešťastně spadl na nohu a Folos na místě zemřel. \n\n"}
{"id": "475403", "url": "https://cs.wikipedia.org/wiki?curid=475403", "title": "Jiří Hanuš (historik)", "text": "Jiří Hanuš (historik)\n\nJiří Hanuš (* 22. srpna 1963 Brno) je český historik a editor.\n\nJiří Hanuš se narodil v Brně. Zabývá se dějinami 19. století, dějinami historiografie a dějinami křesťanství. Učí na Filozofické fakultě Masarykovy univerzity v Brně, je pracovníkem jejího Historického ústavu. Zároveň působí jako jednatel v Centru pro studium demokracie a kultury, kde také rediguje časopis Proglas. Dne 30. dubna 2010 byl jmenován profesorem.\n\nOd září 2019 se stal prorektorem Masarykovy univerzity pro personální a akademické záležitosti.\n\n"}
{"id": "475410", "url": "https://cs.wikipedia.org/wiki?curid=475410", "title": "Sputnik 23", "text": "Sputnik 23\n\nHeslu Sputnik 23 náleží více vesmírných družic.\n\nSlovem Sputnik 23 nelze objektivně určit jednu určitou družici. Na vině je především to, že sovětský vesmírný program, začal družicím vyslaným po Sputniku 3 říkat svými novými jmény. Třeba proto sondě po Sputniku 3 říkal \"Korabl-Sputnik 1\". Ovšem západní média pokračovala v číslování Sputniků, proto byl Korabl-Sputnik 1 nimi označen za Sputnik 4. Tímto označením používaným především na západě by se dalo dopočítat i ke Sputniku 23, avšak v sovětské identifikaci bychom došli k hesluMars 1. Dále heslo Sputnik 23 bývá někdy označováno za sovětskou sondu \"Venera 2MV-1 No.1\", v západním počítání za \"Sputnik 19,\" kterou však Americká služba na pozorování družic (US Naval Space Command Satellite Situation Summary) identifikovala jako Sputnik 23. Celkově vzato, heslu Sputnik 23 náleží tyto významy:\n\n"}
{"id": "475421", "url": "https://cs.wikipedia.org/wiki?curid=475421", "title": "Faraonský pes", "text": "Faraonský pes\n\nFaraonský pes, někdy též Faraonský chrt, je psí plemeno původem z Malty a zároveň národní pes tohoto ostrovního státu.\n\nFaraonský pes je velmi staré plemeno, jehož nástěnné malby se nacházely již ve starověkém Egyptě. Nejstarší dochované kresby tohoto psa jsou staré 5000 let. V hrobkách vládců Egypta se nacházejí mumie psů, kteří byli pohřbeni se stejnou úctou a poctami jako jejich páni. Příkladem může být balzamovaná mumie faraonského chrta Abuwtiyuwa, oblíbence faraona Antefa II., která byla uložena ve vyzdobené hrobce a obklopena dary. V zádušním chrámu královny Hatšepsut v Dér el-Bahrí (vládla v letech 1490–1468 př. n. l.) se nachází velká sbírka sošek těchto psů, vyrobených z různých materiálů (hlína, kámen, dřevo). Tito psi neměli jen své příznivce, ale i odpůrce. Podle jedné ze staroegyptských legend, nařídila královna Kleopatra v době své vlády tyto psy vyhubit. Jako plemeno byli tito psi dlouho považováni za vyhynulé.\n\nHistorie tohoto plemene se znovu začíná psát v roce 1930. Z Malty, která byla toho času britskou kolonií), byli dopraveni první dva psi do Spojeného království. Není jasné, jak se faraonský pes na Maltu dostal.\n\nPrvní standard plemene se nachází v encyklopedii \"Dog Encyklopedia\" od W. N. Hutkinsose z let 1934–1935). Základ záchranné chovatelské práce položili v roce 1963 manželé Blockovi, kteří si z Malty do Spojeného království přivezli pár faraonských psů. V roce 1969 bylo z ostrova Gozo dovezeno dalších 8 psů. Téhož roku byl založen Klub faraonských chrtů, jehož první prezidentkou se stala monacká princezna Antonietta. Tato významná protekce měla jistě vliv na to, že plemeno bylo již v roce 1974 uznáno britským Kennel Clubem. Mezinárodní kynologická federace (FCI) uznala plemeno faraonského chrta o tři roky později. V roce 1973 je plemeno importováno do Švédska a následně do Finska, Nového Zélandu, Kanady a Austrálie. Do Spojených států je importován v roce 1979 a již v roce 1983 byl vytvořen a zapsán standard plemene americkým Kennel Clubem. Následuje propagace plemene ve sdělovacích prostředcích. Mimo jiné vyšel časopis \"Hyrogliphycs\" o minulosti Egypta či kniha \"The Ancient Egyptian Pharaoh Hound\", kterou americká kynologická společnost v roce 1984 označila jako nejlepší knihu roku. V 80. letech byli importováni první zástupci plemene do západního Německa. Do České republiky byli postupně importováni čtyři jedinci začátkem 90. let chovatelkou Dagmar Nebeskou.\n\nFaraon je elegantní pes, střední velikosti, ušlechtilého držení těla, který je rychlý a lehký v pohybu. Hlava působí ušlechtilým výrazem, je štíhlá, dlouhá a korunují ji impozantní uši. Tělo má mít faraon o něco delší, než je kohoutková výška. Úhel ramenní lopatky nemá být sevřený, aby měl pes dostatek volnosti uchopit kořist v plném běhu. Zadní nohy mají být dobře zaúhlené, silné a svalnaté. Srst je krátká, přiléhavá a má velkou výhodu, protože málo líná a hlavně, což je pro psa chovaného v bytě důležité, a je bez psího zápachu. Barva srsti má být v různých odstínech žlutohnědé přes béžovou až po rudohnědou. Bílý znak na hrudi se nazývá hvězda, bílé zbarvení na nohou musí být jen na prstech. Velmi žádoucí je bílá špička ocasu.\n\nStandard plemene doporučuje u psů výšku 56 cm, u fen 53 cm, tolerance u psů je 63,5 cm a u fen 61 cm. Váha se pohybuje od 17 do 27 kg.\nFaraona by měli chovat lidé, kteří jsou ochotni poskytnout mu nejen čas a svou přízeň, ale hlavně dostatek pohybu.\n\nFaraonský pes je přátelský, hravý, ale i ostražitý. Mezi jeho vlastnosti patří dobrá nálada, kterou projevuje jak svým dlouhým ocasem, tak i svým nezaměnitelným úsměvem. Britové mu proto říkají „the smiling hound“ (tj. smějící se pes). Pokud má pocit, že je přehlížen, dává to najevo celou škálou zvuků. Své uplatnění má i jako ostražitý hlídač. Pokud se v jeho teritoriu něco děje, okamžitě to hlásí štěkotem. Mezi jeho vlastnosti patří snášenlivost s jinými plemeny.\n\n"}
{"id": "475436", "url": "https://cs.wikipedia.org/wiki?curid=475436", "title": "Canon EOS 7D", "text": "Canon EOS 7D\n\nCanon EOS 7D je 18 megapixelová digitální zrcadlovka (dále DSLR) oznámená společností Canon 1. září 2009 jako nejvýkonnější poloprofesionální fotoaparát řady EOS s čipem velikosti APS-C. Je určený zejména pro zkušené amatéry nebo profesionální fotografy.\n\nZrcadlovka je vybevena snímačem CMOS o velikosti 22,3 × 14,9 mm (APS-C, faktor 1,6 vzhledem k fullframe) s efektivním rozličením 18MPix což je 5184 × 3456 obrazových bodů. Tento snímač je vybavený \nintegrovaným čisticím systémem EOS s fluorovou povrchovou vrstvou proti nečistotám.\n\nLCD displej s rozlišením 920 000 bodů a úhlopříčkou 3,0\" (7,7cm) umožňuje fotografovi kontrolu ostrosti snímku ještě na displeji bez toho aniž by jej musel kontrolovat na monitoru PC.\nNa displeji lze zobrazit jednak informace o veškerých expozičních parametrech, dále informace o nastavení fotoaparátu a novinkou oproti ostatním zrcadlovkám od Canonu je možnost zobrazení digitální vodováhy, která funguje jak v horizontálním tak ve vertikálním (kloném) režimu. Ideální pro focení ze stativu. Tuto digitální vodováhu lze také zobrazit do hledáčku, kde funguje formou \"přesýpání\" ostřících bodů zleva doprava, respektive nahoru a dolů.\nPokrytí hledáčku je 100% stejně jako tomu je u EOS 1D Mark IV\nSpeciální vlastností této zrcadlovky je její systém ostření. Obsahuje 19 ostřících bodů a každý z nich je křížový. Z těchto bodů je možné ručně vybrat z 5 možností:\n\nNavíc, díky integrovaném gyroskopu zde existuje možnost výběru jiných osrtřících bodů pro vodorovné a pro svislé snímání.\n\nKorpus těla je ze slitiny hořčíku, což zrcadlovce přidává na odolnosti ale samozřejmě i na váze. Celé tělo je navíc utěsněné proti prachu a vlhkosti.\n\n"}
{"id": "475455", "url": "https://cs.wikipedia.org/wiki?curid=475455", "title": "Kfar ha-Oranim", "text": "Kfar ha-Oranim\n\nKfar ha-Oranim ( כְּפָר הָאֳרָנִים, doslova „Borovicová vesnice“, v oficiálním přepisu do angličtiny Kefar HaOranim, alternativní název obce Menora מנורה), je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce cca 300 metrů, v aglomeraci měst Modi'in Illit a Modi'in-Makabim-Re'ut.\nSeverně od obce probíhá v údolí vádí Nachal Modi'im. Leží na dotyku se Zelenou linií, která odděluje území Izraele v mezinárodně uznávaných hranicích od okupovaného Západního břehu Jordánu. Kfar ha-Oranim leží cca 3 kilometry severovýchodně od města Modi'in-Makabim-Re'ut, cca 2 kilometry jihozápadně od Modi'in Illit, cca 25 kilometrů severozápadně od historického jádra Jeruzalému a cca 30 kilometrů jihovýchodně od centra Tel Avivu.\n\nJe součástí územně souvislého bloku izraelských sídel rozkládajích se po obou stranách Zelené linie. Na západní straně je Kfar ha-Oranim stavebně propojeno s obcí Lapid (ta leží již západně od Zelené linie ve vlastním Izraeli). Přes Lapid také vede dopravní napojení osady na silnici číslo 446, která spojuje jednotlivá hlavní centra aglomerace.\n\nVesnice byla založena v roce 1998. Podle jiného zdroje v říjnu 1997. Vznikla jako rezidenční osada předměstského typu. Příprava zřízení nové osady začala už v roce 1981, tehdy pod názvem Giv'at Ehud (podle izraelského pilota Ehuda Ben Amitiho). Základní kámen byl slavnostně položen v roce 1984 za účasti tehdejšího izraelského premiéra Jicchaka Šamira. Název připravované osady se mezitím změnil na Menora. Právní průtahy ohledně vlastnictví půdy, na které měla nová vesnice vzniknout, ale její výstavbu zpozdily. První obyvatelé se sem nastěhovali až říjnu 1997. V osadě funguje základní škola, středoškolské vzdělání je zajištěno na středních školách ve městě Modi'in-Makabim-Re'ut.\n\nPočátkem 21. století byl celý blok osad okolo města Modi'in Illit včetně Kfar ha-Oranim zahrnut do Izraelské bezpečnostní bariéry a oddělen tak od okolních arabských vesnic. Izrael si hodlá tuto část Západního břehu Jordánu ponechat i po případné mírové smlouvě s Palestinci a v rámci aglomerace Modi'in Valley navíc došlo k faktickému setření Zelené linie a anexi oblasti do vlastního Izraele.\n\nObyvatelstvo Kfar ha-Oranim je v databázi osad rady Ješa popisováno jako sekulární. V přehledu osad zveřejněných zpracovaném organizací Peace Now je ovšem uváděno jako smíšené (tedy sekulární i nábožensky založené). Profil obce v databázi oblastní rady popisuje obyvatelstvo jako \"převážně sekulární\".\n\nFormálně jde sice o sídlo vesnického typu (bez statutu místní rady ani města), ve své kategorii ovšem jde o poměrně lidnatou rezidenční obec předměstského typu. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o obec s dlouhodobě rostoucí populací. K 31. prosinci 2014 zde žilo 2668 lidí. Během roku 2014 populace stoupla o 0,0 %.\n\n\n"}
{"id": "475456", "url": "https://cs.wikipedia.org/wiki?curid=475456", "title": "Cerro Chirripó", "text": "Cerro Chirripó\n\nCerro Chirripó (čti \"„sero čiripó“\") je s nadmořskou výškou 3820 metrů nejvyšší horou Kostariky. Nachází se v horském pásmu Cordillera de Talamanca na východě země. Byl zde vyhlášen národní park Parque nacional Chirripó o rozloze 50 849 ha.\n\n"}
{"id": "475462", "url": "https://cs.wikipedia.org/wiki?curid=475462", "title": "Neonka diamantová", "text": "Neonka diamantová\n\nNeonka diamantová (\"Paracheirodon sp. \"Colombia\"\") je drobná sladkovodní rybka z čeledi tetrovití. Není o ní příliš jisté, jestli se jedná o druh nový nebo o výpěstek rybích farem. Rybka se k nám dostala z Německa pod názvem \"Brilliant Neon\" a \"Diamantkopf\".\n\nJedná se o typicky společenskou rybku žijící v hejnu. Dorůstá délky 3,5-4 cm, přičemž je sameček menší než samička. Místo charakteristického neonového pruhu má celou přední část hřbetu a horní polovinu těla neonově zbarvenou. Celá zadní část od ocasu až po břišní ploutve je sytě červená. Bříško prosvítá stříbřitě.\n\n"}
{"id": "475474", "url": "https://cs.wikipedia.org/wiki?curid=475474", "title": "Ledovcové oko", "text": "Ledovcové oko\n\nLedovcové oko, Horské oko je malé většinou kulaté jezero, které vzniklo v prohlubni po roztopení zbytků mrtvého ledu. Často se vyskytuje v horských dolinách v blízkosti větších jezer – ples.\n\n\n"}
{"id": "475478", "url": "https://cs.wikipedia.org/wiki?curid=475478", "title": "Pachysandra", "text": "Pachysandra\n\nPachysandra (\"Pachysandra\"), též tlustonitník, je rod vyšších dvouděložných rostlin z čeledi zimostrázovité (\"Buxaceae\"). Zahrnuje 3 druhy bylin a polokeřů, rozšířených ve východní Asii a jv. USA. Pachysandry se pěstují v České republice jako stálezelené půdopokryvné rostliny, zejména pachysandra klasnatá.\n\nPachysandry jsou stálezelené, plazivé nebo vystoupavé polokeře nebo vytrvalé byliny. Listy jsou jednoduché, řapíkaté, měkké až slabě kožovité, na vrcholu zubaté nebo řidčeji celokrajné, střídavé. Žilnatina je tvořena 2 nebo 3 páry postranních žilek, od báze bývá dlanitě trojžilná (triplinervní). Květy jsou uspořádány ve vrcholových klasech. V koncové části klasu bývají samčí květy a v dolní části samičí, zřídka jsou květenství jednopohlavná. Květy jsou drobné, bílé nebo růžové. Samčí květy mají 4 okvětní lístky ve 2 kruzích a obsahují 4 vyčnívající tyčinky a sterilní zbytek semeníku. Samičí květy mají 4 až 6 okvětních lístků, semeník je srostlý ze 2 nebo 3 plodolistů, se stejným počtem komůrek a dlouhých čnělek. Na vrcholu čnělky je dlouze sbíhavá blizna. Plodem je dužnatá peckovice.\n\nRod pachysandra zahrnuje 3 druhy. Dva z nich se vyskytují ve východní Asii, jeden (pachysandra poléhavá) v jihovýchodních oblastech USA.\n\n\nV České republice je jako půdopokryvná rostlina pěstována zejména pachysandra klasnatá (\"Pachysandra terminalis\"), řidčeji i pachysandra poléhavá (\"Pachysandra procumbens\"). Od obou druhů existují i zahradní kultivary.\n\nPachysandry jsou málo náročné rostliny, které se vysazují na stinné až polostinné stanoviště. Vytvářejí kompaktní a celoročně vzhledný koberec sytě zelených listů, který vydrží bez ošetřování desítky let a pohlcuje opadávající listí. Rostou v lehčích i těžších půdách, vhodný je přídavek humusu či rašeliny. Kořeny jsou mělké a nekonkurují ostatním dřevinám. Pachysandry se množí dělením nebo řízkováním vrcholovými řízky v létě. Novou výsadbu je vhodné opatřit lehkým zimním krytem.\n\n"}
{"id": "475482", "url": "https://cs.wikipedia.org/wiki?curid=475482", "title": "Očko", "text": "Očko\n\nOčko může znamenat:\n\n\n\n"}
{"id": "475492", "url": "https://cs.wikipedia.org/wiki?curid=475492", "title": "Moja najzlatejšia lýra/Jdi a otevři dveře", "text": "Moja najzlatejšia lýra/Jdi a otevři dveře\n\n„Moja najzlatejšia lýra/Jdi a otevři dveře“ je splitový singl rockových skupiny Progres-Pokrok a OK Band vydaný v roce 1989 (viz 1989 v hudbě).\n\nNa A straně singlu je umístěna slovensky zpívaná píseň „Moja najzlatejšia lýra“ od brněnské kapely Progres-Pokrok, která vznikla transformací skupiny Progres 2. Na B straně malé desky se nachází skladba od pražského OK Bandu „Jdi a otevři dveře“ s textem od básníka Miroslava Holuba.\n\nV případě Progres-Pokrok se jedná o první nahrávku skupiny pod tímto názvem a s vyměněným obsazením (poté vydali ještě LP \"Otrava krve\"). U OK Bandu jde naopak o jednu z posledních nahrávek prvního období existence, neboť se na přelomu let 1989 a 1990 rozpadl (obnoven byl následně v roce 1999).\n\n\n"}
{"id": "475495", "url": "https://cs.wikipedia.org/wiki?curid=475495", "title": "Barbès – Rochechouart (stanice metra v Paříži)", "text": "Barbès – Rochechouart (stanice metra v Paříži)\n\nBarbès – Rochechouart je přestupní stanice pařížského metra mezi linkami 2 a 4. Nachází se na hranicích 9., 10. a 18. obvodu v Paříži na křižovatce ulic \"Boulevard de la Chapelle\", \"Boulevard Barbès\", \"Boulevard de Magenta\" a \"Boulevard Rochechouart\". Zatímco linka 2 je položená na viaduktu, ze kterého se koleje západním směrem do stanice Anvers noří do podzemí, nástupiště linky 4 leží pod povrchem.\n\nStanice byla otevřena 26. března 1903 několik týdnů po prodloužení linky 2 ze stanice Anvers do \"Bagnolet\" (dnes Alexandre Dumas). 21. dubna 1908 byl otevřen první úsek linky 4 mezi Porte de Clignancourt a Châtelet a s tím i podzemní nástupiště na této stanici. Tato stanice je zakřivená a ve směru na \"Porte de Clignancourt\" lze odtud vidět na stanici Château Rouge.\n\nStanice byla otevřena pod názvem \"Boulevard Barbès\", ale již 3. dubna téhož roku získala současný název. Ten se skládá ze dvou částí odvozených od bulvárů, které se zde kříží. \"Boulevard Barbès\" nese jméno francouzského politika Armanda Barbèse (1809–1870). \"Boulevard de Rochechouart\" je pojmenován podle abatyše Marguerite de Rochechouart Montpipeau (1665–1727).\n\n"}
{"id": "475499", "url": "https://cs.wikipedia.org/wiki?curid=475499", "title": "Ožogina", "text": "Ožogina\n\nOžogina ( , ) je řeka v Jakutské republice v Rusku. Je 523 km dlouhá. Povodí má rozlohu 24 300 km².\n\nVzniká soutokem řek Sulakkan a Delkju, které pramení na Momském hřbetu. Teče na východojihovýchod Ožoginskou dolinou, v níž je koryto velmi členité. V jejím povodí se nachází přibližně 2800 jezer o celkové ploše 908 km². Ústí zleva do Kolymy.\n\nZdrojem vody jsou dešťové a sněhové srážky. Zamrzá v říjnu a rozmrzá velmi bouřlivě v květnu. V zimě promrzá až do dna.\n\nNa dolním toku je možná vodní doprava pomocí kutrů.\n"}
{"id": "475500", "url": "https://cs.wikipedia.org/wiki?curid=475500", "title": "Ametyst (spolek)", "text": "Ametyst (spolek)\n\nAmetyst je český spolek, které se zabývá ekologickou výchovu a praktickou ochranu přírody.\n\nSdružení vzniklo v roce 1999 a je členem \"Sdružení středisek ekologické výchovy Pavučina\", koordinátorem projektu \"Metodika a realizace komplexní ekologické výchovy\" v Plzeňském a v Karlovarském kraji. Dlouhodobě spolupracuje s Krajským centrem vzdělávání a Jazykovou školou KCVJŠ) v Plzni.\n\nOd roku 2004 provozuje Ametyst terénní stanici ekologické výchovy v Prusinách (část obce Nebílovy), v niž organizuje rozmanité ekovýchovné akce pro děti.\n\nOd roku 2009 realizuje projekt Labyrint (Inovativní projekty environmentální výchovy), který pomáhá školám v Plzeňském kraji s uskutečňováním projektů zaměřených na životní prostředí. Výstupem projektu jsou i webové stránky, na kterých je zveřejněna řada materiálů pro učitele.\n\nV oblasti ochrany přírody se zaměřuje například na hnědáska chrastavcového.\n\n"}
{"id": "475507", "url": "https://cs.wikipedia.org/wiki?curid=475507", "title": "Einhard", "text": "Einhard\n\nEinhard nebo Eginhard (přibližně 775, Maingau – 14. březen 840, Seligenstadt, dnešní Německo) byl franský kněz, řeholník a opat, učenec a spisovatel, významná postava karolinské renesance. Byl dvořanem Karla Velikého a Ludvíka Pobožného, přičemž o prvním z nich napsal z popudu toho druhého životopisné dílo \"Vita Karoli Magni\", které je jedním z nejdůležitějších historických a literárních pramenů o jeho době.\n\nNarodil se ve východní, německy mluvící části Franské říše, patrně v chudé rodině. Byl drobné postavy a rodiče ho poslali na studie do kláštera Fulda. Upozornil na sebe nadáním i pracovitostí a od roku 791 nebo 792 žil na císařském dvoře, kde Karel Veliký - sám negramotný - soustřeďoval významné učence pod vedením biskupa Alcuina. Einhard byl patrně schopný architekt a císař mu svěřil stavbu svých paláců v Cáchách a Ingelheimu. Po smrti Karla Velikého 814 ustanovil jeho syn Ludvík Einharda svým tajemníkem. Někdy kolem 830 Einhard dvůr opustil a žil se svojí velmi energickou ženou, podle pověsti dcerou Karla Velikého Emmou. Ve svých spisech se o ní nikdy nezmiňuje, ale když roku 835 zemřela, píše o ní příteli velice vřelý dopis, jak mu stále schází. Na konci života založil klášter a stal se jeho opatem.\n\nVedle \"Životopisu\" (\"Vita Karoli\") z let 829-836, kde o svém ochránci píše s velkou úctou, ale také upřímností, napsal dva náboženské spisy a zachovala se i sbírka jeho dopisů.\n\n"}
{"id": "475508", "url": "https://cs.wikipedia.org/wiki?curid=475508", "title": "Steve Smith (atlet)", "text": "Steve Smith (atlet)\n\nSteve Smith (* 29. března 1973, Liverpool) je bývalý anglický sportovec, který se věnoval atletice. Na letních olympijských hrách 1996 v Atlantě získal bronzovou medaili ve skoku do výšky. Je spoludržitelem juniorského rekordu a držitelem britských rekordů.\n\nV roce 1991 se stal v Soluni juniorským mistrem Evropy. Rok poté získal zlatou medaili také na mistrovství světa juniorů v jihokorejském Soulu, kde vyhrál výkonem 237 cm. Vyrovnal tím juniorský rekord Srba Dragutina Topiče, který překonal 237 cm na předešlém juniorském šampionátu v bulharském Plovdivu v roce 1990. V roce 1992 reprezentoval na letních hrách v Barceloně, kde skončil ve finále dvanáctý. První medaili mezi dospělými získal na halovém mistrovství světa 1993 v Torontu, kde skončil třetí. V témže roce vybojoval bronzovou medaili také na mistrovství světa ve Stuttgartu výkonem 237 cm.\n\nStříbrnou medaili společně s Polákem Arturem Partykou získal na evropském šampionátu 1994 v Helsinkách. Ve stejném roce skončil druhý také na pátém ročníku her Commonwealthu v kanadské městě Victoria. V roce 1995 se umístil společně s Norem Steinerem Hoenem na čtvrtém místě na mistrovství světa v Göteborgu. Smolný rok zažil v roce 1999, když ve finále halového MS v Maebaši i mistrovství světa v Seville skončil ve finále bez platného pokusu. Atletickou kariéru ukončil předčasně v roce 1999, kdy si na konci sezóny přetrhl achillovu šlachu.\n\n\n"}
{"id": "475510", "url": "https://cs.wikipedia.org/wiki?curid=475510", "title": "Řád Jindřicha Lva", "text": "Řád Jindřicha Lva\n\nVévodský brunšvický řád Jindřicha Lva () byl brunšvický řád. Založil ho 25. dubna 1834 vévoda Vilém Brunšvický jako civilní a vojenský záslužný řád na památku vévody saského a bavorského Jindřicha Lva. Zanikl pádem monarchie roku 1918.\n\nOdznakem je zlatý modře smaltovaný maltézský kříž, zakončený kuličkami a převýšený korunou. Mezi rameny jsou zlaté korunované iniciály zakladatele W, mezi korunou a řádovým křížem je umístěn zlatý kráčející lev mezi dvěma vavřínovými věnci. Na ploše dolního ramene kříže leží rytířská přilba, z níž vyrůstá bílý sloup. Z korunovaného vrcholu sloupu vyčnívají paví péra, pokrytá zlatou šesticípou hvězdičkou, před sloupem je umístěn bílý kůň v běhu v kulatém červeném poli, orámovaném stříbrnými srpy (jde o klenot zemského znaku Brunšvicka). Na zadní straně je pak heslo IMMOTA FIDES (\"Pevná víra\"), obklopený datem založení MDCCCXXXIV. Za válečné zásluhy se mezi rameny kříže vkládaly dva zkřížené meče.\n\nHvězda velkokříže je stříbrná a osmicípá s modře smaltovaným křížem na středu, v jehož středovém medailonu je zlatá korunovaná iniciála W, obklopená heslem řádu IMMOTA FIDES. Hvězda komandéra je pak pouze stříbrný nesmaltovaný řádový kříž s korunovanými iniciálami mezi rameny a řádovým heslem ve středu, obklopeném datem založení.\n\nStuha červená s žlutým lemem.\n\nŘád se dělil původně do čtyř tříd, 8. března 1877 byla přidána pátá třída (rytíř 2. třídy).\n\nSoučástí řádu jsou i záslužné kříže, a to:\n\n\n"}
{"id": "475516", "url": "https://cs.wikipedia.org/wiki?curid=475516", "title": "Integrin", "text": "Integrin\n\nIntegrin je označení pro skupinu membránových receptorů, které se vážou na extracelulární matrix či na jiné buňky. Umožňují tím přilnutí buněk k podkladu (a tedy integritu tkání) a také migraci buněk v embryu či imunitním systému. Mimo to se účastní některých signalizačních kaskád, při nichž se navázání ligandu na integrin přenáší do nitra buňky jako signál, který reguluje např. fosforylaci proteinů, genovou expresi, růst a smrt buněk a podobně.\n\nIntegriny se vyskytují na povrchu téměř všech druhů buněk, a to u většiny živočichů.\n\nIntegriny se skládají z alfa (α) a beta (β) řetězce a každý z těchto řetězců je vlastně vytvářen jako samostatný protein objevující se v mnoha variantách. Tím vzniká poměrně velké množství (asi 20–24) kombinací výsledných dimerů. Podle stavby jsou také pojmenované, např. αβ či αβ.\n\nIntegriny se vážou na glykoproteiny extracelulární matrix (laminin, fibronektin, kolagen). Jsou umístěny v cytoplazmatické membráně a svým vazebným místem samozřejmě směřují ven z buňky. Směrem dovnitř jsou přes jisté další bílkoviny (talin, vinkulin, paxilin, tensin) na vnitrobuněčný cytoskelet (konkrétně na aktin).\n"}
{"id": "475519", "url": "https://cs.wikipedia.org/wiki?curid=475519", "title": "Dějiny Turecka", "text": "Dějiny Turecka\n\nDějiny Turecka počínají již ve starověku, první příslušníci tureckého etnika se však usadili na území dnešního Turecka až po bitvě u Mantzikeru roku 1071. V průběhu následujících staletí zde turecké dynastie založili několik menších států, významnějšího postavení v prvních staletích turecké přítomnosti v Malé Asii dosáhl rúmský sultanát pod vládou dynastie Seldžuků. Po úpadku tohoto státního útvaru vznikl kolem roku 1299 v severozápadní Anatolii stát Osmanů, který se do 16. století přeměnil v prvořadou světovou velmoc a zůstal jí zhruba do let 1683 až 1699, kdy ztratil rozsáhlá území ve prospěch říše Habsburků. Následoval pomalý úpadek, během něhož Osmanská říše ztrácela další a další území, dokud nebyly její zbytky po prohře v první světové válce od roku 1923 přeměněny pod vedením Mustafa Kemala Atatürka na sekulární tureckou republiku, jíž je dodnes. Atatürk za své vlády provedl množství radikálních reforem s cílem modernizovat tureckou společnost. Po dlouhou dobu se v Turecku udržoval systém vlády jedné strany, až po roce 1945 započaly změny vedoucí k demokratizaci společnosti a od osmdesátých let i k liberalizaci hospodářství.\n\nPříchod Turků ze střední Asie na Blízký východ je spojena se sunnitskou dynastií Seldžuků. Její zakladatel, člen oguzského kmene Kinik, jménem Seldžuk začal kolem roku 955 vést nezávislou politiku na svém původním vládci. Jeho synovec Čagri vtáhl roku 1037 do Mervu, přijal perský titul šáhinšáh, \"král králů\", a započal válku proti Ghaznovcům, kteří do té doby ovládali Persii a část střední Asie. Jeho bratr Togrul přijal po bitvě u Dandánakanu, ve které roku 1040 porazil ghaznovská vojska, titul sultána, a zaměřil svou expanzi na západ, do Persie, jejíž část ovládala dynastie šíitských Bújovců. Další úspěchy na bitevním poli spolu s podporou abbásovských chalífů vedly ke vzniku nové seldžucké říše, představující v té době vedle Byzance a fátimovského chalífátu významnou velmoc Blízkého východu. Největšího rozkvětu pak dosáhl tento stát za vlády Alp Arslána a Malikšáha v rozmezí let 1063 až 1092. Významný podíl na tomto vývoji měl i schopný vezír Nizámulmulk, který padl za oběť atentátu provedenému pravděpodobně sektou Hašašínů. Pro další vývoj tureckého etnika v oblasti dnešního Turecka byly významné boje mezi Byzantinci a Seldžuky, které vyvrcholily roku 1071 bitvou u Mantzikertu, v níž turecká vojska pod vedením Alp Arslána porazila byzantskou armádu a vzala do zajetí byzantského císaře Romana IV. Diogena. Následující vnitřní krize, do níž se dostala byzantská říše, způsobila kolaps byzantské vlády v Malé Asii, neboli Anatolii, kterou následně zaplavili turečtí kočovníci. Člen klanu Seldžuků Sulejman zde nedlouho poté založil stát známý jako rúmský sultanát. V letech po smrti Malikšáha a Nizámulmulka se říše Seldžuků rozpadla na řadu dílčích panství, dokud nebyla většina z nich dobyta mongolskými vojsky a postupně po roce 1253 začleněna do nové mongolské říše Ílchanátu.\n\nRúmský sultanát představoval od poloviny 12. století významného protihráče Byzance a postupně pod svou vládu získával území ostatních zdejších tureckých dynastií, například Danišmendovců či Mengüdžekovců. Několikrát se museli tamější vládcové vypořádat i s křižáky, kteří Malou Asií na cestě do Palestiny procházeli. Významným mezníkem se stala bitva u Myriokefala roku 1176, v níž turecká vojska sultána Kiliče Arslana II. porazila silnou byzantskou armádu a fakticky tak s definitivní platností potvrdila byzantskou ztrátu velké části Malé Asie. Úpadek Byzance po smrti císaře Manuela Komnena a zejména její rozpad po čtvrté křížové výpravě, jejíž účastníkům se podařilo dobýt hlavní byzantské město Konstantinopol, uvolnila prostor pro rúmskou expanzi. Vrcholem vývoje sultanátu se stala vláda dvou po sobě panujících sultánů Kajkávúse I. a Kajkubáda I. v letech 1211 až 1237. Dobytí přístavních měst Antalye a Sinopu na pobřeží Středozemního, respektive Černého moře umožnilo sultanátu zapojit se do námořního obchodu a povzbudilo jeho další ekonomický rozvoj.\nKonec mocenského rozvoje sultanátu způsobila invaze Mongolů, kteří v bitvě u Köse Dağu roku 1243 seldžucká vojska porazili a z rúmských Seldžuků učinili své vazaly, čímž v podstatě seldžucká dynastie přišla o většinu svého vlivu v Anatolii. V jihovýchodní části Mongolské říše poté chán Hülegü, vnuk Čingischána, založil nový stát Ílchanát, který udržoval své dominantní postavení v Malé Asii skrze vojenské správce. Poslední zmínky o seldžuckých sultánech spadají k roku 1308, kdy zemřel jejich poslední představitel Masúd II.\n\nPo bitvě u Mantzikertu roku 1071 a opět po Köse Dağu roku 1243 se v Anatolii vytvořili vedle rúmského sultanátu také další státy, beyliky, s lokálními tureckými dynastiemi jako byli Danišmendovci a další. Na severozápadě poloostrova pak vznikl zhruba roku 1299 nový beylik dynastie Osmanů, který se postupně rozšiřoval jak v Malé Asii, tak v Evropě a dal vzniknout budoucí mocnosti Blízkého východu, Osmanské říši.\n\nPrvním sídlem osmanských vládců se stala Bursa. Dalším městem bylo Edirne, neboli Adrianopol, která se nacházela na evropské pevnině a již Osmané dobyli roku 1361. Po rozsáhlé expanzi do Malé Asie i na Balkán získali Osmané roku 1453 za vlády Mehmeda II. Konstantinopol, čímž téměř úplně dokončili dobývání byzantské říše. Konstantinopol byla přejmenována na Istanbul a stala se novým hlavním městem rapidně rostoucí říše. V následujících staletích se Osmanům podařilo získat téměř celý Balkán, Malou Asii, Sýrii, Levantu, Egypt, severní Afriku a Mezopotámii. Uchytili se také na Arabském poloostrově a ve střední Evropě, kde pronikli do Panonské nížiny.\n\nVrcholné období osmanského impéria probíhalo v 16. a 17. století, zejména za vlády Sulejmana I. Nádherného. Říše se setkávala během své expanze do Evropy v této době zejména s vojsky habsburské říše a Polska, často také probíhaly boje s Persií. Na moři se osmanské námořnictvo potýkalo s aliancemi dalších křesťanských států, předně Španělska, Benátské republiky a Maltézských rytířů o kontrolu Středozemního moře. V oblasti Indického oceánu představovali významného konkurenta Portugalci, kteří roku 1488 obepluli mys Dobré naděje a navázali obchodní kontakty v Indii a Indonésii, čímž narušili původní obchodní cesty jdoucí přes osmanské území.\nPo katastrofální porážce osmanských vojsk během obléhání Vídně roku 1683 se během několika let dostalo do rukou Habsburků území Uher kontrolované původně Osmany. Následný karlovický mír znamenal definitivní ztrátu těchto území a počátek postupného osmanského úpadku. Od začátku 19. století ztrácela Osmanská říše nenávratně další území, zejména na Balkáně musela čelit vzrůstajícím národním hnutím, která vykrystalizovala v četná povstání a vznik několika balkánských států – Řecka, Srbska a Bulharska. V dalších oblastech ztratil osmanský stát fakticky Egypt ve prospěch Velké Británie, Libyi ve prospěch Itálie a vazalský stát Osmanů, krymský chanát, dobyla vojska Ruského impéria. Po územních ztrátách během balkánských válek se v rámci první světové války Osmanská říše přiklonila na stranu Ústředních mocností, Německa a Rakousko-Uherska, proti Trojdohodě, Velké Británii, Francii a Rusku. I tentokrát utržila Osmanská říše porážku. Na základě mírových jednání v Paříži a jejích předměstích byla podepsána Sèvreská smlouva, podle které mělo být její území rozděleno mezi Řecko, Itálii, Velkou Británii a Francii s pouze malým územím pod přímou kontrolou osmanské dynastie.\n\nOkupace některých částí říše v době po skončení první světové války způsobila vznik tureckého národního hnutí. Pod vedením Mustafy Kemala, vojenského velitele, který na sebe upozornil během bitvy o Gallipoli, byla rozpoutána turecká válka za nezávislost, jež měla za cíl zvrátit důsledky Sèvreské smlouvy. 18. září 1922 byly okupační síly vypuzeny ze země. Následně 1. listopadu téhož roku nový parlament formálně zrušil sultanát, čímž ukončil přes šest set let trvající vládu osmanské dynastie. Lausannská smlouva z 24. července 1923 vedla k mezinárodnímu uznání nezávislosti nově utvořené Turecké republiky. Nový stát byl oficiálně vyhlášen 29. října 1923 v novém hlavním městě Ankaře. Mustafa Kemal se stal prvním tureckým prezidentem a na základě zákona z roku 1934 mu bylo uděleno čestné příjmení \"Atatürk\" (\"Otec Turků\"). Za jeho vlády byla zavedena řada radikálních opatření majících za cíl vytvořit z pozůstatků Osmanské říše nový sekulární stát. \n\nTurecko zůstalo po většinu druhé světové války neutrální, a to až do února 1945, kdy se zapojilo na straně Spojenců. Téhož roku se stalo zakládajícím členem Organizace spojených národů. Problémy v Řecku, kde probíhal v této době komunistický odboj proti pravicové vládě, a nároky Sovětského svazu na vojenské základny v průlivech mezi Černým a Středozemním mořem vedly Spojené státy americké k vyhlášení Trumanovy doktríny roku 1947. Doktrína, v jejímž prohlášení byl zmíněn zejména cíl zadržování komunismu, vedla k silné americké hospodářské a vojenské podpoře Turecku.\n\nPo účasti v korejské válce na straně jednotek OSN se Turecko roku 1952 stalo členem NATO a představovalo ochranu před sovětskou expanzí ve Středomoří. Po desetiletí občanské války na ostrově Kypru mezi tamní tureckou a řeckou populací a po řeckém puči z července 1974, který svrhl kyperského prezidenta Makaria a namísto něj dosadila Nikose Sampsona jakožto diktátora provedla turecká armáda invazi do severní části ostrova téhož roku. V Turky zabrané části byla o devět let později vyhlášena Severokyperská turecká republika. Turecko je jedinou zemí, která tento stát uznává.\n\nNamísto permanentní vlády jedné strany se v Turecku začala po roce 1945 vyvíjet parlamentní demokracie, v níž existuje více stran. Tento vývoj byl narušen několika puči v letech 1960, 1971, 1980 a 1997. Roku 1984 započala Strana kurdských pracujících ozbrojený boj proti turecké vládě. Tento konflikt, který si vyžádal na 40 000 životů, pokračuje dodnes. Poslední puč byl zahájen v polovině července roku 2016, když skupina důstojníků začala přebírat moc a chystat novou ústavu, kvůli rostoucí autokratičnosti současného režimu, narušení vlády sekulárního práva a kvůli zvýšené hrozbě terorismu.\n\nTurecko též dlouhodobě usiluje o členství v Evropské unii a od liberalizace turecké ekonomiky v osmdesátých letech 20. století se zemi daří udržovat silnější hospodářský růst a politickou stabilitu.\n\n\n"}
{"id": "475528", "url": "https://cs.wikipedia.org/wiki?curid=475528", "title": "Aleš Bajger", "text": "Aleš Bajger\n\nAleš Bajger' (* 27. července 1956) je český hudebník, zpěvák, kytarista, skladatel, producent a podnikatel. Hrál především ve skupinách Progres 2 a Vigor, v současnosti se podílí na nahrávkách Vladivojny La Chii.\n\nNa elektrickou kytaru začal hrát ve 13 letech. Hrál v různých amatérských skupinách na severní Moravě a vystudoval státní konzervatoř (obor operní zpěv) a lidovou konzervatoř (obor kytara a skladba). V letech 1979 a 1980 byl členem skupiny Bukanýři, se kterou nahrál jedno album. Následující dva roky hrál ve skupině Atény na kytaru a buzuki a produkoval její jediný singl „Řek Zorba“. V roce 1983 přišel do brněnské kapely Progres 2, kde se stal hlavním frontmanem v rockové opeře \"Mozek\" (1984). Podílel se i na dalším albu Progres 2, desce \"Změna!\", po jejím vydání (1988) ale z kapely odešel, neboť Progres 2 se přetransformovali do skupiny Progres-Pokrok. V letech 1986 a 1987 založil novou skupinu Nota Bene se zpěvačkou Věrou Špinarovou, následně působil jako kapelník, kytarista a zpěvák ve skupině Tanja. V roce 1989 založil vlastní skupinu Vigor, která fungovala do roku 1991.\n\nV 90. letech působil mimo Česko, nejprve hrál v klubech s Lady M, později se začal věnovat konstrukci vlastních kytarových systémů (nyní má vlastní obchod). V roce 2002 se vrátil do Ostravy a zahájil spolupráci se skupinou Banana a její zpěvačkou Vladivojnou La Chiou, jejichž alba produkoval a na nahrávkách se také jako hráč přímo podílel.\n\nV říjnu 2008 hrál na dvou koncertech v Brně, které byly uspořádány při příležitosti 40. výročí založení skupiny The Progress Organization (po změně názvů Progres 2), hostoval i na 45. výročí v roce 2013.\n\nV roce 2010 uvedl na trh vlastní řadu kytarových efektů a navázal tak na dřívější produkci přepínacích systémů pro kytary.\n\n\n\n\n\n\n\n"}
{"id": "475531", "url": "https://cs.wikipedia.org/wiki?curid=475531", "title": "Eli", "text": "Eli\n\nEli ( עֵלִי, podle biblického kněze Élího, v oficiálním přepisu do angličtiny Eli), je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se na vyvýšenině v nadmořské výšce 710 metrů v centrální části Samařska, cca 20 kilometrů severovýchodně od města Ramalláh, cca 8 kilometrů jihovýchodně od města Ariel, cca 32 kilometrů severoseverovýchodně od historického jádra Jeruzalému a cca 45 kilometrů východně od centra Tel Avivu.\n\nNa dopravní síť Západního břehu Jordánu je napojena pomocí dálnice číslo 60, která vede severojižním směrem napříč téměř celým regionem Samařska a propojuje Jeruzalém s městem Nábulus. Eli je součástí bloku izraelských osad Guš Šilo ve vnitrozemí Západního břehu Jordánu, do kterého patří ještě osady Ma'ale Levona a Šilo (a několik dalších menších osad).\n\nVesnice byla zřízena roku 1984. Konkrétně v září 1984. Byla koncipována jako sídlo městského charakteru, které mělo sloužit coby centrum pro okolní izraelské osady.\n\nV obci se nacházejí jen předškolní vzdělávací ústavy. Základní škola je v nedaleké osadě Šilo, další školní instituce ve městě Ariel. Od roku 1988 ovšem v Eli funguje ješiva \"Bnej David\", která zajišťuje náboženskou výuku v kombinaci s vojenskou přípravou. Během 20 let od počátku její existence ústavem prošlo přes 2000 studentů, z nichž přes polovina sloužila jako důstojníci bojových jednotek izraelské armády a přes 25 % jako členové elitních vojenských komand. V osadě je zdravotní středisko, nákupní centrum, poštovní úřad a několik synagog.\n\nVesnice leží hluboko ve vnitrozemí Západního břehu Jordánu a počátkem 21. století tak nebyla zahrnuta do Izraelské bezpečnostní bariéry. Budoucí existence osady záleží na parametrech případné mírové dohody mezi Izraelem a Palestinci.\n\nOd 90. let 20. století území obce expanduje formou izolovaných skupin domů i do okolní krajiny. Na východ od vlastní osady tak vznikla čtvrť ha-Jovel, na severu Nof Harim, Neve Šoam, ještě dále na severu pak Palgej Majim. Jižně od dálnice číslo 60 jsou to pak skupiny domů Eli-východ (neboli Giv'at Ariel) a ještě dále na jihu Eli-jih (neboli Giv'at ha-Ro'e) a domy v lokalitě \"kóta 792\". Posledně dvě jmenované skupinky byly rozhodnutím soudu z roku 2004 určeny k odstranění jako nezákonné, ale ještě roku 2009 zůstávaly na svém místě a měly 80 obyvatel. Blíže k vlastní osadě, na jejím úbočí pak vznikla i skupina domů Hakaron. S těmito odlehlými čtvrtěmi dosahuje rozloha Eli přes 4 kilometry v severojižním směru a přes 3 kilometry v západovýchodním směru.\n\nObyvatelstvo Eli je v databázi osad zpracované organizací Peace Now charakterizováno jako smíšené, tedy sestávající ze sekulárních i nábožensky založených Izraelců. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu (bez statutu místní rady ani města). Ve své kategorii ovšem jde o poměrně lidnatou rezidenční obec se zástavbou spíše předměstského typu. Populace zaznamenává dlouhodobý růst. K 31. prosinci 2014 zde žilo 3947 lidí. Během roku 2014 populace stoupla o 8,2 %.\n\n\n"}
{"id": "475537", "url": "https://cs.wikipedia.org/wiki?curid=475537", "title": "Pederie", "text": "Pederie\n\nPederie (\"Paederia\"), česky též vněchlup, je rod rostlin z čeledi mořenovité. Jsou to liány a šplhavé keře s jednoduchými vstřícnými listy, které při rozemnutí nepříjemně páchnou. Květy jsou bílé, růžové nebo purpurové, s nálevkovitou až řepicovitou korunou. Plodem je peckovice. Rod zahrnuje asi 33 druhů a je rozšířen v tropech a subtropech Asie, Afriky a Ameriky. Nejvíc druhů roste v Indočíně a na Madagaskaru. Pederie popínavá má rozsáhlý areál v Asii a jako jediný druh rodu zasahuje i do mírného pásu. Je využívána jako léčivá rostlina v tradiční indické medicíně a vzácně je pěstována jako okrasná a sbírková rostlina i v České republice.\n\nPederie jsou beztrnné liány, šplhavé keře a polokeře. Při rozemnutí většinou nepříjemně páchnou. Listy jsou jednoduché, vstřícné nebo řidčeji po 3 nebo po 4 v přeslenech. Palisty jsou interpetiolární, trojúhelníkovité nebo dvoulaločné, opadavé nebo vytrvalé. Květy jsou oboupohlavné, přisedlé nebo stopkaté, uspořádané v úžlabních nebo vrcholových květenstvích různých typů.\nKalich i koruna jsou většinou pětičetné, řidčeji čtyř nebo šestičetné. Koruna je bílá, růžová nebo purpurová, nálevkovitá až řepicovitá, zakončená laloky. Korunní trubka bývá uvnitř pýřitá.\nTyčinek je stejný počet jako korunních laloků, jsou přirostlé blízko ústí korunní trubky a nevyčnívají z květů. Semeník obsahuje 2 (řidčeji 3) komůrky v nichž je po 1 vajíčku. Čnělka je tenká, zakončená 2 až 3 niťovitými bliznovými laloky. Plody jsou kulovité, elipsoidní nebo zploštělé peckovice, za zralosti se rozpadající na jednosemenné díly. Oplodí je tenké, za zralosti odpadává a plod se rozpadá na jednotlivé pecičky.\n\nRod pederie zahrnuje asi 33 druhů. Má poměrně rozsáhlé rozšíření v tropech a subtropech, zahrnující Afriku, Madagaskar, jižní Asii, Čínu, Indočínu, jihovýchodní Asii a tropickou Ameriku.\nCentrum rozšíření je v Indočíně (13 druhů) a na Madagaskaru (11 druhů, z toho 10 endemických). Z Číny je uváděno 9 druhů. Nejrozsáhlejší areál má druh pederie popínavá (\"Paederia foetida\"), který je rozšířen od Indie a jižní Číny přes Indočínu po jihovýchodní Asii a jako jediný druh rodu zasahuje i do mírného pásu.\nV Americe rostou pouze 2 druhy: \"P. ciliata\" v Mexiku a \"P. brasiliensis\" v tropické Jižní Americe. Rovněž v subsaharské Africe rostou jen 2 druhy. Druh \"P. ntiti\" je endemit Komorských ostrovů.\n\nNěkteré druhy (pederie popínavá, \"P. spectatissima\") mají na listech domatia obývaná symbiotickými roztoči.\n\nPederie popínavá obsahuje zejména iridoidní glykosidy (paederosid, kyselina paederosová, skandosidy), steroidy (sitosterol, stigmasterol, kampesterol) a triterpenoidy (kyselina ursolová).\nNepříjemný pach rostlin souvisí s obsahem iridoidního glykosidu paederosidu. Při poškození buněk se uvolňuje enzym, který tento glykosid štěpí za uvolnění páchnoucí složky s obsahem síry, methylmerkaptanu. Tato látka je obsažena i v některých dalších, blízce příbuzných rodech mořenovitých, jmenovitě v rodech \"Serissa\", \"Leptodermis\", \"Saprosma\" a \"Lasianthus\".\n\nRod \"Paederia\" je v rámci čeledi \"Rubiaceae\" řazen do podčeledi \"Rubioideae\" a tribu \"Paederieae\".\nNejblíže příbuznými rody jsou dle výsledků molekulárních studií rody \"Serissa\" a \"Leptodermis\".\n\n\nNejvýznamnějším druhem je pederie popínavá, která je v tradiční indické medicíně široce využívána jako léčivá rostlina, a to zejména jako tonikum, afrodisiakum, při zánětech, horečnatých onemocněních včetně malárie a při revmatismu. Odvar z kůry a kořenů slouží jako emetikum. Listy se používají proti střevním parazitům a při jaterních chorobách. Tento druh je jako jediný schopen snášet středoevropské klima a je mrazuvzdorný až do -23 °C (USDA zóna 6a). Pěstován je ovšem jen zřídka a setkat se s ním lze především ve sbírkách botanických zahrad. V některých oblastech světa je invazní rostlinou (např. na Floridě).\n\n"}
{"id": "475541", "url": "https://cs.wikipedia.org/wiki?curid=475541", "title": "Ofra", "text": "Ofra\n\nOfra ( עָפְרָה, podle stejnojmenného biblického města, které zmiňuje kniha Jozue 18,21 – „\"A byla města tato pokolení synů Beniaminových po čeledech jejich: Jericho, Betogla a údolí Kasis. A Betaraba, Semaraim a Bethel. A Avim, též Afara a Ofra…\"“, v oficiálním přepisu do angličtiny Ofra) je izraelská osada a vesnice typu společná osada (jišuv kehilati) na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se na v nadmořské výšce 820 metrů v jižní části Samařska, cca 7 kilometrů severovýchodně od města Ramalláh, cca 18 kilometrů jihovýchodně od města Ariel, cca 20 kilometrů severně od historického jádra Jeruzalému a cca 48 kilometrů jihovýchodně od centra Tel Avivu.\n\nNa dopravní síť Západního břehu Jordánu je napojena pomocí dálnice číslo 60, která vede severojižním směrem napříč téměř celým regionem Samařska a propojuje Jeruzalém s městem Nábulus. Ofra představuje typ izolované izraelské osady situované hluboko do vnitrozemí Západního břehu Jordánu a obklopené četnými palestinskými vesnicemi a městy (Ejn Jabrud, Silwad, Dejr Jarir a Taybe). Nejbližší další izraelskou osadou je Bejt El cca 4 kilometry jihozápadním směrem, ale oddělená palestinskou vesnicí Ejn Jabrud.\n\nObec byla založena roku 1975, konkrétně v květnu 1975 jako jedna z prvních izraelských osad ve vnitrozemí Samařska. Za jejím zřízením stála nacionalistická skupina Guš Emunim. Její členové se nechali zaměstnat na stavbě plotu na nedaleké vojenské základně izraelské armády. Jednoho dne se rozhodli po práci místo návratu do vlastního Izraele přenocovat v opuštěných kasárnách jordánské armády. Pak sem přivedli své rodiny a vztyčili na místě izraelskou vlajku. V roce 1977 po vítězství pravicové strany Likud a nástupu Menachema Begina na post izraelského premiéra získala Ofra plnou vládní podporu a byla uznána jako oficiální obec.\nOfra leží hluboko ve vnitrozemí Západního břehu Jordánu a počátkem 21. století tak nebyla zahrnuta do Izraelské bezpečnostní bariéry. Budoucí existence osady záleží na parametrech případné mírové dohody mezi Izraelem a Palestinci.\n\nOd 90. let 20. století území obce v mimořádném rozsahu expanduje formou izolovaných skupin domů i do okolní krajiny. Vlastní Ofra se jižním směrem rozšířila o čtvrť Neve David. V roce 1997 vznikla na východ od osady skupina domů zvaná Amona, která se profiluje jako fakticky samostatná komunita. 3. března 2002 bylo na kontrolním stanovišti u osady palestinským ostřelovačem zabito deset izraelských vojáků. V únoru 2006 se Amona stala místem ostrých střetů mezi izraelskou policií a osadníky. Výsledkem bylo zranění stovek lidí a demolice devíti stálých zděných obydlí. I potom ale Amona zůstávala obydlená. Podle stavu k roku 2007 už měla 96 stálých obyvatel a začala nabývat rysů trvalé oficiální osady, nezávislé na obci Ofra.\n\nDalší takto vzniklou izolovanou skupinou domů byla Ginot Arje založená v lednu 2001 severovýchodně od vlastní osady Ofra. Během několika let se rozrostla na šestnáct karavanů s trvalým obyvatelstvem sestávajícím z několika rodin. V květnu 2004 ale bylo Ginot Arje dobrovolně vyklizeno a jeho obyvatelé se přemístili do výše uvedené Amony.\n\nJižně od osady Ofra pak ještě v červnu 2002 vznikla v osamocené poloze synagoga Tal Binjamin, kde fungovala i ješiva, ale lokalita nebyla trvale obývána. V květnu 2004 se synagoga přesunula asi 600 metrů na jih.\n\nObyvatelstvo Ofra je převážně složeno ze stoupenců náboženského sionismu. Podle údajů z roku 2013 tvořili naprostou většinu obyvatel Židé, cca 3500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 3600 osob).\n\nFormálně jde sice o sídlo vesnického typu (bez statutu místní rady ani města), ve své kategorii ovšem jde o poměrně lidnatou rezidenční obec se střediskovým významem pro širší region, s dlouhodobě rostoucí populací. K 31. prosinci 2013 zde žilo 3 552 lidí. Během roku 2013 populace klesla o 11,7 %.\n\n\n"}
{"id": "475543", "url": "https://cs.wikipedia.org/wiki?curid=475543", "title": "Trnovec", "text": "Trnovec\n\nTrnovec (\"Paliurus\") je rod rostlin patřící do čeledě řešetlákovité (\"Rhamnaceae\"). Starší málo používané české jméno je čišník.\n\nOpadavé nebo řidčeji stálezelené keře nebo nízké stromy. V každé uzlině větví jsou 2 trny vzniklé přeměnou palistů. Listy jsou střídavé, dvouřadě uspořádané, od báze trojžilné, na okraji celokrajné nebo pilovité. Květy jsou drobné, pětičetné, oboupohlavné, žlutavé, v úžlabních nebo koncových vrcholících. Semeník je polospodní, dvou nebo trojpouzdrý a srůstající s češulí. Plodem jsou oříšky s nápadným křídlatým lemem.\nRod zahrnuje asi 8 druhů a je rozšířen od Středomoří po východní Asii. V Evropě se vyskytuje v celém Středomoří trnovec Kristův (\"Paliurus spina-christi\") a v Řecku endemický druh \"Paliurus microcarpus\".\nDruh trnovec Kristův (\"Paliurus spina-christi\") je v ČR vzácně pěstován jako velmi teplomilná dřevina odolná vůči suchu. Je to rozkladitý keř 1 až 3 metry vysoký, nápadný především podzimními plody.\n\nÚdajně posloužil k zhotovení trnové koruny pro Krista. Má sbírkový význam.\n\n \n"}
{"id": "475546", "url": "https://cs.wikipedia.org/wiki?curid=475546", "title": "Antonio Canevari", "text": "Antonio Canevari\n\nAntonio Canevari (1681, Řím – 1764, Neapol) byl italský vrcholně barokní architekt projektující v Římě, Lisabonu a Neapoli.\n\nAntonio Canevari se narodil v Římě, kde prodělal první architektonické školení u málo známého Antonia Valeriho. Do povědomí vstoupil poprvé roku 1703, kdy vyhrál první cenu ve výroční soutěži kresby na římské Accademii di San Luca. Roku 1715 se společně s Filippem Juvarrou, Nicolou Machettim a dalšímu zúčastnil architektonické soutěže na vytvoření sakristie Baziliky svatého Petra v Římě. V roce 1713 byl přijat do prestižního bratrstva římských architektů \"Congregazione dei Virtuosi\" u Pantheonu a od roku 1715 působil jako člen Accademia dell'Arcadia, kde byl od roku 1723 zapsán jako oficiální architekt. Právě z této pozice navázal kontakty s portugalským králem Janem V., který ho povolal na svůj dvůr do Lisabonu. Uměnímilovný král si architekta prověřil na nevelkém projektu přímo v Římě, když věnoval akademii nevelkou zahradu na Janiculu. Canevari ho měl přetvořit na \"Bosco Parrasio\", přičemž využil strmého terénu a zasadil zde schodiště vycházející ze slavných schodů na Piazza di Spagna. Po dokončení projektu působil v letech 1727-1732 Canevari v Lisabonu, kde vytvořil několik děl, které většinou zanikly během velkého zemětřesení v roce 1755. Po návratu do Itálie se dostal do služeb neapolského krále Karla Bourbonského, pro kterého pracoval spolu s architekty Luigi Vanvitellim a Ferdinandem Fugou) na několika královských zakázkách.\nAntonio Canevari navázal kontakty s českými zeměmi ve 40. letech 18. století, kdy vedl korespondenci s moravským zemským hejtmanem Maxmiliánem Oldřichem Kounicem, ve které nabízel své služby zemským úřadům. Spolupráce však nebyla realizována.\n\nŘím\n\n\nLisabon\n\n\nNeapol\n\n\nCoimbra\n\n"}
{"id": "475547", "url": "https://cs.wikipedia.org/wiki?curid=475547", "title": "Záhadná hvězda", "text": "Záhadná hvězda\n\nZáhadná hvězda (francouzsky \"L'Étoile mystérieuse\") je desátý díl komiksové série \"Tintinova dobrodružství\", napsaných a ilustrovaných belgickým spisovatelem a ilustrátorem Hergém.\n\n\"Záhadná hvězda\" vypráví o Tintinově cestě směřující do Severního ledového oceánu, kde chce získat asteroid z neznámého, vesmírného kovu.\n\n\"Záhadná hvězda\" byla poprvé vydávána jako černobílý komiks v deníku Le Soir v roce 1941, poté byla publikována barevně v roce 1942.\n\nV České republice album vydal Albatros, stalo se tak roku 2008.\n\nJednoho večera se Tintin vydá na procházku se svým věrným psem Filutou. Večer je neobykle horký. Pak zpozoruje na obloze velkou hvězdu ve Velkém vozu, která tam nebývala. Když se vrátí domů, volá do vesmírné observatoře, kde mu řeknou, že zvláštní jev pozorují a pak zavěsí.\n\nTintin se podiví velkému horku v místnosti a jde otevřít okno, kde zpozoruje, že je hvězda každou minutu čím dál větší. Jde do vesmírné observatoře a po menších potížích s vrátným se dostane dovnitř. Seznamuje se s mužem jménem Filipulus, který se prohlašuje za proroka a říká:“Trest, Nezapomeňte na má slova! Trest!“ Celý zmatený, Tintin vstupuje do hlavní místnosti s velkým dalekohledem, kde se seznamuje s ředitelem observatoře profesorem, Kalysem, který objevil, že záhadná hvězda je ve skutečnosti bolid, který se má druhý den ráno srazit se Zemí a způsobit její zánik.\n\nAvšak místo, aby se asteroid srazil se Zemí, proletí kolem ní, několik částí však spadne do Severního ledového oceánu, čímž způsobí menší, několik minut trvající zemětřesení.\n\nPo analýze spektroskopického fota meteoritu, profesor Kalys předpokládá, že je složen ze zcela nového, neznámého kovu a pojmenovává ho kalysten, avšak se zděšením zjišťuje že meteor spadl do moře a proto je pravděpodobné, že je ztracen. Ale Tintin si uvědomuje, že meteorit může vyčnívat z moře, profesor s ním souhlasí a organizuje expedici s cílem získání kovu k dalšímu výzkumu. Členy expedice jsou významní vědci, Tintin jako reportér, jeho věrný pes Filuta a alkoholický Kapitán Haddock (ironicky je předsedou LNA – Ligy Námořních Abstinentů), který bude kapitánem na palubě trauleru \"Aurora\".\n\nJenže \"Aurora\" neví o konkurenční misi, jiné expedice, kterou zaštiťuje bohatý továrník Bohlwinkel ze Sao Rica, plující na lodi Peary. Expedice se proměňuje v závod, kdo bude dříve na meteoru. Bohlwinkel se pokouší o sabotáž – přiměje Filipuluse, aby vyhodil loď dynamitem, avšak posádka to zjistí a dynamit hodí přes palubu. Když plují přes Severní moře, do Aurory málem vrazí další Bohlwinkelova loď, Haddock se však dokáže lodi vyhnout.\n\nDalšími překážkami se vyskytují na Islandu v Akureyri, když Haddock potřebuje dočerpat palivo. Tam ho však informují, že palivo není k dispozici. Je vzteklý do doby, než narazí na starého přítele, kapitána Chestera, který mu říká, že paliva je dostatek a že Golden Oil Company (která má monopol paliva) je ve vlastnictví Bohlwinkela. Společně s Tintinem vymyslí plán jak získat potřebné palivo – při pumpování vedou hadicí palivo ze Siriuse (Chesterova loď) do \"Aurory\", takže natankují dvě lodi zároveň.\n\nKdyž expedice dohání Peary, obdrží nezřetelné tísňové volání z jiné lodi a otočí se, aby pomohli. Tintin si však uvědomí, že nouzové volání je podvrh, který je má zdržet a plují dál. Poté se ovšem domnívají, že Peary dosáhla meteoritu, avšak ještě mají naději. Titnin doletí k meteoritu hydroplánem, s menšími problémy vyskočí padákem a zapichuje vlajku do meteoritu. \"Aurora\" vítězí a Peary odplouvá.\n\nTintin se utáboří na meteoritu, nají se a odhodí pavouka a odhryzek za sebe. Když se ráno probudí zjistí, že na místě ohryzku vyrostl obrovský strom. Najednou je Tintin ohrožen obrovským pavoukem a obrovskými explodujícími houbami. Meteor se začne otřásat, Tintin bere vzorek meteoritu a skáče do bezpečí a odlétá, zatímco se meteor potápí.\n\nTriumfální návrat expedice je vysílán v rádiu, Bohlnwinkel je nejprve frustrovaný porážkou, ale pak dostane znepokujující zprávu, že je zatčen kvůli pokusu o zničení Aurory. Kapitán Haddock netrpělivě vyhlíží pevninu, došel mu totiž jeho nejcennější poklad – whisky.\n"}
{"id": "475548", "url": "https://cs.wikipedia.org/wiki?curid=475548", "title": "Cefalosporin", "text": "Cefalosporin\n\nCefalosporiny jsou beta-laktamová antibiotika, jejichž název je odvozen z plísně \"Cephalosporium\", z níž byly tyto látky poprvé izolovány. Z chemického hlediska jsou to deriváty kyseliny 7-aminocefalosporanové a mohou být jak přírodní, tak i semisyntetická.\n\nTyto látky, podobně jako ostatní beta-laktamová antibiotika, znemožňují syntézu peptidoglykanové buněčné stěny bakterií. Působí baktericidně, a to na poměrně široké rozpětí různých bakterií. Neúčinkují však na enterokoky. Dají se kombinovat s některými dalšími antibiotiky. Mají poměrně malé vedlejší účinky, ale přesto mohou způsobovat alergické kožní reakce, vzácně i postižení jater či snížení množství krevních destiček. Rezistence může vznikat účinkem beta-laktamáz, ale některé cefalosporiny jsou vůči nim odolné.\n\nCefalosporiny se dělí běžně do pěti tříd, I., II., III., IV. a V. generace cefalosporinů. Postupně stoupá účinnost na gramnegativní bakterie, zatímco spíše klesá účinnost na grampozitivní koky. U vyšších generací také stoupá cena přípravků.\n"}
{"id": "475554", "url": "https://cs.wikipedia.org/wiki?curid=475554", "title": "Mistrovství světa v házené žen o 11 hráčích 1960", "text": "Mistrovství světa v házené žen o 11 hráčích 1960\n\n3. mistrovství světa v házené žen o jedenácti hráčích proběhlo ve dnech 12. – 19. června v Nizozemsku.\n\nMistrovství se zúčastnilo šest týmů, rozdělených do dvou tříčlenných skupin, z nichž první dva postoupily do play off, kde se hrálo o medaile. Týmy, které skončily ve skupině na třetím místě, hrály o páté místo. Reprezentace Německa byla složena z hráčů NDR a SRN. Mistrem světa se stal podruhé tým Rumunska. Pro stále klesající zájem o účast bylo rozhodnuto, že se mistrovství světa žen o jedenácti hráčích v budoucnu již nebude pořádat.\n\n Rumunsko - Rakousko 6:2 (3:0)\n\n12. června 1960 - Den Haag\n\n14. června 1960 - Eindhoven\n\n16. června 1960 - Assen\n\n Německo - Nizozemsko 6:3 (4:2)\n\n12. června 1960 - Den Haag\n\n14. června 1960 - Utrecht\n\n16. června 1960 \n Rakousko – Německo 3:2 (1:0)\n\n17. června 1960 - Arnheim\n\n17. června 1960 - Hengelo\n Rumunsko - Rakousko 10:2 (7:0)\n\n19. června 1960 - Amsterdam\n\n Německo - Nizozemsko 3:1 (3:1)\n\n19. června 1960 - Amsterdam\n\n Dánsko - Polsko 6:3\n\n1. Rumunsko\n2. Rakousko\n\n3. Německo (Společné německé družstvo)\n\n"}
{"id": "475559", "url": "https://cs.wikipedia.org/wiki?curid=475559", "title": "Státní zakázka na sanaci starých ekologických zátěží", "text": "Státní zakázka na sanaci starých ekologických zátěží\n\nStátní zakázka na sanaci starých ekologických zátěží měla být největší veřejná zakázka v historii České republiky, jejímž obsahem mělo být vyčištění desítek kontaminovaných lokalit, které byly zamořeny před rokem 1989. Ale 19. října 2011 premiér Petr Nečas oznámil, že vláda vítěze ekotendru nevybere a tento projekt končí.\n\nZakázka byla vyhlášena ministerstvem financí pod vedením Miroslavem Kalouskem 15. prosince 2008 a zájemci se mohli přihlásit do 9. února 2009. Výběrové řízení probíhalo ve dvou kolech, přičemž v prvním zájemci prokazovali schopnost zakázku splnit. Mezi postupujícími do druhého kola se mělo rozhodnout na základě nabízené cena. Celková výše zakázky mohla činit až 114,5 miliardy korun a měl ji získat jediný dodavatel.\n\nCelkem se přihlásilo do soutěže o veřejnou zakázku 6 subjektů, přičemž do druhého kola tendru postoupily firmy Geosan Group, Marius Pedersen Engineering a Environmental Services. Námitky proti vyřazení podalo sdružení firem PPF Advisory, Ecosoil Sud, AVE CZ a Dekonta, konsorcium společností Deme Environmental Contractors a Dredging International a sdružení firem PD-Gruppe - Stavoprogres.\n\nV říjnu 2009 Úřad pro ochranu hospodářské soutěže (ÚOHS) vyhověl stížnosti konsorcia PPF na neoprávněné vyřazení v první kole výběrového řízení. Ministerstvo financí bylo proto povinno zrušit rozhodnutí, které bylo v rozporu se zákonem o veřejných zakázkách. Správní řízení o stížnostech dalších vyřazených subjektů ÚOHS zastavil.\n\nPremiér Jan Fischer 5. října 2009 ohlásil ustavení devítičlenné komise, která bude hodnotit v 2. kole nabídky v tendru. Komisi tvoří tři zástupce ministerstvo financí (Ivan Fuksa, Igor Fojtík a Jaroslav Zima), dva zástupci ministerstva životního prostředí (Karel Bláha, Pavla Kačabová), dva zástupci ministerstva průmyslu a obchodu (Luboš Vaněk, Zbyšek Sochor) a po jednom ministerstvo spravedlnosti (Miroslav Broum) a úřadu vlády (Blanka Vysloužilová).\n\nKoncem října 2009 stanovilo ministerstvo financí termín pro podání nabídek druhého kola pro státní superzakázku na 10. června 2010. Koncem roku 2010 dal premiér Petr Nečas zpracovat několik právních analýz, ve kterých jsou krok za krokem popsané možnosti, které by v každé fázi tendru umožňovaly vládě obří zakázku zrušit. V lednu 2011 se v médiích objevila zpráva, že česká vláda pouze otevře obálky s nabídkami a pak celou soutěž zruší. V září 2011 bylo oznámeno, že nejlevnější nabídku 56,8 miliardy korun podala firma Marius Pedersen Engineering. Firma Geosan Group nabídla cenu 57,8 miliardy Kč a firma Environmental Services ze skupiny J&T dokonce 65,5 miliardy. 19. října 2011 skutečně premiér Petr Nečas oznámil, že vláda vítěze ekotendru nevybere, tento projekt tím skončil.\n\nZáměr kritizovala organizace Transparency International (TI), podle níž byl návrh ministra financí schválen na základě podkladů sporné kvality a vypsání zakázky je extrémně nevýhodné pro státní rozpočet. Ředitel TI David Ondráčka tvrdí, že u mimořádně velké zakázky je riziko korupce a politických tlaků enormní. Zakázka je svým objemem pětkrát větší než dosavadní největší zakázky a je unikátní i v evropském měřítku. Podle TI záměr ministra financí by zcela zbytečně zatížilo státní rozpočet nejméně o dalších 30 miliard korun. \n\nBývalý ministr životní prostředí Martin Bursík uvedl v květnu 2009, že cena sanací by měla být jen kolem 40 miliard korun a nikoli 115, jak oznámilo ministerstvo financí.\n\nV březnu 2010 požádala Jana Hybášková antimonopolní úřad, aby zastavil tendr a obrátila se s podněty na Nejvyšší kontrolní úřad a Evropskou komisi. Hybášková kritizovala, že zakázka znevýhodňuje střední podniky a že k vypsání výběrového řízení ministerstvo financí neprovedlo aktuální analýzu stavu ekologických zátěží, tedy bylo vypsáno výběrové řízení bez známosti rozsahu škody.\n\nK záměru se kriticky vyjádřila také Hospodářská komora ČR, podle které jediná zakázka představuje riziko, že z realizace zakázky budou prakticky vyřazeny všechny tuzemské firmy, zejména pak malé a střední. Jako řešení navrhla HK ČR rozdělení veřejných zakázek na sanace do menších celků podle jednotlivých krajů či sektorů.\n\nPodmínky veřejné zakázky ministerstvo financí nekonzultovalo s ministerstvem životního prostředí, které na likvidaci ekologických škod má dohlížet. Tyto podmínky jsou nejasné a některé (např. na obří skládky s kapacitou 4 miliony tun odpadů) nejsou podle MŽP ani splnitelné. Další podmínkou pro výběr vítězné nabídky je zařízení pro výrobu alternativních paliv, ale podle MŽP pojem \"alternativní palivo\" oficiálně vůbec neexistuje.\n\nV červnu 2010 zveřejnil Nejvyšší kontrolní úřad (NKÚ) kontrolní závěr, podle kterého jsou garance státu za ekologické zátěžě ve výši 115 miliard korun přehnané a reálné náklady na odstranění škod by měly být mnohonásobně nižší.\n\nV říjnu 2009 předsednictvo KDU-ČSL vyzvalo předsedu vlády Jana Fischera, aby tendr na odstranění starých ekologických zátěží zrušil. Požaduje prošetření postupu Ministerstva financí, které podle KDU-ČSL postupovalo od samého počátku netransparentně a nezákonně. KDU-ČSL označilo pokračování tendru ve stávajících podmínkách za jeden z největších tunelů v novodobých dějinách České republiky.\n\nPro zastavení procesu se vyslovil místopředseda ČSSD Bohuslav Sobotka, podle kterého je tendr poznamenán neodstranitelnými chybami. Doslovně uvedl: \"\"Přerušení, zastavení, ukončení je to nejlepší řešení, které sociální demokracie může doporučit a bude ho podporovat. Pro takové usnesení také budeme hlasovat.\"\"\n\n\n"}
{"id": "475564", "url": "https://cs.wikipedia.org/wiki?curid=475564", "title": "Baletní špičky", "text": "Baletní špičky\n\nBaletní špičky jsou druhem obuvi používaný baletkami (velmi výjimečně i muži) pro tanec na špičkách (\"en pointe\"). Vyrábí se v různých barvách, nejčastěji v odstínech světle růžové, a existují různé typy špiček (rozdíly jsou ve tvaru, tvrdosti atp.). Základním druhem baletní obuvi jsou baletní piškoty. \n\nBaletní špičky jsou dnes vyráběny převážně strojově, výrobci však nabízí různé typy špiček pro různé požadavky tanečnic. Vždy však mají výztuhu v přední části u prstů, bloček, který umožňuje stát a tančit \"en pointe\", a klenek boty, tvrdou výztuhu, která podporuje klenbu nohy. Kolem kotníku se uvazují špičky stuhami, které drží botu na noze. Z vnější strany jsou špičky pokryty nejčastěji saténem. Vnitřní obvod boty lze upravit pomocí všité gumičky. Podrážku tvoří kus tvrdé kůže přišitý k botě.\n\nNové špičky je potřeba nejdříve prolomit, změkčit, či rozchodit, aby bylo možné se postavit \"en pointe.\" Špičky jsou před prvním použitím tvrdé a musí dosáhnout dostatečné (ale ne přehnané) ohebnosti, aby se v nich dalo tančit.\n\nVzhledem k tomu, že špičky nejsou příliš pohodlné, tanečnice užívají různé typy vložek a pomůcek, které chrání nohu při tanci:\n\nBaletní špičky mají omezenou životnost a po přílišném opotřebení je třeba je vyměnit. Hlavní roli v jejich životnosti hraje výše zmiňovaný klenek, který zajišťuje tvar a pevnost boty. Když je bota namáhána, klenek ztrácí postupně pevnost a po nějaké době již není schopen dodat noze dostatečnou podporu. Dalším důvodem znehodnocení špiček může být přílišné změkčení bločku především v místě, na kterém tanečnice stojí. Z vnější strany bločku se také odírá látka, kterým je špička pokryta a při přílišném sedření nejsou boty již vhodné na vystupování, dají se však dále používat na trénink.\n\nPři ohleduplném užívání vydrží baletní špičky od deseti do dvaceti hodin tance. Studentkám tance obvykle trvá onosit boty déle, profesionální tanečnice zase mohou mít nový pár na každé představení.\n\nŽivotnost špiček také závisí na mnoha dalších faktorech jako je jejich užívání, taneční technika, jak sedí bota na noze, váha tanečnice, konstrukce, materiál klenku, proces užívání, taneční povrch či síla nohy.\n\nHistorie baletu sahá 15. století a italské renesance. Roku 1661 byla otevřena Académie Royale de Danse. V této době se nosily taneční boty s podpatkem. Roku 1672 vznikl první profesionální taneční soubor, Paris Opera Ballet, v němž v polovině 18. století tančí Marie Camargo, která jako první nosila na tanec boty bez podpatku, které umožňovaly lepší provedení skoků. Po francouzské revoluci se již taneční boty s podpatkem přestaly užívat úplně.\n\nPrvní tanečníci se postavili na špičky díky vynálezu Charlese Didelota v roce 1795. Jeho \"„\"létací stroj\"“\" zvedl tanečnici nahoru a než se zvedla ze země, mohla stát na špičkách. Uskutečněná lehkost tance byla příznivě přijata publikem a důsledkem bylo, že choreografové začali tanec na špičkách více používat.\n\nBěhem 19. století se začalo tančit na špičkách již bez pomůcek, Marie Taglioni v baletu La Sylphide tančila na špičkách pouze v saténových botách s koženou podrážkou a vyztužením po stranách. Protože v tomto období taneční boty neposkytovaly téměř žádnou podporu pro nohu, tanečnice si je různě vycpávaly a musely spoléhat na sílu svých nohou a kotníků.\n\nDalší fází baletních špiček byly boty používané v Itálii v 19. století – měly silnou, tvrdou platformu v přední části boty, nebyly tak špičaté jako boty používané dříve. Také měly již jistou formu bločku, který byl složen z mnoha vrstev látky a měly silnější podrážku. Tanec v nich byl téměř tichý. Jednou z baletek této doby byla Pierina Legnani.\n\nVznik moderních špiček se pojí se jménem Anna Pavlova a Ruskem počátku 20. století. Tato baletka byla jednou z nejslavnějších a nejvlivnějších tanečnic té doby. Měla velmi vysoké a klenuté nárty, které znamenaly velké riziko při tanci na špičkách. Její nohy byly také velmi štíhlé a útlé a to způsobovalo velký tlak na její palce. Aby se jí lépe tančilo, vložila si do bot vložky z tvrdé kůže a zplošila část u prstů tak, aby zformovala bloček.\n\nBaletní špičky jsou obvykle vyráběny strojově, tvarování bot však obvykle probíhá ručně.\n\nŠpičky se vyrábí většinou metodou, při které je bota vytvářena naruby, až závěrem se převrátí lícovou stranou ven. Obvykle jsou také není rozdíl mezi pravou a levou botou. Lze ale také samozřejmě vyrobit baletní špičky na míru.\n\nCena baletních špiček se pohybuje od 1000 Kč výše, špičky vyrobené na míru úměrně dražší.\n\n\n"}
{"id": "475568", "url": "https://cs.wikipedia.org/wiki?curid=475568", "title": "Monilióza", "text": "Monilióza\n\nMonilióza, neboli též moniliová hniloba jádrovin je choroba ovocných stromů, která se projevuje především napadením plodů a letorostů. Je způsobena cizopasnými houbami rodu hlízenka (\"Monilinia\"), často jde o hlízenku ovocnou (\"Monilinia fructicola\"), mezi další časté původce patří například hlízenka chabá (\"Monilinia laxa\"). Hlízenka ovocná (\"Monilinia fructigena\") je karanténní škodlivý organismus.\n\nPatogen je uveden v seznamu karanténních škodlivých organismů EPPO (European and Mediterranean Plant Protection Organization).\n\nPodle www.biolib.cz.\n\nPodle biolib.cz je pro patogena s označením \"Monilinia fructigena\" používáno více rozdílných názvů, například \"Sclerotinia fructicola\" nebo \"Stromatinia fructigena\".\n\nPodle biolib.cz je pro patogena s označením \"Monilinia laxa\" používáno více rozdílných názvů například \"Monilia cinerea\" nebo \"Sclerotinia cinerea\".\n\nPodle botany.cz je pro patogena s označením hlízenka ovocná \"Monilinia fructigena\" používáno více rozdílných názvů například černá moniliová hniloba nebo hnědá moniliová hniloba nebo hlízenka malvicová a další.)\n\nPro chorobu způsobenou patogenem hlízenka chabá (\"Monilinia laxa\") jsou používány názvy\n\nV Asii se patogen vyskytuje v Číně, Koreji, Indii, Japonsku, Jemenu a na Tchaj-wanu. Větší rozšíření je na americkém kontinentu, a to v Kanadě, Mexiku, USA (např. Florida, Idaho, Kalifornie, Kreton, Texas), na jižní části konti- nentu v Argentině, Bolívii, Brazílii, Ekvádoru, Paraguay, Peru, Uruguay, Venezuele. V Africe je výskyt potvrzen v Zimbabwe, patogen se vyskytuje i v Austrálii a na Novém Zélandě.\n\nVýskyt v Evropě není zmapován. V regionech EPPO jsou běžně pěstovány plantáže jablek, hrušek a broskví, což jsou nejrozšířenější hostitelé choroby. V Evropě je potvrzen výskyt hlízenky ovocné potvrzen pouze v České republice, Francii, Rakousku, Španělsku a Maďarsku. \n\nV roce 2006 při detekčním průzkumu Státní rostlinolékařské správy byly v České republice laboratorně potvrzeny nálezy fytopatogenní houby \"Monilinia fructicola\" u ovocných dřevin a okrasných dřevin rodu \"Prunus\" a \"Malus\". Při detekčním průzkumu byla potvrzena domněnka, že \"Monilinia fructicola\" a \"Monilinia laxa\" jsou původci tzv. květní spály, kdežto hnilobu plodů způsobuje \"Monilinia fructigena\", \"Monilinia laxa\" i \"Monilinia fructicola\". \nDruhy z čeledi růžovité (\"Rosaceae\")\n\nV regionu EPPO bývají nejvíce napadány broskvoně, jabloně a hrušně. \n\n\nPro přesnou identifikaci je nezbytný laboratorní test. Identifikace je možná na základě charakteristického růstu kolonie na živných médiích, jako je rychlost růstu, vzhled kolonie, morfologie (tvar, velikost konidií, způsob jejich klíčení).\n\nRychlost růstu mycelia na PDA při 22 °C (UV záření / 320 –380 nm) je 9 – 20 mm za 24 hodin. Primární mycelium má tenkostěnné hyfy, obvykle přes 250 μm dlouhé a 7 – 10 μm široké před vytvořením první přehrádky. Konidie 8 – 28 x 5 – 19 μm velké (nejčastěji 12 – 16 x 8 – 11 μm), bezbarvé. \nKvětní infekce snižuje počet květů a zvyšuje se riziko napadení plodů. Květ je zdrojem infekce. Květy hnědnou, zavadají a odumírají. Někdy bývají obaleny béžově šedou plísní. Náchylnost ke květní infekci je různá.\nPřímá infekce letorostů je možná při poranění. Letorosty jsou obvykle napadány jestliže napadené květy neopadnou, houba jimi prorůstá přes květní stopky do větévek. Na nich se začnou tvořit oválné léze, které obepnou větévku a v místě přechodu mezi zdravým a napadeným pletivem se objevuje klejotok. Větve vadnou a odumírají.\n\nPo napadení plodu plod měkne, na plodech se objevuje hnědá hniloba v podobě světle hnědých skvrn. Anamorpha \"Monilia fructigena\" vytváří na povrchu těchto skvrn koncentricky soustředěné polštářky bělavých, postupně hnědnoucích plodniček houby (konidioforů) a konidií. Mumifikované plody visí na stromě přes zimu plod je pak zdrojem infekce.\n\nMonilióza se může vyskytnout i ve skladu, na skladovaných, při sklizni zdánlivě zdravých, plodech. Zralé ovoce může shnít během dvou dnů v závislosti na teplotních podmínkách. U napadených jablek se někdy neobjevují konidiofory s konidiemi. Napadený skladovaný plod celý zčerná („černá hniloba“). \n\nChoroba způsobuje v oblastech nákazy vážné škody, zejména na peckovinách (\"Prunus\" spp.), a to jak před, tak po sklizni. Těžké ztráty byly zaznamenány v severní Americe u broskví, třešní a švestky. Ztráty 1.000.000 AUD byly zaznamenýny u broskve v roce 1969 v oblasti Murrumbidgee (Austrálie), a těžké ztráty byly hlášeny také u meruněk v Tasmánii.\n\nChoroba patří mezi nejvýznamnější choroby skladovaného ovoce v ČR.\n\nAnamorfní stadium patogena přezimuje na mumifikovaných plodech nebo na napadených částech stromu, jako jsou větévky, okvětní stopky nebo nekrotické léze na větvích. Houba přezimuje ve formě ascospor, z kterých se uvolňují spory houby, a ta se šíří dál. Houba se do rostliny dostane často ranou způsobenou mechanickým poškozením (odřená kůra, plody poškozené hmyzem, stopky od plodů, aj.) ale v závislosti na infekčním tlaku proniká i zcela zdravou pokožkou nebo průduchy.\nPatogen napadá různé části rostlin, nejčastěji plody a květy. Při napadení houba vniká do pletiv svými houbovými vlákny (tzv. hyfy), a tvoří podhoubí (tzv. mycelium). Poté vytvoří na povrchu napadené části plodničky (miskovité plodničky typu apothecium). Během vegetace se z místa napadení uvolňují konidie (nepohlavně množené spory hub). Konidie (spory) se tvoří na jaře za vlhkých podmínek. Spory infikují květy, pupeny, větve a listy. Významnou roli při šíření patogenu hraje vlhkost. Bez vlhkosti je infekce patogenem nulová, při vlhkosti trvající tři hodiny je infekce nízká, ale při vlhkosti trvající 15 hodin dochází k významné infekci. \n\nHouba přezimuje ve větvích, ve spadaných plodech, v mumifikovaných plodech na stromě, a na listí.\n\nProdukce konidií (nepohlavně množené spory) je závislá také na teplotě. Pro rozvoj choroby jsou optimální denní teploty 20 – 25 °C a chladné noci. \n\nTeleomorpha se u evropských druhů \"Monilia fructigena\" a \"M. laxa\" objevuje zřídka. Je významná v životním cyklu \"M. fructicola\". Apotecia bývají nahodile vytvořeny na jaře na mumifikovaných plodech, které spadly na zem a jsou překryté zeminou.\n\nSpory patogena se mohou šířit větrem a hmyzem. \nNejdůležitější je preventivní a agrotechnické opatření. Sběr a likvidace napadených plodů (plod by určitě neměl zůstávat celou zimu na stromě nebo v jeho okolí – například spadlý pod stromem -, protože na jaře bude prvotní příčinou šíření této choroby), hrabání a likvidace listí, výběr vhodných odrůd, správná poloha ovocného sadu, aj. Dále je důležitá ochrana postřiky. Zejména na motýly, kteří plody poškozují. Použitím insekticidu proti obaleči jablečnému, a použitím fungicidu proti strupovitosti jablek se snižuje riziko napadení moniliózou. \nVhodnou ochranou je skladování pouze nenapadeného a nepoškozeného ovoce, provádění kvalitního řezu, očista nářadí a mechanizačních prostředků. \nDrobným pěstitelům je doporučeno shrabovat listí a kompostovat shnilá jablka a mumifikovaná pod vrstvou zeminy. Je vhodné odstraňovat mumifikované plody ze stromu.\n\nK nařizovaným opatřením patří preventivní ošetření fungicidy. K doporučovaným opatřením patří insekticidy působící proti přenašečům spor (např. vosám).\n\nAgrotechnická opatření sloužící k ochraně spočívají v odstraňování a likvidaci napadených větví a plodů. \n\nKaranténním opatřením je zákaz přemísťování plodů z napadených sadů do zahraničí.\n\n"}
{"id": "475574", "url": "https://cs.wikipedia.org/wiki?curid=475574", "title": "Ludmila Müllerová", "text": "Ludmila Müllerová\n\nLudmila Müllerová (* 27. září 1954 Lanškroun) je česká politička, od listopadu 2012 do července 2013 ministryně práce a sociálních věcí Nečasovy vlády a bývalá senátorka za obvod č. 46 – Ústí nad Orlicí v letech 2004–2010, místostarostka městyse Dolní Čermná a místopředsedkyně TOP 09. Na přelomu 20. a 21. století poslankyně Poslanecké sněmovny za KDU-ČSL.\n\nPo maturitě na lanškrounském gymnáziu absolvovala nástavbové studium na Střední ekonomické škole v Tišnově (1974–1976), poté vystudovala na Vysoké škole zemědělské v Brně provozně ekonomickou fakultu (1987–1991).\n\nPo univerzitním studiu pracovala v administrativních a ekonomických funkcích v několika státních podnicích. Od roku 1991 podnikala v ekonomice a účetnictví, v letech 1994 až 1998 působila v nemocnici v Bruntálu.\n\nJe vdaná, má dvě dcery, Kateřinu a Martinu.\n\nVe volbách v roce 1998 byla zvolena do Poslanecké sněmovny PČR za KDU-ČSL (volební obvod Severomoravský kraj). Byl členkou sněmovního výboru pro sociální politiku a zdravotnictví. V parlamentu setrvala do voleb v roce 2002. V roce 2000 žádala policie sněmovnu o povolení jejího stíhání pro podezření z krácení daně, poslanci ji však odmítli vydat.\n\nV letech 2002 až 2004 pracovala na Ministerstvu práce a sociálních věcí jako náměstkyně ministra zodpovědná za oblast sociální politiky. Angažovala se i v místní politice. V komunálních volbách roku 2006 a komunálních volbách roku 2010 byla zvolena do zastupitelstva městyse Dolní Čermná, v roce 2006 ještě jako členka KDU-ČSL, v následných volbách již coby členka TOP 09. Od roku 2006 byla místostarostkou Dolní Čermné.\n\nV senátních volbách roku 2004 byla zvolena senátorkou za senátní obvod č. 46 – Ústí nad Orlicí (stále jako členka KDU-ČSL), když ji v prvním kole sice porazil občanský demokrat Jiří Čepelka 36,63 % ku 26,85 % hlasů ,ale ve druhém kole situaci zvrátila a vyhrála těsným rozdílem 50,15 % všech platných hlasů. V senátu zastávala funkci místopředsedkyně Výboru pro územní rozvoj, veřejnou správu a životní prostředí a byla členkou Mandátového a imunitního výboru.\n\n10. června 2009 ukončila své členství v KDU-ČSL, kde působila od roku 1991, a vstoupila do nové strany TOP 09. Na sněmu byla zvolena místopředsedkyní strany.\n\nV senátních volbách roku 2010 mandát senátorky neobhájila, když se ziskem 18,29 % hlasů obsadila v prvním kole až 3. místo. Následně působila jako poradkyně ministra práce a sociálních věcí Jaromíra Drábka. 16. listopadu 2012 byla po Drábkově rezignaci jmenována ministryní práce a sociálních věcí.\n\n"}
{"id": "475576", "url": "https://cs.wikipedia.org/wiki?curid=475576", "title": "Jan z Mathy", "text": "Jan z Mathy\n\nSvatý Jan z Mathy, Saint Jean de Matha, francouzský římskokatolický kněz, mnich, zakladatel řádu \"Nejsvětější Trojice pro vykupování otroků\" :\"L'Ordre de La Très Sainte Trinitè pour la Rédemption des captifs\", tzv. trinitářů.\n\nNarodil se kolem r. 1160 v městečku Faucon du Caire v Provenci v šlechtické rodině.\nNa studia poslán do Aix v Provenci, v teologických studiích pokračoval v Paříži.\nPo dosažení doktorátu se nechal vysvětit na kněze.\n\nPři své první mši 28. ledna r. 1193 nebo 1194 měl vidění anděla s červenobílým křížem na prsou v doprovodu spoutaných otroků. Zážitek chápal jako životní pokyn shůry ulehčovat těžký osud válečných zajatců. Středomoří bylo tehdy prostorem ustavičných konfliktů mezi křesťany jižní Evropy a muslimy Maghrebu.\nK promýšlení svého dalšího životního programu rozhodl se pro tři roky poustevnického života v lesích Meauxského biskupství. Zde došlo k osudovému setkání s poustevníkem Felixem z Valois. Zbožný stařec Jana podpořil v jeho ušlechtilé touze a nabídl mu svou pomoc.\n\nOba dospěli k myšlence založit nový řád, jehož úkolem by bylo shromažďovat prostředky na vykupování křesťanských, ale i muslimských zajatců.\nPočátkem r. 1198 cestoval Jan spolu s Felixem do Říma. Papež Innocenc III., projevil o jejich úmysl zájem, poněvadž v nastávajícím křižáckém tažení se mu role nového řádu jevila jako velmi aktuální. Nařídil, aby nové řeholní společenství neslo název Řád trinitářů (Trojičníků) či Řád Nejsvětější Trojice na vykupováni křesťanských zajatců. Jan se stal jeho prvním generálním představeným.\n\nZaložení nového řádu povolil také francouzský král Filip II. August a jmenoval Jana dvorním teologem a duchovním rádcem.\nJan z Mathy podnikl kolem r. 1200 několik úspěšných cest do Tuniska a Maroka, aby odtud přivezl osvobozené otroky. Současně se snažil vykupoval v Evropě zajaté muslimy a vyměňoval je za otroky v Severní Africe.\n\nZemřel v Římě ve věku 53 let. Jeho ostatky byly v roce 1665 přemístěny z Říma do Madridu, kde jsou uloženy v kostele řádu.\n\n\n"}
{"id": "475577", "url": "https://cs.wikipedia.org/wiki?curid=475577", "title": "Oblastní rada Mate Binjamin", "text": "Oblastní rada Mate Binjamin\n\nOblastní rada Mate Binjamin ( מועצה אזורית מטה בנימין, Mateh Binyamin Regional Council) je správní region v Izraeli, v distriktu Judea a Samaří, který se rozkládá severně od Jeruzalému na Západním břehu Jordánu. Oblastní rada má ve znaku vlka a nápis בנימין (Binjamin). Úřad oblastní rady je umístěn v obci Psagot. Předsedou oblastní rady je Avi Ro'e.\n\nOblastní rada Mate Binjamin byla založena v květnu 1979. V té době již na jejím území existovalo několik izraelských osad. Jako první byla založena Mevo Choron (1970). Výraznější osidlovací aktivita začala v letech 1975-77, zejména poté, kdy vznikla v centrálním Samařsku osada Ofra. V současnosti je součástí Oblastní rady Mate Binjamin přes 30 izraelských osad. Mezi nimi se nachází i několik větších sídel, která geograficky jsou součástí regionu Binjamin ale administrativně jsou samostatné (mají buď statut města: Modi'in Illit, nebo místní rady: Giv'at Ze'ev, Har Adar a Bejt El). Počátkem 21.století byla část území oblastní rady zahrnuta do Izraelské bezpečnostní bariéry a oddělena tak od okolních arabských vesnic. Týká se to osad v aglomeraci Modi'in Valley (Chašmonajim, Matitjahu, Na'ale, Nili a Mevo Choron, kde již byla bariéra dokončena. U obcí severně od Jeruzaléma byla dle stavu k roku 2008 bariéra dokončena jen částečně. Týká se to obce Bejt Choron. Obce Kfar Adumim, Almon, Alon a Nofej Prat východně od Jeruzaléma mají být do bariéry zahrnuty, ale k roku 2008 nebyla tato bariéra ještě postavena, ani nebyla oficiálně vytyčena její trasa. Zbylé osady se nacházejí hlouběji ve vnitrozemí Západního břehu Jordánu, často v obklopení palestinskými vesnicemi a městy.\n\n\nPoznámka: Další sídla mají polooficiální charakter a vznikla dodatečnou expanzí stávajících osad. Některé z nich se postupně osamostatňují, jiné nikoliv. Některým hrozí demolice po rozhodnutí soudů. Jde o následující neoficiální osady (tzv. outposty):\n\nV roce 1987 dosahoval počet obyvatel v správních hranicích oblastní rady 5 700. Do roku 1990 vzrostl na 11 500 a do roku 1995 se opět zdvojnásobil. V roce 2009 přesahoval počet obyvatel ve 34 obcích Oblastní rady Mate Binjamin 50 000. 8 obcí v rámci oblastní rady má sekulární charakter, 4 jsou tvořené smíšenou populací sekulárních a nábožensky založených Izraelců a ostatní jsou nábožensky orientované.\n\nK 31. prosinci 2014 žilo v Oblastní radě Mate Binjamin 57 000 obyvatel. Z celkové populace bylo 56 600 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 56 900.\n\n"}
{"id": "475581", "url": "https://cs.wikipedia.org/wiki?curid=475581", "title": "Otakar Lebeda", "text": "Otakar Lebeda\n\nOtakar Lebeda (8. května 1877 Praha-Hradčany – 12. dubna 1901 Malá Chuchle) byl český malíř, spolu s Antonínem Slavíčkem a Františkem Kavánem nejvýznamnější český krajinář a žák Julia Mařáka.\n\nU mladíka z dobré pražské rodiny (otec měl prosperující povoznictví, matka provozovala tzv. Kneippovu tržnici) se nadání projevilo záhy a již ve svých patnácti letech nastoupil na pražskou Akademii do Mařákovy krajinářské školy.\n\nZpočátku byly jeho obrazy silně ovlivněny realismem, českým malířem Antonínem Chitussi, který zemřel nedlouho před začátkem Lebedovy kariéry, dále také francouzským krajinářem Camillem Corotem. V roce 1898 využil stipendium k návštěvě Paříže a Barbizonu. V tomto malířském období, mimo jiné pod vlivem jeho staršího kolegy Slavíčka, se u něho projevuje silný vliv impresionistů. V poslední fázi své kariéry se začal orientovat na figurální malbu, sem patří i jeho poslední dílo \"Zabitý bleskem\", velkoformátové plátno, které nikdy nedokončil a v kterém byly rozpoznány prvky přicházejícího expresionismu.\n\nŽivot mladého nadějného malíře vyhasl jeho vlastní rukou – dne 12. dubna 1901 se krásný, nadaný a ve svých čtyřiadvaceti letech už i úspěšný mladík bez existenčních starostí (o jeho životní potřeby i náklady spojené s malováním se starala rodina) s láskyplným rodinným zázemím v lesíku nad Malou Chuchlí zastřelil. Bezprostřední příčinu jeho sebevraždy se nepodařilo odhalit, nic o ní nevypovídá ani rozsáhlá korespondence (především s matkou, bratrem a poručníkem), jež je hlavním pramenem poznání jeho života, jedině snad fakt, že osm měsíců před sebevraždou se léčil v lázních v Žichovicích. Podle pražského psychiatra Jana Cimického mohlo jít o hlubokou depresi: „\"Buď mohla být vrozená, nebo přišla jako duševní nemoc v době jeho zrání. Když je nerozpoznaná a neléčená, může vést k tragickým koncům. Zejména u malířů, kteří pracují v ateliéru ve velkém osamocení a perou se s vlastní imaginací.\"“\n\nMezi 26. červnem 2009 a 24. lednem 2010 se konala umělcova velká retrospektivní výstava ve Valdštejnské jízdárně Národní galerie v Praze.\nKurátorkou výstavy byla Veronika Hulíková, architektonické řešení navrhl Vladimír Hora. K výstavě vyšel reprezentativní katalog.\n\n"}
{"id": "475588", "url": "https://cs.wikipedia.org/wiki?curid=475588", "title": "George Elwood Smith", "text": "George Elwood Smith\n\nGeorge Elwood Smith (* 10. května 1930) je americký vědec a spoluvynálezce CCD čipu (charge-coupled device). Byl oceněn čtvrtinovým podílem Nobelovy ceny za fyziku za „vynález zobrazovacího polovodičového obvodu - senzoru CCD“ v roce 2009.\n\nSmith se narodil ve White Plains ve státu New York. Sloužil v americkém námořnictvu, bakalářský titul dosáhl na University of Pennsylvania v roce 1955 a titul PhD získal na University of Chicago v roce 1959.\n\nPůsobil v Bell Labs v Murray Hill, New Jersey od roku 1959 do svého odchodu do důchodu v roce 1986, kde vedl výzkum v oblasti nových laserů a polovodičových součástek. Během svého působení zaregistroval desítky patentů.\n\nV roce 1969 Smith a Willard Boyle vynalezli CCD, za který obdržel v roce 1973 od Institutu Franklin medaili Stuart Ballantine, v roce 1974 ocenění IEEE Morris N. Liebmann Memorial Award, v roce 2006 ocenění Charles Stark Draper Prize a v roce 2009 Nobelovu cenu za fyziku.\n\nKdyž v únoru 2006 získali Boyle a Smith ze tento svůj převratný vynález ocenění Americké národní akademie ve výši $500 000 (po několika předchozích oceněních v rámci celého světa), Boyle vzpomněl, že práce na vynálezu CCD fakticky trvala zhruba pouhou hodinu, kdy nejprve se Smithem načrtli na tabuli několik obrázků, a pak prostě šli do laboratoře první jednoduché CCD zrealizovat.\n\nCCD je elektronická součástka používaná pro snímání obrazové informace. Uplatnění má například ve videokamerách, digitálních fotoaparátech, faxech, scannerech, čtečkách čárových kódů, ale i řadě vědeckých přístrojů, jakými jsou například astronomické dalekohledy (včetně například Hubbleova teleskopu).\nZkratka CCD pochází z anglického , což v překladu znamená zařízení s vázanými náboji.\n\n"}
{"id": "475592", "url": "https://cs.wikipedia.org/wiki?curid=475592", "title": "Willard Sterling Boyle", "text": "Willard Sterling Boyle\n\nWillard Sterling Boyle (19. srpna 1924 – 7. května 2011) byl americký fyzik, vědec a spoluvynálezce CCD čipu (charge-coupled device) narozený v Kanadě. Byl oceněn čtvrtinovým podílem Nobelovy ceny za fyziku za „vynález zobrazovacího polovodičového obvodu - senzoru CCD“ v roce 2009.\n\nNarodil se v Amherst ve státu Nova Scotia jako syn lékaře. Když mu byly tři roky, přestěhovali se do Quebeku se svým otcem a matkou Beatrice. Absolvoval domácí školu od své matky až do čtrnácti let, od kterých navštěvoval Montrealskou Lower Canada College aby dokončil středoškolské studium. Boyle navštěvoval McGill University, ale vzdělání přerušil v roce 1943, kdy jako člen Královského kanadského námořnictva nastoupil do bojů v druhé světové válce. Když skončila válka, najala si jej British Royal Navy kde studoval, jak přistát letadlem Spitfire na letadlové lodi.\n\nBakalářský titul získal v roce 1947, titul MSc v roce 1948 a PhD 1950 na McGill University.\n\nV roce 1969 Boyle a George Elwood Smith vynalezli CCD., za který obdržel v roce 1973 od Institutu Franklin medaili Stuart Ballantine, v roce 1974 ocenění IEEE Morris N. Liebmann Memorial Award, v roce 2006 ocenění Charles Stark Draper Prize a v roce 2009 Nobelovu cenu za fyziku.\n\nKdyž v únoru 2006 získali Boyle a Smith ze tento svůj převratný vynález ocenění Americké národní akademie ve výši $500 000 (po několika předchozích oceněních v rámci celého světa), Boyle vzpomněl, že práce na vynálezu CCD fakticky trvala zhruba pouhou hodinu, kdy nejprve se Smithem načrtli na tabuli několik obrázků, a pak prostě šli do laboratoře první jednoduché CCD zrealizovat.\n\nCCD je elektronická součástka používaná pro snímání obrazové informace. Uplatnění má například ve videokamerách, digitálních fotoaparátech, faxech, scannerech, čtečkách čárových kódů, ale i řadě vědeckých přístrojů, jakými jsou například astronomické dalekohledy (včetně například Hubbleova teleskopu).\nZkratka CCD pochází z anglického , což v překladu znamená zařízení s vázanými náboji.\n\n"}
{"id": "475601", "url": "https://cs.wikipedia.org/wiki?curid=475601", "title": "Havárie tankeru Prestige", "text": "Havárie tankeru Prestige\n\nPrestige byl ropný tanker, který se potopil v roce 2002 u pobřeží španělské Galicie a způsobil rozsáhlou ropnou skvrnu. \n\nK havárii došlo, když si 26 let starý tanker pronajala ruská společnost Crown Resources a ten převážel 77 tisíc tun ropy Lotyšska do Singapuru. Loď vlastnila společnost Mare Shipping Inc. registrovaná v Libérii, řízená řeckou firmou registrovanou na Bahamách.\n\nRopné látky začaly z Prestige do moře vytékat 13. listopadu 2002 u pobřeží Galicie a španělské úřady nařídily jeho odtažení na volné moře, kde se loď 19. listopadu potopila. Odhaduje se, že z tankeru vyteklo asi 63 tisíc tun ropy. Světový fond na ochranu přírody (WWF) odhadl škody způsobené havárií tankeru na osm miliard eur, které zahrnují jak náklady na čištění pobřeží, tak škody, které vznikly zničením flory a fauny postižené oblastí. \n\n\n"}
{"id": "475609", "url": "https://cs.wikipedia.org/wiki?curid=475609", "title": "Tecktonik", "text": "Tecktonik\n\nTecktonik (zkratkou tck) je druh tance, který má kořeny ve Francii, konkrétně v Paříži v roce 2000 (oficiální název však získal až v roce 2007). Tehdy se parta lidí inspirovala belgickým technem a začala tančit své sestavy v pařížských klubech, a to hlavně v klubu Metropolis, který je dnes nejuznávanějším music klubem, co se týče tecktoniku. Jeden z plakátů na tecktonik akci v klubu Metropolis v říjnu 2007 vyvolal kritiku za používání nacistických symbolů.\n\nTecktonik se projevil až 15. 9. 2007 na pařížské Techno Parade. Toto je první místo, kde byl poprvé tecktonik oficiálně prezentován. Poté se tento druh tance začal šířit do dalších zemí (celá Evropa) a to právě přes portály s videi jako je YouTube. V českém prostředí je tento styl tance na počátku, přesto se v klubech s tecktonikem můžeme setkat.\n\n"}
{"id": "475610", "url": "https://cs.wikipedia.org/wiki?curid=475610", "title": "Renč", "text": "Renč\n\nPříjmení Renč (Renčová) nosí více různých osobností:\n\n"}
{"id": "475612", "url": "https://cs.wikipedia.org/wiki?curid=475612", "title": "Bad Ischl", "text": "Bad Ischl\n\nBad Ischl je lázeňské město v rakouské spolkové zemi Horní Rakousy v okrese Gmunden. Nachází se v oblasti Salzkammergut na soutoku řek Traun a Ischl, na rozhraní Salzkammergutberge a Hornorakouského předhůří v nadmořské výšce 468 m. Žije zde obyvatel. Je největším městem okresu Gmunden.\n\nPrvní písemná zmínka o dnešním Bad Ischlu pochází z roku 1262 (tehdy uváděn jako \"Iselen\").\n\nV Bad Ischlu jsou solné lázně. Největšího věhlasu dosáhly v 19. století díky pobytům císařské rodiny a tehdejší honorace. Léčí se tu potíže dýchacích cest, revmatismus a ženské choroby. Nachází se tu areál termálních koupališť a saun \"EurothermenResort Bad Ischl\".\n\n\n"}
{"id": "475616", "url": "https://cs.wikipedia.org/wiki?curid=475616", "title": "Circaeasteraceae", "text": "Circaeasteraceae\n\nCircaeasteraceae je čeleď vyšších dvouděložných rostlin z řádu pryskyřníkotvaré (\"Ranunculales\"). Zahrnuje pouze 2 druhy bylin ve 2 rodech, rozšířené v Číně a Himálaji.\n\nZástupci čeledi \"Circaeasteraceae\" jsou nevelké jednoleté nebo vytrvalé byliny s přízemní růžicí listů. Listy jednoduché se zubatou čepelí nebo dlanitě složené, s vidličnatou žilnatinou, bez palistů. Květy jsou nenápadné, oboupohlavné, jednotlivé a vrcolové nebo v úžlabních svazečcích. Kalich je složený ze 2 až 7 plátků. Koruna chybí. Tyčinky jsou buď 1 až 2 nebo větší počet a část je pak sterilní. Gyneceum je svrchní apokarpní, tvořené 1 až 9 samostatnými pestíčky obsahujícími po 1 vajíčku. Čnělka je šídlovitá nebo chybí a blizny jsou přisedlé. Plodem je nažka.\n\nČeleď obsahuje jen 2 zástupce, rozšířené v Asii. \"Circaeaster agrestis\" je jednoletá bylina, pocházející z oblasti od sz. Himálaje po severozápadní Čínu. Roste v podrostu horských lesů a na vlhkých travnatých stanovištích v nadmořských výškách od 2100 do 5000 metrů.\n\"Kingdonia uniflora\" je vytrvalá rostlina, rostoucí ve střední a středojižní Číně v podrostu horských lesů v nadmořských výškách od 2700 do 3900 metrů.\n\nOba rody byly v některých taxonomických systémech oddělovány do samostatných čeledí.\nRod \"Kingdonia\" byl dříve řazen do čeledi pryskyřníkovité (\"Ranunculaceae\").\nPodle výsledků Angiosperm Phylogeny Group je nejblíže příbuznou skupinou čeleď \"Lardizabalaceae\".\n\n\n"}
{"id": "475621", "url": "https://cs.wikipedia.org/wiki?curid=475621", "title": "Z čehopak se vyrábějí děvčátka?", "text": "Z čehopak se vyrábějí děvčátka?\n\n„Z čehopak se vyrábějí děvčátka?“ (v originále „What Are Little Girls Made Of?“) je desátý díl první sezóny seriálu Star Trek, později známého jako \"\". Premiéra epizody proběhla 20. října 1966.\n\nHvězdného data 2712.4 se vesmírná loď USS Enterprise, vedená kapitánem Jamesem Kirkem, dostává na orbitu planety Exo III, aby tam hledala pohřešovaného astrobiologa, doktora Rogera Korbyho. Doktor Korby je snoubencem McCoyovy zdravotní sestry Chapelové a je přezdíván Pasteurem archeologické medicíny. Protože po něm pátraly již dvě expedice, byl považován za pohřešovaného, protože teplota na povrchu planety dosahuje i pod -100 °C. Doktor Korby se však na poslední moment ohlašuje \"Enterprise\" a žádá, aby na povrch byl transportován pouze kapitán Kirk, protože uskutečnil objev, který by měl nejprve kapitán vidět. Kirk mu vyhoví, ale bere s sebou Christine Chapelovou.\n\nNa místě setkání se však s Korbym neshledává, a tak žádá o další dva muže pro výsadek. Kirk jde se sestrou Chapelovou hlouběji do jeskynního systému. Ve chvíli, kdy potkají Dr. Browna, asistenta doktora Korbyho, umírá jeden člen výsadku. Byl shozen do propasti velkým androidem jménem Ruk. Druhému členu výsadku zlomil vaz. Ještě před setkáním s Korbym poznávají Kirk a Chapelová mladou dívku zvanou Andrea. Kirk se snaží spojit s výsadkem, ale nikdo se mu nehlásí. Doktor Korby naléhá, aby jej kapitán nejprve vyslechl, a doktor Brown na něj namíří phaser. Při přestřelce Kirk zasáhne Browna, v tom vbíhá do místnosti Ruk a odzbrojí Kirka, který si všimne, že Brown je android. Ruk kapitánovým hlasem dává pokyny Spockovi na \"Enterprise\", že se dostaví za 48 hodin, protože vzorky Korbyho práce vyžadují pečlivé zabalení. Kirkovi je objasněna technologie androida Ruka a doktor Korby mu také ukazuje, že androidem je i Andrea. Korby pak předvádí systém vytváření dokonalých androidů přímo na Kirkovi tím, že stvoří jeho umělého dvojníka.\n\nSestra Chapelová s procesem nesouhlasí a také jí vadí Korbyho náklonnost k Andree, ačkoliv jde o androida. Během propojování Kirkovy mysli s jeho umělým dvojníkem kapitán úmyslně opakuje hlášku „\"Hleďte si svého, pane Spocku! Mám po krk vašeho míšeneckého vměšování!\"“. Android je od pravého kapitána k nerozeznání a Korby se snaží dále obhajovat svou ideu dokonalých androidů, kteří by neznali nemoci, války, smrt, nebo dokonce strach. Žádá Kirka, aby jej dopravil na planetární kolonii, kde by mohl vytvářet armády androidů, kteří by následně mohli infiltrovat společnost, jež by je následně musela přijmout. Kirk napadá Korbyho a daří se mu uniknout, ale Korby za ním vysílá Ruka. Při souboji s Rukem se kapitán Kirk ocitá nad propastí, do které předtím spadl jeden z jeho mužů, ale Ruk jej vytáhne a odvede zpět. Mezitím se na \"Enterprise\" vydává Kirk – android. Při rozhovoru s panem Spokem na něj používá hlášku, kterou předtím opakoval pravý kapitán, což Spocka zaskočí, a tak žádá o bezpečnostní tým pro kapitánův transport. Kirk zjišťuje, že androidi jsou schopni cítit základní emoce a vyzvídá, co se stalo se „staršími“, kteří Ruka vyrobili. Nutí Ruka si vzpomenout na dřívější doby, a tím i na rovnici, díky které mohl zničit svoje tvůrce, aby ji použil pro zničení Korbyho. Když je doktor Korby napaden, musí Ruka zničit phaserem. Kirk znovu napadá Korbyho. Když mu poraní ruku, ukazuje se, že i doktor Korby je android. Vysvětluje, že pravý Korby byl nalezen Rukem, když umíral na vážné omrzliny. V ten moment systém hlásí, že někdo vnikl do jeskyní. Andrea se tam vydává a potkává Kirka, kterého zabije. Jde Korbymu oznámit, že Kirk unikl, a proto jej zastřelila, ale teprve tam zjišťuje, že zničila pouze jeho umělého dvojníka. Korby se stále snaží všechny přesvědčit, že mezi člověkem a androidem není jediného rozdílu. Kirk jej přiměje, aby mu odevzdal phaser. Andrea však odmítá phaser odevzdat a místo toho se i s falešným Korbym zničí.\n\nDoráží Spock i s výsadkem, ale pouze aby se dozvěděl, co se za celou dobu stalo. \"Enterprise\" opouští planetu Exo III. Sestra Chapelová se rozhodla zůstat na lodi a Spock vysvětluje, jak odhalil kapitánovu zprávu předanou skrze androida.\n\n\n"}
{"id": "475622", "url": "https://cs.wikipedia.org/wiki?curid=475622", "title": "SAABO", "text": "SAABO\n\nSAABO byl obytný přívěs vyráběný v letech 1964 až 1968 firmou Saab Automobile.\n\nPrvní prototyp byl vyroben v loděnici Fisksätra, další potom na Marieholms Bruk. Tyto byly ještě bez brzd. Výroba brzděných přívěsů byla poté převedena do závodu Ljunga v Linköpingu. Oficiální název projektu byl MEFAN, pod kterýmžto názvem mělo být vyrobeno vznášedlo pro armádu. Neoficiálně byl potom vyroben tento karavan.\n\nJeho konstrukce byla velmi lehká, vyrobená ze sklolaminátu, který obklopovala izolace ze skládané lepenky. Celková hmotnost přívěsu byla pouhých 230 kg.\n\nTo umožňovalo jeho tažení vozidly s výkonem motoru pouhých 25 koní (19 kW), nebo 38 koní (28 kW), např. dvoutaktní SAAB 96. Navíc tehdejší švédská právní úprava povolovala, v případě dodržení nízké hmotnosti přívěsu, jízdu s tímto přívěsem neomezenou rychlostí.\n\nSAABO bylo i přes malé rozměry navrženo tak, aby ubytovalo čtyřčlennou (s extra lůžkem dokonce pětičlennou) rodinu.\n\nInteriér tvořily dvě pohovky, jídelní stůl, kuchyňský dřez a dvě skříně.\n\nK vaření, topení a osvětlení se používal zkapalněný ropný plyn.\n\nSAABO mělo velká, nízko posazená přední i zadní okna, což umožňovalo řidiči tažného vozidla neztratit ve zpětném zrcátku přehled o situaci za soupravou.\n\nVyrobeno bylo nejméně 438 kusů.\n\nTechnická data:\nCelková délka: 3,60m. Celková šířka: 1,84m. Celková výška: 2,10m. Vnitřní výška: 1,80m. Hmotnost: 230kg.\n"}
{"id": "475625", "url": "https://cs.wikipedia.org/wiki?curid=475625", "title": "Výšina (Hanušovická vrchovina)", "text": "Výšina (Hanušovická vrchovina)\n\nVýšina (starší název \"Horka\", německy \"Berghöhe\") je vrchol v České republice ležící na severozápadním okraji pohoří Hanušovická vrchovina.\n\nVrch Výšina se nachází v celku Hanušovická vrchovina, podcelku Branenská vrchovina, oksku Červenopotoční kotlina a podokrsku Hedečská vrchovina.\nVýšina se nachází v Hanušovické vrchovině asi 5,5 km severozápadně od nejvyššího vrcholu Jeřábu a asi 1 km severně od města Králíky. Výšina je posledním vrcholem v severozápadním cípu vrchoviny. Severním směrem na ní navazuje masiv Králického Sněžníku, západním a jižním Kladská kotlina.\n\nNa svazích Výšiny se nacházejí jednotlivé objekty dělostřelecké tvrze Hůrka, která byla pojmenována podle jejího staršího názvu. Podzemní systém tvrze se nachází v nitru kopce, objekt dělostřelecké věže K-S 12 přímo na kótě. Tvrz byla vybudována v rámci československého opevnění před druhou světovou válkou proti Německu. Je provozována jako muzeum.\n\nVýšina je odvodňována pravými přítoky Tiché Orlice. Ze severu Lipkovským potokem a z jihu Králickým potokem. Jeho bezejmenný pravý přítok vyvěrá v jižním svahu vrchu v blízkosti vchodového objektu tvrze Hůrka. Vývěr je ve skutečnosti vývodem tvrzové kanalizace. Bezprostředně pod ním se nachází nevelký rybník, podle něhož nese vchodový objekt tvrze krycí název \"U rybníčku\".\n\nNa vrcholu Výšiny se nachází louka lemovaná nevelkými smíšenými lesíky a remízky. Na svazích se nacházejí pole.\n\nVrcholová část je zpřístupněna pomocí naučné stezky vojenské historie Králíky. V jejím rámci zde bylo vybudováno několik informačních tabulí věnujících se problematice československého opevnění. Pod západním svahem prochází po silnici Králíky – Prostřední Lipka červená turistická značka Králíky – Králický Sněžník.\n\n"}
{"id": "475628", "url": "https://cs.wikipedia.org/wiki?curid=475628", "title": "Parocie", "text": "Parocie\n\nParocie (\"Parrotia\") je rod rostlin z čeledi vilínovité (\"Hamamelidaceae\"), pojmenovaný po baltskoněmeckém přírodovědci a cestovateli Friedrichu Parrotovi (1792-1841). Rod zahrnuje 2 druhy a vyskytuje se v jihozápadní a Střední Asii a v Číně. Parocie jsou opadavé keře a stromy s jednoduchými střídavými listy a málo nápadnými květy. V Česku je občas pěstována jako okrasná dřevina parocie perská, nápadná zejména podzimním zbarvením listů.\n\nParocie jsou keře a stromy dorůstající výšky 10 nebo až 30 metrů. Mladé větévky jsou hvězdovitě chlupaté, později olysávají. Palisty jsou opadavé a zanechávají na větévce drobnou jizvu. Listy jsou jednoduché, střídavé, široce obvejčité až eliptické, měkké, se zpeřenou žilnatinou, v horní části hrubě vroubkovaně zubaté, na bázi klínovité, uťaté až srdčité. Květy jsou v hlávkovitých klasech nebo hustých svazečcích. Květy jsou bezkorunné, s nepravidelným kalichem složeným z 5 až 8 na bázi srostlých lístků, podepřené listeny připomínajícími zákrov. Tyčinek je nejčastěji 10 až 15 a mají dlouhé nitky. Prašníky jsou žlutozelené nebo červené. Semeník je polospodní, srostlý ze 2 plodolistů obsahujících po 1 vajíčku. Plodem je dřevnatá přisedlá téměř kulovitá tobolka.\n\nRod parocie zahrnuje v současném pojetí dva druhy. Parocie perská se vyskytuje ve vlhkých nížinných lesích v severním Íránu a Zakavkazsku (Ázerbájdžán, Uzbekistán), druh \"Parrotia subaequalis\" pochází z východočínských provincií An-chuej, Ťiang-su a Če-ťiang, kde roste jako součást horských lesů v nadmořských výškách 600 až 800 metrů.\n\nDruh \"Parrotia subaequalis\" byl popsán v roce 1960 pod názvem \"Hamamelis subaequalis\" . Ten byl v roce 1992 přeřazen do nového rodu \"Shaniodendron\" jako druh \"Shaniodendron subaequale\". V roce 1998 pak byl nakonec zařazen do rodu \"Parrotia\".\n\nFosilní parocie jsou známy z třetihor z období raného až pozdního miocénu. Druh \"Parrotia pristina\" je nacházen i na území České republiky, např. v severočeské hnědouhelné pánvi.\n\n\nParocie perská je v Česku pěstována jako okrasná dřevina. Je nápadná zejména na podzim, kdy se její listy zbarvují do zlatých až ohnivě červených odstínů.\n\n"}
{"id": "475630", "url": "https://cs.wikipedia.org/wiki?curid=475630", "title": "Pavlovnie", "text": "Pavlovnie\n\nPavlovnie (\"Paulownia\"), česky též paulovnie, je jediný rod čeledi pavlovniovité (\"Paulowniaceae\"), dvouděložných rostlin z řádu hluchavkotvaré (\"Lamiales\"). Jsou to stromy pocházející převážně z Číny. Patří mezi ceněné okrasné dřeviny s nápadnými květy i listy.\n\nPavlovnie jsou opadavé nebo stálezelené stromy. Dorůstají výšky 5 (\"Paulownia taiwaniana\") až 30 (\"Paulownia fortunei\") metrů. Kůra je hladká, v mládí s nápadnými lenticelami. Větévky jsou vstřícně postavené. Listy jsou vstřícně postavené, někdy i po 3 v přeslenu, dlouze řapíkaté. Čepel je celistvá nebo mělce dlanitě 3 až 5laločná, s dlanitou žilnatinou a se zvlněným nebo zvláště v mládí často pilovitým okrajem.\n\nKvětenství jsou velká, válcovitého až kuželovitého tvaru, složená nejčastěji z 3 až 5květých přisedlých nebo stopkatých vrcholíků. Květy jsou oboupohlavné, souměrné. Kalich je zvonkovitý až kuželovitý, chlupatý, s horním cípem větším než zbývající 4 cípy. Koruna je purpurová nebo bílá, nálevkovitě zvonkovitá až trubkovitě nálevkovitá, dvoupyská. Spodní pysk je prodloužený a trojlaločný, horní je dvoulaločný. Korunní trubka je na bázi zúžená a prohnutá. Tyčinky jsou 4, přirostlé ke koruně. Semeník je svrchní, srostlý ze 2 plodolistů, se 2 pouzdry. Plodem je lokulicidní dvouchlopňová tenkostěnná nebo dřevnatá tobolka s mnoha drobnými semeny.\n\nRod zahrnuje 6 nebo 7 druhů. Všechny druhy se vyskytují v Číně, pavlovnie Fortunova (\"Paulownia fortunei\") přesahuje i do Laosu a Vietnamu. Pavlovnie rostou v nížinných i horských lesích až do nadmořské výšky 3000 m.\n\nPavlovnie byla pojmenována na počest Anny Pavlovny Romanovové, nizozemské královny, ruské velkokněžny, nejmladší dcery ruského cara Pavla I. a nejmladší sestry cara Alexandra I.\n\nPavlovniovité jsou sesterskou větví čeledi zárazovité (\"Orobanchaceae\"). V dřívějších systémech byl rod pavlovnie nejčastěji řazen do čeledi krtičníkovité (\"Scrophulariaceae\") jako její jediný stromový zástupce.\n\nPavlovnie jsou atraktivní a nápadné okrasné dřeviny. Většina druhů není v našich podmínkách zimovzdorná. Nejčastěji je pěstována pavlovnie plstnatá (\"Paulownia tomentosa\"), řidčeji pavlovnie Fortunova (\"Paulownia fortunei\"), lišící se od prvního druhu především tvarem květenství a tobolek. Ve sbírkách Pražské botanické zahrady v Tróji je pěstována pavlovnie Fargesova (\"Paulownia fargesii\"), v Arboretu Žampach pavlovnie protáhlá (\"Paulownia elongata\").\n\nPavlovnie je rychle rostoucí rostlina, tedy je prakticky využitelná v energetice jako zdroj dřeva. Dřevo navíc nemá suky, proto je ceněné dřevaři, a zároveň se v něm vyskytuje jen málo pryskyřice, což pavlovnii činí vhodnou pro výrobu ethanolu.\n\nPavlovnie jsou teplomilné dřeviny vyžadující výživnou a dosti vlhkou hlinitou půdu. Stanoviště je třeba chráněné před mrazivými větry, které způsobují zmrznutí násady květenství. Stromy rostou zpočátku velmi bujně a plné mrazuvzdornosti dosáhnou až tehdy, když se růst zpomalí a začnou nasazovat tenčí a ne tak dužnaté přírůstky.\n\nRozmnožují se ze semen. Tobolky se sbírají přímo ze stromů ještě před jejich otevřením. Semena se vysévají na jaře bez předchozí stratifikace. Mladé rostliny je třeba na zimu přikrývat. Vegetativně lze pavlovnie množit zimními kořenovými řízky, získané rostliny ale mají slabý kořenový systém.\n\n\n"}
{"id": "475654", "url": "https://cs.wikipedia.org/wiki?curid=475654", "title": "Řád konkordie", "text": "Řád konkordie\n\nŘád konkordie () byl frankfurtský řád. Založil ho 5. února 1813 mohučský kurfiřt, kníže-primas Rýnského spolku a frankfurtský velkovévoda Karel Theodor von Dalberg jako civilní a vojenský záslužný řád. Zanikl roku 1815, kdy Vídeňský kongres zrušil Velkovévodství frankfurtské.\n\nOdznakem je zlatý osmihrotý kříž, v jeho středovém medailonu jsou na dvě zkřížené palmové větve umístěny dva mraky, z nichž vycházejí dvě spojené ruce na slunečním paprsku. Nad nimi je nápis CONCORDIA (\"Svornost\"). Na zadní straně je pak vyobrazen korunovaný znak velkovévodství, ležící na hermelínovém plášti.\n\nStuha bílá s červenými postranními pruhy.\n\nŘád se dělil do tří tříd, s prvními dvěma bylo spojeno povýšení do osobního nedědičného rytířského stavu.\n\n"}
{"id": "475667", "url": "https://cs.wikipedia.org/wiki?curid=475667", "title": "Petr Kužel", "text": "Petr Kužel\n\nPetr Kužel, MBA (* 11. března 1962 Praha) je český politik a podnikatel, v letech 2008 až 2014 prezident Hospodářské komory ČR.\n\nVystudoval Střední průmyslovou školu dopravní v Praze. Od 19. listopadu 1994 do 10. října 2014 byl členem zastupitelstva Prahy 13. Dále byl v letech 2005 až 2010 členem Zastupitelstva hlavního města Prahy. Dne 29. května 2008 byl na sněmu Hospodářské komory zvolen jejím prezidentem. Tuto funkci vykonával do 22. května 2014.\n\nV květnu 2013 bylo oznámeno, že čelí trestnímu oznámení, ze strany Nadačního fondu proti korupci, který ho podezírá ze zpronevěry, porušení povinností při správě cizího majetku či pletichy při zadávání veřejné zakázky.\n\nPod vedením Petra Kužela zadala HK předraženou zakázku bez výběrového řízení neznámé firmě RDM s.r.o. s nedohledatelným ukrajinským majitelem. Ačkoli zakázku získala nejprve sama HK, nebyla ji schopna plnit. HK za ní firmě RDM s.r.o. zaplatila 91 milionů korun.\n\n"}
{"id": "475669", "url": "https://cs.wikipedia.org/wiki?curid=475669", "title": "Válečný pamětní odznak 1848-1849", "text": "Válečný pamětní odznak 1848-1849\n\nVálečný pamětní odznak 1848-1849 () byl frankfurtské vyznamenání. Založen byl 21. února 1854 senátem Svobodného města Frankfurt. Byl udělován frankfurtským vojákům, kteří se na straně Německého spolku účastnili první války o Šlesvicko-Holštýnsko.\n\nOdznakem je bronzový tlapatý kříž. Na jeho horním rameni je umístěn frankfurtský znak, korunovaná orlice, na dolním pak dubový věnec. Na bočních ramenech je vyryt nápis 1848 UND 1849. Na zadní straně je vyobrazeno heslo FÜR TREUEN DIENST IM KRIEGE (\"Za věrnou službu ve válce\").\n\nStuha bílá s červenými postranními pruhy.\n\n"}
{"id": "475676", "url": "https://cs.wikipedia.org/wiki?curid=475676", "title": "Čestný kříž 1814", "text": "Čestný kříž 1814\n\nČestný kříž 1814 () byl frankfurtské vyznamenání. Založil ho 30. října 1814 generální guvernér města Jindřich XIII. Reussko-Greizký. Byl udělován frankfurtským důstojníkům, kteří se účastnili osvobozovací války proti Napoleonovi roku 1814.\n\nOdznakem je bronzový tlapatý kříž. V jeho oválném středovém medailonu je umístěn nápis DEUTSCH LAND (\"Německá země\"), na zadní straně pak iniciály zakladatele H XIII R G. Na ramenech kříže jsou vyryty iniciály tří panovníků - na levém AI (ruský car Alexandr I.), na horním FI (rakouský císař František I.) a na pravém FW (pruský král Fridrich Vilém III.), na dolním je pak letopočet 1814.\n\nStuha černo-bílo-žluto-bílo-oranžová (barvy Ruska, Rakouska a Pruska).\n\n"}
{"id": "475677", "url": "https://cs.wikipedia.org/wiki?curid=475677", "title": "Odznak služebního stáří", "text": "Odznak služebního stáří\n\nOdznak služebního stáří () byl frankfurtské vyznamenání. Založen byl 15. prosince 1840 senátem Svobodného města Frankfurt. byl udělován vojenským osobám, sloužícím ve frankfurtském vojsku.\n\nOdznakem je kříž, na jehož horním rameni je vyryto X, XV, XXV nebo L podle jednotlivé třídy. Na levém pak JAHRE, dolním TREUE a pravém DIENST, což nám dohromady dává X/XV/XXV/L JAHRE TREUE DIENST (\"10/15/25/50 let věrné služby\"). V medailonu je znázorněna korunovaná frankfurtská orlice, obklobená dubovým věncem.\n\nStuha červená s bílými postranními pruhy.\n\nVyznamenání se původně dělilo do tří tříd, 6. července 1841 přibyla 4. třída jen pro důstojníky sloužící 50 let.\n\n"}
{"id": "475678", "url": "https://cs.wikipedia.org/wiki?curid=475678", "title": "Peter Gehm", "text": "Peter Gehm\n\nPeter Gehm (* 15. prosince 1969, Niederwürzbach, Sársko, Německo) je německý dostihový jezdec. V průběhu své jezdecké dráhy nasbíral mnoho vítězství a ocenění. Jako jediný žokej dokázal vyhrát v jednom z nejnáročnějších dostihů světa, ve Velké pardubické, v letech 2001–2004 čtyřikrát po sobě. V historické tabulce nejúspěšnějších jezdců závodu se dělí o druhé místo.\n\n176 cm vysoký jezdec se původně vyučil betonářem. Nakonec si ale zvolil jezdeckou dráhu. I přes svou výšku dokázal udržet svou váhu v rozmezí 65 – 67 kg. Poprvé startoval v roce 1985 v Mannheimu na Fine Princess, prvního vítězství se dočkal již v květnu téhož roku ve Frankfurtu nad Mohanem s Open Air. Jeho vzorem je Jacky Lebosse.\nV letech 1988 – 1992, tedy celkem pětkrát po sobě, vedl saarský šampionát amatérských jezdců a v letech 1993, 1994 a 1996 jezdců profesionálních. V roce 2004 byl v celoněmeckém šampionátu devátý.\n\nPrvního výraznějšího úspěchu v ČR dosáhl v roce 1998, kdy v sedle hřebce Curtina zvítězil ve Zlatém poháru. Dostih vyhrál podruhé v roce 2001 v sedle valacha Master Bladea.\nDíky vítězstvím ve Velké pardubické v letech 2001 – 2004 se stal jediným jezdcem, který dokázal tento dostih vyhrát čtyřikrát po sobě. Při posledním vítězství překonal s klisnou Registanou (trenér MVDr. Čestmír Olehla, Dostihové centrum Světlá Hora, stáj Wrbna Racing) rekord tratě časem 9:15 minut. Registana se tehdy stala osmdesátým sedmým vítězem Velké pardubické a její jezdec Peter Gehm sedmdesátým sedmým vítězem v její historii.\nPoslední start žokeje Petera Gehma 12. listopadu 2004 v Cheltenhamu je poznamenán hrubou chybou v sedle Registany, když ji v dostihu Sporting Index Cross Country Chase z vedoucí pozice dvě překážky před cílem navedl mimo dráhu na nesprávný skok, čímž připravil o prvenství nejen ji, ale i Českou republiku – naši zástupci totiž v Cheltenhamu ještě zvítězit nedokázali.\n\nBěhem své aktivní jezdecké kariéry byl Peter Gehm nejčastěji angažovaným zahraničním žokejem v České republice a čeští překážkoví trenéři ho často najímali také pro dostihy v cizině. Získal zhruba 550 vítězství (z toho zhruba 400 v překážkových dostizích).\n\n\nV pondělí 14. prosince 2004 utrpěl úraz při tréninku ve své domovské stáji Jolly ve Weilerswistu poblíž Kolína nad Rýnem, patřící trenérovi Christianu svobodnému pánu von der Reckemu. Dvouletý kůň Rascaccio z hamburské stáje Blankenese ve cvalu zakopl. Gehm jej omylem pobídl a byl vymrštěn ze sedla, přičemž zády dopadl na bariéru. Následkem incidentu, u kterého nebyli očití svědci, byl zlomený hrudní obratel, protržená plíce a pohmožděná mícha v oblasti beder. Byl převezen do nemocnice v Kolíně nad Rýnem a několik dní udržován v umělém spánku. Následky zranění jej upoutaly na invalidní vozík a jeho léčba stále pokračuje (2009). Nákladnou léčbu mu pomohli zaplatit i jeho kolegové. Žokej Tony McCoy inicioval sbírku, která vynesla 70 000 eur. Při jednom římském mítinku se jezdci zřekli prémií ve prospěch Petera Gehma.\n\nDnes pracuje jako manažer ve firmě, která vyrábí a prodává potřeby pro koně. Od roku 2007 ho ovšem můžeme opět v Pardubicích vídat jako čestného hosta, a to mezi diváky i v paddocku.\n\nS manželkou Petrou, která byla jezdkyní, dosáhla třiceti vítězství a stala se trenérkou dostihových koní, je rozvedený. Žije s přítelkyní Claudií Bergholzovou. Má dva syny, patnáctiletého Patricka (2010) a Pascala. Trénuje koně, věnuje se akvaristice (a chovu rybek v zahradním jezírku) a hraje basketbal vozíčkářů. Dříve se rád věnoval jízdě na kole, rybaření a squashi.\n\nGehm: \"(smích)\" Šlapala jako ferrari. (\"Lidové noviny, 11. října 2004\")\n\n\n\n\n\n"}
{"id": "475679", "url": "https://cs.wikipedia.org/wiki?curid=475679", "title": "Flexoelektrický jev", "text": "Flexoelektrický jev\n\nFlexoelektrický jev spočívá v polarizaci dielektrika způsobené nehomogenní deformací.\n\nTento jev byl poprvé pozorován v roce 1901 Astonem, který vytvořil kondenzátor, jehož elektrody byly tvořeny mosaznými deskami. Mezi elektrody umístil vulkanizovaný kaučuk. Poté nechal dopadat na elektrody závaží a pozoroval záporný a kladný napěťový impuls. Tyto impulsy souvisely se stlačením a rozpínáním kaučukového vzorku. Aston se domníval, že vzniklé napěťové impulsy souvisí s polarizací dielektrika v důsledku mechanického namáhání. Jev byl pozorován u polymerních látek a další výzkumy prováděli například Dogadkin, Gul či Tagancev. Právě Tagancev popisuje flexoelektrický jev jako \"polarizaci u nehomogenně deformovaného krystalu, která je úměrná gradientu deformace, jestliže kvadrupólový moment nedeformovaného krystalu je roven nule\". U polymerních látek bylo zjištěno, že mechanická deformace je svázána s orientací částí molekul. Zvětšování deformace pak vede ke zvětšení separovaného náboje. Efekt probíhá s jinou účinností u polárních látek a u nepolárních látek.\n\n"}
{"id": "475681", "url": "https://cs.wikipedia.org/wiki?curid=475681", "title": "Plánování experimentů", "text": "Plánování experimentů\n\nPlánování experimentů, návrh experimentů či experimentální design je disciplína matematické statistiky, která se zabývá sběrem dat v situaci, kdy je získávaná informace zatížena nahodilostí. Součástí experimentu obvykle je intervence (zásah) experimentátora (například metoda ošetření pacienta), přičemž cílem je zjistit efekt této intervence. Dobře navržený experiment umožňuje usuzovat na kauzální působení intervencí. Základy moderní teorie plánování experimentů vyložil Ronald A. Fisher v knize \"The Design of Experiments\" (1935).\n\nHlavní myšlenky návrhu experimentů jsou:\n"}
{"id": "475683", "url": "https://cs.wikipedia.org/wiki?curid=475683", "title": "Seznam knih Tomáše Bartoše", "text": "Seznam knih Tomáše Bartoše\n\nToto je seznam románů a povídek českého spisovatele publikujícího pod pseudonymem Tomáš Bartoš. Autor pečlivě tají svoji identitu, specializuje se na žánr military sci-fi. \n\n\n"}
{"id": "475685", "url": "https://cs.wikipedia.org/wiki?curid=475685", "title": "Edward Smith-Stanley", "text": "Edward Smith-Stanley\n\nEdward Smith-Stanley, 14. hrabě z Derby, (29. březen 1799 – 23. říjen 1869) byl britský státník, který po tři funkční období vykonával funkci premiéra a do současné doby je nejdéle sloužícím předsedou konzervativní strany. Bývá také označován jako lord Stanley.\n\nByl jedním ze čtyř předsedů britské vlády, kteří tuto funkci zastávali ve třech nebo více funkčních obdobích. Nicméně délka, po kterou tuto pozici zastával, pokaždé trvala maximálně dva roky a celkem vykonával funkci premiéra něco přes čtyři roky, což je méně než mnoho jiných premiérů.\n\nNarodil se jako syn Edwarda Smith-Stanleye, 13. hraběte z Derby, a jeho manželky Charlotte. Stanleyovi byli rodinou s dlouholetou historií a patřili k bohatým velkostatkářům. Jejich sídlem bylo Knowsley Hall v Lancashire. Studoval na škole Eton College a později na Christ Church v Oxfordu.\n\nDo parlamentu byl zvolen roku 1820 za stranu Whigů. Když se tato strana dostala roku 1830 znovu k moci stal se správcem Irska ve vládě Charlese Greye a následující rok se stal i jejím členem. Roku 1833 získal významnější pozici ministra zahraničí. Jako konzervativec se rozcházel s ostatními ministry v názoru na zrušení irské církve a roku 1834 rezignoval.\n\nPoté vytvořil skupinu politiků, která chtěla prosazovat umírněnou politiku zasazenou mezi radikální směr prosazovaný Johnem Russellem a konzervativizmus Toryů. Nicméně posun politiky Toryů do centra vymezený Tamworthským manifestem vydaným Robertem Peelem vedl k tomu, že několik politiků ze strany Whigů, včetně Stanleye přešlo do strany Toryů.\n\nV druhé Peelově vládě se roku 1841 stal znovu ministrem zahraničí. Roku 1844 se stal členem Sněmovny lordů. Následující rok se rozešel s premiérem v názoru na zrušení cla na obilí a dokázal o svém názoru přesvědčit i většinu Konzervativní strany. Roku 1851 zdědil po svém otci titul hraběte z Derby.\n\nV únoru 1852 vytvořil po pádu vlády Johna Russella kabinet menšinový. V něm se stal ministrem financí málo známý Benjamin Disraeli. Proto, že mnoho starších bývalých konzervativců bylo příznivci Peela, musel sestavit vládu z mladých, málo zkušených politiků. Spolu s ministrem zahraničí prosazoval zahraniční politiku založenou na finanční síle s úmyslem vyhnout se válce za každou cenu, vytvářet koalice s ostatními mocnostmi a snažit se řešit problémy diplomatickou cestou.\n\nVláda nebyla schopna získat v dolní komoře parlamentu potřebnou většinu a tak v prosinci téhož roku odstoupila. Jejím nástupcem se stal Gordonův kabinet Peelových příznivců.\n\nRoku 1858 vytvořil, po demisi kabinetu Henryho Templa, další menšinovou vládu, v níž se stal ministrem financí a předsedou Dolní sněmovny znovu Disraeli. Největším úspěchem této vlády bylo zrušení Východoindické společnosti a tím i získání přímé kontroly Británie nad Indií. Funkční období kabinetu bylo krátké a skončilo zhruba po roce.\n\nStanley se vrátil do funkce premiéra znovu v roce 1866 po pádu druhé Russellovy vlády. Hlavním úspěchem bylo prosazení reformního zákona, který významně rozšířil počet občanů s volebním právem. Na počátku roku 1868 se stáhl s politiky a jeho nástupcem ve funkci premiéra se stal Disraeli.\n"}
{"id": "475690", "url": "https://cs.wikipedia.org/wiki?curid=475690", "title": "George Hamilton-Gordon", "text": "George Hamilton-Gordon\n\nGeorge Hamilton-Gordon, 4. hrabě z Aberdeenu, (28. leden 1784 – 14. prosinec 1860) byl britský státník pocházející ze Skotska, člen strany Toryů, který v letech 1852 až 1855 vykonával funkci premiéra.\n\nNarodil se 28. ledna 1784 jako nejstarší syn Geroge Gordona, lorda Haddo, a jeho manželky Charlotte. Po smrti jeho rodičů (otec 1791, matka 1795) byl svěřen do péče Henryho Dundase. Studoval na škole v Harrow a poté na St John's College v Cambridgi.\n\nPo smrti svého dědečka roku 1801 zdědil titul hraběte z Aberdeenu a procestoval celou Evropu. Po návratu do země roku 1805 se oženil s Catherine Elizabeth a v prosinci se stal zástupcem Skotska ve Sněmovně lordů.\n\nRoku 1812 byl jmenován mimořádným velvyslancem ve Vídni, kde v říjnu 1813 podepsal mírovou dohodu mezi Británií a Rakouskem. Byl jedním ze zástupců Británie na kongresu v Chatillonu v únoru 1814 a na jednáních, která vedla k uzavření pařížské mírové smlouvy v květnu téhož roku. Po návratu do země byl jmenován vikomtem a členem tajné rady. V následujících třinácti letech zastával méně významné politické funkce.\n\nV červnu 1828 se stal ministrem zahraničí ve Wellesleyho vládě, ale spolu s ním z důvodu nesouhlasu s reformou volebních obvodů odstoupil. Ve vládě Roberta Peela vykonával funkci ministra války a kolonií a později i ministra zahraničí. V té době přispěl k urovnání sporů se Spojenými státy americkými týkajícími se vytyčení hranic na severovýchodě a v Oregonu a pracoval na zlepšení vztahů s Francií. Spolu s Peelem rezignoval po prosazení zrušení cla na obilí. Po Peelově smrti se stal vůdčí postavou jeho následovatelů (označovaných jako \"peelité\").\n\nV prosinci 1852 se stal předsedou koaliční vlády vytvořené spojenectvím Whigů a stoupenců bývalého premiéra Roberta Peela. I když byly názory na volný obchod a vnitrostátní reformy stejné, postoje k zahraničí byly v rámci vlády odlišné. Na nátlak některých ministrů zapojil zemi do Krymské války na straně Osmanské říše. Tato válka ale skončila pro Británii neúspěchem. Poté, co byly zveřejněny podrobnosti o chybách ve vedení tohoto válečného konfliktu, John Russell rezignoval. V lednu 1855 byla vytvořena komise pro vyšetření postupu ve válce, což Gordon pochopil jako vyjádření nedůvěry a rezignoval také.\n\nGordon zemřel 14. prosince 1860 v Londýně a byl pohřben v rodinné hrobce u Stanmore.\n\n"}
{"id": "475691", "url": "https://cs.wikipedia.org/wiki?curid=475691", "title": "Lord Mord", "text": "Lord Mord\n\nLord Mord je román spisovatele Miloše Urbana, který v roce 2008 vydalo nakladatelství Argo.\n\nRomán se odehrává v Praze na konci 19. století v době velké pražské asanace bývalého židovského ghetta. Hrdinou je fiktivní hrabě Arco, mladý nemocný šlechtic, který se oddává neřestem a v důsledku užívání drog postupně ztrácí rozum, místy přestává rozeznávat své děsivé představy od skutečnosti a zamýšlí se nad svým lehkomyslným životem. Do něj se prolíná etnické napětí mezi Čechy, Němci a Židy, praktiky c. k. policejní mašinerie a mocensko-ekonomické machinace spojené s rozsáhlým bouráním v centru Prahy.\n\nNěkolik obyvatel staré městské čtvrti „v Židech“ je za podivných okolností zavražděno. Vraždy se odehrávají v blízkosti hraběte Arca a jsou připisovány starému židovskému strašidlu nazývanému „Masíčko“ neboli „Kleinfleisch“, případně někomu, kdo se za něj vydává.\n"}
{"id": "475694", "url": "https://cs.wikipedia.org/wiki?curid=475694", "title": "Artrogrypóza", "text": "Artrogrypóza\n\nArtrogrypóza (: \"arthrogryposis multiplex congenita (AMC)\", jinak též \"syndrom mnohočetných kloubních kontraktur, amyoplasia congenita, arthrogryposis universalis congenita\") je obsáhlý syndrom charakterizovaný neprogredujícími mnohočetnými kontrakturami kloubů (vrozenou kloubní ztuhlostí), které jsou způsobeny fibrózou svalů a zkrácením (a ztluštěním) kloubního pouzdra a vazů.\n\nPostižením měkkých tkání kloubu vede ke koncentrickému omezení pohybu kloubů končetin. Základem je pravděpodobně porucha pojiva, skutečná příčina není známa. Uvažuje se o fetální akinezi v důsledku různých abnormalit plodu či matky, neurotrofických poruchách, způsobených poruchami diferenciace gangliových buněk nebo o primární svalové aplázii.\n\nV průběhu onemocnění se objevují fibrózní kloubní změny kloubních pouzder s vývojem kontraktur. Existují i progresivní formy, které jsou smrtelné.\n\nKlasifikace artrogrypózy se dělí do čtyř následujících kategorií:\n\nArtrogrypóza se projevuje ztuhnutím kloubů končetin (různého stupně, hlavně kyčle, kolena, zápěstí a klouby ruky); ztuhlost není způsobena primárními kloubními změnami, ale změnami svalů (viz výše). Vzhled dětí přirovnáván k dřevěným panenkám. Kontury končetin jsou jakoby protažené, cylindrické, se zvýrazněním kožních řas a existují dva jejich typy, a to typ flekční (klouby ztuhlé ve flexi) a extenční (klouby ztuhlé v extensi, na HK nejčastější). Typické je omezení hybnosti při kloubních kontrakturách (výrazněji distálně) a je zachována jemná motorika. Dále oslabení svalového i kloubního reliéfu (amyoplázie), redukce podkožního tuku, pedes equinovari, luxace kyčlí, natažené horní končetiny, „waiter-tip“ position zápěstí. Stacionární změny jsou již od porodu a nejeví tendenci ke spontánnímu zlepšení či zhoršení. Klouby jsou postiženy symetricky a většinou dochází k postižení horních i dolních končetin (v tom případě se hovoří o tetramelní formě). Čití a inteligence je normální.\n\nNa rentgenových snímcích je zpočátku negativní nález, později je patrné zúžení kloubních štěrbin až kloubní ankylózy.\n\nMezi terapie patří rehabilitace (hlavně Vojtova metoda) (cvičení, polohování, uvolnění kloubů, zlepšení svalové síly), sádrování, přikládání ortéz a korekčních dlah, dále pak artrolýza, osteotomie (hlavně loketní ankylózy v extenzi). Primárním úkolem je zajistit chůzi do 18 měsíců, poté je snaha o zajištění soběstačnosti při jídle, hygieně a oblékání (operace horních končetin kolem 4. roku věku). Léčení extenčních kontraktur horních končetin může být: konzervativní (dlahování) či chirurgická terapie (dorzální uvolnění loketního kloubu) s cílem získat pasivní flexi lokte větší než 90°, poté obnovení aktivní flexe lokte se zachováním dostatečné extenze pro hygienické úkony (\"šlachové transfery\": oboustranná transpozice 3/5 m. \"pectoralis major\" na místo \"m. biceps brachii\" a \"m. brachialis\" (fixace přenesených částí do šlachy \"m. flexor carpi ulnaris\") modifikací Clarkovy operace dle Chomiaka a Dungla 2002, 2003).\n\n\n"}
{"id": "475701", "url": "https://cs.wikipedia.org/wiki?curid=475701", "title": "Jan Charouz", "text": "Jan Charouz\n\nJan Charouz (* 17. července 1987, Praha) je český závodní jezdec. K nejlepším výsledkům jeho kariéry patří vítězství v Le Mans Series 2009 a F3000 International Masters 2006, stejně jako čtvrté místo ze závodu 24 hodin Le Mans 2009. V současnosti jezdí jen příležitostně a komentuje závody F1 v TV spolu s Tomášem Richtrem a dalšími hosty.\n\nSvoji závodní kariéru zahájil v sedmi letech na motokárách třídy Comer 80, kde závodil pět let. V roce 2000 přestoupil do třídy ICA-J a ve své druhé sezoně získal třetí místo v mezinárodním šampionátu České republiky. V roce 2002 Jan závodil ve třídě Ford Fiesta v Mezinárodním mistrovství České republiky v závodech automobilů na okruzích. Společně s Erikem Janišem skončili první a stali se nejmladšími mistry v historii šampionátu.\n\nO rok později přestoupil do německého šampionátu formule BMW. V roce 2004 závodil ve stejném šampionátu za tým Kekeho Rosberga. Po dvou letech ve formuli BMW dostal Jan šanci závodit v italském šampionátu F3000. V něm byl nejmladším jezdcem ve startovním poli, i přesto se mu ale podařilo bodovat a pravidelně bojovat se zkušenějšími soupeři. Celkově obsadil 11. místo, ačkoliv musel vynechat závěrečné dva závody kvůli povinnostem v A1 Grand Prix. V premiérovém podniku této série v Brands Hatch reprezentoval Českou republiku, za kterou nastoupil také ve volných trénincích ve vybraných dalších podnicích.\n\nV roce 2006 získal mistrovský titul v sérii F3000 International Masters. Podařilo se mu vybojovat i titul pro nejlepšího nováčka a pomohl týmu Charouz Racing System k zisku titulu v hodnocení týmů. V roce 2006 se Jan Charouz stal členem českého A1GP týmu a české barvy barvy hájil na konci druhé sezony A1GP World Cup of Motorsport na britské trati Brands Hatch. Jan se v roce 2006 zúčastnil i několika dalších okruhových závodů, například 24 hodin ve Spa, kde závodil s vozem Seleen S7R týmu Zakspeed, a Megane Trophy.\n\nPro sezonu 2007 se stal oficiálním testovacím a závodním jezdcem Loly. V barvách týmu Škoda Charouz Racing System-Lola/Judd se s vozem Lola B07/17 Judd zúčastnil Le Mans Series a slavného závodu 24 hodin Le Mans. Týmovými kolegy Jana Charouze se pro sezonu 2007 stali Alex Yoong (MAL) a Stefan Mücke (GER). Spolu s týmovými kolegy již při druhém startu dosáhli druhého místa v závodě 1000 km Monzy. V konečných výsledcích Le Mans Series pak figuroval na osmém místě. S týmovými kolegy uspěl také při debutu v závodě 24 hodin Le Mans, v němž vybojovali osmé místo. K velkým úspěchům patří také 4. místo absolutně a 3. v hodnocení třídy LMP2 v závodě Petit Le Mans 2007, kde Jan startoval jako tovární jezdec britské stáje Zytek. Britský magazín Autosport ho zařadil do Top 10 nejlepších jezdců Le Mans Series 2007.\n\nV sezoně 2007 se příležitostně objevoval i v dalších okruhových šampionátech (MMČR Divize 4) a vyzkoušel si čtyřiadvacetihodinové závody v americké Daytoně a belgickém Spa. Na přelomu sezon 2007/2008 byl znovu jmenován členem českého národního týmu v šampionátu A1GP World Cup of Motorsport.\n\nV sezoně 2008 podruhé v kariéře startoval v Le Mans Series a v závodě 24 hodin Le Mans. Kolegou v českém týmu Charouz Racing System mu byl Stefan Mücke (GER) a společně pilotovali prototyp LMP1 Lola B08/60 Coupé – Aston Martin V12. V sezoně Le Mans Series 2008 Jan Charouz a Stefan Mücke vystoupali dvakrát na stupně vítězů, a to v závodech 1000 km Barcelony a 1000 km Silverstone. V konečném hodnocení pak obsadili pátou příčku. Spolu s týmovými kolegy Jan Charouz uspěl i ve slavném motoristickém maratónu 24 hodin Le Mans, v němž zaznamenal 9. místo absolutně. V sezoně 2008 (stejně jako v předchozím roce) patřil k nejrychlejším pilotům vozů s benzinovými motory třídy LMP1.\n\nSpolupráce s továrním týmem Aston Martin Racing pokračovala i v roce 2009, s tím rozdílem, že se stal jeho oficiálním jezdcem a startoval pod jeho hlavičkou. A to opět v Le Mans Series a 24 hodin Le Mans. Týmovými kolegy, s nimiž se střídal za volantem vozu Lola Aston Martin LMP1, mu byli Tomáš Enge (CZE) a Stefan Mücke (GER). Už v úvodním podniku Le Mans Series, v závodě 1000km Barcelony, s týmovými kolegy získal první místo, které zopakoval na Nürburgringu. V posledním závodě sezóny v Silverstone česko-německé trio vybojovalo cenný titul v celkovém hodnocení šampionátu Le Mans Series. S českým týmem Aston Martin Racing Eastern Europe se také úspěšně zúčastnil červnového závodu 24 hodin Le Mans, kde společně s Tomášem Engem a Stefanem Mückem obsadil celkové čtvrté místo a byl nejrychlejší mezi benzínovými prototypy.\n\nStal se pro sezonu 2010 testovacím jezdcem týmu Renault F1 a stal se tak třetím Čechem ve Formuli 1. V témže roce absolvoval propagační jízdu vozu Renault F1 na Brněnském okruhu.\n\nV roce 2011 získal superlicenci a zúčastnil se prvního volného tréninku na VC Brazílie v týmu Hispania Racing, skončil poslední a ve zbývajících dvou trénincích se za volant vrátil Vitantonio Liuzzi.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "475706", "url": "https://cs.wikipedia.org/wiki?curid=475706", "title": "Fjodor III. Alexejevič", "text": "Fjodor III. Alexejevič\n\nFjodor III. Alexejevič (30. května/9. června 1661 — 27. dubna/7. května 1682) byl ruský car z dynastie Romanovců (1676—1682), syn cara Alexeje I. Michajloviče a carevny Marie Iljiničny, rozené Miloslavské, starší polorodý bratr Petra Velikého.\n\nFjodor Alexejevič byl velmi slabé konstituce a nemocen (jako všichni synové Alexeje Michajloviče od Marie Miloslavské). byl pobledlý a nepříliš pohledný, hubené postavy. Jako dítě trpěl paralýzou, která deformovala jeho tělo. Později trpěl chudokrevností, častým krvácením z úst, zažívacími obtížemi, vypadala mu většina zubů. Předpokládá se, že nemoc, jež to způsobila, byly kurděje. Podle některých názorů trpěl tuberkulózou mízních uzlin. Nadán výrazným intelektem a obdařen ušlechtilou povahou obdržel vynikající vzdělání; jeho učitelem byl mnich Simeon Polockij, jeden z nejvzdělanějších lidí té doby, který mu kromě jiného vštípil náklonnost ke všemu polskému. Široce vzdělaný člověk, jeden ze zakladatelů \"Slovansko-řecko-latinské akademie\"; plynně hovořil polsky a latinsky; miloval hudbu a zpěv, zejména chrámový a sám byl dobrý zpěvák.\n\nNásledníkem se stal po smrti svého o sedm let staršího bratra Alexeje, který zemřel, když bylo Fjodorovi devět let (v roce 1670), na carský trůn usedl v patnácti letech po smrti svého otce Alexeje I. Michajloviče 27. dubna/7. května 1676 (korunovace proběhla 18./28. června téhož roku) a panoval do svého předčasného skonu v roce 1682.\n\nJeho krátká vláda byla ve znamení důležitých událostí a reforem. V roce 1678 bylo provedeno všeobecné sčítání lidu; v roce 1679 zavedeno uvalení přímých daní jednotlivým uživatelům půdy (které zvýšilo útlak poddaných). Ve vojenských záležitostech podnikl Fjodor několik kroků k modernizaci: v roce 1682 bylo zrušeno armádu paralyzující \"mestničestvo\" (systém obsazování vyšších státních funkcí a úřadů podle urozenosti kandidátů nebo funkcí držených jejich předky); tím byl položen konec nebezpečnému zvyku bojarů a dvořanů brát v potaz zásluhy předků při obsazování funkcí a míst. Pro uchování památky předků byly zavedeny \"rodoslovné knihy\". Nového rozmachu doznaly \"pluky inozemnogo stroja\" (vojenské oddíly zformované z cizinců, kozáků aj.). Zrušeny byly některé nejdrastičtější mrzačící tresty, místo nichž bylo v masové míře zavedeno jako trest vyhnanství na Sibiři a nucené práce (\"katorga\"). Mimoto byly zvětšeny kompetence knížat a vojvodů při současném zmenšení počtů úřadů.\n\nFjodor chtěl urovnat vztahy s Polskem, a proto prodloužil v roce 1678 Andrušovské příměří a deklaroval přání uzavřít mír. Neubránil se však válce s Tureckem, když hejtman Doroszenko, vazalsky připoután k Osmanské říši, se pokusil podřídit si celou levobřežní Ukrajinu. Tato rusko-turecká válka proběhla v letech 1676–1681, Rusko v ní válčilo na ukrajinském území s Osmanskou říší spojenou s Krymským chanátem. Válka skončila uznáním práv Ruska na území levobřežní Ukrajiny a zákazem osídlování tzv. Divokých polí (starý polský název pro Záporoží) na jihu Ukrajiny.\n\nPodle carova nařízení bylo otevřeno \"Zaikonospasskoje učilišče\" – akademie věd při Zaikonospasském klášteře, kde schopní učenci, přednášeli vše, co výslovně nezakazovala ortodoxní církev. Pokračovaly represe proti starověrcům, po nepokojích na sklonku carova života byl odsouzen k smrti a spolu s nejbližšími stoupenci upálen jejich vůdce protopop Avvakum. Zavřeli ho do srubu naplněného hořlavinami, který byl pak zapálen. Při popravě umírající Avvakum předpověděl brzkou carovu smrt. To se naplnilo o pouhé dva týdny později.\n\n28. června 1680 se Fjodor oženil s polskou dvořankou \"Agafjou Semjonovnou Grušeckou\". Pod vlivem této první carovy ženy se výrazně změnil styl života carského dvora: na moskevském dvoře se začaly holit vousy a nosit \"německé šaty\", tj. západoevropská móda. Za panování Fjodora byla jazykem carského dvora polština.\n\nCarevna Agafja zemřela v létě roku 1681 při porodu jejich prvního dítěte - careviče Ilji; chlapeček záhy zemřel rovněž. Nedlouho po Agafjině smrti (v říjnu 1681) uzavřel car druhý sňatek s \"Marfou Matvejevnou Apraksinovou\", sestrou budoucího stoupence Petra Velikého admirála Apraksina.\n\nFjodor Alexejevič skonal bezdětný 27. dubna roku 1682 ve věku 20 let, aniž by zanechal rozhodnutí stran následnictví trůnu; zpráva o jeho smrti, spojená s domněnkou, že byl otráven, vyvolala v Moskvě povstání. Příčina smrti není pŕesně známa, patrně šlo o akutní selhání zažívání, podle ústního podání se den pŕedtím car přejedl svých oblíbených ostružinových koláčů. Car byl dlouhodobě nemocný, trpěl chudokrevností, zažívacími obtížemi a tuberkulózou mízních uzlin, podle jiného názoru kurdějemi, kvůli nimž předčasně ztratil zuby. Pochován byl v Archangelském chrámu Moskevského kremlu.\nPo Fjodorově smrti spravovala v letech 1682-1689 vládu v Rusku jako regentka jeho bratří Ivana a Petra jejich sestra Sofie Alexejevna.\n\nFjodor byl stejně jako jeho otec velmi zbožný člověk; byl také prvním carem, který se strojil po západním způsobu. Za jeho vlády se Rusko začalo přibližovat Evropě. Jeho následovníci pak v tomto procesu dále pokračovali. Přes svoje mládí a krátkou dobu, jež mu byla dopřána, zavedl v Rusku řadu změn a reforem.\n\nHlavní rozdíl mezi reformami cara Fjodora a pozdějšími reformami Petra Velikého spočíval v tom, že zatímco reformy prvního byly zaměřeny - třebaže ne výlučně - ku prospěchu církve, reformy Petrovy směřovaly k rozvoji státu.\n\n"}
{"id": "475708", "url": "https://cs.wikipedia.org/wiki?curid=475708", "title": "Půlměsíc", "text": "Půlměsíc\n\nPůlměsíc může být:\n\n"}
{"id": "475713", "url": "https://cs.wikipedia.org/wiki?curid=475713", "title": "Římskokatolická farnost Olbramice", "text": "Římskokatolická farnost Olbramice\n\nŘímskokatolická církev farnost Olbramice je farnost Římskokatolické církve.\n\nFarnost v Olbramicích patrně existovala již ve středověku, nedochovaly se však o ní písemné zprávy. Nynější farnost byla založena roku 1900 vydělením z farnosti Bravantice. Od zřízení je součástí děkanátu Bílovec, jenž od roku 1996 náleží k diecézi ostravsko opavské. Při zřízení k ní nebyl vytvořen patronát a byla tedy volně obsazovaná arcibiskupem (liberae collationis).\n\nJejí obvod zahrnuje území obcí Olbramice (s výjimkou osady Janovice, která patří k farnosti Klimkovice) a Zbyslavice. Od roku 2005 jsou z Olbramic spravovány rovněž farnosti Bravantice a Lubojaty.\n\nRozloha farního obvodu činí 12,79 ha. V roce 1930 žilo ve farnosti 1134 obyvatel, z čehož 1126 (99 %) se přihlásilo k římskokatolickému vyznání. V roce 2001 žilo ve farnosti 1052 obyvatel, z čehož 558 (53 %) se přihlásilo k římskokatolickému vyznání. V roce 2011 žilo ve farnosti 1242 obyvatel, z čehož 261 (21 %) se přihlásilo k římskokatolickému vyznání.\n\nFarním kostelem je kostel sv. Bartoloměje, vybudovaný roku 1750 na místě starší dřevěné stavby. Ve Zbyslavicích se nachází kaple sv. Matouše.\n\n"}
{"id": "475725", "url": "https://cs.wikipedia.org/wiki?curid=475725", "title": "Dračík", "text": "Dračík\n\nDračík (\"\") je rod vyšších dvouděložných rostlin z čeledi jitrocelovité (\"Plantaginaceae\").\n\nČeské - jenotina.\n\nNěkteré druhy lze v ČR použít jako okrasné rostliny. Je to krásný polokeř pro skalky.\n\n\n \n"}
{"id": "475728", "url": "https://cs.wikipedia.org/wiki?curid=475728", "title": "Prázdný prodej", "text": "Prázdný prodej\n\nPrázdný prodej (často se používá i anglický termín naked short selling nebo naked shorting, v dokumentech EU se používá nekrytý krátký prodej) je jeden ze způsobů spekulace na pokles ceny nějaké komodity či cenného papíru. Investor předmět spekulace nevlastní, ani nezapůjčí, ale okamžitě jej prodá třetí straně. Za nějaký čas – nejpozději v době, kdy má předmět spekulace vydat tomu, komu jej prodal, – investor nakoupí nebo vypůjčí na trhu, aby mohl vypořádat obchody. Rozdíl cen v době prodeje třetí straně a v době zpětného nákupu je základem jeho zisku nebo ztráty. V případě, že cena mezi prodejem a zpětným nákupem výrazněji poklesla, je spekulace výhodná; zatímco v opačném případě investor zaznamená ztrátu. Prázdný prodej proto používají obchodníci, kteří spekulují na pokles cen (tzv. „medvědi“). V některých zemích je prázdný prodej zakázán.\n\n"}
{"id": "475735", "url": "https://cs.wikipedia.org/wiki?curid=475735", "title": "Čurokap", "text": "Čurokap\n\nČurokap je hygienická pomůcka v podobě kalíšku, který umožňuje ženám močit ve stoje, podobně jako to dělají muži.\n\nJe určena k použití tehdy, když je například obtížné posadit se na mísu na veřejném WC, při lyžování nebo jiných outdoorových činnostech, nebo pro ženy, které slouží v armádě, kde je rovněž velmi problematické pro ženu močit v plné polní.\n\nČeský název vymyslely feministky a vycházely ze slov čůrat a okap. České feministky také pořádaly workshop, kde ženy učily, jak si čurokap z papíru složit.\n\n"}
{"id": "475744", "url": "https://cs.wikipedia.org/wiki?curid=475744", "title": "Svidina", "text": "Svidina\n\nSvidina (\"Periploca\") je rod rostlin patřící do čeledi toješťovitých (\"Apocynaceae\").\n\nDruhy svidina obecná a svidina plotní lze v ČR použít jako okrasné rostliny. Jako popínavá dřevina se hodí k rychlému a souvislému porůstání zdí, besídek a pergol.\n\n\n \n"}
{"id": "475745", "url": "https://cs.wikipedia.org/wiki?curid=475745", "title": "Heaven Shall Burn", "text": "Heaven Shall Burn\n\nHeaven Shall Burn je německá kapela hrající metalcore (v tomto žánru jsou považováni za zásadní interprety) s prvky deathcore (někdy se ale také uvádí melodic death metal). Jejich anglické texty se vymezují např. proti rasismu a sociální nerovnosti, všichni členové jsou navíc vegani. Založena byla v roce 1996.\n\n\n\n\n\n"}
{"id": "475749", "url": "https://cs.wikipedia.org/wiki?curid=475749", "title": "Kostel svatého Jana Křtitele a svaté Barbory (Lukavec)", "text": "Kostel svatého Jana Křtitele a svaté Barbory (Lukavec)\n\nLukavec byl od roku 1512 ve vlastnictví kláštera augustiniánů kanovníků ve Fulneku. Není známo, zda v Lukavci existoval nějaký menší dřevěný nebo vůbec nějaký kostel. Na konci 17. století žilo v obci dle zpráv v klášterní kronice 196 obyvatel, což svědčilo o obci demograficky progresivní, která se bez řádného zděného kostela nemohla obejít.\n\nKostel dal postavit probošt augustiniánského kláštera Ignat Jan Gebel, byl stavěn v letech 1693 až 1702.\n\nSe stavbou se vyskytly různé problémy. Místo, kde dnes kostel stojí, se nelíbilo biskupskému hejtmanovi v Hukvaldech, Karlu Halamovi z Jičína. Ten vytýkal nevhodnou polohu kostela se hřbitovem na návrší a poukazoval na neschůdnou cestu zvláště při pohřbech. Halama nakonec svůj protest odvolal a stavba mohla být uskutečněna.\n\nRaně barokní kostel byl na konci 18. století (v roce 1786) klasicistně přestavěn Václavem Thalherrem.\nKostel sv. Jana Křtitele a sv. Barbory\n\nKostel je orientovaný jednolodní s předsunutou hranolovou věží. Stojí na uzavřeném obdélném půdoryse zakončeném půlkruhovým závěrem. Fasáda věže je členěna lisénovými rámci. Nad hlavním vchodem je trojúhelný fronton, ve kterém jsou napsána data rozsáhlejších oprav kostela: „1877 - 1926“. Věž je kryta nízkou jehlancovitou stříškou. Loď je členěna pilastry s římsovými hlavicemi. Ve druhé ose na epištolní straně lodi je boční vchod. Při evangelijní straně kněžiště stojí sakristie. Kostel má sedlovou střechu, nad kněžištěm je sanktusník s šestibokou jehlancovitou stříškou.\n\nInteriér kostela je zaklenut třemi poli pruských placek na pasech. Pasy dosedají na průběžné zalamované kladí, podepřené pilastry s kompozitními hlavicemi. V závěru kněžiště je koncha se štukovým kazetováním. Prostor kněžiště je oddělen od lodi půlkruhovým vítězným obloukem. V západní části lodi se nachází kruchta s plnou dřevěnou poprsní, přístupná jednoduchým schodištěm.\n\nBarokní oltář kostela byl vybudován kolem roku 1800. Oltářní obraz z 60. let 18. století od Josefa Ignáce Sadlera zobrazuje, stejně jako postranní sochy, sv. Jana Křtitele a sv. Barboru.\n\nNejvětší stavební zásah je z roku 1877. Klenba tehdy hrozila zřícením, proto se zbudovala nová, nynější, a současně byl kostel znovu zastřešen. V roce 1905 byla vyhotovena nová dlažba a výzdoba kostela freskami příborským malířem Valentinem Šimíčkem. O rok později byla zhotovena plechová střecha. Z větších oprav můžeme ještě zmínit restaurování interiéru roku 1971 (zlacení a mramorování prováděl Jaroslav Kružberský z Kateřinek) a renovaci klenebních fresek v roce 1981, provedenou M. Lossmanem a V. Chovancem, pracovníky vlastivědného muzea v Novém Jičíně.\n\nPrvní zvon o váze 280 kg byl pořízen samotným proboštem Gebelem roku 1695. V roce 1773 k němu přibyl malý zvon o váze 16 kg. Roku 1843 byl pořízen třetí zvon vážící 224 kg.\n\nPrvní dva jmenované zvony byly v průběhu I. světové války roztaveny. Malý zvon (neboli sanktusový zvon, umíráček) byl nahrazen v roce 1923, během II. světové války byl ale opět odvezen.\n\nPoslední sanktusový zvon byl zhotoven roku 1949. Je na něm odlitý nápis: „1949 VĚNOVALI OBČANÉ Z OBCE LUKAVEC“. Velký zvon z roku 1843 je umístěn ve velké věži kostela. Na tomto zvonu je odlita postava sv. Barbory a sv. Jana Křtitele a pod nimi stojí nápis: „ORATE PRO NOBIS SV. JOHANNES BAPTISTA ET SV. BARBORA A LEOPOLD FRANCISKO STANKE OLOMOUCII REFUSA 1843“. Tyto dva zvony vyzvání dodnes.\n\nV roce 1996 byl instalován elektrický mechanismus zvonění.\n\n"}
{"id": "475750", "url": "https://cs.wikipedia.org/wiki?curid=475750", "title": "Tamworthský manifest", "text": "Tamworthský manifest\n\nTamworthský manifest byl politický manifest vydaný Robertem Peelem roku 1834 v Tamworthu, který je mnohými historiky považován za soupis základních principů, na nichž je založena moderní britská Konzervativní strana. \n\nV listopadu 1834 odvolal král Vilém IV. premiéra Williama Lamba, člena strany Whigů, a požádal Arthura Wellesleyho, aby vytvořil nový kabinet. Ten mu navrhl za předsedu vlády místo sebe Peela. Ten s ohledem na to, že ho doporučil Wellesley, uvedl, že jeho názory na politiku jsou částečně odlišné od Wellesleyho.\n\nManifest, formálně určený jako vyjádření Peelova politického programu jen voličům obvodu Tamworth, za nějž Peel kandidoval do Dolní sněmovny, byl publikován v celostátním tisku 18. prosince. \n\nHlavní body Tamworthského manifestu:\n"}
{"id": "475754", "url": "https://cs.wikipedia.org/wiki?curid=475754", "title": "Reformní zákon (1867)", "text": "Reformní zákon (1867)\n\nReformní zákon z roku 1867 (známý také jako \"Druhý reformní zákon\"), formálně \"Representation of the People Act 1867\", je britský zákon, který rozšířil volební právo i na část dělnické třídy v Anglii a Walesu. Před vydáním tohoto zákona mohl volit ze zhruba sedmi miliónů dospělých mužů Anglie a Walesu pouze asi jeden milion. \n\nUvedený zákon tento počet přibližně zdvojnásobil. V přijaté formě zákon rozšířil volební právo a zakázal slučování (praxe placení daní majitelům pozemků). Voliči se nově stali dospělí muži, vlastnící dům a nájemníci, kteří platili nájemné minimálně ve výši 10 liber, byly eliminovány malé volební obvody (\"rotten borough\") s počtem voličů menším než 10 000, byly vytvořeny volební obvody v patnácti nezastoupených městech a bylo rozšířeno zastoupení velkých měst, jakými byly Liverpool a Manchester. Nicméně výsledkem byla jen malá změna v obsazení Dolní sněmovny, na kterou spoléhala Konzervativní strana.\n"}
{"id": "475755", "url": "https://cs.wikipedia.org/wiki?curid=475755", "title": "Frankfurtské velkovévodství", "text": "Frankfurtské velkovévodství\n\nVelkovévodství frankfurtské (německy \"Großherzogtum Frankfurt\") byl krátkodobě existující státní útvar, rozkládající se v letech 1810 až 1813 v okolí města Frankfurt nad Mohanem. Bylo vytvořeno Napoleonem, který sloučil území říšského města Frankfurt a državy Mohučské arcidiecéze. Bylo členem Rýnského spolku\n\nFrankfurt ztratil postavení svobodného říšského města roku 1806, když byla rozpuštěna Svatá říše římská a byl udělen Karlu Theodorovi von Dalberg jako Knížectví frankfurtské. Když byl roku 1810 von Dalberg nucen se vzdát Řezenského knížectví ve prospěch Bavorska, sloučil svá zbývající území Fulda, Hanau, Aschaffenburg, Wetzlar a Frankfurt ve Velkovévodství frankfurtské.\n\nI když se velkovévodství nazývalo po Frankfurtu, velkovévoda sídlil v Aschaffenburgu. Fakticky bylo území ovládáno francouzskými komisaři a v ústavě bylo stanoveno, že po von Dalbergově smrti je zdědí Napoleonův zeť Evžen de Beauharnais.\n\nVon Dalberg abdikoval 26. října 1813 po bitvě u Lipska ve prospěch Evžena. V prosinci 1813 velkovévodství zaniklo a město Frankfurt bylo okupováno koaličními silami. Město samo se opětovně osamostatnilo, přičemž zbytek území si mezi sebe rozdělily Bavorské království, Pruské království, Hesenské velkovévodství a Hesenské kurfiřtství.\n\n"}
{"id": "475764", "url": "https://cs.wikipedia.org/wiki?curid=475764", "title": "Wolfgang Hildesheimer", "text": "Wolfgang Hildesheimer\n\nWolfgang Hildesheimer (9. prosince 1916 v Hamburku – 21. srpna 1991 v Poschiavu, Graubünden, Švýcarsko) byl německo-židovský spisovatel, dramatik, grafik a malíř. Je známý především svými rozhlasovými a divadelními hrami.\n\nWolfgang Hildesheimer byl synem židovským rodičů žijících v Hamburku. Po vyučení truhlářem v Palestině, kam se svými rodiči emigroval, studoval malířství a scénografii v Londýně. Roku 1946 započal své působení jako simultánní tlumočník a soudní zapisovatel u norimberských procesů. Poté pracoval jako spisovatel a byl členem Skupiny 47. Velký rozruch vzbudil projev, který Hildesheimer pronesl při příležitosti Mezinárodního týdne studentského divadla v Erlangenu pod názvem \"O absurdním divadle\". Roku 1980 pronesl Hildesheimer zahajovací proslov k Salcburským slavnostem (\"Co vypovídá hudba\").\n\nVedle svých literárních děl je Hildesheimer také autorem koláží, které jsou sebrány do několika sbírek (první z nich byla \"Konečně sám\" (Endlich allein, 1984)). Podobné, rovněž tematicky příbuzné nadání měl Peter Weiss či Ror Wolf.\n\n\n"}
{"id": "475778", "url": "https://cs.wikipedia.org/wiki?curid=475778", "title": "Žízeň", "text": "Žízeň\n\nŽízeň je pocit, vyvolaný nedostatkem tekutin, který vyvolává potřebu pít. Žízeň vzniká, stoupne-li koncentrace krystaloidů v krevní plazmě nad určitou hranici. Potřeba přijímat tekutiny je ovšem vyvolána také pocity sucha na patře, jazyku a v hltanu a působením některých hormonů, svou roli hraje také psychické rozpoložení.\n\nČlověk zcela bez přísunu tekutin zemře asi za 5 dní. Pokud člověk nemá možnost pít, velmi rychle ztrácí tělesnou hmotnost a slábne. Při déle trvající dehydrataci se dostavují bolestivé křeče, mohou se objevit duševní poruchy, halucinace.\n\n\n\n"}
{"id": "475787", "url": "https://cs.wikipedia.org/wiki?curid=475787", "title": "Thismiaceae", "text": "Thismiaceae\n\nThismiaceae je čeleď jednoděložných rostlin z řádu smldincotvaré (\"Dioscoreales\"). Někdy není čeleď uznávána a zástupci jsou řazeni do čeledi \"Burmanniaceae\".\n\nJedná o vytrvalé byliny, nezelené, vyživující se heterotroficky. Listy jsou velmi redukované, šupinovité. Květy jsou oboupohlavné, jednotlivé nebo jsou řidčeji uspořádané v květenstvích, v hroznech. Okvětí se skládá ze 6 okvětních lístků, které jsou vždy srostlé v okvětní trubku, zvonkovitého až číškovitého tvaru, květ je pravidelný nebo zygomorfický. Okvětní cípy jsou někdy nestejné, čárkovité a 3 z nich někdy na vrcholu srůstají. Tyčinek je 6, jsou nitkami srostlé s okvětní trubkou a někdy i navzájem. Gyneceum je srostlé ze 3 plodolistů, je synkarpní, semeník je spodní. Plodem je tobolka.\n\nJe známo asi 5 rodů a asi 45 druhů, jsou rozšířeny v tropech (méně až subtropech), hlavně Jižní Amerika, Afrika, jižní Asie, Austrálie a Nový Zéland.\n"}
{"id": "475795", "url": "https://cs.wikipedia.org/wiki?curid=475795", "title": "Šilo", "text": "Šilo\n\nŠilo ( שילה, též שִׁלֹה podle stejnojmenného biblického města (Šíla), které bylo původním hlavním městem Židů;, v oficiálním přepisu do angličtiny Shilo) je izraelská osada a vesnice typu společná osada (\"jišuv kehilati\") na Západním břehu Jordánu, v distriktu Judea a Samaří a v Oblastní radě Mate Binjamin.\n\nNachází se v nadmořské výšce 719 metrů v centrální hornaté části Samařska, cca 20 kilometrů severovýchodně od města Ramalláh, cca 10 kilometrů jihovýchodně od města Ariel, cca 30 kilometrů severně od historického jádra Jeruzalému a cca 50 kilometrů východně od centra Tel Avivu.\n\nOsada je na dopravní síť Západního břehu Jordánu napojena pomocí dálnice číslo 60, která vede severojižním směrem napříč téměř celým regionem Samařska a propojuje Jeruzalém s městem Nábulus. Šilo představuje typ izolované izraelské osady situované hluboko do vnitrozemí Západního břehu Jordánu a obklopené četnými palestinskými vesnicemi a městy (Karjut, Turmus Aja, Sindžil). Nejbližší izraelskou vesnicí je Švut Rachel (cca 1 kilometr východně), která s obcí Šilo tvoří téměř souvislý urbanistický celek a která je formálně považována za součást obce Šilo. 3 kilometry na severozápad leží větší izraelská osada Eli. Dohromady jde o osadnický blok Guš Šilo. Šilo je zapojeno i do sítě veřejné dopravy. S Jeruzalémem ho spojuje autobusová linka 178. Další linky 473, 474 a 148 kromě Jeruzaléma zajíždějí i do města Ariel.\n\nOsada Šilo vznikla na místě stejnojmenného biblického města. Západně od dnešní osady, mezi ní a silnicí číslo 60 se dodnes dochovala lokalita Tel Šilo se starověkými vykopávkami. Konává se tu slavnostní vyřazení žáků 8. tříd zdejší základní školy a místní rodiny tu pořádají obřady Bar micva a Bat micva.\n\nSoučasná osada Šilo byla založena v roce 1979. Podle jiného zdroje v lednu 1978, kdy se tu usadilo sedm mladých rodin a skupina studentů ješivy. Šlo o aktivisty nacionalistického sdružení Guš Emunim. Už počátkem 70. let 20. století projevovaly skupiny členů Ješivy Har Ecion zájem o toto starobylé místo spojené s židovskou historií. Po jomkipurské válce se aktivisté Guš Emunim začali opakovaně pokoušet o trvalé usídlení na místě starověkého Šila. V rámci jednoho takového pokusu se připoutali pomocí řetězů k jedné místní budově, jindy se zase pokusili usadit ve vojenských objektech po jordánské armádě poblíž nedaleké palestinské vesnice Mazra'a aš-Šarkija. Aktivisté nakonec uspěli a bylo jim umožněno založit osadu Ofra.\n\nDalší skupina lidí okolo Guš Emunim ale stále trvala na usídlení přímo v blízkosti starověkého Šila. Ani nová vláda strany Likud po roce 1977, vedená Menachemem Beginem nebyla zpočátku ochotna oficiálně umožnit vznik nové osady, vzhledem ke slibu danému tehdejší americké administrativě Jimmyho Cartera nezakládat další osady. Skupina zakladatelů osady mezitím na místě přebývala v rámci archeologického výzkumu, ale nakonec uspěli a jejich komunita byla oficiálně uznána. Prvními osadníky bylo čtyřicet lidí, prvními příbytky bylo osm karavanů. Elektřinu zpočátku poskytoval generátor, voda byla z cisterny, prádlo se vozilo prát do Jeruzaléma a nákupy se obstarávaly v Ofře. Když počet malých dětí v Šilu dosáhl osmi, byla otevřena první mateřská škola.\nV současnosti je v osadě pět synagog a ješiva s téměř dvěma stovkami studentů. Fungují zde dvě zdravotní střediska, zubní ambulance a zdravotní pohotovost. Je tu několik obchodů, poštovní úřad, knihovna, tři průmyslové zóny a hřbitov. V obci je k dispozici veřejné koupaliště (s časově odděleným koupáním pro muže a ženy) a sportovní areál s tenisovým, fotbalovým, basketbalovým hřištěm a hřištěm na házenou. Hlavní synagoga v obci je postavena jako replika miškanu v starověkém Šílu.\n\nŠilo leží hluboko ve vnitrozemí Západního břehu Jordánu a počátkem 21. století tak nebyla osada zahrnuta do Izraelské bezpečnostní bariéry. Budoucí existence osady záleží na parametrech případné mírové dohody mezi Izraelem a Palestinci. Šilo není ohrazeno ani lokálním plotem, běžným u mnoha jiných izraelských osad na Západním břehu Jordánu. Zpočátku totiž izraelská vláda nechala osadu z bezpečnostních důvodů oplotit. Mělo se tím také zabránit jejímu dalšímu nekontrolovatelnému rozšiřování. Osadníci ale v noci plot posouvali, až jej zcela odstranili. Osadníci tím podle vlastních slov dávají najevo víru, že se v zemi svých předků nemají čeho bát.\n\nAbsence jasně vymezených hranic zastavěného území obce také umožnila její trvalou expanzi. Takto vznikla v roce 1991 východně od Šila čtvrť Švut Rachel, později se z ní stala de facto samostatná obec. V prosinci 1998 pak byla založena i nová čtvrť Giv'at Harel nedaleko od severního okraje Šila. Podle údajů z roku 2007 už měla 52 stálých obyvatel. Vlastní souvisle zastavěné jádro osady Šilo se skládá ze tří čtvrtí. Na západě je to čtvrť ha-Nachalot (הנחלות), dále čtvrť Eli ha-Kohen(עלי הכהן) a Ramat Šmu'el(רמת שמואל). Čtvrtou čtvrtí se rychle stává Giv'at Harel.\n\nObyvatelstvo obce Šilo je složeno ze stoupenců náboženského sionismu. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nFormálně jde sice o sídlo vesnického typu (bez statutu místní rady ani města), ve své kategorii ovšem jde o poměrně lidnatou rezidenční obec s významem pro širší region, s dlouhodobě rostoucí populací. K 31. prosinci 2014 zde žilo 3113 lidí. Během roku 2014 populace stoupla o 5,6 %.\n\nDo tohoto počtu jsou ale podle statistických výkazů zahrnuti i obyvatelé sousední vesnice Švut Rachel, která je oficiálně považována za součást obce Šilo, třebaže je fakticky nezávislá. Počet obyvatel Švut Rachel je udáván zhruba na 340. Populace ve vlastní osadě Šilo je tak ve skutečnosti minimálně o tento počet nižší.\n\n\n"}
{"id": "475798", "url": "https://cs.wikipedia.org/wiki?curid=475798", "title": "Ašvamédha", "text": "Ašvamédha\n\nAšvamédha (sanskrt अश्वमेध, \"aśvamédha\"; „koňská oběť“) byl jeden z nejdůležitějších rituálů védského náboženství. Spočíval v tom, že panovník nějakého území nárokující si vládu nad celým světem (čakravartin) vybral zpravidla bílého koně, kterého vypustil za doprovodu početné ozbrojené družiny. Kůň si mohl volně pobíhat rok kam chtěl; dostal-li se na území cizího panovníka, musel tento panovník buď uznat svrchovanost panovníka provádějícího ašvamédhu, v opačném případě jej tento panovník napadl. Po roce byl kůň zahnán zpět ke královskému dvoru, kde byl rituálně obětován během obřadu trvajícího mnoho dní.\n\nDetailně tento obřad popisuje Jadžurvéda.\n"}
{"id": "475800", "url": "https://cs.wikipedia.org/wiki?curid=475800", "title": "Spalovna", "text": "Spalovna\n\nSpalovna je technologické zařízení sloužící ke spalování odpadu. Spalovny lze rozlišit na základě toho, zda spalují odpad samostatně nebo s příměsí ušlechtilejšího paliva, podle toho, zda využívají energii uvolněnou při spalovacím procesu k výrobě tepla nebo elektrické energie, nebo podle toho, zda spalují nebezpečné, komunální, či další druhy odpadu.\n\nV současnosti (2018) se v České republice nacházejí čtyři spalovny komunálního odpadu:\n\nPrvní spalovna na území dnešní ČR byla vybudována v roce 1905 v Brně nedaleko bývalé plynárny a elektrárny a spuštěna byla 24. 8. 1905. V provozu byla do roku 1941, v roce 1945 byla poškozena při bombardování a již nikdy nebyla zprovozněna. V pořadí druhá spalovna v Brně byla vybudována v letech 1984 až 1989, v roce 1994 byl uveden do provozu 2. stupeň čištění spalin. V letech 2008 až 2010 proběhla u této spalovny generální rekonstrukce spojená s výměnou kotlů, instalací turbíny 22,7 MW, novým filtračním zařízením, vzduchovým kondenzátorem pro turbínu a dále dotřiďovací linkou určenou pro PET lahve, papír, hliníkové plechovky a tetrapaky. Spuštění rekonstruované spalovny proběhlo v dubnu 2010, kolaudace byla v září 2010. Kapacita této spalovny je 248 000 tun odpadu za rok, energetickým využitím odpadu tato spalovna zásobuje systém centrálního zásobování tepla ve městě a do sítě dodává elektrickou energii. V současnosti spalovna splňuje veškeré limity emisí dané nařízením EU.\n\nV Praze byla první spalovna postavena ve Vysočanech během hospodářské krize v letech 1930–1933, uvedena do provozu roce 1934, poblíž někdejší tramvajové zastávky Spalovna (dnes Podkovářská) u Poděbradské ulice. Spalovna měla dva kotle o kapacitě 200 tun za den a odpad spalovala za přidání práškového uhlí, páru vzniklou při spalování odpadu dodávala dálkovým parovodem okolním podnikům a rovněž ji využívala k výrobě elektrické energie dvěma turbogenerátory o výkonu po 5 MW, v průběhu provozu prodělala velkou rekonstrukci v letech 1959 až 1982, v posledních letech spalovala převážně uhlí a fungovala jako teplárna pro oblast Vysočan, v provozu byla do 6. 6. 1997.\n\nNová spalovna v Malešicích byla uvedena do provozu v roce 1998, v průběhu let se podstatně zlepšily její emisní parametry instalací katalyzátorů (uvedeny do provozu v 3/2007). Tyto katalyzátory odstraňují ze spalin oxidy dusíku a dioxiny, od 6. 10. 2010 spalovna vyrábí elektrickou energii turbínou pojmenovanou Lilith (17,5 MW), kapacita spalovny je 330 000 tun odpadu za rok.\n\nSpalovna Termizo (Termické zpracování odpadů) je v Liberci od roku 1999, má kapacitu 96 000 tun odpadu za rok, zásobuje systém centrálního zásobování teplem v Liberci a má 2 protitlaké turbíny na výrobu elektrické energie o výkonu 3,5 MW. \n\nVšechny tři spalovny zlikvidovaly v roce 2010 dle stránek ČHMÚ celkem 485 760 tun odpadu, který by jinak skončil na skládkách odpadu. V roce 2011 to již bylo 613 082 tun odpadu (dle stránek ČHMÚ), což bylo způsobeno najetím kolaudované spalovny SAKO Brno do plného provozu. V roce 2016 to po spuštění ZEVO Chotíkov bylo 670.036 tun (dle stránek ČHMÚ).\n\nSpalovna ZEVO Plzeň byla spuštěna v roce 2016 a je tak zatím v Česku nejnovější. Kapacita spalovny je 95 000 tun odpadu za rok. Spalovna má instalovaný maximální tepelný výkon 31,65 MW s předpokládanou roční dodávkou tepla cca 400 TJ. Pro výrobu elektřiny je instalovaný výkon generátoru 10,5 MWe.\n\nV roce 2016 byla v ČR kapacita spaloven zhruba 770 000 tun, ale produkce komunálního odpadu cca 3,5 miliónu tun. V ČR se tedy plánuje výstavba dalších několika spaloven. Všechny tyto záměry narážejí na odpor ekologických a občanských sdružení.\n\n\nVe Skandinávii (Švédsku, Norsku, Finsku) jsou spalovny schopny zlikvidovat 700 milionů tun odpadků za rok. Protože se však zde vyprodukuje jen 150 miliónů tun odpadu, je další dovážen ze zahraničí. V Polsku je celkem 8 spaloven s celkovou kapacitou 1.113,000 tun odpadu/rok -údaj k 11/ 2018 (ve městech Bialystok, Bydgoszcz, Konin, Kraków, Poznaň, Szczecin, Warszawa, Rzeszów). Slovensko má 2 spalovny (Bratislava , Košice ) s kapacitou 200.000 tun/rok. Další spalovny v Evropě: Německo-celkem 68 spaloven , Rakousko-11 spaloven ( z toho 3 spalovny komunálního odpadu přímo ve Vídni-Spittelau, Flötzersteig, Pfaffenau +1 velká průmyslová spalovna-Simmeringer Haide) , Švýcarsko-celkem 30 spaloven.\n\n"}
{"id": "475804", "url": "https://cs.wikipedia.org/wiki?curid=475804", "title": "Postřihování textilií", "text": "Postřihování textilií\n\nPostřihování je zušlechťovací proces sloužící k odstraňování odstávajících vláken u tkanin nebo k zarovnávání délky vlasu u vlasových textilií. \n\nZ historie : \nMechanizací postřihování se zabýval už Leonardo da Vinci. První mechanické zařízení pak údajně zkonstruoval Angličan \"Everett\" v roce 1758, doložený je patent na postřihovací zařízení, který obdržel jeho krajan \"Harmar\" v roce 1787. \nPrincip postřihování: Nožový válec se otáčí až 2000× za minutu a nahazuje vlas textilie vedené přes stůl proti pevnému noži. \nDo nožového válce je zapuštěno ve tvaru šroubovice 10–40 nožů, které stříhají např. 600 x 40 = 24 000 krát za minutu. V té době prochází strojem 5–20 metrů zboží.\nNože se vyrábí v několika různých tvarech (úhlový, zahnutý, žlábkový atd.), spodní nůž má tvar plochého pravítka s tloušťkou 2–3 mm, stůl může být se špičatou hranou nebo dutý. \n\nStroje jsou konstruovány speciálně pro určitý druh úpravy textilií. Postřihování se zpravidla musí několikrát opakovat, stroje se proto obvykle staví s několika postřihovacími zařízeními za sebou. Ve specializovaných zušlechťovnách se často zařazují počesávací a postřihovací stroje do jedné kontinuální linky.\n\nDříve se používaly také stroje s noži uloženými ve směru procházejícího zboží. Tento způsob postřihování se zřejmě neosvědčil, protože byl málo produktivní. \n\nZe sériově vyráběných jsou známé zejména stroje: \nTextilie se zde stříhají „dohola“ před zpracováním v zušlechťovně\nVýroba vlasových textilií je vysoce specializovaný obor. Přesná práce strojů a obsluhujícího personálu je u postřihování obzvlášť důležitá.\nTyto stroje jsou až 6 metrů široké. Některé se dají použít např. na vytváření vzorů na plyšových kobercích s dlouhým vlasem.\n\nK nejznámějším patří: samet, manšestr, prací kord, tkaný a pletený plyš\n\nPočesávané, mnohem levnější imitáty, jako \"velveton\", \"dyftýn\" nebo \"opičí kůže\" se někdy zaměňují s postřihovanými textiliemi.\n"}
{"id": "475810", "url": "https://cs.wikipedia.org/wiki?curid=475810", "title": "Řád zlatého lva", "text": "Řád zlatého lva\n\nŘád zlatého lva () byl hesenský řád. Založil ho 14. srpna 1770 lankrabě Fridrich II. Hesensko-Kasselský jako záslužný řád za vynikající zásluhy. Patronkou řádu byla svatá Alžběta Durynská, předkyně zakladatele. Roku 1866 anexí Hesenského kurfiřtství Pruskem se řád stal pruským, ale již roku 1876 ho převzala velkovévodská větev hesenského rodu a řád byl přejmenován na Velkovévodský hesenský řád zlatého lva (\"Grossherzoglich Hessischer Hausorden vom Goldenen Löwen\"). Zanikl s pádem monarchie v Německu roku 1918.\n\nOdznakem řádu je zlatý stojící lev s korunkou, který zasezan uprostřed zlatého oválného pásu, s vyrytým latinským heslem VIRTUTE ET FIDELITATE (\"Ctnosti a věrnosti\"). Na zadní straně pak nápis FRIDERICUS II. D.G. HASSIAE LANDGRAVIUS INST. 1770 (\"Fridrich II. z boží vůle hesenský lankrabě založil 1770\").\n\nHvězda je stříbrná a osmicípá, ve středovém medailonu je vyobrazen hesenský lev (korunovaný, bílo-červeně vodorovně pruhovaný), obkroužený prstencem s heslem řádu.\n\nStuha karmínově červená.\n\nPůvodně měl řád jen jeden stupeň. 1. ledna 1818 byl Vilémem I. rozšířen na čtyři třídy, avšak 20. srpna 1851 byly tyto tři přidané třídy přetvořeny na Řád Vilémův.\n\n"}
{"id": "475817", "url": "https://cs.wikipedia.org/wiki?curid=475817", "title": "Dekatování", "text": "Dekatování\n\nDekatování (z franc.:\"decatir\" = odleštit) je paření tkanin a pletenin, kterým se má dosáhnout\n\nPoužívá se hlavně u vlněných a polovlněných textilií, známé je však také dekatování zboží z bavlněných a umělých vláken. Počátky dekatování jsou (podle Ottova slovníku naučného) známé z Anglie kolem roku 1820.\n\nPropařování se provádí\n\nZpravidla se rozeznává mokrá, vakuová, lesklá a dokončovací dekatura.\n\nVynikajících výsledků se dosahovalo tzv. \"pottingem\", kterým se dříve zpracovávalo drahé zboží. Dekatování jednoho návinu trvalo však 3-5 hodin, pak se zboží převinulo a zpracování se opakovalo na rubní straně. \n\nRučnímu žehlení s napařovací žehličkou se někdy také říká dekatování. \n\nKrabování je technologie, která působí podobným způsobem jako dekatování. Vlastní fixování je zde zpravidla kratší (2-4-min.), krabováním se většinou ustaluje textilie před barvením nebo bělením.\n"}
{"id": "475820", "url": "https://cs.wikipedia.org/wiki?curid=475820", "title": "Perovskie", "text": "Perovskie\n\nPerovskie (\"Perovskia\") je rod rostlin patřící do čeledě hluchavkovité (\"Lamiaceae\"). Jsou to obvykle aromatické polokeře, pocházející z jihozápadní a Střední Asie. Podle fylogenetických studií je rod blízce příbuzný s rodem šalvěj (\"Salvia\"), do něhož je některými studiemi zařazován jako jeho podrod.\n\n\nNěkteré druhy lze použít v ČR jako okrasné rostliny. Uplatní se především ve skupinách, v skalkách a v trvalkových záhonech.\n\n"}
{"id": "475823", "url": "https://cs.wikipedia.org/wiki?curid=475823", "title": "Krabování", "text": "Krabování\n\nKrabování (česky také: \"ustalování\") je fixace vlněných a polovlněných tkanin.\nPři tomto zušlechťovacím procesu se mění uspořádání keratinových řetězců vlněných vláken působením tlaku, vlhkosti a teploty s přísadou sítovacích a čisticích prostředků. \n\nÚčelem krabování je ustálení rozměrů, dosažení jemného lesku a odstranění případných přehybů ve tkanině. \n\nKrabování se zařazuje zpravidla před hlavními procesy (bělení, barvení) v zušlechťovně. \nDiskontinuální způsob (po partiích 60-70 m): Zboží se navíjí pod tlakem lisovacího válce na vál ponořený asi z poloviny v horké vodní lázni. Po 20-30 minutách se zboží převíjí za současného chlazení a ždímání.\nPrincip kontinuálního zařízení: Mokré zboží prochází kolem parního bubnu s teplotou až 110°C, ke kterému je přitlačováno (po dobu 2-4 minut) pryžovým pásem. Po zchlazení a ždímání mezi dvěma válci následuje navíjení na vál. Krabovací stroje konstruované v 21 století spotřebují asi 350 kg páry a 400 litrů vody za hodinu při maximální rychlosti 40 m/min. Stroje se staví s jedním nebo až čtyřmi parnímu bubny. \n\nKrabování na kontinuálních zařízeních je podstatně levnější než diskontinuální zpracování, zejména pro větší partie zboží. Krabované zboží je však tužší a plošší. Ke krabování se nedoporučují rypsy a tkaniny s profilovaným povrchem. \n\nFixace vlněných tkanin na stejném principu se provádí také dekatováním. Pára působí na tkaninu delší dobu než při krabování, dekatováním se dá zajistit u zboží vyšší, stálejší lesk. \n"}
{"id": "475824", "url": "https://cs.wikipedia.org/wiki?curid=475824", "title": "Thermus aquaticus", "text": "Thermus aquaticus\n\nThermus aquaticus je aerobní gramnegativní bakterie z kmene Deinococcus-Thermus. Z metabolického hlediska se řadí mezi heterotrofy a navíc, protože je odolná k vysokým teplotám, označuje se také jako termofilní. Byla objevena ve vřídlech v Yellowstonském národním parku.\n\nZ této bakterie bylo izolováno množství různých termostabilních enzymů používaných ve výzkumu. Velmi známá je její tzv. Taq polymeráza (její DNA polymeráza, tedy bakteriálního typu), která se užívá v metodě známé jako PCR. Mimoto z této bakterie také pochází ribozomy, které byly podrobeny krystalografii, čímž byla poprvé zjištěna prostorová struktura 70S ribozomů.\n"}
{"id": "475828", "url": "https://cs.wikipedia.org/wiki?curid=475828", "title": "Lokomotiva 743", "text": "Lokomotiva 743\n\nLokomotiva řady 743 (původním označením T 466.3) je dieselelektrická lokomotiva vycházející z řady 742 s využitím mnoha nových konstrukčních prvků a úprav, zejména dosazenou elektrodynamickou brzdou. Výroba jednorázové desetikusové série proběhla roku 1987 a stroje byly určeny pro dopravu nákladních i osobních vlaků na Tanvaldské ozubnicové dráze a dalších sklonově náročných tratích v okolí Liberce. V osobní dopravě nahradily motorové vozy řady 820 a další starší vozidla. Díky poklesu výkonů po roce 2000 lokomotivy zasáhly do provozu i jinde – nasazovány byly v Děčíně, Mostě a nejnověji od roku 2013 v Českých Budějovicích. Na Liberecku zůstávají čtyři stroje pro dopravu manipulačních vlaků v okolí.\n\nV osmdesátých letech byly v pražské lokomotivce ČKD hromadně vyráběny lokomotivy řady T 466.2 (později 742) pro tehdejší Československé státní dráhy (ČSD). I přes počáteční problémy a některé ne zcela ideální parametry (např. dosti omezený výhled) se staly spolehlivými a v provozu poměrně oblíbenými vozidly. Na Tanvaldské ozubnicové dráze tou dobou stále sloužily již 20 let staré lokomotivy řady T 426.0 (715), původem z Rakouska. Šlo o „pravé“ ozubnicové lokomotivy, které se však stávaly čím dál méně spolehlivými, nehospodárnými a zastaralými.\n\nPo roce 1984 proto vznikla myšlenka úpravy stávající řady 742 na speciální verzi, schopnou (mimo jiné i díky dosazení elektrodynamické brzdy) provozu na této sklonově velmi náročné dráze. První lokomotivou řady 742 s elektrodynamickou brzdou se stala 742.369 z depa Benešov, na které byla zástavba nových komponentů ověřována. Mezi lety 1984 a 1985 prošla tato lokomotiva testováním na tanvaldské dráze a jako adhezní lokomotiva obstála s velmi dobrými výsledky, které řadu 715 předčily. Na základě poznatků ze zkoušek této lokomotivy bylo poté s mírnými úpravami vyrobeno v jednorázové sérii 10 lokomotiv řady 743. Stroje byly dodávány ještě v době platnosti řadového označení T 466.3, ale jako první vozidla dodaná z výroby nesly na tabulkách již nové označení 743.001 až 743.010. Staré označení bylo provedeno pouze barvou.\n\nStejně jako řada 742, ze které jsou lokomotivy odvozeny, jde o dieselelektrickou lokomotivu kapotového provedení. V předním, větším představku je nastojato umístěn čtyřdobý vodou chlazený vznětový šestiválec ČKD K 6 S 230 DR. Motor je spojen s trakčním generátorem TD 805, jenž převádí energii na elektrickou. Ta je pak využita k pohonu čtyř trakčních motorů typu TE 015, umístěných v podvozcích (pro každé dvojkolí jeden).\n\nProti původní řadě jsou však provedeny některé změny, z nichž jmenujme alespoň ty hlavní:\n\nCelá řada byla po vyrobení a zkouškách dodána do lokomotivního depa Liberec, část lokomotiv byla přidělena do strojové stanice Tanvald s určením právě pro ozubnicovou dráhu. Od nového jízdního řádu v květnu 1988 plně nahradily stroje T 426.0, které tak byly odstaveny do zálohy nebo zrušeny. Nové lokomotivy převzaly veškerou osobní i nákladní dopravu na „Zubačce“ a zajížděly i na přilehlé tratě do Železného Brodu či přes Smržovku do Liberce. Liberecké stroje obsadily dopravu místních nákladních vlaků na ramenech do Turnova, Jablonného v Podještědí a Varnsdorfu. V počátcích také zajišťovaly dopravu osobních vlaků přes Českou Lípu až do Lovosic. Již v srpnu 1990 provoz poznamenala tragická nehoda u Spálova, při které byla těžce poškozena poslední vyrobená lokomotiva 743.010. Po náročné opravě, provedené přímo v depu v Kořenově, se však počátkem roku 1992 vrátila do provozu.\n\nBěhem provozu v Tanvaldu lokomotivy prošly drobnými úpravami s cílem zjednodušit a zkvalitnit jejich obsluhu. Roku 1994 získala lokomotiva 743.010 zařízení PAKS, které znemožňuje překročit předem navolenou rychlost. Později bylo dosazeno i na stroje čísel 001 a 003. Po dodávkách nových motorových vozů řady 843 do libereckého depa v polovině 90. let byly stroje řady 743 v osobní dopravě nasazovány čím dál méně a jejich hlavní doménou se stala nákladní doprava. Od roku 1998 se jejich akční rádius rozšířil i na Frýdlantský výběžek.\n\nDíky poklesu výkonů na Liberecku odešly tři lokomotivy v prosinci 2003 do České Lípy, aby nahradily místní stroje řady 742. Zde sloužily zejména na trati do Bělé pod Bezdězem a Jablonného v Podještědí. Po této nedlouhé epizodě putovaly v lednu 2005 do Děčína. Dlouhodobě klesající objem přeprav podnítil možnost nasazení lokomotiv i jinde – koncem roku 2006 přešla první lokomotiva 743.007 do Mostu. Od následujícího roku zde byly čtyři stroje nasazeny na posunu na místním seřaďovacím nádraží (kde byla využitelná elektrodynamická brzda) a v dopravě lehkých nákladních vlaků po okolí. Koncem roku 2007 vznikla dceřiná společnost ČD Cargo a všechny lokomotivy této řady připadly právě jí, se zařazením do SOKV Ústí nad Labem, pracoviště Liberec a Most. V létě 2013 byly tyto čtyři mostecké spolu se dvěma libereckými předány do depa České Budějovice. Jejich hlavním posláním na jihu Čech je náhrada nehospodárných a příliš výkonných strojů řad 749 a 751 na manipulačních vlacích do Českého Krumlova, Volar, Prachatic či v okolí Písku. Provozovány jsou i ve dvojicích s využitím dvojčlenného řízení. Zbylá čtveřice stále zůstává v Liberci, kde dopravuje místní nákladní vlaky, nebo posunuje na tamním seřadišti. Přestože tak jde o lokomotivy původně vyrobené pro tanvaldskou ozubnicovou trať, jejich využití zde je již minimální a většina strojů pracuje zcela jinde.\n\n\n"}
{"id": "475833", "url": "https://cs.wikipedia.org/wiki?curid=475833", "title": "Nokia 6303 Classic", "text": "Nokia 6303 Classic\n\nNokia 6303 nebo Nokia 6303 Classic je lehký mobilní telefon vyráběný společností Nokia. Jedná se o inovaci telefonu Nokia 6300. K jeho výbavě patří 3megapixelový fotoaparát, videokamera, přehrávač hudby, podpora GPS navigace, rekordér. Nokia 6303 má zvláštně ergomovanou klávesnici vyvinutou pro pohodlnější psaní. Byl uveden na trh mezi lety 2008 a 2009. Kryt je vyroben z nerezové oceli, v nabídce jsou černá a stříbrná barva.\n\n"}
{"id": "475836", "url": "https://cs.wikipedia.org/wiki?curid=475836", "title": "Kintai", "text": "Kintai\n\nKintai je městečko v západní části Litvy, v Klaipėdském kraji, okres (savivaldybė) Šilutė, na pobřeží Kuršského zálivu, v dřívější Malé Litvě. Je to středisková obec a také centrum Kintajského (evangelického) seniorátu. Z Kintů vedou silnice směrem na jih do Šilutė (vlevo) a do Ventė (vpravo), na sever do Svencelė, Dreverny a Priekulė a na severovýchod od vsi Sakūčiai. Na sever od Kintů je (8 km²) Kintajský les. Kintai jsou na území Regionálního parku Němenské delty. Je zde střední škola (založena roku 1705, v letech 1888 - 1892 zde vyučoval Vydūnas), knihovna, kostel (původně evangelický (luteránský), postavený roku 1705, opravený roku 1905, do\nI. světové války, sdružoval kolem 5000 věřících (převážně Litevců). Kázání probíhalo v litevštině a v němčině. Po II. světové válce byl kostel uzavřen. Roku 1990 byl kostel předán katolíkům), dva evangelické hřbitovy, ambulance, lékárna, obchodní dům, prodejna, pekárna, pošta (PSČ LT-99050), polesí, přístaviště malých lodí, rybářské družstvo, požární zbrojnice, sportovní taneční klub \"Kintai\", Vydūnovo muzeum, galerie \"Palėpė\", školy umění a hudební. Byla zde nalezena ropa.\n\nKintai byly založeny v 16. století. V roce 1540 byla zmiňována usedlost Blazyse Kinta. Kintai náležely dvoru Jocišků. Existuje záznam, že roku 1550 zde byla fara. Kintai začaly růst na začátku 18. století (kostel, škola). Roku 1820 byla založena organizace Státní lesní hospodářství, roku 1850 pošta, a ústředí administrativně-územní jednotky té doby jménem valsčius (zhruba na úrovni menšího okresu). V 18. a 19. století se zde konávaly veliké trhy dobytka a ryb. Po I. světové válce v Kintajích začala aktivní (pro)litevská činnost, založeno oddělení Hlavního Výboru pro záchranu Malé Litvy koncem roku 1922, kulturní společnost lietuvninků \"Rūta\", která měla svoji knihovnu, pořádala přednášky a večery amatérské umělecké tvorby. Bylo zde pěvecké sdružení, jehož sbor roku 1928 vystoupil na II. Národním svátku písní v Kaunasu. V letech 1924 - 1938 fungoval Střelecký kroužek, který měl svoji knihovnu, pořádal výroční slavnosti s kulturním programem. V Kintajích byl také dechový orchestr, Knihovna Prusko-Litevského sjednocení, okresní policejní úřad, ambulance, 3 restaurace, hospoda, hotel, záložna, prodejny látek a prodejna s hospodářským zbožím, mlékárna (roku 1932). Kromě státní školy tu byla také soukromá. Ve třicátých letech byl vztyčen obelisk se jmény padlých v I. světové válce. V 80 letech, kdy již většina původních (starších) obyvatel emigrovala do Německa, sovětská vláda obelisk zbořila. V květnu roku 1933 byla založena nacistická organizace (štáb byl ve dvoře Muižės), kterou ale litevská vláda brzy rozpustila.\nKintai silně utrpěly za II. světové války a za Sovětů. Bylo zničeno 75 % budov. Velmi se změnilo složení obyvatel: na Západ uprchlé přeživší Lietuvninky a Němce zaměnili přivandrovalci z různých koutů Litvy. V Kintajích byla sýrárna, dům služeb, oddělení spojů (nedokonalá obdoba pošty), polesí, ambulance, lékárna, kulturní dům (od roku 1957), knihovna (od roku 1949). Od roku 1957 byla po nějakou dobu nemocnice a útulek pro invalidy. V zelené zóně byl založen pionýrský tábor \"Vėtrungė\", postavena 3 letní sídla klaipėdských závodů.\nV roce 1905 52 % obyvatel byli Litevci.\n\n"}
{"id": "475838", "url": "https://cs.wikipedia.org/wiki?curid=475838", "title": "Korkovník", "text": "Korkovník\n\nKorkovník (\"Phellodendron\") je rod rostlin patřící do čeledi routovité (\"Rutaceae\"). Nejsou vůbec příbuzné s dubem korkovým (\"Quercus suber\"), ale jejich borku lze rovněž použít k výrobě korku. Vyskytují se v lesích východní Asie, zejména v Číně, Japonsku, Koreji a na ruském Dálném východě. Plodem jsou aromatické, pro člověka nepoživatelné bobule, jimiž se živí ptáci. Listy a mladé větvičky se používají v tradiční čínské a japonské medicíně jako léčivá rostlina, především při onemocněních dýchacích a močových cest.\n\nDruhy\n\nKorkovníky jsou velké keře nebo menší stromy s opadavými, lichozpeřenými listy. vzhledem se poněkud podobají jasanu. Lze je použít jako okrasné rostliny, všechny druhy jsou mrazuvzdorné. Korkovníky jsou krásnými solitérami pro větší sadovnické úpravy, a zejména pro parky.\n\n\n \n"}
{"id": "475850", "url": "https://cs.wikipedia.org/wiki?curid=475850", "title": "Tillich", "text": "Tillich\n\nPříjmení Tillich nebo Tilich nosí více osobností:\n\n"}
{"id": "475858", "url": "https://cs.wikipedia.org/wiki?curid=475858", "title": "Střední pístová rychlost", "text": "Střední pístová rychlost\n\nStřední pístová rychlost je technická veličina, jeden z parametrů, kterými se popisují vlastnosti pístových strojů. Především u spalovacích motorů někdy slouží jako měřítko jejich konstrukční vyspělosti. Lze díky ní porovnávat motory různých hlavních rozměrů, a tedy s různými pracovními otáčkami.\n\nJe definovaná jako průměrná dráha uražená pístem za sekundu. Vypočte se ze známého zdvihu pístu (zadaného v metrech) a počtu otáček za minutu:\n\nformula_1\n\nSpalovací motory s velkým vrtáním a nízkými otáčkami jsou vznětové motory nebo parní stroje. Zážehový motor s velkým vrtáním nelze totiž z principu postavit; účinnost či cena paliva jsou zde důvody druhořadé. Zážehové motory velkého výkonu musejí být mnohaválcové a potom nebývají nízkootáčkové. \n\nVeličina \"střední pístová rychlost\" osvětluje někdy vágně a zdánlivě rozporně používané pojmy pomaluběžný motor / rychloběžný motor. S těmi se lze setkat ve dvou významech:\n\n\nVe veřejném prostoru v ČR či SR se setkáváme především s nízkootáčkovými lokomotivními motory ČKD 6 S 310 DR (u lokomotivních řad 720 a 721), přeplňovanými K 6 S 310 DR (u řad 751, 749, 770, 771), K 8 S 310 DR (řady 775 a 776) či sovětskými dvoudobými 14 D 40 u lokomotiv řady 781. \n\nPro srovnání:\n"}
{"id": "475862", "url": "https://cs.wikipedia.org/wiki?curid=475862", "title": "Basilique de Saint-Denis (stanice metra v Paříži)", "text": "Basilique de Saint-Denis (stanice metra v Paříži)\n\nBasilique de Saint-Denis je nepřestupní stanice pařížského metra na severovýchodní větvi linky 13. Nachází se mimo území Paříže v centru města Saint-Denis na křižovatce \"Avenue Jean Moulin\" a \"Rue Edouard Vailland\".\n\nStanice byla otevřena 20. června 1976, kdy sem byla prodloužena linka ze stanice Carrefour Pleyel. Do 25. května 1998, než byl otevřen úsek do sousední stanice Saint-Denis – Université, sloužila jako konečná. Na konci roku 1992 zde byl umožněn přestup na tramvajovou linku T1. Od 11. března 2005 je oblast kolem stanice pěší zónou.\n\nVýzdoba stanice odkazuje na historický charakter Saint-Denis a zdejší baziliky.\n\nJméno stanice je odvozeno od světoznámé Baziliky Saint-Denis, která se nachází nedaleko. Na informačních tabulích je oficiální název stanice doplněn ještě podnázvem psaným malým písmem: \"Hôtel de Ville\" neboli \"radnice\".\n\n"}
{"id": "475870", "url": "https://cs.wikipedia.org/wiki?curid=475870", "title": "Ša'arej Tikva", "text": "Ša'arej Tikva\n\nŠa'arej Tikva ( שַׁעֲרֵי תִּקְוָה, doslova „\"Brány naděje\"“, v oficiálním přepisu do angličtiny Sha'are Tiqwa, přepisováno též Sha'arei Tikva nebo Shaare Tikvah) je izraelská osada a vesnice typu společná osada (\"jišuv kehilati\") na Západním břehu Jordánu, v distriktu Judea a Samaří a v Oblastní radě Šomron (Samařsko).\n\nNachází se na v nadmořské výšce 185 metrů na západním okraji Samařska, v místech kde hornatina Samařska přechází v pahorky na pomezí Šaronské planiny. Ša'arej Tikva leží cca 8 kilometrů jihovýchodně od města Kalkílija, cca 15 kilometrů západně od města Ariel, cca 42 kilometrů severozápadně od historického jádra Jeruzalému a cca 25 kilometrů severovýchodně od centra Tel Avivu.\n\nOsada je na dopravní síť Západního břehu Jordánu napojena pomocí takzvané Transsamařské dálnice, která probíhá cca 2 kilometry jižně od Ša'arej Tikva a která zajišťuje spojení jak s vnitrozemím Západního břehu Jordánu a s městem Ariel, tak s aglomerací Tel Avivu.\n\nŠa'arej Tikva leží v kompaktním bloku izraelských vesnic na západním okraji okupovaného Západního břehu Jordánu, jen cca 3 kilometry od Zelené linie, která odděluje území Izraele v mezinárodně uznávaných hranicích. Součástí tohoto bloku jsou ještě obce Elkana a Ec Efrajim. Západně leží ještě izraelská osada Oranit, která je ale od ostatních oddělena palestinskou vesnicí Azzun Atma.\n\nObec Ša'arej Tikva vznikla v roce 1983. První obyvatelé se sem nastěhovali v roce 1985. Od počátku mělo jít o sídlo městského rezidenčního charakteru. Původně měla být nová obec na návrh vlády pojmenována Toafot. Později na návrh místního obyvatele jméno změněno do současné podoby. V počáteční fázi osidlování, před výstavbou Transsamařské dálnice, vedl jediný přístup do obce skrz izraelské město obývané izraelskými Araby Kafr Kasim. V současnosti funguje v osadě zdravotní středisko, sportovní areál, knihovna a obchodní centrum.\n\nObec sestává z několika čtvrtí. Kromě vlastní Ša'arej Tikva je to Nof Harim na severovýchodní straně obce. Počátkem 21. století byla Ša'arej Tikva společně se sousedními izraelskými osadami zahrnuta do Izraelské bezpečnostní bariéry. Trasa bariéry ovšem na izraelskou stranu zahrnula i palestinskou vesnici Azzun Atma. Ta byla proto dodatečně obklopena samostatným bezpečnostním plotem a na severu propojena s okolními arabskými vesnicemi. Průchod skrz kontrolní stanoviště je ale střežen izraelskou armádou a tato situace, kdy se vesnice Azzun Atma stala faktickou enklávou izolovanou od okolních arabských sídel, je terčem kritiky. Blok osad okolo Ša'arej Tikva si Izrael hodlá ponechat i po případné mírové dohodě s Palestinci. V květnu 2008 Ehud Barak schválil výstavbu dalších 32 bytových jednotek v nové čtvrti obce Ša'arej Tikva.\n\nV roce 2008 izraelské ministerstvo vnitra navrhlo sloučit osady Ec Efrajim, Elkana, Ša'arej Tikva a Oranit do jednoho města, které by se administrativně vydělilo z Oblastní rady Šomron a mělo by téměř 15 000 obyvatel.\n\nObyvatelstvo Ša'arej Tikva je složeno z 60 % nábožensky založených a 40 % sekulárních Izraelců. Podle údajů z roku 2009 tvořili naprostou většinu obyvatel Židé - cca 4400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 4500 osob).\n\nFormálně jde sice o sídlo vesnického typu (bez statutu místní rady ani města), ve své kategorii ovšem jde o poměrně lidnatou rezidenční obec městského typu, s dlouhodobě rostoucí populací. K 31. prosinci 2014 zde žilo 5500 lidí.\n\n\"údaje od roku 2010 zaokrouhleny na stovky\"\n\n\n"}
{"id": "475873", "url": "https://cs.wikipedia.org/wiki?curid=475873", "title": "Créteil – L'Échat (stanice metra v Paříži)", "text": "Créteil – L'Échat (stanice metra v Paříži)\n\nCréteil – L'Échat je nepřestupní stanice pařížského metra na lince 8. Nachází se mimo území Paříže ve městě Créteil v ulici \"Rue Gustave Eiffel\". Jedná se o otevřenou pozemní stanici, neboť trať mezi Maisons-Alfort – Les Juillottes a \"Créteil – L'Échat\" vystupuje z podzemí a pokračuje dále po povrchu.\n\nStanice byla otevřena 24. září 1973, když sem byla prodloužena linka ze sousední stanice \"Maisons-Alfort – Les Juillottes\" a rok sloužila jako konečná, než byla linka rozšířena dále do stanice Créteil – Préfecture.\n\nJméno stanice se skládá ze dvou částí. \"Créteil\" podle města, ve kterém leží a \"L'Échat\" podle názvu zdejší čtvrti.\n\nNa informačních tabulích je oficiální název stanice doplněn ještě podnázvem psaným malým písmem: \"Hôpital Henri Mondor\" podle nedaleké nemocnice.\n"}
{"id": "475876", "url": "https://cs.wikipedia.org/wiki?curid=475876", "title": "Seniorát (správní jednotka)", "text": "Seniorát (správní jednotka)\n\nSeniorát (někdy též seniorátní sbor) je název pro správní jednotku některých (převážně evangelických) církví působících převážně ve střední Evropě. Seniorát sdružuje zpravidla na územním principu farní sbory. V čele seniorátu stojí zpravidla duchovní s titulem \"senior\". Je-li zřízena funkce jeho náměstka, nese tento náměstek titul \"konsenior\". Vedle seniora je zpravidla v čele seniorátu též laický představitel s titulem \"seniorátní kurátor\".\n\nV České republice na senioráty člení Českobratrská církev evangelická (dělí se na 14 seniorátů), Církev bratrská (12 seniorátů) a Slezská církev evangelická augsburského vyznání (5 seniorátů).\n\nV zahraničí se na senioráty člení např. Slovenská evangelická církev augsburského vyznání v Srbsku (dělí se na 3 senioráty), Evangelická církev augsburského vyznání na Slovensku (dělí se na 14 seniorátů), Reformovaná křesťanská církev na Slovensku (dělí se 9 seniorátů, z nichž 2 jsou slovenské a 7 maďarských) či Polská národní katolická církev (v USA a Kanadě).\n"}
{"id": "475878", "url": "https://cs.wikipedia.org/wiki?curid=475878", "title": "Kokylovité", "text": "Kokylovité\n\nKokylovité (\"Lardizabalaceae\") je čeleď vyšších dvouděložných rostlin z řádu pryskyřníkotvaré (\"Ranunculales\"). Jsou to převážně liány, výjimečně keře se složenými listy a neobvyklými květy. Čeleď zahrnuje asi 50 druhů v 7 rodech a je rozšířena v Asii (zejména v Číně) a v Chile. Dužnaté plody mnohých druhů kokylovitých jsou jedlé, některé druhy mají též význam v medicíně. Akébie jsou pěstovány v České republice jako okrasné liány, dekaisnea je okrasný keř s rozměrnými zpeřenými listy a nápadně modrými plody.\n\nZástupci čeledi kokylovité jsou jednodomé nebo dvoudomé, dřevnaté liány se střídavými, trojčetnými nebo dlanitě složenými listy, výjimečně keře (dekaisnea) s listy zpeřenými. Řapíky i řapíčky jsou na obou koncích ztlustlé. Palisty chybějí nebo jsou velmi drobné. Rostliny jsou většinou jednodomé, výjimečně dvoudomé. Zimní pupeny jsou velké, kryté 2 až mnoha šupinami. Květy jsou pravidelné, drobné, funkčně jednopohlavné, často vonné, v úžlabních hroznech. Okvětí je rozlišené na kalich a korunu nebo kalichovité. Kalich je složen nejčastěji ze 3 nebo 6 (výjimečně z mnoha) lístků, koruna, je-li přítomna, je nejčastěji tvořena 6 plátky ve 2 kruzích, korunní lístky jsou menší než kališní. V samčích květech je 6 volných nebo do trubičky srostlých tyčinek a drobná nitkovitá pistilodia (zakrnělé pestíky). V samičích květech je 3 až 15 svrchních, volných pestíků obsahujících zpravidla mnoho vajíček (pouze 1 u rodu \"Sargentodoxa\") a 6 zakrnělých tyčinek (staminodií). Blizna je téměř nebo zcela přisedlá. Plodem je mnohosemenný měchýřek nebo bobule. Plody jsou nepukavé nebo pukající jedním švem.\n\nČeleď kokylovité zahrnuje celkem asi 50 druhů v 7 rodech. Největší rody jsou stauntonie (\"Stauntonia\", 28 druhů), akébie (\"Akebia\", 5 druhů) a dekaisnea (\"Decaisnea\", 2 druhy). Všechny ostatní rody jsou monotypické. Areál rozšíření je výrazně disjunktní. Většina druhů se vyskytuje v Asii od Himálaje po Japonsko, druhy kokyl dvoutrojný (\"Lardizabala biternata\") a \"Boquila trifoliata\" rostou v Chile. V samotné Číně roste 37 druhů (z toho 25 endemických) a jsou zde zastoupeny všechny asijské rody této čeledi.\n\nČeleď je členěna do dvou podčeledí, \"Sargentodoxoideae\" a \"Lardizabaloideae\". Podčeleď \"Sargentodoxoideae\" obsahuje jediný druh a některými taxonomy (Cronquist, Dahlgren i Tachtadžjan) byla řazena jako samostatná, monotypická čeleď \"Sargentodoxaceae\". Podle výsledků fylogenetických studií jsou \"Lardizabalaceae\" sesterskou větví čeledi \"Circaeasteraceae\".\n\n\nŘada druhů kokylovitých má jedlé plody: akébie, kokyl dvoutrojný, dekaisnea Fargesova, \"Holboellia coriacea\", \"Holboellia angustifolia\", \"Boquila trifoliata\".\nStonky, kořeny, příp. i plody řady asijských zástupců jsou využívány v medicíně, zejména akébie trojlistá (\"Akebia trifoliata\"), akébie pětičetná (\"A. quinata\"), \"Holboellia coriacea\", \"Holboellia angustifolia\" a \"Sargentodoxa cuneata\"\n\nV českých botanických zahradách a arboretech jsou pěstovány různé druhy a kultivary akébií, dekaisnea Fargesova a zřídka i sinofranchetie čínská.\n\n\"Akebia\", \"Boquila\", \"Decaisnea\", \"Lardizabala\", \"Sargentodoxa\", \"Sinofranchetia\", \"Stauntonia\" (včetně \"Holboellia\" a \"Parvatia\")\n\n\n"}
{"id": "475880", "url": "https://cs.wikipedia.org/wiki?curid=475880", "title": "Dýka v mysli", "text": "Dýka v mysli\n\n„Dýka v mysli“ (v originále „Dagger of the Mind“) je jedenáctý díl první sezóny seriálu Star Trek, později známého jako \"\". Premiéra epizody proběhla 3. listopadu 1966.\n\nHvězdného data 2715.1 vesmírná loď USS Enterprise vedená kapitánem Jamesem Kirkem přiváží zásoby na pokrokovou trestaneckou kolonii Tantalus V. Odtud pro změnu mají převzít výzkumný materiál pro ústřední vězeňskou službu. V zásilce se ovšem ukrývá uprchlík z kolonie, který začne ohrožovat posádku \"Enterprise\".\n\nKapitán Kirk, pan Spock i doktor Leonard McCoy jsou překvapení, že zadržený uprchlík je doktor Simon van Gelder, asistent doktora Tristana Adamse, správce trestanecké kolonie. Znovu zajatý uprchlík končí na ošetřovně, kde McCoy zjišťuje, že muž je velmi vystresován a trpí poruchou paměti. Doktor pak rozhoduje, že muž by měl zůstat ještě na \"Enterprise\" a Kirk se vydat na Tantalus. Výsadek tvoří kapitán Kirk a doktorka Helen Noelová, lodní psycholožka, která kapitánovi připomíná vánoční oslavu, při které se mezi nimi něco událo. V kolonii se setkávají s doktorem Adamsem. Při prohlídce kolonie Kirka zaujme místnost zvaná nervový neutralizátor. Místnost s jedním křeslem a zvláštním světlem ve stropě údajně slouží k experimentální léčbě těžších deviantů. Adams vysvětluje nešťastnou příhodu doktora Simona tak, že zkoušel světelný paprsek sám na sobě. Krátce po odchodu Kirka a ostatních obsluha zvyšuje intenzitu přístroje tak, že působí na vězně v křesle jako vymývání mozku.\n\nSpock s McCoyem se zatím snaží dostat nějaké informace z van Geldera, který upozorňuje, že výsadku hrozí nebezpečí. Spock pak zkouší proniknout do van Geldera vulkánským splynutím mysli. Dozvídá se, že nervový neutralizátor může změnit jakoukoliv osobnost nebo vymazávat myšlenky z paměti či naopak vkládat myšlenky jiné. Kapitán stále pochybuje o přístroji, který viděl. Uprostřed noci se vydává s doktorkou Noelovou přístroj vyzkoušet. Nejprve zkouší minimální dávku a následně se přesvědčuje, že přístroj za pomoci sugesce dokáže opravdu člověku přivodit pocit hladu nebo dokonce navodit vzpomínky na události, které se nestaly. Vtom ale doktorku Noelovou odtáhne obsluha přístroje a doktor Adams pouští Kirkovi silnější dávku a vsugeruje mu bolest a ošklivé vzpomínky. Adams následně nutí kapitána zahodit phaser i komunikátor. Po hrůzné zkušenosti se Kirk probouzí s Helen v pokoji, kde objevuje šachtu, do které posílá Helen, aby odpojila napájení přístroje a tím i silového pole, které brání proniknout transportérům do objektu. Kirk je posléze zase umístěn na nervový neutralizátor, kde se z něj snaží dostat informaci o Helen. Kirk se ale nedá zlomit a na přístroji v bolestech ztrácí vědomí. Noelová doráží do technické místnosti, kde vypíná zdroj energie. Vypnutím energie je přístroj znefunkčněn a Kirk může utéct. Helen při souboji odstrčí jednoho člena ochranky základny do zdroje napětí, a tak ho zkratuje, a na planetu se transportuje pan Spock, který definitivně silové pole vyřazuje. Neutralizátor je znovu aktivní, ale v jeho dosahu leží pouze doktor Adams. Spock nachází Kirka v objetí s Helen, která se mu snaží vysvětlit, že jeho lásku mu pouze vsugerovali.\n\nAdams je nalezen mrtvý, protože vlivu přístroje byl vystaven na příliš dlouhou dobu o samotě bez hlasu obsluhy. Na kolonii se vrací van Gelder, který přebírá roli jejího správce. Jako první nechává rozebrat celý neutralizátor.\n\n\n"}
{"id": "475881", "url": "https://cs.wikipedia.org/wiki?curid=475881", "title": "Kozáci (film)", "text": "Kozáci (film)\n\nKozáci (rusky: Казаки, latinkou: Kazaki) je sovětský dramatický film z roku 1961, režírovaný Vasilijem Proninem, natočený na motivy stejnojmenné novely od Lva Nikolajeviče Tolstého. Byl uveden 1961 na Filmovém Festivalu v Cannes.\n\n"}
{"id": "475885", "url": "https://cs.wikipedia.org/wiki?curid=475885", "title": "Eurocentrismus", "text": "Eurocentrismus\n\nEurocentrismus (nebo také europocentrismus) je pojem, který popisuje obecnou perspektivu na svět, která vychází z evropských hodnot, zvyků, představ nebo věr. Zrod eurocentrismu je často přímo spojován s kolonialismem či imperialismem a jeho kritiky jsou naopak často spojeny s antikolonialismem či dekolonizací. V podstatě lze eurocentrismus považovat za jeden z mnoha etnocentrismů (afrocentrismus, sinocentrismus či v menším rusocentrismus nebo čechocentrismus) s tím rozdílem, že se eurocentrismus stal dominantním ideologických ospravedlněním i interpretací koloniální expanze Evropy v novověku a dnes je podle řady kritiků (například Samir Amin) ideologií globální dominance kapitalismu. Vzhledem ke globálnímu charakteru kapitalismu je eurocentrismus záležitostí nejenom Evropanů, ale i Neevropanů, kteří díky kolonizaci a kolonialismu, kulturnímu imperialismu a kulturním střetům i setkáním přijali eurocentrické pojmy, jazyk a hodnoty za vlastní.\n\nJako perspektiva nebo způsob pohledu eurocentrismus vědomě i nevědomě aplikuje evropské standardy a představy na mimoevropské kultury i náboženství. Jeho nedílnou součástí jsou také geokulturní reprezentace Západu a Východu jako dvou protikladů nebo antipólů, jak je popsali například Edward Said nebo Larry Wolff, nebo protikladné binární opozice mezi barbarstvím a civilizací atp., jež hrály významnou roli ve společenskovědním myšlení 19. století.\n\nJako dominantní diskurz je eurocentrismus obsažen v celé řadě společenskovědních, politických a kulturních pojmů a koncepcí. Podle Jamese Blauta je základním problémem eurocentrismu skutečnost, že se nejedná o pouhý předsudek, ale o soubor empirických fakt a jako takový je eurocentrismus záležitostí vědy a akademického světa. Jako jeden z příkladů eurocentrického výkladu uvádí Blaut převládající výklad evropských a světových dějin. Podle jeho interpretace vytváří dosavadní koncepce dějin světa následující konstelaci. Světové dějiny mají své věčné jádro (\"Inside\") a svou věčnou periférii (\"Outside\"). Zatímco \"Inside\" je charakterizováno dynamickou lineárně pojatého vývoje (od-k) charakteristického pokrokem,\" Outside\" je odsouzeno k roli imitátora, který přijímá inovace, technologie či obecně pokrok od jádra. Podle Blauta je oním jádrem tzv. Větší Evropa (Evropa a Severní Amerika) a ostatní svět je naopak periférií. Jinými slovy sociální dynamismus je přisuzován jen jádru.\n\nV rámci kritiky takového pojetí dějin světa se J. Blaut, A. Gunder Frank a nebo I. Wallerstein (a další) zaměřili na kritiku představy o endogenním/autonomním vývoji jádra (tzn. Evropy). Eurocentrické pojetí vidí evropský vývoj jako specifický (evropský zázrak) a ignoruje podněty z neevropských oblastí a civilizací, které přispěly k expanzi Evropy a Západu. Nejznáměji tuto koncepci rozvinul J. M. Hobson, který hovoří o orientálních globalizacích a ukazuje, že celá řada inovací, technologii nebo vědeckých poznatků, ale také hospodářských projevů kapitalismu existovala mnohem dříve mimo Evropu. V mnoha případech je Evropa nevymyslela, ale pouze převzala.\n\nDalším doprovodným projevem eurocentrismu je jeho univerzalismus. Podle I. Wallersteina se jedná o představu, že evropské nebo západní zkušenosti, poznání, věda, metody, řešení a hodnoty mají univerzální (všeobecnou) platnost kdekoliv na světě. Tento universalismus ve skutečnosti zakrývá skutečnost, že se jedná o partikulární zkušenosti a hodnoty.\n\nDalším prvkem eurocentrismu je samotné chápání vývoje potažmo rozvoje, které vychází z nikoliv univerzální koncepce, ale z judeo-křesťanského pojetí času, které je lineární (tzn. vede od bod A do bodu Z). Vědecký diskurz pokroku je sekularizovanou reflexí takové koncepce. Naopak cyklické pojetí času, typické pro jiné kultury a civilizace, je potlačeno nebo ignorováno. Problémem je, že se jedná v podstatě o nereflektovanou skutečnost, která je ideologicky zamlžena univerzálním nárokem.\n\n\n"}
{"id": "475887", "url": "https://cs.wikipedia.org/wiki?curid=475887", "title": "Frankie Fredericks", "text": "Frankie Fredericks\n\nFrank (\"Frankie\") Fredericks (* 2. října 1967, Windhoek) je bývalý namibijský atlet, sprinter, mistr světa, halový mistr světa a od roku 1996 držitel halového světového rekordu v běhu na 200 metrů.\n\nJako první a dosud jediný reprezentant své země se stal také olympijským medailistou. Celkem 27krát běžel pod prestižní hranici 10 sekund na trati 100 metrů.\n\nHala\n\nDráha\n\n"}
{"id": "475891", "url": "https://cs.wikipedia.org/wiki?curid=475891", "title": "Charenton – Écoles (stanice metra v Paříži)", "text": "Charenton – Écoles (stanice metra v Paříži)\n\nCharenton – Écoles je nepřestupní stanice pařížského metra na lince 8. Leží mimo hranice Paříže na území města Charenton-le-Pont pod ulicí \"Rue de Paris\" a podél náměstí \"Place Aristide Briand\".\n\nStanice byla otevřena 5. října 1942 při prodloužení linky ze stanice Porte de Charenton. Do 19. září 1970 sloužila jako konečná stanice, než byla linka dále rozšířena do Maisons-Alfort – Stade.\n\nJméno stanice se skládá ze dvou částí. \"Charenton\" podle města, ve kterém leží. Druhá část \"Écoles\" neboli \"školy\" odkazuje na základní školu Aristida Brianda, která je nejstarší školou ve městě a stojí na stejnojmenném náměstí. Aristide Briand (1862–1932) byl francouzský politik.\n\nNa informačních tabulích je oficiální název stanice doplněn ještě podnázvem psaným malým písmem: \"Place Aristide Briand\" podle sousedícího náměstí.\n\nStanice má několik vchodů:\n\n"}
{"id": "475892", "url": "https://cs.wikipedia.org/wiki?curid=475892", "title": "William Penn", "text": "William Penn\n\nWilliam Penn (14. října 1644 Londýn – 30. července 1718 Berkshire) byl kvakerský vůdce, bojovník za svobodu vyznání a zakladatel Pensylvánie.\n\nWilliam Penn byl synem anglického admirála a politika téhož jména. William Penn starší (1621–1670) zasedal po deset let v Dolní sněmovně. Král Karel II. mu dlužil velkou sumu peněz. Dluh splatil tím, že Pennovi mladšímu, který se stal kvakerem, dal do správy velké území v Americe. Ten ho chtěl na­zvat \"Sylvania\", ale král navrhl, aby se jmenoval Penn-Sylvania. Pensylvánie se stala útočištěm kvakerů a ostrovem náboženské tolerance mezi ostatními koloniemi.\n\nRoku 1693 napsal esej o udržení míru v Evropě: \"An Essay Towards the Present and Future Peace for Europe\" (\"Esej o současném a budoucím míru v Evropě\"). V ní navrhl zřízení evropského parlamentu se státy zastoupenými podle velikosti, který by rozhodoval tříčtvrtinovou většinou, a to pouze o záležitostech míru a bezpečnosti; rozhodnutí by mohla být vynucena vojensky.\n\nPennovou první ženou byla Gulielmas Marias Posthumas Springetts (1644–1696). Měli spolu osm dětí, tři syny a pět dcer. Dva roky po smrti své první ženy se oženil podruhé, s Hannah Margaret Callowhill (1671–1726). Hannah bylo 25 let a Pennovi 52. Během dvanácti let se jim narodilo dalších osm dětí (první dvě zemřely v útlém dětském věku). \n\nPrezident USA Ronald Reagan 28. listopadu 1984 prezidentským prohlášením 5284 (schváleným aktem Kongresu) jmenoval posmrtně Williama Penna a jeho druhou manželku Hannah Callowhill Penn čestnými občany Spojených států.\n\nAmerická herečka Meryl Streepová je vzdáleným potomkem Williama Penna.\n"}
{"id": "475893", "url": "https://cs.wikipedia.org/wiki?curid=475893", "title": "Jolanda Keizerová", "text": "Jolanda Keizerová\n\nJolanda Keizerová (* 5. dubna 1985, Amsterdam) je nizozemská atletka, specialistka na sedmiboj a halový pětiboj.\n\nV roce 2007 vybojovala v Debrecínu na evropském šampionátu do 23 let výkonem 6 219 bodů stříbrnou medaili. Na MS v atletice 2007 v japonské Ósace skončila na 14. místě.\n\nNa letních olympijských hrách 2008 v Pekingu skončila v novém osobním rekordu na devátém místě. V roce 2009 získala na halovém ME v Turíně stříbrnou medaili, když na vítězku pětiboje, Rusku Annu Bogdanovovou ztratila 117 bodů. Kvůli zdravotním problémům vynechala podstatnou část letní sezóny 2009, včetně světového šampionátu v Berlíně.\n\n\n"}
{"id": "475897", "url": "https://cs.wikipedia.org/wiki?curid=475897", "title": "Příčně pruhovaná svalovina", "text": "Příčně pruhovaná svalovina\n\nPříčně pruhovaná svalovina (dříve označovaná jako žíhaná svalovina) je jeden ze základních typů svaloviny. Označuje se běžně jako kosterní svalovina, neboť se velmi často upíná na kosti. Mimo to se však příčně pruhované svaly vyskytují i ve stěně hltanu, části jícnu a v jazyku. Je ovladatelná vůlí a díky ní se tělo pohybuje. Je to například jazyk, svaly hlavy a končetin, ale i bránice, hlavní dýchací sval savců.\n\nStavba kosterního svalu se dá demonstrovat na různých přiblíženích. Postup od vnějšího vzhledu svalů až k mikroskopickému uspořádání molekul. Pořadí je toto: kosterní sval > svalový snopec > svalový snopeček > svalové vlákno > myofibrila > sarkomera.\n\nKosterní sval je tvořen dlouhými svalovými vlákny (až 40 cm), tvořenými v podstatě jednou, ale mnohojadernou buňkou, takzvaným rhabdomyocytem. Každé svalové vlákno uvnitř v cytoplazmě obsahuje myofibrily, které jsou ještě příčně rozděleny na přepážky, sarkomery. Podle sarkomer dostaly příčně pruhované svaly svůj název.\n\nVlákna jsou obalena řídkou vazivovou pochvou. Svalová vlákna se spojují ve snopečky a snopce (10–100 svalových vláken), které jsou kryté silným vazivovým obalem. Snopce se pojí ve svaly kryté pevnou a pružnou vazivovou blanou – fascií (povázkou). Na obou koncích svalu přechází fascie ve šlachy, které jsou pevně napojeny na kosti jako začátky a úpony svalů. Svalová i vazivová vlákna jsou elastická, umožňují až stoprocentní protažení své délky.\n\nPod mikroskopem můžeme na svalech pozorovat žíhání, které je způsobeno pravidelným střídáním aktinu a myosinu v myofibrilách. Jejich vzájemná interakce umožňuje svalový stah.\n\nKosterní sval se na první pohled skládá z těchto částí:\n\nPříčně pruhovaná svalovina je nejobjemnejší tkáň vůbec a tvoří asi 36 % hmotnosti těla u mužů a u žen 32 %, přičemž u sportovců je procentuální podíl svaloviny vyšší. Člověk má přibližně 640 svalů, přičemž nejmenší je třmínkový sval, nejmohutnější je velký sval hýžďový a nejdelší je krejčovský sval \n\n"}
{"id": "475910", "url": "https://cs.wikipedia.org/wiki?curid=475910", "title": "Kanakagiri", "text": "Kanakagiri\n\nKanakagiri je historické sídlo v indickém státě Karnátaka, ležící asi 20 km severozápadně od města Gangawati. Dříve se město jmenovalo \"Suvarnagiri\" a bylo střediskem jižní provincie někdejší maurjovské říše. V dnešní době se zde pravidelně konají různé náboženské a historické slavnosti.\n"}
{"id": "475915", "url": "https://cs.wikipedia.org/wiki?curid=475915", "title": "Dmitrij Kondraťjev", "text": "Dmitrij Kondraťjev\n\nDmitrij Jurjevič Kondraťjev ( , * 25. května 1969 v Irkutsku, Irkutské oblasti, RSFSR, SSSR) byl původně pilot ruského vojenského letectva, od prosince 1997 do srpna 2012 byl ruským kosmonautem, členem oddílu kosmonautů CPK. Od roku 2009 se připravoval na svůj první kosmický let na Mezinárodní vesmírnou stanici (ISS) jako člen Expedice 26 a 27, na oběžné dráze strávil 159 dní v prosinci 2010 – květnu 2011.\n\nDmitrij Kondraťjev pochází ze sibiřského Irkutsku, mládí prožil ve střední Asii. Roku 1986 dokončil střední školu v Alma-Atě, poté studoval na Kačinské vojenské vysoké letecké škole, absolvoval ji roku 1990. \n\nPo škole sloužil v učební letecké jednotce na Urale, od října 1990 byl přeložen na Dálný východ, do Amurské oblasti. Po roce byl převelen do Karélie. Roku 1997 získal kvalifikaci vojenského letce 1. třídy.\n\nPřihlásil se k výběru kosmonautů, 28. června 1997 získal doporučení Státní meziresortní komise k výcviku a 26. prosince 1997 byl zařazen do oddílu kosmonautů CPK. Absolvoval dvouletou všeobecnou kosmickou přípravu a 1. prosince 1999 získal kvalifikaci zkušební kosmonaut. \n\nOd ledna 2000 byl zařazen mezi kosmonauty připravující se na lety na Mezinárodní vesmírnou stanici (ISS). V květnu 2000 získal druhý diplom na Moskevské státní univerzitě ekonomie, statistiky a informatiky, kde studoval obor informační systémy.\nByl zařazen do zálohy Expedice 5, přípravu posádka zahájila v březnu 2001, Expedice 5 startovala v červnu 2002. Koncem roku 2003 byl zařazen do záložní posádky Expedice 13, začátkem následujícího roku přešel do hlavní posádky téže expedice, kterou tak tvořili Pavel Vinogradov, Daniel Tani a Kondraťjev. Roku 2005 ale z posádky vypadl. \n\nV srpnu 2007 byl zařazen do záložní posádky Expedice 20 (odstartovala v květnu 2009). Paralelně se od července 2008 připravoval na let v posádce Expedice 25. V dubnu 2009 byl přeřazen do zálohy pro Expedici 24 (start v květnu 2010). V červenci 2009 byl současně jmenován do hlavní posádky Expedice 26, start v lodi Sojuz TMA-20 byl plánován na listopad 2010.\n\nK prvnímu letu odstartoval v lodi Sojuz TMA-20 z kosmodromu Bajkonur 15. prosince 2010 v 19:09 UTC ve funkci velitele lodi společně s palubními inženýry Italem Paolo Nespolim a Američankou Catherine Colemanovou. Po obvyklém dvoudenním letu se 17. prosince Sojuz spojil s Mezinárodní vesmírnou stanicí. Na ISS strávil přes pět měsíců ve funkci palubního inženýra Expedice 26 a velitele Expedice 27. Dvakrát vystoupil do vesmíru, dohromady na 10 hodin a 12 minut. Vrátil se v Sojuzu TMA-20 s Nespolim a Colemanovou. Přistáli 24. května 2011 v 2:27 UTC v Kazachstánu, 147 km východně od Džezkazganu.\n\nV prosinci 2011 se stal velitelem posádky Sojuzu TMA-14M, která měla letět na ISS v září 2014 jako součást Expedice 41/42. V Sojuzu s ním měli letět Jelena Serovová a Barry Wilmore.\n\nV létě 2012 byl propuštěn z armády, o převedení mezi civilní zaměstnance Střediska přípravy kosmonautů nepožádal a tak od srpna 2012 přestal být členem oddílu kosmonautů. Po propuštění si našel práci v komerční společnosti. V Expedici 41/42 ho nahradil Alexandr Samokuťajev. \n\n\n"}
{"id": "475918", "url": "https://cs.wikipedia.org/wiki?curid=475918", "title": "Kenneth Bowersox", "text": "Kenneth Bowersox\n\nKenneth Dwane Bowersox (* 14. listopadu 1956 v Portsmouthu, Virginie, USA) původně letec vojenského námořnictva Spojených států, byl od srpna 1987 do ledna 2007 astronautem NASA. Má za sebou pět kosmických letů, včetně šestiměsíčního pobytu na Mezinárodní vesmírné stanici (ISS). Celkem strávil ve vesmíru 211 dní, 14 hodin a 16 minut.\n\nKen Bowersox se narodil se v Portsmouthu ve státě Virginie, dětství a mládí prožil v Bedfordu v Indianě. Po ukončení bedfordské střední školy roku 1974 studoval na Námořní akademii , roku 1978 zde získal titul bakaláře. Už o rok později se stal magistrem oboru strojní inženýrství na Columbijské univerzitě. Od roku 1978 sloužil v námořnictvu, od roku 1981 jako pilot na letadlové lodi Enterprise. Po absolvování Školy zkušebních letců USAF () roku 1985 byl přeložen do Námořního zbraňového střediska () v China Lake v Kalifornii.\n\nZúčastnil se 12. náboru astronautů NASA, uspěl a 17. srpna 1987 byl začleněn do oddílu astronautů NASA. V ročním kurzu všeobecné kosmické přípravy získal kvalifikaci pilota raketoplánu Space Shuttle.\n\nPo dokončení přípravy zastával různé funkce v NASA. Až po téměř pěti letech byl zařazen do posádky letu STS-50. Do vesmíru odstartoval na palubě raketoplánu Columbia 25. června 1992. Po splnění programu letu astronauté přistáli 8. července 1992 na Floridě, let trval 11 dní, 20 hodin a 28 minut. \n\nVe dnech 2.–13. prosince 1993 pobýval ve vesmíru podruhé. Let STS-61 raketoplánu Endeavour trval 10 dní, 19 hodin a 59 minut. Hlavním úkolem první údržbářské mise k Hubbleovu teleskopu byla korekce optické vady zrcadla.\n\nPotřetí se do vesmíru dostal ve dnech 20. října až 5. listopadu 1995 tentokrát už jako velitel Shuttlu Columbia při letu STS-73. Mise, jejíž program byl naplněn experimenty v laboratoři Spacelab, trvala 15 dní, 21 hodin a 21 minut.\n\nPočtvrté vzlétl do kosmu 11. února 1997 opět ve funkci velitele raketoplánu. Let Discovery měl označení STS-82. Úkolem astronautů byla údržba Hubleova teleskopu, mise trvala 9 dní, 23 hodin a 38 minut.\n\nV říjnu 1997 byl jmenován velitelem záložní posádky Expedice 1 na Mezinárodní vesmírnou stanici (ISS) a hlavní posádky Expedice 3 (z ní byl později vyřazen). Expedice 1 odstartovala k ISS v říjnu 2000. V tomtéž měsíci byl vybrán velitelem Expedice 6, kolegy v posádce se stali Nikolaj Budarin a Donald Thomas, později nahrazený Donaldem Pettitem. \n\nDo vesmíru nová posádka ISS vzlétla 24. listopadu 2002 v raketoplánu Endeavour (let STS-113). V důsledku přerušení letů raketoplánů po havárii Columbie se trojice Bowersox, Budarin, Pettit vrátila na Zem v ruském Sojuzu TMA-1. Přistání v Kazachstánu proběhlo 4. května 2003 po 161 dnech, 1 hodině a 15 minutách letu.\n\nV lednu 2007 odešel z NASA, od června 2009 je viceprezidentem oddělení bezpečnosti letů ve společnosti SpaceX.\nKen Bowersox je ženatý, má tři syny.\n"}
{"id": "475920", "url": "https://cs.wikipedia.org/wiki?curid=475920", "title": "Robo Grigorov", "text": "Robo Grigorov\n\nRobo Grigorov (* 25. září 1964, v Bratislavě) je slovenský skladatel, hudebník, hudební producent a zpěvák. Spolu se zpěváky a hudebníky jako jsou Peter Nagy, Richard Müller, Beáta Dubasová, skupiny Lojzo, Tublatanka, nebo skupiny Demikát s Mariánem Greksem a Andrejem Šebanem patří mezi významné představitele nové vlny slovenské populární hudby 80. let.\n\nRobo Grigorov je rozvedený. Spolu s bývalou manželkou, moderátorkou Janou Škrekovou mají dvě dcery: Sofii a Nikitu.\n\n\n\n\n\n\n"}
{"id": "475922", "url": "https://cs.wikipedia.org/wiki?curid=475922", "title": "Seznam písní Roba Grigorova", "text": "Seznam písní Roba Grigorova\n\nToto je seznam písňové tvorby zpěváka a hudebníka Roba Grigorova\n\npoz. -píseň - duet s - (autor hudby písně / autor textu písně)\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "475931", "url": "https://cs.wikipedia.org/wiki?curid=475931", "title": "Taur", "text": "Taur\n\nTaur (Tauren) je fantasy postava využívaná v knihách a PC hrách (Warcraft III, World of Warcraft). Taur je pojmenovaný podle postavy z řecké mytologie mínotaura. Anglický název Tauren je přesmyčka slova \"nature\", česky příroda. Tauři bývají velcí i několik metrů, jejich srst může mít různé odstíny, od kaštanově hnědé až do krémově bílé. Na rozdíl od mínotaura, který má horní končetiny a hrudník lidský (hlavu a dolní končetiny jsou býčí), má taur pouze postavu podobnou té lidské.\n\nV PC hře Warcraft III jsou tauři podřazenou rasou orků. V on-line hře World of Warcraft patří rasa Taurů k Hordě.\n\nVzhledem k tomu, že mají Taureni velmi dlouhou ústní lidovou tradici, která se předává z generace na generaci, je nemožné vyhledat jakýkoliv písemný záznam, a proto je jejich hlubší historie téměř neznámá. I bez ohledu na to mají Taureni mnoho příběhů, které popisují několik historicky doložených událostí.\n\nJednou z těchto doložených věcí je i stáří jejich rasy, které sahá pravděpodobně až k Rozdělení, a tudíž je jejich kultura stejně stará jako Kaldorei. Obě tyto rasy mají navíc velmi blízko k přírodním silám a druidismu, což doložení stáří jejich historie jenom potvrzuje.\n\nDříve žili v Kalimdoru na území Barrens, ale kvůli neustále agresivním kentaurům, kteří se je z území snažili vyhnat, vůdce Taurenů Cairne Bloodhoof rozhodl, že musí najít jiné místo, kam by se jeho národ uchýlil. Když už se miska vah přiklonila na stranu útočníků, objevil se mladý náčelník Thrall a pomohl Cairnovým lidem dosáhnout travnatých plání Mulgore, kde žijí dodnes. Taureni se cítili vůči orkům dlužni, a tak se na důkaz velkého vděku přidali k Hordě.\n\n\n\n"}
{"id": "475932", "url": "https://cs.wikipedia.org/wiki?curid=475932", "title": "Lokomotiva E 424.0", "text": "Lokomotiva E 424.0\n\nLokomotiva E 424.0 (tovární typ Škoda 2ELo) je elektrická lokomotiva ČSD pocházející z meziválečného období. Byla určena pro provoz na tratích elektrifikovaných stejnosměrnou soustavou 1,5 kV. První vyrobený a zároveň jediný dochovaný exemplář lokomotivy je součástí expozic plzeňského Techmania Science Center, kam byl natrvalo umístěn po náročné rekonstrukci 10. 8. 2010.\n\nProvedení lokomotivy je s děleným rámem, kdy jedna část nese kapotu a kabinu strojvedoucího, druhá část nese jen kapotu. V každé rámové části byl jeden trakční dvojmotor s převodem na jalový hřídel a přenosem na hnací dvojkolí spojnicí. Všechna dvojkolí byla v rámu uložena pevně.\n\n"}
{"id": "475934", "url": "https://cs.wikipedia.org/wiki?curid=475934", "title": "Milica Černohorská", "text": "Milica Černohorská\n\nMilica Petrović-Njegoš (14. července 1866, Cetinje – 5. září 1951, Alexandrie) byla rozená černohorská princezna, druhý potomek černohorského knížete a později krále Nikoly I. a jeho ženy, kněžny a královny Mileny Vukotoć.\n\nPatřila k dynastii Petrovićů-Njegošů a byla členkou černohorské královské rodiny. Sňatkem s velkoknížete Petrem Nikolajevičem se stala také členkou dynastie Romanovců a ruskou velkokněžnou.\n\nPrincezna Milica se narodila 14. července 1866 v královském paláci v Cetinje, kde vyrůstala se svými sourozenci.\n\nStejně jako její sestry Zorka, Anastázie, Marica a Elena, tak i Milica byla již jako dítě vzdělávána v Petrohradu na Smolného institutu. V Rusku onemocněla princezna tyfem a především na přání carevny Marie Alexandrovny se vrátila zpět do Černé Hory, aby se ve své rodné zemi zotavila. V roce 1882 se po vyléčení do Petrohradu vrátila a dokončila své vzdělání s několika vyznamenáními. Stala se brilantní a uznávanou pianistkou v Rusku i za jeho hranicemi. Avšak v roce 1885 ji postihla první životní tragédie - smrt její sestry Maricy.\n\n26. července 1889 si princezna Milica v Petěrgofu vzala velkoknížete Petra Nikolajeviče, vnuka cara Mikuláše I. a carevny Alexandry Fjodorovny. Z manželství vzešly čtyři děti:\n\n\n\n\n\nDruhým manželem Miliciné sestry, princezny Anastázie byl velkokníže Nikolaj Nikolajevič, starší bratr Miliciného manžela Petra.\n\nMilica se po svatbě nijak zvláštně nezapojovala do oficiálních záležitostí na carském dvoře. S manželem Petrem vedli poklidný život v soukromém paláci nedaleko Petrohradu, s výjimkou Petrových vojenských povinností. Při reprezentativních schůzích Milica svého manžela sice doprovázela, věnovala se ale hlavně charitativním sdružením, díky čemuž si vysloužila u ruských lidí velkou úctu. Milica se po vystudování začala zajímat, stejně jako její sestra Anastázie, o mystiku a obě dvě i s manžely patřily ke skupině esoterických lidí. Bohužel, možná díky jedné z Miliciných darovaných finančních prostředků a jejím zájmům se do Petrohradu dostal ruský mystik Grigorij Rasputin, který významně ovlivnil život carské rodiny na počátku 20. století.\n\nMilica často o Rasputinovi psala carevně Alexandře Fjodorovně, se kterou udržovala velmi dobré vztahy. Nakonec Rasputina carevně i carovi osobně představila. Avšak postupem času začala Milica pochybovat o Rasputinové roli kazatele, vážně uvažovala o Rasputinově věrohodnosti a nakonec v roce 1909 varovala carevnu před jeho kacířskými názory a výhrůžkami a dala jí také knihy, které měly tento názor podpořit. Rasputin si ale důvěru cara i carevny definitivně získal záchranou života jejich syna, careviče Alexeje. O pár týdnů později se Milica s manželem sešli s carským párem při soukromé večeři, avšak Alexandra se k ní od té doby chovala chladně. \"Od té doby byl blízký vztah carevny k mým rodičům navždy zlomen\", jak později ve svých pamětích napsal Milicin syn Roman.\n\nV roce 1919, krátce před invazí Rudé armády, byla Milica s manželem, dětmi a mnoha dalšími členy carské rodiny nucení odejít do exilu. Na palubě britské válečné lodi HMS Marlborough se dostali do exilu ve Francii, také 17. ledna 1931 v Cap d'Antibes zemřel Milicin manžel Petr, což ji velice citově poznamenalo. Necelý rok po jeho smrti se ovdovělá velkokněžna přestěhovala se svým synem Romanem a jeho rodinou do Itálie, kde pobývala na dvoře krále Viktora Emanuela III., jehož ženou a tudíž královnou byla Milicina sestra Elena.\n\nPo několikaletém pobytu u své sestry Milica odešla do Egypta, kde 5. září 1951 zemřela. Spočívá po boku svého manžela v hrobce pravoslavného chrámu sv. archanděla Michaela v Cannes na jihu Francie.\n"}
{"id": "475937", "url": "https://cs.wikipedia.org/wiki?curid=475937", "title": "Lokomotiva E 465.0", "text": "Lokomotiva E 465.0\n\nLokomotiva E465.0 je elektrická lokomotiva ČSD pocházející z meziválečného období. Byla určena pro provoz na tratích elektrifikovaných stejnosměrnou soustavou 1,5 kV.\n\nProvedení lokomotivy je rámové konstrukce s individuálním pohonem dvojkolí. Lokomotivy měly jednostranný pohon dvojkolí „Buchli“. Krajní běžná dvojkolí byla se sousedním hnacím dvojkolím spojena v podvozku Krauss-Helmholtz. Běžná dvojkolí měla umožněn výkyv do stran ±95 mm, krajní hnací dvojkolí měla umožněn příčný posuv ±20 mm. Otočný čep Krauss-Helmholtzova podvozku byl vzdálen 1000 mm od osy hnacího dvojkolí (1200 mm od osy běžného dvojkolí). Prostřední dvojkolí byla vedena pevně, bez příčného posuvu.\n\n\n"}
{"id": "475938", "url": "https://cs.wikipedia.org/wiki?curid=475938", "title": "Pustoryl", "text": "Pustoryl\n\nPustoryl (\"Philadelphus\") je rod rostlin patřící do čeledě hortenziovité (\"Hydrangeaceae\"). Jsou to opadavé nebo řidčeji stálezelené keře s jednoduchými vstřícnými listy a bílými květy. Jsou rozšířeny ve východní Asii a Severní a Střední Americe, pustoryl věncový roste jako jediný zástupce v jižní Evropě a na Kavkaze. Pustoryly jsou hojně pěstovány jako okrasné keře, ceněné zejména pro nápadné a často silně vonné květy. Bylo vyšlechtěno množství zahradních kultivarů.\n\nČeská synonyma: jasmín, nepravý jasmín.\n\nPustoryly jsou opadavé nebo stálezelené, vzpřímené nebo výjimečně šplhavé keře s jednoduchými vstřícnými listy. Větve jsou vzpřímené nebo převislé. Borka je často papírovitě odlupčivá. Listy jsou celokrajné nebo na okraji pilovité. Žilnatina je od báze 3 až 5-žilná. Květy jsou uspořádané v hroznech, latách či vrcholících, řidčeji jednotlivé. Květy jsou nejčastěji čtyřčetné, řidčeji pětičetné, většinou vonné. Koruna je bílá nebo nažloutlá, korunní lístky jsou okrouhlé, obvejčité nebo eliptické. Květy obsahují větší počet tyčinek (13 až mnoho) s plochými nitkami. U zahradních kultivarů mají tyčinky často podobu korunních lístků a květy jsou plnokvěté. Semeník je spodní nebo polospodní, se 4 (5) komůrkami obsahujícími mnoho vajíček. Čnělka je členěná ve 4 (3 až 5) ramena zakončená kyjovitou až kopisťovitou a sbíhavou bliznou, případně jsou čnělky téměř až k bázi volné. Plodem je tobolka pukající 4 (5) chlopněmi a obsahující mnoho drobných semen. Semena jsou elipsoidní, na povrchu síťovaná.\n\nRod pustoryl zahrnuje asi 70 druhů. Je rozšířen zejména ve východní Asii, v menší míře i v Severní a Střední Americe. Pustoryl věncový (\"Philadelphus coronarius\") se jako jediný původní zástupce vyskytuje i v jižní Evropě a na Kavkaze. V České republice občas rostou zplaněle některé pěstované druhy. Vyskytují se zejména na ruderálních stanovištích, v křovinách, lesících a lesních lemech.\n\nV současné taxonomii (systém APG III) je rod \"Philadelphus\" řazen do čeledi hortenziovité (\"Hydrangeaceae\"). Ve starší taxonomii se lze setkat se zařazením do čeledí lomikamenovité (\"Saxifragaceae\"), pustorylovité (\"Philadelphaceae\") aj.\n\nVe větším počtu zahradních kultivarů je pěstován pustoryl věncový (\"Philadelphus coronarius\"), pustoryl vrcholičnatý (\"P.\" x \"cymosus\"), pustoryl Lemoineův (\"P.\" x \"lemoinei\"), pustoryl mnohokvětý (\"P.\" x \"polyanthus\"), pustoryl červenoskvrnný (\"P.\" x \"purpureo-maculatus\") a pustoryl panenský (\"P.\" x \"virginalis\"). Některé kultivary mají nejistý původ a není známa jejich rodičovská kombinace. Kultivary hybridních druhů jsou často uváděny jako \"Philadelphus hybr.\" + jméno kultivaru, a to i v případě že je jméno hybridního druhu známo (např. \"Philadelphus\" x \"virginalis\" 'Schneesturm' jako \"Philadelphus hybr.\" 'Schneesturm').\n\nNěkteré druhy lze v ČR použít jako okrasné rostliny. Některé druhy lze použít jako efektní solitéry, ale nejvíce jsou používány ve skupinách a nebo ve volně tvarovaných živých plotech. Doporučuje se nevysazovat intenzivně vonící druhy v blízkosti často otvíraných oken.\n\n\n \n"}
{"id": "475943", "url": "https://cs.wikipedia.org/wiki?curid=475943", "title": "Lokomotiva E 467.0", "text": "Lokomotiva E 467.0\n\nLokomotiva E467.0 je elektrická lokomotiva ČSD pocházející z meziválečného období. Byla určena pro provoz na tratích elektrifikovaných stejnosměrnou soustavou 1,5 kV. První tři lokomotivy byly vyrobeny v roce 1927 jako ř. E 466.0. Kvůli potížím s praskáním rámů podvozků byly rámy dodatečně zesíleny a v roce 1931 byly lokomotivy přeznačeny na ř. E 467.0. V roce 1930 byly vyrobeny další dva kusy této řady.\n\nProvedení lokomotivy je rámové konstrukce s individuálním pohonem dvojkolí. Točivý moment z trakčních dvojmotorů byl přenášen na každé dvojkolí spojkou Škoda. Dvě střední hnací dvojkolí byla umístěna přímo v hlavním rámu, krajní hnací dvojkolí bylo se sousedním běžným dvojkolím umístěno v otočném podvozku. Elektrická výzbroj i mechanická část pocházely ze Škody Plzeň. Hlavní kontrolér měl pohon elektrický, u lokomotiv E 467.004 a 005 pneumotorem tak, jak bylo obvyklé u poválečných lokomotiv Škoda.\n\n\n"}
{"id": "475945", "url": "https://cs.wikipedia.org/wiki?curid=475945", "title": "Jamovec", "text": "Jamovec\n\nJamovec (\"Phillyrea\") je rod rostlin patřící do čeledi olivovníkovité (\"Oleaceae\"). Jsou to stálezelené keře s tuhými vstřícnými listy, rozšířené ve 2 druzích ve Středomoří a Turecku.\n\nJamovce jsou stálezelené keře, zřídka dorůstající do podoby nízkých stromů. Mají tuhé, kožovité, jednoduché listy s celokrajnou nebo pilovitou čepelí. Listy jsou na větévkách postaveny vstřícně. Květy jsou drobné, bělavé, vyrůstající ve svazečcích v úžlabí listů na loňských větévkách. Květy jsou vonné, čtyřčetné, oboupohlavné a obsahují 2 tyčinky a dvoupouzdrý semeník. Plodem je jednosemenná modrá peckovice.\n\nJamovce jsou rozšířeny v celém Středomoří včetně severní Afriky a v Malé Asii.\n\nV různých zdrojích je udáván různý počet druhů rodu jamovec a zejména jamovec širokolistý (\"Philyrea latifolia\") má velké množství synonym. Současná taxonomie uznává pouze 2 druhy: jamovec úzkolistý (\"Phillyrea angustifolia\") a jamovec širokolistý (\"Phillyrea latifolia\"). Jamovec ozdobný (\"Phillyrea vilmoriniana\"), pocházející ze Zakavkazska, byl přeřazen do rodu vonokvětka (\"Osmanthus\") pod názvem \"Osmanthus decorus\".\n\nJamovce jsou teplomilné dřeviny, které je v Česku možno pěstovat jen ve zvlášť teplých a chráněných polohách. Na zimu vyžadují kryt. Sázejí se do dobré, písčité půdy na slunné až polostinné stanoviště. Množí se výsevem semen, letními řízky nebo hřížením.\n\n"}
{"id": "475946", "url": "https://cs.wikipedia.org/wiki?curid=475946", "title": "Past (rozcestník)", "text": "Past (rozcestník)\n\nPast může být:\n\n\n\n"}
{"id": "475947", "url": "https://cs.wikipedia.org/wiki?curid=475947", "title": "Listoklasec", "text": "Listoklasec\n\nListoklasec (\"Phyllostachys\") je rod rostlin patřící do čeledi lipnicovité (\"Poaceae\").\n\nNěkteré druhy lze použít jako okrasné rostliny. Je to efektní solitéra.Vyžaduje světlé, nebo polostinné stanoviště.\n\n\n \n"}
{"id": "475952", "url": "https://cs.wikipedia.org/wiki?curid=475952", "title": "Hořčina (rod)", "text": "Hořčina (rod)\n\nHořčina (\"Picrasma\") je rod rostlin patřící do čeledi simarubovité (\"Simaroubaceae\"). Jsou to stromy s lichozpeřenými listy a hořkou kůrou. Vyskytují se v tropech a subtropech Ameriky a Asie.\n\nZástupci rodu hořčina jsou stromy s lichozpeřenými listy, podobné pajasanu. Kůra je velmi hořká. Lístky složených listů jsou téměř nebo zcela vstřícné, celokrajné nebo pilovité. Květy jsou jednopohlavné nebo polygamní (jednopohlavné i oboupohlavné), 4 nebo 5-četné. Plodem je souplodí peckoviček.\n\nRod hořčina zahrnuje asi 9 druhů a je rozšířen v tropické a subtropické Asii a Americe.\n\nHořčina hořkoňová (\"Picrasma quassioides\") může být podle některých zdrojů pěstována i v Česku, z žádné botanické zahrady ani arboreta však není prokazatelně uváděna. Pro své podzimní vybarvení vyniká jako solitéra ve větších výsadbách.\n\n\n \n"}
{"id": "475956", "url": "https://cs.wikipedia.org/wiki?curid=475956", "title": "František Bernard Vaněk", "text": "František Bernard Vaněk\n\nFrantišek Bernard Vaněk (15. července 1872 Stádlec u Tábora – 1. dubna 1943 Dachau) byl český kněz, spisovatel a kulturní organizátor, jehož celoživotní působení je spjato především s městem Pelhřimov a vrchem Křemešník. Od roku 1906 pelhřimovský děkan, později Monsignore (1930) a čestný papežský prelát (1937).\n\nVaněk je znám především jako autor prózy Na krásné samotě (1938), za kterou obdržel cenu České akademie věd a umění. V letech 1902–1942 redigoval homiletický časopis Kazatelna, do jehož okruhu přispěvatelů patřil například J. Š. Baar, Xaver Dvořák nebo Václav Bělohlávek. V roce 1922 založil Chrámové družstvo pro republiku Československou, které mělo za cíl pozvednout úroveň výzdoby církevních staveb a církevního umění obecně. Svou esejí Sochař mystik v časopise Nový život poukázal jako jeden z prvních na talent a umělecké kvality Františka Bílka. Jeho neobyčejně pestrá regionální činnost zahrnovala péči o památky i veřejná prostranství, zakládání nejrůznějších organizací a podporu sportu.\n\nV první i druhé světové válce byl Vaněk vyšetřován a perzekvován za své vlastenecké postoje. V roce 1914 odmítl zvonit na počest rakousko-uherského dobytí Bělehradu, 28. září 1918 sloužil v pelhřimovském chrámu sv. Bartoloměje svatováclavskou mši za samostatnost československého státu. Ve druhé světové válce otevřeně vystupoval proti nacismu a za svá kázání byl v roce 1942 zatčen gestapem a deportován do koncentračního tábora v Dachau. Tam napsal svou poslední knihu vzpomínek na období svého děkanování v Pelhřimově a Pelhřimovském domečku \"Vlaštovky se vracejí\". Její poslední kapitoly v Dachau již musel diktovat vězněnému kolegovi.\n\nV Dachau 1. dubna 1943 zemřel. Ještě 5. dubna 1943 vydala Národní politika příznivou kritiku jeho tehdy nové knihy \"Na srdci\".\n\nBeletrie\n\n\nLiteratura faktu\n\n\nHomiletika\n\n\nRedakční a ediční činnost\n\n\n\n\n"}
{"id": "475964", "url": "https://cs.wikipedia.org/wiki?curid=475964", "title": "Karel Lím", "text": "Karel Lím\n\nKarel Lím (6. října 1875 Zeměchy u Loun – 20. září 1958 Duchcov) byl český sportovec, lyžař a turista.\n\nPocházel z rolnické rodiny. Vystudoval učitelský ústav v Příbrami a roku 1894 nastoupil jako učitel na české veřejné škole v Hrobě. Brzy se tu stal jedním z organizátorů českého kulturního života.\n\nZamiloval si Krušné hory a prosadil název Bouřňák pro vrchol, který měl do té doby pouze německý název . Na vrchol vystoupil více než dvoutisíckrát a oslavil tam i své osmdesáté narozeniny.\n\nByl prvním českým lyžařem v Krušných horách a vůdčí osobností Krušnohorské župy Klubu československých turistů. Zasloužil se o výstavbu chaty na Bouřňáku, jejíž základní kámen byl položen 15. července 1928. Slavnostní otevření proběhlo 8. června 1930 a přestože bylo špatné počasí, zúčastnilo se ho 1500 lidí.\n\nCelý život se věnoval rozvoji turistiky, vlastivědné činnosti a vydal řadu publikací a map. Zemřel 20. září 1958 v Duchcově.\n\nBývalý zaměstnanec NPÚ v Ústí nad Labem Pavel Koukal inicioval v roce 1975 u příležitosti stého výročí narození Karla Líma odhalení pamětní desky na průčelí chaty na Bouřňáku a zároveň přejmenování chaty na „Chatu Karla Líma“. Na rodném domě v Zeměchách u Loun byla Límovi 7. června 2014 odhalena pamětní deska.\n\n"}
{"id": "475970", "url": "https://cs.wikipedia.org/wiki?curid=475970", "title": "Walter J. Ong", "text": "Walter J. Ong\n\nWalter Jackson Ong (30. listopadu 1912 Kansas City, Missouri — 12. srpna 2003 Saint Louis, Missouri) byl americký jesuitský kněz, profesor angloamerické literatury a vlivný kulturní a literární historik a teoretik.\n\nOng se narodil protestantskému otci a katolické matce, vychováván byl jako katolík; roku 1935 vstoupil do Tovaryšstva Ježíšova a v roce 1946 přijal kněžské svěcení. Mezitím studoval na Saint Louis University anglickou literaturu a klasické jazyky; jeho diplomovou práci o básníku G. M. Hopkinsovi vedl o rok starší Marshall McLuhan. Na téže univerzitě pak 30 let přednášel. V 70. letech byl načas předsedou organizace \"Modern Language Association of America\".\n\nHlavními oblastmi Ongova zájmu byly:\n\nNejznámější a nejvlivnější prací je \"Technologizace slova\" (The Technologizing of the Word, 1982): ukazují se v ní rozdíly mezi mluvenou a psanou řečí, resp. mezi kulturami orálními (tj. vázanými na mluvený projev, neznalými písma) a skripturálními (chirografickými – vázanými na vynález písma, a typografickými – využívajícími tisku). V současném světě primárně orální kultury téměř neexistují, v převažující skripturální kultuře se však objevují větší či menší pozůstatky původní orality, například ve vyprávění pohádek. Na základě antropologických výzkumů se snaží ukázat, jak gramotnost (znalost písma) pozměňuje strukturu lidského vědomí.\n\n\n"}
{"id": "475974", "url": "https://cs.wikipedia.org/wiki?curid=475974", "title": "Nuselská radnice", "text": "Nuselská radnice\n\nNuselská radnice je novorenesanční stavba, která se nachází v Praze-Nuslích v Táborské ulici čp. 500/30 a na nároží náměstí Generála Kutlvašra v Praze 4.\n\nRadnice byla přistavěna k pseudobarokní budově z roku 1897, která sloužila jako sídlo okresního magistrátu města Nuslí (Nusle č.p. 350, dnes kadeřnická škola od roku 2010) a domu U čtyř rytířú postavená roku 1904 (od roku 2000 sídlo městské policie pro Prahu 4, Nusle č.p. 372). Nachází se v ní sídlo Úřadu městské části Praha 4, reprezentační místnosti a oddací síň. Budova (Nusle čp. 500) byla postavena v letech 1908 až 1909, kdy Nusle byly již 10 let samostatným městem. Do roku 1922 sloužila jako radnice samostatného města Nusle a jako sídlo okresního úřadu Nuselského okresu. Její průčelí obrácené směrem do Táborské ulice (a v jižním průhledu Sezimovou ulicí z náměstí bří Synků) zdobí malé vysoké podloubí, arkádový balkon a věž s cimbály a věžními hodinami. Hlavní věž i dvě boční věže mají mědí pokrytou báň, nad ní pozlacenou makovici a větrnou korouhvičku (na hlavní věži má korouhev rok otevření radnice 1908, na bočních věžích písmena MN, znamenající Město Nusle). Na jejím hlavním portále je zevnitř umístěn nápis „Nusle sobě“. Na boku směrem do náměstí se nalézá busta Karla Kutlvašra. Ve dvacátých letech dvacátého století navštívil radnici několikrát prezident Masaryk. V budově kromě běžných úřadoven sídlí i informační středisko, koncertní sál, oddací síň a restaurace.\n\nNa počátku 21. století budova radnice prošla celkovou rekonstrukcí. Nově byla v této budově otevřena restaurace \"U rodinné pohody\" se vchodem z náměstí.\n\nV květnu 1945 stála napříč Táborskou ulicí u Nuselské radnice mohutná barikáda hájená nuselskými občany (dlažební kostky, vůz tramvaje a další materiál), přes niž již němečtí okupanti dále neprošli (předchozí barikáda stála na Paloučku, následná napříč dnešní Nuselskou třídou, mezi Národním domem čp.2 a čp.83 ).\n\nBitva \"o Nuselskou Radnici\" byla zopakována při rekonstrukci pro veřejnost 5. května 2010.\n\nVe středu 21. srpna 1968 tam přijela v ranních hodinách skupina sovětských okupačních tanků T 54 a T 55 a čtyři obrněné transportéry SKOT a další menší otevřená transportní pásová vozidla s kanónem a bílými pruhy, aby \"oblehly nepřítele\" na radnici (tehdy sídlo obvodního národního výboru ONV 4). Část jich záhy odjela přes tehdejší Náměstí Československých legionářů Táborskou ulicí na Pankrác, kde na Náměstí Hrdinů oblehla budovu Nejvyššího soudu, státní věznici a budovu Centrotexu. Přestože občané Nuslí proti příjezdu sovětských okupantů na místě protestovali i narychlo zhotovenými transparenty (Moskva 2000 km, iditě domoj, nedejte jim ani vodu, apod.), k vážnějšímu zranění osob tam, na rozdíl od masakru na Hajnovce a u rozhlasu, nedošlo.\n\n\nTáborskou ulicí před budovou vede tramvajová trať z centra Nuslí směrem na Palouček a odtud pak na pankrácké náměstí Hrdinů a ulicí Na Pankráci a Na Veselí k vozovně Pankrác.\n\n"}
{"id": "475978", "url": "https://cs.wikipedia.org/wiki?curid=475978", "title": "Rudolf Krautschneider", "text": "Rudolf Krautschneider\n\nRudolf Krautschneider (* 22. srpna 1943 Vídeň) je český publicista, vydavatel a ilustrátor, námořník a dobrodruh (postavil několik lodí, plavil se po všech mořích, mj. na plachetnici obeplul Antarktidu). Napsal zhruba desítku knih (některé byly přeloženy do polštiny, němčiny a angličtiny) a natočil několik dokumentárních filmů. Sám o sobě říká, že je tak trochu Rakušanem, trochu Němcem i Čechem, ale „přesvědčením” je Polákem.\n\nJe členem ČANY – České asociace námořního yachtingu.\n\nNarodil se ve Vídni v roce 1943. Po skončení 2. světové války bydlel se svou matkou ve Znojmě. Po skončení základní školy pracoval v dole.\n\nSvoji první jachtu začal stavět na řece Dyji. Moře, které se později stalo jeho vášní, spatřil poprvé, když mu bylo 16 let. Zkoušel se plavit na cizích lodích, ale snil o vlastním plavidle, a tak začal budovat svoji jachtu. V 60. letech se poprvé kontaktoval s polskými námořníky a staviteli jacht. Z polských přístavů se pak vydával na velké námořní plavby. Potěšil Poláky tím, že je považoval za lidi, na které se mořeplavec může v nesnázích spolehnout, s čímž se setkal v různých přístavech světa.\n\nPopularitu mezi světovými jachtaři získal díky plavbám na svých jachtách „Vela”, „Polka”, „Polárka” a „Victoria”. S jachtou „Vela” doplul v roce 1976 na Shetlandy a v dalších letech s jachtou „Polka” na Špicberky (1979) a Falklandy (1981–1983). Na ocelové „Polárce” vykonal plavbu kolem Antarktidy (s dalšími dvěma členy posádky).\n\n\n"}
{"id": "475979", "url": "https://cs.wikipedia.org/wiki?curid=475979", "title": "Karin Ruckstuhlová", "text": "Karin Ruckstuhlová\n\nKarin Nathalie Ruckstuhlová (* 2. listopadu 1980, Baden, Švýcarsko) je bývalá nizozemská atletka, jež se věnovala víceboji a později skoku do dálky. Její nejúspěšnější sezónou byl rok 2006, kdy se stala v Moskvě halovou vicemistryní světa v pětiboji a v letní sezóně vicemistryní Evropy v sedmiboji.\n\nPoprvé na sebe výrazněji upozornila na halovém mistrovství světa 2004 v Budapešti, kde skončila těsně pod stupni vítězů, na čtvrtém místě. Na Letních olympijských hrách 2004 v Athénách se poté umístila na šestnáctém místě s celkovým počtem 6 108 bodů. Smůlu měla v roce 2005, kdy skončila na čtvrtém místě také na halovém mistrovství Evropy v Madridu. Na světovém šampionátu v Helsinkách stačil bodový součet 6 174 bodů na osmé místo.\n\nPo úspěšném roku 2006, kdy získala stříbrné medaile na HMS v Moskvě i na ME v Göteborgu přišel úspěch také na halovém mistrovství Evropy 2007 v Birminghamu. Bronzovou medaili získala v novém národním rekordu 4 801 bodů. Na MS v atletice v Ósace absolvovala všechny čtyři disciplíny prvého dne. Do druhého soutěžního dne však již vinou zranění nezasáhla. Později se začala zaměřovat především na skok daleký, byť v roce 2008 prodělala sérii zranění.\n\n\n"}
{"id": "475985", "url": "https://cs.wikipedia.org/wiki?curid=475985", "title": "John Mandeville", "text": "John Mandeville\n\nJehan de Mandeville, častěji John (de) Mandeville (latinsky \"John Magnovillanus (Magdovillanus)\", česky v překladu Vavřince z Březové jako Jan z Mantivilla, u Krameria Jan Mandyvilla, snad 1300-1372) je jméno označující autora jednoho z nejrozšířenějších středověkých cestopisů, tzv. \"Mandevillova cestopisu\" nebo \"cestopisu takzvaného \"nebo\" tak řečeného Mandevilly\".\n\nCestopis byl sepsán v anglo-normánské franštině, poprvé byl publikován v letech 1357-1371. Jeho autorství bývá někdy připisováno lutyšskému klerikovi \"Jeanu d'Outremeuse\", častěji ale jinému Lutyšanovi, lékaři Jeanu de Bourgoigne (jehož jméno některé zdroje uvádějí jako \"Jehan (Jean) de Bourgogne\" nebo \"Jehan a la Barbe\").\nV. M. Kramerius roku 1796 vydal první novočeskou verzi pod názvem \"Jana Mandywilly, znamenitého a wznesseného Rytjře, Cesta po Swětě: w kteréž wypisuge rozličné kraginy a města, a co kde buďto po zemi, po moři, anebo po welikých a nebezpečných pustinách widěl, y gaké rozličné přjhody měl\".\n\nAutor popisuje své cestování po světě, lov na tygra v Asii a hostinu po něm následující, poutníky v lodích i na souši na cestách k hrobu Jana Křtitele v Efesu, za relikviemi Kristova kříže do Byzance (Konstantinopole), astrology hledající Aristotelův hrob. Jeden z nejstarších skvěle ilustrovaných rukopisů (dnes v British Library v Londýně) vydal Josef Krása. Rukopis byl vytvořen kolem roku 1420, je českého původu. Mezi ilustracemi se objevuje císař Zikmund Lucemburský a nejstarší vyobrazení české sklárny: formou komiksu zpodobuje technologii výroby skla od těžby písku a bukového dřeva přes tavbu sklářského kmene v kupolové peci a výrobu píšťalových číší českého typu až po chlazení hotových výrobků.\n\nNavzdory krajně nevěrohodným a často fantastickým popisům cest sloužil tento cestopis jako standardní referenční dílo. Například Kryštof Kolumbus byl silně ovlivněn Milionem Marca Pola a právě Mandevillovým cestopisem. Do češtiny jeho německou verzi záhy přeložil Vavřinec z Březové, v Čechách se dochoval v několika rukopisech. Česky byl vytištěn poprvé roku 1510 u Mikuláše Bakaláře v Plzni.\n\nV předmluvě autor sám sebe označuje za rytíře a prohlašuje, že se narodil v Anglii ve městě St. Albans, pravděpodobně roku 1322.\n\nKoncem 19. století vyšlo najevo, že Jean Mandevill není skutečným autotem tohoto cestopisu. Skutečným autorem byl buď lutyšský lékař Jean de Bourgogne (? - 1372), který prý ovšem nikdy do žádných zemí nevycestoval. Protože jako lékař v té době nemohl tyto fantazie vydat pod svým vlastním jménem, použil jméno svého pacienta Jeana Mandevilla. K podvodu se přiznal krátce před svou smrtí klerikovi Jeanu ď Outremeuse (1338 – 1400). Podle  jiných zdrojů byl autorem cestopisu sám Jean ď Outremeuse.\n\n\n"}
{"id": "475989", "url": "https://cs.wikipedia.org/wiki?curid=475989", "title": "Smldincovité", "text": "Smldincovité\n\nSmldincovité (\"Dioscoreaceae\") neboli jamovité je čeleď jednoděložných rostlin z řádu smldincotvaré (\"Dioscoreales\"). Jsou to byliny i polodřevnaté liány s dlouze řapíkatými, střídavými listy a drobnými květy. Čeleď zahrnuje asi 400 druhů ve 4 rodech a je rozšířena v tropech a subtropech celého světa a místy i v mírném pásu. Největší rody jsou smldinec a taka. Některé druhy smldince jsou pěstovány pro jedlé škrobnaté hlízy, známé jako jamy. Smldince jsou rovněž využívány v lékařství. Některé druhy jsou v tropech pěstovány jako okrasné rostliny.\n\nZástupci smldincovitých jsou popínavé, plazivé nebo přímé byliny nebo polodřevnaté liány. Rostliny mají podzemní oddenky nebo hlízy. Cévní svazky stonku jsou až na nečetné výjimky uspořádány ve dvou soustředných kruzích. Listy jsou většinou střídavé, dlouze řapíkaté, jednoduché a často se srdčitou, celistvou čepelí, řidčeji dlanitě laločnaté nebo dlanitě složené. Žilnatina je dlanitá až zpeřená, hlavní žilky jsou často prohnuté a pospojované sítí sekundárních žilek. Řapík má na obou koncích pulvinus nebo je (u rodu taka) na bázi slabě pochvatý. Odění je tvořeno jednoduchými nebo hvězdovitými chlupy nebo chlupy ve tvaru T.\n\nKvětenství jsou obvykle mnohokvětá a úžlabní, listenatá, nejčastěji hrozny, laty, vrcholíky nebo klasy, u některých zástupců jsou květy jednotlivé. U rodu taka je květenstvím pseudookolík, podepřený nápadnými, barevnými listeny a s dlouhými, niťovitými listenci. Rostliny jsou jednodomé nebo dvoudomé. Květy jsou drobné, nenápadné, trojčetné, pravidelné, jednopohlavné (\"Dioscorea\") nebo oboupohlavné (ostatní rody). U jednopohlavných druhů jsou v samičích květech často přítomna staminodia. Okvětí je nerozlišené, tvořené 6 plátky ve 2 kruzích, bílé, světle žluté, zelené nebo červenohnědé. Okvětní plátky jsou volné nebo na bázi srostlé v krátkou trubičku. Na povrchu jsou často pokryté žláznatými chlupy. Tyčinek je 6 ve 2 kruzích, vnitřní kruh je u některých zástupců sterilní nebo i chybí. Nitky tyčinek jsou volné nebo řidčeji srostlé do trubičky nebo přirostlé k bázi okvětí. Semeník je spodní, srostlý ze 3 plodolistů a se stejným počtem komůrek nebo řidčeji (u rodu taka) jen s jednou komůrkou. Čnělky jsou 3, většinou na bázi srostlé, řidčeji je čnělka jen jedna. V každém plodolistu jsou 2 až mnoho vajíček. Plody jsou dosti různorodé, většinou trojkřídlé tobolky, řidčeji souplodí jednosemenných samar nebo bobule. Semena jsou kulatá nebo plochá, s dobře vyvinutým drobným embryem a tuhým endospermem.<ref name=\"mam-7/4\"></ref>\n\nČeleď smldincovité zahrnuje 4 rody a přibližně 400 druhů. Je rozšířena zejména v tropech, centrum druhové diverzity je v jihovýchodní Asii. Největší rod, obsahující převážnou většinu druhů čeledi, je smldinec (celkem asi 350 až 400 druhů). Vyskytuje se v tropech a subtropech celého světa s přesahy do mírného pásu a dokonce i do alpínských poloh. Rod taka (\"Tacca\") obsahuje 10 druhů. Je zastoupen v tropech všech kontinentů, nejvíce druhů se vyskytuje v jihovýchodní Asii. Rod \"Trichopus\" má 2 druhy v tropické Asii a na Madagaskaru, rod \"Stenomeris\" v jihovýchodní Asii.\n\nV Evropě je čeleď zastoupena 4 druhy rodu \"Dioscorea\".\nTamus obecný (\"Dioscorea communis\", syn. \"Tamus communis\") se vyskytuje v celém Středomoří a atlantické západní Evropě.\nSmldinec \"Dioscorea balcanica\" je balkánský endemit. Další 2 druhy, řazené v minulosti do samostatného rodu \"Borderea\", jsou svým výskytem vázány na Pyreneje: \"D. pyrenaica\" a mnohem vzácnější \"D. chouardii\". V květeně České republiky není tato čeleď zastoupena.\n\nZástupci smldincovitých rostou nejčastěji v podrostu suchých i vlhkých tropických a subtropických lesů, na pobřežích, v otevřené sekundární vegetaci i na skalnatých stanovištích.\n\nNenápadné květy smldincovitých jsou opylovány hmyzem, zejména mouchami. Většina druhů má křídlaté tobolky nebo semena a jejich šíření probíhá větrem. Bobule rozšiřují ptáci nebo savci.\n\nV roce 2002 vyšla fylogenetická studie čeledi smldincovité, v níž byla koncepce této čeledi silně upravena. Rody \"Borderea\", \"Epipetrum\", \"Nanarepenta\", \"Rajania\", \"Tamus\" a \"Testudinaria\" byly vřazeny do rodu \"Dioscorea\", monotypický rod \"Avetra\" do rodu \"Trichopus\". Do čeledi \"Dioscoreaceae\" byl zařazen rod \"Tacca\", dříve řazený do samostatné čeledi \"Taccaceae\". Tato koncepce se později objevuje v aktualizaci systému APG z roku 2003 (APG II).\n\nMezi charakteristické obsahové látky čeledi smldincovité náležejí zejména steroidní saponiny. Hlízy a oddenky obsahují škrob. Syrové hlízy smldinců obsahují jedovatý alkaloid dioskorin. V pletivech vegetativních částí rostlin jsou přítomny rafidy šťavelanu vápenatého.\n\nŠkrobnaté kořenové hlízy mnohých druhů smldince jsou jedlé a jsou známé jako jamy. V subtropických oblastech se pěstuje zejména smldinec čínský (\"Dioscorea polystachya\", syn. \"D. batatas\"), v tropech smldinec křídlatý (\"D. alata\") a mnohé jiné druhy. Mladé listy a výhonky některých smldinců jsou využívány jako zelenina. Africký druh \"D. macroura\" je silně toxický a domorodci z hlíz připravují šípový jed. Některé druhy smldinců mají význam v lékařství, farmacii i lidové medicíně. Pro jedlé hlízy a jako zdroj kvalitního škrobu jsou pěstovány též některé druhy rodu taka, zejména taka protisečná\" (\"Tacca leontopetaloides\").\n\nNěkteré druhy rodu taka (\"Tacca\") jsou v tropech pěstovány jako stínomilné okrasné rostliny se zajímavými květenstvími. Ze smldinců je pěstován zejména druh \"Dioscorea bulbifera\", v některých zemích se však stal invazní rostlinou. Jako kuriozity jsou pěstovány některé druhy s velkými hlízami, zejména jihoafrický smldinec \"D. elephantipes\" a americký \"D. mexicana\".\nRůzné druhy smldinců a tak lze vidět ve sklenících českých botanických zahrad.\n\n\"Dioscorea\", \"Stenomeris\", \"Tacca\", \"Trichopus\"\n\n"}
{"id": "475993", "url": "https://cs.wikipedia.org/wiki?curid=475993", "title": "Josef Alexandr Dundr", "text": "Josef Alexandr Dundr\n\nJosef Alexandr Dundr, psán též Dunder (1. dubna 1802 Nové Strašecí – 14. září 1874 Nové Strašecí), byl český učitel, vlastenec a podivín, skriptor Národního muzea v Praze. \n\nByl podučitelem na škole u sv. Františka v Praze, listovním v Blovicích, od roku 1842 příručním v knihovně Národního musea. Byl bratrem Václava Jiřího Dundra. Proslul například svými, lingvisticky a historiograficky nekvalifikovanými, návrhy na počeštění německých názvů obcí (odhadování „původních“ českých názvů) v duchu českého národního obrození, jazykového purismu a brusičství a lidové toponomastiky. Roku 1863 věnoval všechno své jmění, tedy 500 zlatých, Matici české a stal se jejím členem. Jeho jméno zpopularizoval Karel Havlíček Borovský, který jej parodoval. Ve svých toponomastických návrzích byl Dunder inspirován například seznamem obcí v papežské potvrzovací listině z 23. května 1273, ale i mnoha svéráznými představami o původu a významu názvů sídel. Jaroslav Šonka se domníval, že Dundr byl tím, kdo zhotovil pergamenové proužky s překladem Libušina proroctví, údajně ze 14. století, a nastražil je na Václava Hanku, který je našel v hřbetu knihy roku 1849. Poté, co Pavel Josef Šafařík vyslovil podezření, že jde o falsa, pergameny se ztratily a později byly objeveny v Dundrově pozůstalosti.\n\n\nSpolupráce: \n\nPřekladová díla:\n\n\n"}
{"id": "476001", "url": "https://cs.wikipedia.org/wiki?curid=476001", "title": "Jiří Hrdina", "text": "Jiří Hrdina\n\nJméno a příjmení Jiří Hrdina má více nositelů:\n\n"}
{"id": "476003", "url": "https://cs.wikipedia.org/wiki?curid=476003", "title": "Fotografie krajiny", "text": "Fotografie krajiny\n\nFotografie krajiny nebo krajinářská fotografie zahrnuje širokou škálu fotografie snímané venku a obsahuje snímky krajiny. Tvorbou takových obrazů se zabývá fotograf specialista, takzvaný krajinář. Osvojuje si postupy a techniky, které vycházejí z krajinomalby. Je součástí fotografie přírody vedle podžánrů divoká příroda, zvířata, rostliny, detailní záběry a makrofotografie přírodních scén a textur. Fotografie krajiny klade větší důraz na estetickou hodnotu snímku, než má například žurnalistická fotografie nebo dokumentární fotografie. Její historie se píše od samotného vynálezu fotografie a jejími průkopníky byli cestovatelští dobrodruzi, biologové, etnografové a objevovatelé. Byla pojímána jako edukativní, poznávací i vědecká. Dnes kromě toho přesahuje do ochrany životního prostředí.\n\nFotografie tohoto typu byly a jsou publikovány ve vědeckých, cestovatelských a kulturních časopisech jako jsou například \"National Geographic Magazine\", \"Audubon Magazine\", \"Koktejl\" a v mnoha dalších specializovaných časopisech jako například \"Outdoor Photographer\" nebo \"Nature's Best Photography\". V České republice se krajinářské fotografii věnují časopisy \"Photolife\", \"Digitální Foto\" nebo \"Foto Video\".\n\nFotografie krajiny je jeden z nejstarších fotografických žánrů.\nMezi lety 1841 a 1844 pořídil stovky daguerrotypických snímků krajin ve východním středomoří francouzský fotograf Joseph-Philibert Girault de Prangey. Jedná se o jedny z nejranějších dochovaných fotografií Řecka, Palestiny, Egypta, Sýrie a Turecka.\n\nMokrý kolodiový proces z roku 1851 rychle nahradil předešlé postupy – daguerrotypii a především kalotypii. Poskytoval kvalitní obraz s bohatším podáním polotónů a přesnější vykreslení podrobností a negativní skleněné desky ho umožnily kvalitně reprodukovat a také výrazně zkrátili expoziční čas na jednotlivé sekundy. Nevýhodou tohoto procesu bylo, že po celou dobu musely desky zůstat vlhké až do momentu expozice. Vzhledem k tomu, že kolodium schne rychle, musely se desky připravovat těsně před fotografováním – jejich vysušováním se totiž výrazně snižovala citlivost – a fotograf tak musel na cestě za pořízením snímků nosit celou příruční laboratoř a temnou komoru. Váha celého příslušenství dosahovala přibližně 50 kilogramů.\nNěkteří krajináři fotografovali jenom ve svých zemích, jiní se vydávali na daleké cesty do oblastí, o kterých měla společnost té doby málo obrazových informací. Uskutečňovaly se expedice do dalekých neznámých krajin, které poskytovaly neobyčejné záběry. Evropa, Asie, Dálný východ a Afrika poskytovaly fotografům nepřeberné množství námětů, které zachycené na fotografiích byly považovány za „autentické“, rozšiřovaly vzdělání a obohacovaly lidské vědění. Od padesátých let 19. století se začala psát historie takzvané cestovatelské fotografie. Jedni fotografovali pro své potěšení, druzí své snímky prodávali příznivcům s populárně vědeckými zájmy, další čerpali význam pro archeologii nebo etnologii. Po roce 1860 se vznikala na odlehlých místech fotografická studia, která prodávala pohlednice přímo turistům. Mezi průkopníky se řadí například Francis Bedford, George Bridges, Maxime Du Camp, Solomon Nunes Carvalho nebo Francis Frith.\n\nJedním z cestovatelských fotografů byl Brit Roger Fenton. Kromě průkopnických reportážních snímků z Krymské války nasnímal celou řadu krajinářských fotografií. Protože v té době neexistoval příliš citlivý materiál na světlo, mohl Fenton snímat pouze nepohyblivé objekty, většinou pózy. Expoziční doba byla 3-20 sekund. Fotografoval však také krajinu, včetně oblastí blízko \"Light Brigade\" popsaném v proslulém Tennysonově snímku \"Útok na Light Brigade\" (The Charge of the Light Brigade) byl příznačně nazván tzv. \"Údolím smrti\" (The Valley of Death). Fenton pojmenoval své fotografie podobně: Údolí stínu smrti (The Valley of the Shadow of Death). Proslul také snímky z Anglie, celé řady katedrál a opatství.\n\nV roce 1855 převzali po Rogeru Fentonovi reportáž z Krymské války James Robertson a Felice Beato. Oba dva pak společně podnikli výpravu do Asie a oblasti Středozemního moře – Palestiny, Sýrie a Indie. Firma \"Robertson & Beato\" vyprodukovala řadu vynikajících obrazů – včetně několika pozoruhodných panoramat Malty, Řecka, Turecka, Damašku, Jeruzaléma, Egypta, Krymu a Indie.\n\n\nV norské fotografii zapustila kořeny krajinářská fotografie asi kolem roku 1860. Za jednoho z prvních krajinářů je považován Marcus Selmer, ale nejsystematičtější úsilí cestování a fotografování krajiny věnovali Knud Knudsen a Švéd Axel Lindahl.\n\n\nPrvním Evropanem, který v letech 1863–1866 fotografoval Himálaj, byl Angličan Samuel Bourne. Bourne dokázal vyjádřit hloubku prostoru tím, že plochy dělil na popředí a pozadí. Společně s Charlesem Shepherdem založili společnost Bourne & Shepherd, která existuje dodnes. Soustředili se na oblast Indie, Barmy (dnešního Myanmaru) a Cejlonu.\n\nDlouhé cesty do Libanonu, Egypta, Palestiny a Turecka podnikal také Francis Frith, který pracoval se třemi různými formáty fotoaparátů. Standardní ateliérovou komorou pro desky 20 × 25 cm, přístrojem se dvěma objektivy pro pořizování stereoskopických snímků a velkoformátovým fotoaparátem z mahagonu na desky o velikosti 40 × 50 cm. V roce 1859 založil fotografický závod \"F. Frith and Company\", který produkoval originální fotografické kopie, pohlednice a ilustrované knihy.\n\nNejenom Frith, ale i další fotografové museli za horkého počasí řešit technické problémy s mokrým kolodiovým procesem. Kolódium se při nanášení před fotografováním z desek rychle odpařovalo, snímek se navíc musel za vlhka ještě vyvolat.\n\n\n\n\n\n\n\n\n\n\n\nV roce 1872 se jako náhradník za Sullivana zúčastnil fotograf William Bell (1830 Anglie – 1910 USA) průzkumné expedice George Wheelera, jejíž úkolem bylo mapování americké země na západ od 100. poledníku. Během výpravy pořídil celou řadu velkoformátových snímků a stereofotografií krajin v poměrně neprozkoumané oblasti poblíž řeky Colorado River ve státech Utah a Arizona. Během expedice experimentoval se suchým želatinovým procesem, na který se stal velkým odborníkem. Používal dva fotoaparáty – velkoformátový fotoaparát o rozměrech desky 28x20 cm a kameru o rozměrech 20 x 13 cm pro stereofotografie. Krajinářské fotografie v jeho díle zastupují například: Grand Canyon, Marble Canyon, řeka Paria River, Mount Nebo a stará mormonská sídla v Mona v Utahu.\n\n\n\nPrůkopníky modernistických krajinářských kompozic ve 20. století v zahraničí byli Edward Weston, Alfred Stieglitz nebo Ansel Adams.\n\nV duchu secesní a symbolistické poetiky fotografoval krajiny Američan Edward Steichen. Jeho gumotisk \"Měsíční svit na rybníku\", který pořídil v roce 1904 byl o sto let později v aukci Sotheby's prodán za 2.928.000 dolarů. Jedná se o jednu z prvních skutečně barevných fotografií vytvořených ušlechtilým gumotiskem.\n\nWilliam Eggleston fotografoval na americkém jihu, Jeff Wall krajinu využíval jako místo pro inscenaci různých konceptuálních výjevů.\n\n\n\n\n\n\n\n\n\n\n\n\n\n\n\n\n\n\nItalské prostředí bohaté na malebné městské veduty a přírodní scenérie přímo vybízelo k fotografování romantických záběrů.\n\n\n\n\n\nStudio Sommer and Behles (aktivní 1867–1874) vlastnili němečtí fotografové Giorgio Sommer (1834–1914) a Edmund Behles (1841–1924). Studio se nacházelo v Římě a pobočku mělo v Neapoli, Sommer byl jmenován oficiálním fotografem Viktora Emanuela II. – prvního krále sjednocené Itálie. Zapojil se do všech možných aspektů fotografického podnikání. Vydával své vlastní fotografie, které prodával ve svých studiích a zákazníkům v celé Evropě. V pozdějších letech fotografoval vlastní obrazy pro knižní ilustrace, tiskl svá vlastní alba a pohlednice. Využíval všechny populární formáty své doby: carte de visite, stereofotografie a velké pohlednice na albuminovém papíře.\n\n\n\n\n\n\n\n\n\n\n\nAuguste Maure a Marius Maure patřili k průkopníkům fotografie, kterým učarovala Biskra – atmosféra nadčasové oázy v alžírském stylu, kde se zdálo, že zůstala zmrazena od starověku. Jeho fotografie ukazují fascinovaný a uctivý pohled na toto místo a jeho obyvatele. Augustus přišel do Biskry ve svých patnácti letech a rozhodl se zde usadit. Byl aktivní v období 1860–1907 během kterého pořídil mnoho fotografií z jižního Alžírska. Portrétoval členy kmene Ouled Naïl, berberské tanečníky oblečené v tradičních kostýmech a ozdobených šperky. Tyto exotické snímky velmi oceňovali turisté přijíždějící do Alžírska.\n\n\nUeno Hikoma (1838–1904) byl průkopníkem japonské fotografie. Je známý svými jemnými portréty, často významných japonských a zahraničních osobností a svými krajinářskými fotografiemi z Nagasaki a okolí. Ueno byl vůdčí postavou japonské fotografie devatenáctého století jak komerčně tak i umělecky úspěšný fotograf a instruktor.\n\nDalším průkopníkem byl Japonec Jokojama Macusaburó, který se věnoval také litografii a výuce fotografie.\n\nFrank S. Matsura (1873–1913) byl japonský fotograf působící na počátku dvacátého století, který v roce 1901 odcestoval z Japonska do Ameriky, kde pořídil více než 1800 fotografií a skleněných desek.\n\n\n\n\n\n\n\n\nNa přelomu 80. a 90. let minulého století došlo k velké obrodě krajinářské fotografie. Vznikly velké barevné zvětšeniny postindustriálních krajin například německých autorů Andrease Gurského, Thomase Ruffa a dalších. Velký formát umožňuje divákovi na výstavě do krajiny „téměř vstoupit“. Fotografie přestala být jenom kompozicí, tonalitou nebo pouhou náladou jaká je obvyklá u Edwarda Westona, Ansela Adamse, ale i u Josefa Sudka. Snímky začaly být velké, plné barev, detailů a netradičních pohledů na objekt a prostor jako takový.\n\nNemělo by být zapomenuto na krajináře jako jsou například žák „düsseldorfské školy“ Lewis Baltus, Japonec Hiroši Sugimoto Edward Burtynsky, fotografové „helsinské školy“ a další.\n\nOd té chvíle se fotografování krajiny vyvíjelo v mnoha směrech. Například Margherita Spiluttini zobrazovala velkoformátové fotografie lidí v prostředí lomů nebo Alpy změněné dopravními cestami a vodními díly. Způsob snímání lidského zásahu v krajině nebo dokumentace současných událostí přesahovala do dokumentární fotografie.\n\nZatímco Spiluttini a mnoho dalších zástupců se zabývalo konkrétní krajinářskou fotografii, někteří moderní fotografové, jako například Fin Miklos Gaal snímá aranžované scény s posunutou rovinou ostrosti, jakoby používal speciální fotoaparát. Vznikají tak surrealistické scény připomínající makro snímky z modelové železnice.\n\nFinská autorka Elina Brotherus do krajinářské fotografie vkládá své osobní mytologie a ženská témata převážně ve druhé polovině 90. let 20. století. Rukopis jejích děl ovlivnilo finské prostředí a severské podmínky, které vytvářejí pocit chladného světla a ocelové barevnosti s důraznými teplými akcenty.\n\nČlen agentury Magnum Photos Stuart Franklin se zabývá dokumentací krajin, které jsou nějakým způsobem ohrožené nebo zdevastované člověkem. Například odlehlá část Řecka zvaná Arcadia by za starých Řeků zemí hojnosti a dnes, o 5000 let později místo zeleného ráje tu zůstala krajina zdevastovaná po těžbě fosilních paliv.\n\n\n\nČeská fotografie se vyvíjela v souladu s evropským myšlením a trendy, do roku vzniku samostatného státu roku 1918 v propojení s dalšími národy v rakouských zemích. Celkem obvyklé bylo studium ve Vídni, v Mnichově a dalších německy mluvících městech. Po vzniku První republiky se pak orientace přes Německo rozšířila i na Paříž.\nFotografická tvorba (stejně jako ostatní výtvarné umění) však byla také několikrát hermeticky uzavírána: v protektorátu za okupace německými vojsky, v období stalinismu nebo po vstupu vojsk Varšavské smlouvy v roce 1968 během normalizace. Konec dvacátého století přinesl revoluční předěl v technice snímání směrem k digitálnímu záznamu a jeho počítačové manipulace.\n\nCelou řadu snímků zejména českého venkova, ale také záběry z Holandska, Francie a Istrie pořídil na počátku 20. století Karel Kruis.\n\nJindřich Eckert kromě místopisných fotografií z Prahy dokumentoval přírodní krásy Čech. V letech 1802–1884 vytvořil významné soubory fotografií ze Šumavy a z Krkonoš. V letech 1891 a 1894 vydal publikaci s názvem \"Krajinné obrazy z Čech fysionomicky a geologicky zajímavé\". Ve stejném období Šumavu fotografoval také Adolph Alphons, pyšnící se titulem \"královský bavorský dvorní fotograf\". nebo Wilhelm Georg Bendel a P. Franz Fischer fotografové Českého Švýcarska a Šluknovského výběžku. Jan Benda se s fotoaparátem pohyboval ve středních Čechách v okolí Berouna a Rakovníka, kde se zaměřoval na železnice, hrady a zámky. Ve Slaném působil profesionál František Duras a pohlednice středního Povltaví, dolního Posázaví a širokého okolí Davle pořizoval Josef Dvořák, v okolí Třebíče se pohyboval Eduard Josef Ehrlich. Pohlednice Krkonoš pořizoval technikou pigmentového tisku nebo gumotisku lékař Jaroslav Feyfar, který si bral fotoaparát s sebou při cestách za pacienty. Nelze zapomenout také na cestovatele Alberto Vojtěcha Friče, který fotografoval na svých zahraničních cestách.\n\nVýznamným krajinářem byl také Vladimír Jindřich Bufka, v jehož díle vedle portrétů zaujímají nejdůležitější místo právě krajiny; zvláště pozoruhodná jsou jeho nokturna, považovaná za jeho specialitu.\n\n\nVýznamným fotografem byl Josef Sudek, který fotografoval zrcadlovkou 9 × 9 cm kolínskou krajinu okolo Labe, za kterou získal první cenu na členské výstavě v Českém klubu fotografů amatérů v Praze. Vyhledával světelné nálady, čitelný byl vliv romantismu a pokud jde o zobrazování dění v krajině, Sudkovou specialitou byla příroda ve větru (\"Vítr\", 1923–1924, \"Před bouří\", 1924) a znázornění mraků (\"Dítě a mrak\", 1924–1929). Jeho práce jsou ve světě uznávány pro svoji poetičnost, romantiku a průzračnou čistotu. Josef Sudek však dokázal nalézt křehkou a pomíjející krásu i v mostecké krajině zničeném těžbou uhlí. Tento cyklus nasnímaný v letech 1957–1962 a nazvaný \"Smutná krajina\" přesahoval z výtvarné dokumentární krajinářské fotografie do tématu ochrany životního prostředí. Tyto snímky jsou považovány za jedno z prvních ekologicky významných děl v české fotografii. Jeho následovníkem, který snímal podobné téma na stejném místě, byl Josef Koudelka.\n\nFotografie Eugena Wiškovského, který patří k předním českým fotografům 30. let, jsou zaměřeny na tvar a estetiku fotografovaného předmětu, ať už se jedná o průmyslovou architekturu, krajinu nebo geometrické detaily.\n\n\nV Čechách se v druhé polovině dvacátého století zabýval panoramatickou krajinou Jiří Toman a Ivo Přeček. Dalšími autory, kteří významně zasáhli do krajinářské fotografie byli ještě nejmenovaní Karel Kuklík, Jiří Poláček, Ján Rečo nebo Bohumír Prokůpek.\n\n\nUmělecký tandem Lukáš Jasanský a Martin Polák na krajinu hledí s jistou ironií a z úhlu městského pohledu.\n\nSudkův dřevěný deskový fotoaparát zdědil Jan Reich, který v publikaci \"Bohemia\" představil českou krajinu. Na této publikaci, která obdržela literární cenu \"Magnesia Litera - 2006 - Kniha roku\", Reich pracoval v letech 1994 – 2004.\n\nJako volnou uměleckou tvorbu krajinu a land-art fotografuje Jan Pohribný. Klade důraz na nezvyklé až absurdní propojení fotografovaného předmětu či člověka s reálným prostorem anebo imaginární realitou. S pomocí metody luminografie a vícenásobné expozice vytváří v exteriéru předem připravené komponované scény.\nTechnice luminografie se věnoval také Jiří Šigut, který zaznamenával světelné situace svých nočních procházek na kontrastních černobílých snímcích. V devadesátých letech se věnoval technice fotogramu, kdy fotocitlivý papír rozmísťoval a nechával ležet v krajině. Papír po několikadenní expozici ustálil.\n\nOživením v tomto oboru byly pokusy konceptualistů v 70. a 80. letech, kdy záznamy jejich akcí v plenéru často přinášely nové objevy pro krajinářskou fotografii. Cílem autorů však nebyly fotografie, ty byly původně jen dokumentem akce. Koncem 60. let začal Jan Ságl společně se svou ženou Zorkou Ságlovou organizovat akce v přírodě, které měly svůj původ v happeningu. Zcela dominantní úlohu ve velké řadě akcí sehrála krajina. Například při uskutečnění akce \"Házení míčů do průhonického rybníka Bořín\" v dubnu 1969 byli součástí hry také diváci. V roce 1970 se uskutečnily ještě dvě land-artové akce: \"Pocta Gustavu Obermanovi\" na Bransoudově – u Humpolce a \"Kladení plín u Sudoměře\". Jan Ságl se akcí své ženy účastnil v roli aktéra a dokumentárního fotografa. Snímek v těchto případech byl jediným trvalým „výsledkem“ činnosti a stal se později součástí knih a má své místo v galeriích současného umění. Ságl sám vydal několik knih s krajinářskou tematikou – \"Jihočeská krajina\", \"Severozápadní Čechy\" a po Sametové revoluci vyšly ještě dvě knihy s názvy \"Krajina\" a \"Art cult\". Dokumentuje krajinu proměněnou člověkem a zaznamenává jeho stopy.\n\nVelmi osobní vztah ke krajinářské fotografii má Pavel Baňka, pro kterého \"není krajina jen příroda a její záznam, ale vstupují do ní i další elementy, člověka nevyjímaje.\"\n\nČlen agentury Magnum Photos Josef Koudelka se od osmdesátých let dvacátého století zabývá zásahy člověka do krajiny a zachycováním stop, které člověk v krajině zanechá. V roce 1994 na objednávku ministerstva zemědělství vypracoval studii české krajiny v Podkrušnohoří zdevastované industrializací a přírodními katastrofami s názvem \"Černý Trojúhelník\". Koudelka se nezabývá pouze destrukcí krajiny průmyslem, ale také životností přírody – bojem o přežití. Na panoramatický formát zachycoval divokou krajinu plnou močálů a mokřin ponechanou po mnoho let sobě samé, aby zachytil sebeobnovující sílu přírody.\n\nVilém Heckel snímal zejména hory, například se zúčastnil expedice do Kavkazu, Hindúkuše v Afghánistánu, velehor v Pákistánu nebo Peru. Své fotografie vydal v obrazových knihách, za všechny například \"Naše hory\", \"Království slunce a ledu\", \"Hindúkuš\" nebo \"Krásy Československa\".\n\nMultimediální umělkyně Magdalena Jetelová zasáhla do krajinářské fotografie konceptuálními projekty \"Island\" a \"Atlantický val\", ve kterých do krajiny zasahuje promítáním laserových paprsků.\n\nNa výstavě Prague Biennale Photo v roce 2009 představila svůj cyklus \"Slovenská krajina?\" autorka velkoformátových aluminiových tisků 70×100 cm Petra Bošanská.\n\n\n\n\n\n\nFotografové, kteří se hlásili k piktorialismu byli zastánci uznání fotografie jako uměleckého výrazového prostředku a usilovali o přiblížení fotografie malbě nebo grafice. Charakteristickým znakem piktorialismu bylo zhotovování fotografií procesy ušlechtilých tisků a používání měkce kreslících objektivů a předsádek. To jim umožňovalo tvůrčí vliv na obraz a barevnou manipulaci. Výsledné tisky měly bohatou a zajímavou texturu a dávaly dojem prostorové hloubky. Pro jejich díla je často typická malířská neostrost, měkké světlo, struktura papíru nebo barevné tónování. Fotografové snižovali ostrost svých fotografií použitím nekorigované optiky nebo speciálních objektivů nebo předsádek vytvářejících neostrou kresbu, případně neostrosti dosahovali nanesením vazelíny na objektiv, záměrně nepřesným zaostřením nebo pohybem fotografického přístroje během expozice. Ručními zásahy do snímků vytvářeli fotografie obtížně rozeznatelné od malby. Chtěli zobrazit nejen prostou realitu, ale také světlo, náladu, pocity a atmosféru. První impresionistickou fotografii \"Cibulové pole\" bez ostrých kontur na drsném papíře podobnou malbě pořídil George Davison v roce 1890.\n\nJako protipól piktorialismu vznikla takzvaná přímá fotografie, což je fotografický směr, který prosazoval realistickou fotografii bez jakékoliv manipulace nebo technického zkreslení. Fotografie nejsou rozmazané, objekty jsou zobrazené ostře, s přirozenými barvami (tóny) a světlem. Jedni z prvních přímých fotografů byli Alfred Stieglitz a Paul Strand na počátku 20. století. Za propagátora přímé fotografie se považuje Skupina f/64 založená v roce 1932 v Kalifornii. Jméno skupiny vzniklo z fotografického termínu pro clonu f/64, se kterou se dosahuje mimořádně vysoké ostrosti. Terminus technicus \"f/64\" označuje nejmenší clonu nastavenou na velkoformátové kameře, díky které se dosahuje maximální hloubky ostrosti, a která dělá fotografii ostrou od popředí do pozadí. Spoluzakladatelé skupiny se podíleli například na vývoji zonálního systému, což je fotografická metoda pro optimální zobrazení celého rozsahu jasů ve snímané scenérii.\n\nKompozice fotografie krajiny vychází z malířství a rozděluje snímek do tří \"plánů\". V \"prvním plánu\" se nachází zajímavé nebo výrazné popředí, detail nebo prvek, který zajímavě otevírá pohled do krajiny. První plán navozuje hloubku prostoru.\nDo \"druhého plánu\" fotograf umísťuje hlavní prvky snímku. Jedná se o nejobsažnější část snímku. Fotograf může využít vzdušnou nebo barevnou perspektivu, zobrazení perspektivy pomocí sbíhajících se linií, zobrazení diagonály, rozdílné velikosti různě vzdálených objektů nebo křivky \"S\" tekoucí vody nebo silnice.\nSnímek uzavírá \"třetí plán\" vzdálenějším obzorem (hory, lesy). Nejméně je působivé umístění horizontu uprostřed snímku. Posunutím horizontu na horní okraj snímku (\"vysoký horizont\") potlačíme vzdálenější objekty a zvýrazníme blízké objekty a popředí. Umístění horizontu v dolní části snímku (\"nízký horizont\") zdůrazňuje prostor a dálky. Přítomnost a charakter mraků musí odpovídat a dokreslovat náladu snímku.\n\n\n\nKlasické krajinářské fotografie by měly být dokonale ostré. Proto se krajina snímá obvykle objektivem s maximální hloubkou ostrosti (s clonou 11 – 22) a detailní kresbou. Fotografové v přírodě mají obvykle dostatek času na postavení a zafixování stativu, proto je vhodné nalézt optimální kompozici a úhel pohledu. Mnoho fotografů stále používá střední nebo velký formát filmu, aby zaznamenali co nejvíce detailů. Pomoc nabízí také odrazná deska nebo přídavný blesk.\n\nPro optimální světlo se často fotografuje v době východu nebo západu slunce – světlo není „tak těžké“ jako během poledne. Jistotu správné expozice dodá bracketing v kombinaci se sériovým snímáním.\n\nChce-li fotograf získat optimální ostrost a plnost detailů, zvolí následující parametry:\n\n\nVyužití v krajinářské fotografii najdou následující fotografické filtry:\n\n\n\n\n\nCelá řada triků s digitálními filtry je možná také v grafickém editoru na počítači.\n\nK fotografii krajiny má blízko krajinné umění (tzv. land-art), které uplatňuje přechod z ateliérů do přírody. I tento druh umění má svůj předobraz v historii. Od visutých zahrad královny Semiramidy, přes parky s keřovými bludišti, skrze přísně vymezené francouzské zahrady, k čínským nebo japonským klášterním zahradám. U nás byl průkopníkem Ladislav Novák, dnes ho následují například Jan Šimek, Jiří Šigut nebo Jan Pohribný. V zahraničí tvoří od roku 1973 Jacek Tylicki, který se bezprostředním způsobem (bez zásahu člověka) snaží využívat přírodu jako tvůrčí médium. Tímto způsobem vytvořil celou řadu děl z oblasti land artu a takzvaného přírodního umění.\n\n\n\n"}
{"id": "476004", "url": "https://cs.wikipedia.org/wiki?curid=476004", "title": "Campagna", "text": "Campagna\n\nCampagna je italská obec s 16 084 obyvateli v provincii Salerno, Oblast Kampánie.\n\"Počet obyvatel\"\n\n"}
{"id": "476016", "url": "https://cs.wikipedia.org/wiki?curid=476016", "title": "Alfréd Jánský", "text": "Alfréd Jánský\n\nAlfréd Jánský (31. května 1914, Olomouc, Rakousko-Uhersko - 11. listopadu 2015 Prostějov) byl poslední žijící Čech, který přežil věznění a mučení v koncentračním táboře Osvětim. Za války přežil věznění ve čtyřech táborech. Postupně Dachau, Buchenwald, Natzweiler a nakonec i Osvětim. Po osvobození Osvětimi se zúčastnil bojů na Slovensku. Byl vyznamenán medailí za chrabrost.\n\n"}
{"id": "476019", "url": "https://cs.wikipedia.org/wiki?curid=476019", "title": "Altmuehlopterus", "text": "Altmuehlopterus\n\nDaitingopterus (\"křídlo z Daitingu\") je neplatné vědecké jméno (\"nomen nudum\"), stanovené v roce 2004 pro ptakoještěra druhu \"Germanodactylus\" \"rhamphastinus\", pojmenovaného paleontologem J. A. Wagnerem v roce 1851 jako druh rodu \"Ornithocephalus\". Tento malý dsungaripteroidní ptakoještěr žil v období svrchní jury (asi před 150 miliony let) na území dnešního Německa. \n\nV roce 2017 byl tento taxon přejmenován pod novým rodovým jménem \"Altmuehlopterus rhamphastinus\".\n\n\n\n"}
{"id": "476035", "url": "https://cs.wikipedia.org/wiki?curid=476035", "title": "Stresemann (oblek)", "text": "Stresemann (oblek)\n\nStresemann je pánský společenský oblek pojmenovaný po německém státníkovi Gustavu Stresemannovi. Je určen pouze na denní nošení (do 17 hodin) a hodí se pro různé příležitosti, jako smuteční obřady, státní návštěvy či bankety. Stresemann nahrazuje žaket, je však o mnoho méně oficiální.\nRoku 1925 zavedený oblek sestává z černošedých pruhovaných kalhot, černých (zpravidla lakových) bot, černého nebo antracitového saka se špičatým límcem (nejčastěji jednořadové), světle šedé (při smutečních příležitostech tmavé) vesty, bílé košile stříbrošedé (při smutečních příležitostech odpovídající černé) kravaty s kravatovou jehlicí či sponou nebo bez ní. Košile má překládací manžety a nosí se s manžetovými knoflíčky. \n\nŘíšskému ministru zahraničí Stresemannovi bylo nepříjemné, že musí neustále měnit oblek mezi svou kanceláří a Reichstagem. V parlamentu a také při dalších politických příležitostech se podle tehdejšího (v Japonsku dodnes běžného) protokolu, musel nosit žaket, který byl však pro běžné úřední dny v kanceláři příliš nepraktický a sváteční. Proto Stresemann při vstupu do úřadu Říšského kancléřství vyměnil žaket za sako střihu podobného redingotu, které bylo střední délky, což bylo adekvátní k přísně důstojným proužkovaným kalhotám žaketu. Tak bylo možno nosit úbor dostatečně pohodlný a prostý na ulici i v úřadě. Celý „trik\" Stresemann-obleku spočíval v tom, že ušetřil svlékání a oblékání dvojích kalhot a vesty, a pouze vyměnil sako.\n\nV dřívější Německé spolkové republice se Stresemann nosíval u příležitosti státních návštěv, proto se mu také říkalo \"bonnský oblek (Bonner Anzug)\".\n"}
{"id": "476056", "url": "https://cs.wikipedia.org/wiki?curid=476056", "title": "Bušl", "text": "Bušl\n\nBušl (\"bushel\") je stará objemová a hmotnostní míra.\nPoužívá se převážně jako měrná jednotka pro obilniny na angloamerických komoditních burzách.\n\n\n1 bušl je:\n"}
{"id": "476058", "url": "https://cs.wikipedia.org/wiki?curid=476058", "title": "Manilská zátoka", "text": "Manilská zátoka\n\nManilská zátoka (anglicky: \"Manila Bay\", tagalog: \"Look ng Maynila\") se nachází na západě největšího filipínského ostrova Luzonu. Zátoka je považována za jeden z nejlepších přístavů Jihovýchodní Asie. Její rozloha je 1994 km a délka pobřeží je 190 km. Od severu k jihu má zátoka v nejširším místě 48 kilometrů.\n\nNa jihozápadě se nachází 19 kilometrů široký průliv, který zátoku spojuje s Jihočínským mořem. V průlivu se nachází několik ostrovů, které byly opevněny (jména pevností v závorce) a střežily vjezd do Manilské zátoky. V severní části průlivu se nachází ostrov Corregidor (Fort Mills) spolu s menším Caballo (Fort Hughes). V jižní části průlivu se nacházejí ostrovy El Fraile (Fort Drum) a Carabao (Fort Frank).\n\nPoloostrov Bataan (s přístavem Mariveles) severně od Corregidoru tvoří západní pobřeží Manilské zátoky. Na východní straně zátoky se nachází Manila a manilský přístav. Na jižní straně zátoky jihozápadně od Manily se nachází Sangley Point, kde se dříve nacházela americká námořní základna Cavite.\n\nManilská zátoka se 1. května 1898 stala dějištěm první velké námořní bitvy španělsko–americké války, během které se Američanům podařilo zničit španělskou pacifickou eskadru. V prosinci 1941 a počátkem 1942 probíhaly v Manilské zátoce a jejím okolí boje v souvislosti s japonskou invazí, které ukončila bitva o Corregidor.\n\nNejvětším přítokem je řeka Pampanga, ze které pochází 49% sladké vody přitékající do zálivu.\n"}
{"id": "476059", "url": "https://cs.wikipedia.org/wiki?curid=476059", "title": "Milan Sojka", "text": "Milan Sojka\n\nMilan Sojka (23. března 1951 Praha – 17. května 2009 Praha) byl český ekonom, který působil jako profesor ekonomie, vysokoškolský pedagog a vedoucí katedry institucionální ekonomie na Fakultě sociálních věd Univerzity Karlovy v Praze.\n\nV roce 1974 dokončil studium oboru politická ekonomie na Národohospodářské fakultě Vysoké školy ekonomické v Praze. Po studiu působil nejprve na katedře dějin ekonomických učení kde v roce 1982 získal titul kandidáta věd v oboru dějiny ekonomických teorií. V průběhu 80. let 20. století působil jako pedagog na Graduační škole Ekonomického ústavu ČSAV. V roce 1987 mu byl na VŠE udělen titul docent a v roce 1996 i titul profesor.\n\nOd roku 1990 až do své smrti v roce 2009 působil v Institutu ekonomických studií Fakulty sociálních věd University Karlovy v Praze. Působil také jako vedoucí Ústavu ekonomie na Provozně ekonomické fakultě Mendelovy univerzity v Brně. Jako pedagog a znalec ekonomických teorií se věnoval zejména oblasti historie, vývoji českého a světového ekonomického myšlení a postkeynesovské teorii.\n\n\"Postkeynesovská ekonomie se vydělila v návaznosti na tzv. levé keynesovství jako relativně samostatný, avšak značně heterogenní proud keynesovské ekonomie na základě úsilí dokončit revoluci v ekonomické teorii započatou J. M. Keynesem ve 30. letech. … vychází z teoretického odkazu J. M. Keynese, jak byl rozpracován v Pojednání o penězích, v Obecné teorii a v teoretických článcích, publikovaných Keynesem po vydání Obecné teorie\".“ Různorodost postkeynesovské ekonomie jasně dokumentuje skutečnost, že nepanuje shoda ohledně její „definice“, na tom, koho vlastně ještě řadit do tábora postkeynesovských ekonomů a koho již ne. Post-keynesovství orientovalo se na doplnění Keynesovy teorie o vlastní teorii cen a rozdělování a snažilo se rozvíjet Keynesovu teorii do podoby nového paradigmatu. Postekeynesiánství se vydělovalo postupně v 50. až 70. letech 20 století jako relativně samostatný a na neokeynesiánství nezávislý směr. Jeho představitelé usilovali o završení Keynesovy revoluce v ekonomické teorii, kterou započal ve 30. letech. Postkeynesiánci uznávají stejné problémy jako Keynes. Prohlubují problém efektivní poptávky, kritiku neoklasicismu (Cambridgeské, Lausannské a Rakouské subjektivně psychologické školy). Zdůrazňují pocit očekávání a nejistoty v předávání hospodářských výrazů. Na rozdíl od Neokeynesiánců odmítají přeformování keynesovy teorie do neoklasické podoby, která později vede do velké neoklasické syntézy. Postkeynesiánství netvoří ucelenou skupinu. Existuje několik směrů:\n\n\nHlavní oblasti post-keynesiánské teorie jsou:\n\n\nPost-keynesiánská ekonomie chtěla zkoumat soudobou kapitalistickou ekonomiku v co nejreálnější podobě. Zachycovala tedy nedokonalou konkurenci na trhu včetně převahy oligopolních struktur, rozvinuté peněžní a úvěrové instituce, dobry atd. Neobvyklé bylo jejich použití dělení společnosti na dvě (hospodářské) třídy:\n\n\nVýchodiskem postkeynesovské ekonomie je metodologický realismus spojený s metodologickým kolektivismem. Starší větev postkeynesiánství je označována jako italsko-cambridgeská škola. Vychází hlavně z děl Joan Robinsonové (Akumulace kapitálu z roku 1956) a Nicholase Kaldora (Alternativní teorie rozdělování z roku model ekonomického růstu z roku 1957). Dalšími představiteli této větve byli:\n\n\nTato škola byla značně heterogenní, tvořili ji zejména ekonomové, kteří ve svých dílech navazovali na J. M. Keynese a na polského marxistického ekonoma Michala Kaleckého. V dílech představitelů italsko-cambridgeské školy je Keynesova teorie efektivní poptávky dynamizována, je zasazena do rámce teorie růstu a rozdělování. Rovnováha agregátní poptávky a agregátní nabídky je i zde spjata s rovností úspor a investic. Na rozdíl od Italsko-Cambridgeské školy, která kladla důraz především na teorie růstu a rozdělování, soustředili se američtí poskeynesiánci zejména na rozpracování peněžní teorie J. M. Keynese. Východiskem byly Keynesovy myšlenky o endogenní povaze peněžní nabídky (byla zdůrazněna úloha bankovních peněz, které se historicky vyvinuly z vlastních peněz a v Keynesově pojetí umožňují umořování dluhů. Každá jednotlivá banka je schopna aktivně tvořit vklady, své chování však musí vázat na chování celé bankovní soustavy. Emisní aktivita bank je omezena, protože banky musejí udržovat stabilní vztah mezi svými úvěry a rezervami. Centrální banka může bankovní soustavu regulovat\n\nHospodářsko-politická doporučení:\n\nPost-keynesiánská ekonomie považuje tržní kapitalistickou ekonomiku za vnitřně nestabilní. Je-li ponechána sama sobě, není schopna plně využívat svých disponibilních zdrojů a především udržet plnou zaměstnanost. Je tedy třeba aktivní úloha státu v ekonomice.\n\n\nCílem je ... \"učinit svět lepším místem pro běžné muže a ženy, vytvořit spravedlivější a rovnostářštější společnost\" ...\n\nPost Keynesovské učební materiály \n\n\nV roce 2000 vydal Milan Sojka společně s L. Mlčochem a P. Machonem práci \"Ekonomické a společenské změny v české společnosti po roce 1989: Alternativní pohled\", ve kterém se snaží analyzovat neoliberální vládnutí v českých zemích v 90 letech. Milan Sojka, se ve své studii D\"eset let transformace po Česku: transformace, nerovnost a integrace\" identifikuje hlavní důvody beúspěchu neo-liberální transformace. Studii můžeme shrnout do bodů (dle recenzí Jiřího Šubrta a Petra Soukupa):\n\nNeúspěch české transformační strategie je výsledkem zvláštní kombinace tří činitelů (s. 222):\n\nTvrdí, že \"\"po deseti letech cílevědomého budování kapitalismu v českých zemích jsme dospěli k velmi podivnému typu kapitalistické společnosti, v níž práva soukromého vlastnictví nejsou v některých významných ohledech zaručena\".\" Náprava musí vycházet z \"komplexní modernizační transformační strategie, která musí bát chápána jako \"proces, který má dvě stránky: reformu institucí a organizací (v jejichž rámci je rozhodující reforma vlastnická práva liberalizace trhů) a vhodné hospodářské politiky\"\" (s. 229, 270).\n\nVe 30. a 40. letech 20. století Josef Macek vyvinul měnovou teorii, která vedla k doporučením měnové politiky, která jsou hluboce ovlivněna makroekonomickou teorií Johna Maynarda Keynese. Macek se stal předním českým levicovým keynesovcem. Jeho teorie peněz byla nominální a podobně jako J. M. Keynes a G. Cassel vypracoval koncept spravovaných tzv. fiat peněz. Kritizoval a zamítl kvantitativní teorii peněz. Ve své měnové teorii a závěrech měnové politiky byl předchůdcem současných post keynesiánských měnových teorií. Peněžní zásoba je ve své monetární teorii vysoce endogenní a vyjádřil určité pochybnosti o účinnosti opatření měnové politiky jako proti-cyklického léčiva.\n\nÚvod\n\n\n1. Osobnost Josefa Macka\n\n2. Monetární teorie Josefa Macka\n\n\n3. Mackova makroekonomická teorie, monetární teorie a jeho hospodářko politická doporučení\n\n\nZávěr\n\n\nNa počátku svého článku profesor Sojka citoval Ch. Goodharta: „\"Do té míry, v níž jsou ignorovány a podceňovány relevantní empirické opory makroekonomie či je jejich analýza relativně nákladná, je teorie ponechána v zajetí módy, přičemž jsou matematická elegance a intelektuální důmysl oceňovány výše než praktická relevance…\"”. Tato citace jednoznačně poukazuje na to, že je potřeba změnit současné zacházení s ekonomickou vědou.\n\nÚvod\n\nV úvodu autor přichází z hlavní otázkou, kterou se na základě peněžní teorie výroby snaží zodpovědět: existuje možnost zpomalování procesu reálné konvergence méně vyspělých členských zemí EU v důsledku monetární politiky ECB a maastrichtských kritérií.\n\nPostkeynesovská peněžní teorie \n\nPostkeynesovská peněžní teorie výroby se vynořila jako alternativa vůči monetaristické kontrarevoluci.\n\n\nEvropská centrální banka, její postavení, úloha monetární politiky a její důsledky\n\n\n\nZávěr\n\n\nVelká transformace\n\nMilan Sojka tvrdil, \"že se nacházíme v období, kdy probíhají zásadní změny jak v sociálně-ekonomickém vývoji, tak v ekonomické teorii, v níž začíná proces změny paradigmat\". Neoklasická ekonomie totiž není schopná vysvětlovat soudobý vývoj kapitalistických společností a ekonomik Hlavní výtka se týká neschopností plného pochopení role institucí. Doporučoval aby Nové paradigma vzniklou syntézou evolučního institucionalismu (starého institucionalismu) a postkeynesovské ekonomie. Soudobý kapitalismus a jeho problémy popsal na základě těchto vybraných bodů:\n\n\nJe přechod k novému paradigmatu v ekonomické vědě nutný?\n\nDále se ve svém článku věnuje problémům, které představuje a sama vytváří neoklasická ekonomie tržního fundamentalismu (euklidovsko-karteziánské paradigma v ekonomické vědě) a doufá ve vytvoření nového paradigmatu (Babylonského paradigmatu):\n\n\nNěkteré zdroje nového paradigmatu v soudobých alternativních ekonomických teoriích\n\nNa počátku uvádí jeden z hlavních důvodů, který způsobil krizi a to že \"deregulační opatření prosazovaná od počátku 80. let 20. století měla významně destabilizační důsledky, měly by ze současných finančních krizí a v jejich důsledku vzniklých recesí vyjít značně oslabeny všechny teoretické směry, které spoléhají na samoregulační schopnosti trhu a zdůrazňují jejich schopnost obnovovat rovnováhu\". Řešení těchto problémů by měly být postaveny na myšlenkách těchto myslitelů:\n\n\nZávěr\n\nSvůj článek uzavírá touto užasnou větou: \"... bude postupně třeba vypracovat nové učební texty pro výuku makroekonomie i mikroekonomie.\"\n\nRecenzovaná kniha je doplněnou a rozšířenou verzi stejnojmenné studie (č. 8) vydané Národohospodářským ústavem Josefa Hlávky v roce 2002, jež se setkala s velkým zájmem širší odborné veřejnosti. Publikace je výsledkem dlouhodobého teoretického zájmu autora o základní metodologické a filozofické otázky ekonomické vědy. Jejím katalyzátorem se staly peripetie polistopadového vývoje české ekonomiky a společnosti spojené s výrazným podceněním institucí, morálky a zásadním deficitem odpovědnosti.\n\nEkonomická transformace v sobě spojuje zásadní reformu institucí a organizací, v jejichž rámci je rozhodující reforma vlastnických prav a liberalizace trhů a odpovídající hospodářské politiky. Institucionální a evoluční ekonomické teorie však byly při vytváření české transformační strategie téměř ignorovány. Proto nemůže překvapovat, že zavážné problémy ve vývoji české ekonomiky a společnosti v průběhu 90. let 20. století i na počátku 21. století jsou ve významné míře spojeny s neadekvátním institucionálním prostředím. Po čtrnácti letech \"cílevědomého budování kapitalismu\" v českých zemích jsme dospěli k velmi podivnému typu kapitalistické společnosti, v níž práva soukromého vlastnictví nejsou ve významné míře zaručena. Částečně je tomu tak vinou neadekvátních zákonů, absence právní úpravy v některých oblastech i nedostatečného vynucovaní zákonů a dále. Kvůli neadekvátnímu institucionálnímu prostředí a způsobu, jakým byla uskutečněna tzv. velká privatizace. Transformace byla provázena významným mrháním zdroji (tunelováním či jejich destrukcí), vedla k posunu neformálních institucí od hodnot spojených s vynakládáním tvůrčích aktivit k hodnotám spojeným s bojem o \"dědictví\" ekonomiky sovětského typu.\n\nNeuspokojivé výsledky české transformace v porovnání s počátečními ambicemi jsou úzce spjaty s problematikou deformovaných hodnot či deformované morálky, v jejichž důsledku došlo k neúměrnému rozšíření kořistnického chování na úkor tvůrčích aktivit. Přitom velmi záhy byly takto získané majetky opět promrhány. Česka společnost se v 90. letech stala díky zásadnímu experimentu s podceněním institucí a etiky a následným odtržením svobody a odpovědnosti přímo \"laboratoří\" institucionální ekonomie, i když je třeba přiznat, že v době Enronu a Parmalatu\" takových \"laboratoří\", bohužel, přibývá.\n\nJak píše V. Klusoň v úvodu ke své práci: Deficitu odpovědnosti v chování si začínáme všímat, resp. hodnotu odpovědnosti oceňovat právě v době, v níž jsme svědky zvyšujícího se počtu případů velké neodpovědnosti. Odpovědnost se v době transformace stala totiž vzácným statkem, podobně jako se jim v průběhu dvacátého století postupně stával čistý vzduch a čistá voda (s. 10). Převažující nezodpovědné chování vlastníků manažerů státních úředníků i politiků na úrovni státní správy i samosprávy spočívá díky ?morálnímu dědictví společnosti sovětského typu i v důsledku institucionálního selhání české transformační strategie v samých základech polistopadového vývoje a má na něj, jak autor upozorňuje, zhoubný vliv. Hlavním poselstvím práce by tedy mělo být vedle důsledného rozboru rozhodujících aspektů nezodpovědného chování především vymezení nutných podmínek odpovědného chování.\n\nAutor práci rozčlenil do devíti kapitol včetně úvodu, který je vlastně první kapitolou. Druhá kapitola seznamuje čtenáře s obecným teoretickým vymezením pojmu odpovědnosti. Velkou pozornost autor věnuje metodologickým otázkám. Vysvětluje pojetí odpovědnosti v kontextu metodologického individualismu, metodologického holismu a institucionálního individualismu. Rozebírá pojmy \"obecné dobro\" chápané jako vyvážené vztahy práv, povinností a odpovědnosti, \"sociální odpovědnost\" podnikatelů a zabývá se pokusem o obecnější řešení těchto problémů v \"paradigmatu já a ty\" u Amitaie Ezioniho, jenž integruje do funkce užitku i odpovědnost vůči ostatním.\n\nVe třetí kapitole se autor zaměřil na problematiku odpovědnosti vlastníků. Česká transformace byla postavena na implicitním předpokladu, že soukromý vlastník je vždy odpovědný, zatímco vládní úředník je vždy neodpovědný. Na příkladu pěti významných transformací v české historii ukazuje, jak při nich vlastníci obstáli, a rozebírá různé typy vlastnické nezodpovědnosti. Kapitola vyúsťuje do otázky, zda je možné soukromé vlastnictví považovat za dostatečnou podmínku odpovědného jednání.\n\nČtvrtá kapitola má odpovědět na dvě vzájemně související otázky. Autor se táže, zda existují způsoby, jimiž by bylo možno účinně postihnout vlastníky, kteří se k velkému majetku dopracovali nezodpovědným a nepoctivým jednáním, a zda lze účinně předcházet nepoctivému hromadění majetku. Na praktických příkladech ukazuje, jak problematické výsledky takové snahy přinášely. Nechce však přijmout veblenovskou představu, že bankovní lupič, který uloupí mnoho milionů, dostane relativně nízký trest, protože se tím hodnotově stává blízkým společenským vrstvám vyznávajícím okázalé nicnedělání, zatímco zlodějíček, který ukradne pár desetikorun, musí dostat trest exemplární. Proto v závěrečné části kapitoly předkládá čtenáři projekt majetkového postihu vlastnické nezodpovědnosti.\n\nV páté kapitole rozebírá autor odpovědnost v různých podnikatelských formách. Používá pojem ?ručení\", s nímž pracoval i německý ordoliberalismus, a rozebírá i některé možnosti, jak ručení prohloubit. V této souvislosti konstatuje, že dobře fungující institut ručení je předpokladem efektivního fungování trhu i společnosti.\n\nŠestá kapitola je zaměřena na odpovědnost v řídicích strukturách velkých korporací. Ve vyspělé tržní ekonomice hrají korporace rozhodující úlohu. Jejich vlastnické a řídicí struktury jsou mnohdy velmi komplikované a na řadě úrovní vytvářejí asymetrii informací. Autor zmiňuje v úvodní části kapitoly klasický přístup A. Berla a G. C. Meanse a dále uvádí hlavní argumenty použité k jeho kritice A. Alchianem, který patří k významným představitelům nové institucionální ekonomie a za ideální vlastnickou strukturu považuje akciovou formu podnikání s dokonalou dělitelností a převoditelností vlastnických práv. Dále kapitola rozebírá odlišné modely řídicích struktur a problematiku operacionalizace principu odpovědnosti manažerů podle amerického firemního práva.\n\nSedmá kapitola je věnována teorii vlastnických práv a jejímu přístupu k problematice odpovědnosti z pohledu nové institucionální ekonomie a teorie veřejné volby. V první části autor rozebírá negativní externality. Oproti tradičnímu pojetí, které zahrnuje pouze negativní důsledky ekonomických aktivit, sem zahrnuje i problematiku vyhledávání renty na ?politických trzích\". Zdůrazňuje, že toto vyhledávání je symptomem neodpovědného chování podnikatele, který se snaží zaměnit náročnou tržní konkurenci za výhody, jež mu může poskytnout korupční chování. V závěru kapitoly autor rozebírá Coaseův teorém.\n\nV osmé kapitole autor pojednává o institucionálním prostředí, které vytváří podmínky pro odpovědné či neodpovědné jednání. Rozebírá vztah odpovědnosti a institucí a dále se věnuje úloze formálních a neformálních institucí, otázkám tzv. sociálního inženýrství, u něhož rozlišuje utopickou a tzv. postupnou verzi a s ním spojenou strategii tzv. rozpojitého inkrementalismu.\n\nDevátá kapitola přináší krátké filozofické zamyšlení nad problematikou moci, majetku a odpovědnosti.\n\nKniha Václava Klusoně představuje hlubokou analýzu problematiky, která má zásadní význam pro úspěšný vývoj soudobé vyspělé demokratické společnosti a tržní ekonomiky. Zejména však představuje nezbytnou katarzi a východisko pro řešení akutních problémů naší ekonomiky a politiky. Jde o natolik zásadní pohled na problematiku úlohy institucí, morálky a odpovědnosti v hospodářském i společenském životě, že by neměla uniknout pozornosti ekonomů i pracovníků ostatních společenských věd, politiků a studentů. Seznámit by se s ní měla i širší veřejnost.\n\nPřed třemi lety vyšla v Nakladatelství Karolinum kniha Václava Klusoně Instituce a odpovědnost. K filozofii ekonomické vědy. V této nesmírně zajímavé a podnětné práci se autor věnoval zejména otázkám deficitu odpovědnosti, který se stal vážným problémem vývoje vlastnických struktur v soudobé kapitalistické tržní ekonomice a jenž se tak negativně projevil v uplatňování české transformační strategie. Předložený rukopis je sborníkem prací Václava Klusoně shrnujícím vývoj jeho teoretické práce v průběhu uplynulých 17. let. Obsahuje celkem sedm studií či článků, které pojednávají o stěžejních problémech transformačního a post-transformačního období.\n\nJedním z rozhodujících témat je zde opět problém nerovnováhy mezi právy a povinnostmi a deficit odpovědnosti vlastníků, který poznamenal zásadním způsobem českou velkou privatizaci na počátku 90. let. Následky tohoto deficitu odpovědnosti si česká ekonomika ještě dlouho ponese. Autor nezkoumá pouze ekonomické stránky této problematiky, na několika místech se do hloubky věnuje i rozboru řady českých zákonů, které vytvářejí pro tento deficit právní prostředí. Ve třetí studii se soustředí na problematiku navrhovaných daňových reforem a ve čtvrté rozebírá otázky neziskového sektoru a jeho možné úlohy v české společnosti. Jak je pro Václava Klusoně charakteristické, zkoumanou problematiku vždy zasazuje do širšího filozoficko-metodologického kontextu a tam, kde je to užitečné, doplňuje mezinárodním srovnáním.\n\nPrvní studie nazvaná O jedné zapomenuté variantě privatizace shrnuje hlavní myšlenky autorových statí a studií o transformaci vlastnických práv z počátku 90. let. Václav Klusoň se aktivně podílel na rozpracovávání \"Strategie přechodu ke tržní ekonomice\", jež byla přesvědčivou alternativou vůči později nastoupené cestě české transformační strategie pod taktovkou Václava Klause. Václav Klusoň se stal hned na počátku 90. let předním kritikem Klausovy transformační strategie a jejích důsledků. V tehdejší ideologicky vypjaté společenské atmosféře jeho práce \"bohužel\" nenacházely adekvátní odezvu, a proto považuji za nadmíru důležité, aby byly opět připomenuty alespoň v podobě této shrnující studie. Za jistou satisfakci pro autora (byť asi provázenou určitou hořkostí) lze považovat skutečnost, že hospodářský a společenský vývoj České republiky závěry jeho studií ve významné míře potvrdil. Druhá studie, Transformace z pohledu sociálního inženýrství, představuje hodnocení výsledků české transformace. Autor vychází z rozlišení mezi utopickým a postupným inženýrství K. Poppera a ukazuje, že česká transformace vykazuje významné aspekty utopického sociálního inženýrství. Takovou povahu měla zejména velká privatizace, která svými důsledky poznamenala zásadním způsobem následný vývoj české společnosti a české ekonomiky. Studie shrnuje hlavní oblasti, v nichž se tyto negativní důsledky projevily. Jedná se zejména o dopady na hodnoty, morálku, neformální instituce apod., nikoli o pokus o užší ekonomické propočty ztrát, jež tato strategie přinesla.\n\nKniha Zdislava Šulce Stát a ekonomika Příspěvek k teorii hospodářské politiky patří nesporně mezi nejvýznamnější analýzy fungování ekonomiky sovětského typu, které kdy byly napsány, a lze ji nesporně klást po bok prací Jánoše Kornaie, Lubomíra Mlčocha či Josefa Goldmanna Je závažným dluhem devadesátých let, že dosud nebyla publikována, protože má nesporně co říci i současným generacím českých ekonomů.\n\nAutor pracoval v letech 1969-71 v Ekonomickém ústavu ČSAV V roce 1971 byl propuštěn pro údajnou protisocialistickou činnost a byl zaměstnán jako vulkanizér při protektorování pneumatik a posléze jako skladník V letech 1988-90 byl členem poradenského družstva Consus a v letech 1991-92 vědeckým pracovníkem Institutu hospodářské politiky při Vysoké škole ekonomické v Praze.\n\nPo nuceném odchodu z Ekonomického ústavu ČSAV mohl publikovat pouze v samizdatu. Patřil mezi první české osobnosti, které podepsaly Chartu 77 Přes složité podmínky nepřestal nikdy vědecky pracovat Psal rozbory vývoje československé ekonomiky a kritické komentáře, jež vydával v samizdatovém čtvrtletníku Ze zásuvky i z bloku (výbor z těchto studií vyšel v roce 2000 pod titulem Psáno inkognito) V roce 1985 vydal v samizdatu své stěžejní dílo Stát a ekonomika, které je významně ovlivněno ordoberalismem freiburské školy. Zásadní význam měla v této knize zejména kapitola, která přinášela scénář transformace od ekonomiky sovětského typu k tržní ekonomice.\n\nS velkým ohlasem se po roce 1989 setkaly rovněž jeho práce Jak se zrodil zá-západoněmecký hospodářský zázrak, Hospodářská politika a Stručné dějiny ekonomických reforem v Československu.\n\nRukopis tohoto díla je výsledkem více než patnáctiletého autorova úsilí První díl práce začal psát již v roce 1969, avšak v důsledku pohnutých životních osudů byla celá kniha dokončena až v roce 1985 V osmdesátých letech byla šířena strojopisně v samizdatu a ani na počátku devadesátých let nebyla, bohužel, publikována, i když takové záměry existovaly.\n\nAutor rozčlenil rukopis na tři díly V prvním se zaměřil na teoretické vymezení předmětu své analýzy Zdůvodňuje, proč a za jakých podmínek je možné koncipovat pro ekonomiku sovětského typu, již sám označuje jako ?centrálně-přídělový systém\", teorii hospodářské politiky Východiskem jeho analýzy se stává aplikace ekonomických teorií vycházejících z německého ordoliberalismu, ekonomie hlavního proudu a reformních koncepcí předních reformních myslitelů zemí sovětského socialismu. Za základní problém autor považuje postižení vzájemných vazeb a vztahů mezi systémovými a regulativními prvky ekonomického mechanismu. Tuto analýzu vzájemného propojení, provázanosti konstitutivních a regulativních prvků příslušných hospodářských mechanismů lze považovat za největší přínos této práce ekonomickému poznám. Autor velmi přesvědčivě ilustruje, jak volba určitých konstitutivních prvků hospodářského mechanismu buď zcela vylučuje, anebo omezuje využívání či fungování určitých regulativních prvků. Nedostatečné poznání těchto aspektů hospodářské politiky může způsobit (a na příkladu závažných a dlouhodobých chyb, jichž se v prvních periodách po zhroucení totalitních ekonomik prokazatelně dopouštěly posttotalitní vlády lze přesvědčivě doložit), že se ani v nových a společensky příznivých podmínkách nemusí dařit oživení ekonomiky a její povzbuzování k hospodářskému růstu.\n\nDruhý díl je věnován vlastní analýze mechanismu ekonomiky sovětského typu a jeho závěry jsou dokumentovány a prokazovány na bohatém faktografickém a statistickém materiálu. Autor zde přesvědčivě dokazuje rozdílný význam a důsledky používání základních ekonomických kategorií, které v důsledku mechanismu fungování ekonomiky sovětského typu nabývají jiného významu, než jaký mají ve vyspělé tržní ekonomice. Velmi cenná je zejména analýza úlohy peněz v centrálně přídělovém systému, který je veden logikou naturálního plánování k používání ?počítacích\" peněz, které však v oblasti maloobchodu (a černé ekonomiky) nabývají charakteru reálných peněz. Zásadní je rovněž přesvědčivý výklad příčin ?bludného kruhu\" pokusů o reformy a jejich likvidace a následného návratu ke ?stalinskému modelu\", který zdůvodňuje principiální nereformovatelnost centrálně přídělového mechanismu fungování ekonomik sovětského typu a nutnost jeho transformace do podoby regulované tržní ekonomiky (buď v kapitalistické nebo v socialistické samosprávné podobě).\n\nAutorova deskripce vývoje jednotlivých forem ekonomiky (založené na fungování centrálně přídělového mechanismu) je obdivuhodně konzistentní. Výklad postupuje od jednoduchých prvků tohoto mechanismu uplatňovaných v historicky raných stadiích CPE až po popis ?vynucovaných\" prvků, které byly uplatňovány ve ?vyspělejších\" stadiích CPE.\n\nDnešního čtenáře může překvapovat zjištění, že některé velmi problematické prvky hospodářského mechanismu fungujícího v posttotalitních ekonomikách (na-příklad mimořádně vysoké sazby daní, rozsáhlé přerozdělování praktikované státem a trpěné obyvatelstvem atp.) vzniklo v obdobích ekonomiky sovětského typu. Jedná se zejména o ty oblasti, kde dosud nebyly provedeny tolik potřebné reformy a jež dosud představují významné dědictví\" ekonomiky a společnosti sovětského typu.\n\nTřetí díl práce je věnován formulaci podmínek pro fungování nekapitalistické peněžně-tržní ekonomiky, kterou autor definuje jako demokratický model: podnikatelská sféra je oddělena od státu (státního rozpočtu), místo centrálního plánu nastupují obecně platná, zákonem vymezená pravidla hry\" (hospodářské a pracovní právo, daňový systém, soudnictví místo tzv. arbitrážního řízení, monetarizace ekonomiky s liberalizovanými cenami a vymezením konkurenčních podmínek) v duchu ordoliberálního pojetí hospodářského a společenského řádu. Na rozdíl od jugoslávského samosprávného modelu, který podnik chápe v podstatě jako družstevní, pojímá Šulc volený management jako výlučně podnikatelský orgán. Jeho vztah k zaměstnancům je definován právním vymezením procesu kolektivního vyjednávání (kolektivní smlouvy), vztah ke státu pak pravidly daňové soustavy. V jiných svých pracích autor vymezil toto své pojetí v přímé polemice s jugoslávským samosprávným systémem. V této části práce autor formuluje základní podmínky pro obnovu tržní ekonomiky spojené s obnovou funkce reálných peněz. Na rozdíl od teoretických úvah předních představitelů reformního myšlení Pražského jara je zde explicitně formulován i požadavek zavést trh kapitálu, který je předpokladem racionální alokace zdrojů. Vzhledem k omezením daným nekapitalistickou povahou tržní ekonomiky samosprávného typu se však jedná pouze o trh obligací, nikoli o akciový trh charakteristický pro fungování vyspělých kapitalistických ekonomik. I přes toto omezení se však ve své době jednalo o zásadní teoretických posun.\n\nPo roce 1989 využil Zdislav Šulc tuto svou práci při koncipování alternativního scénáře transformační strategie jako člen expertního týmu české vlády, který však zůstal nenaplněn v praxi, i když svým přístupem k privatizaci založeným na deetatizaci a komercializaci velkých státních podniků a předpokládanou strukturální politikou mohl vyústit v mnohem úspěšnější transformaci české ekonomiky.\n\nKnihu považuji dodnes za velmi aktuální, protože umožňuje na základě hluboké teoretické analýzy pochopit zásadní systémové nedostatky socialismu sovětského typu a sloužit tak jako přesvědčivý zdroj argumentů, proč je tato cesta vývoje společnosti do budoucna definitivně uzavřena. Kniha bude nesporně zásadním zdrojem poznání o povaze a fungování ekonomiky sovětského typu pro nastupující generace českých ekonomů.\n\nV roce 2008 získal Výroční cenu České společnosti ekonomické za dlouhodobý přínos českému ekonomickému učení.\nOd roku 2010 je k uctění jeho památky udělována také Cena Milana Sojky.\n\nDále působil v následujících společnostech a nadacích:\n\nProfesor Sojka byl uznávaným odborníkem v oblasti dějin ekonomických teorií a historie českého ekonomického myšlení. Tomuto tématu věnoval řadu odborných prací a učebnic ekonomie pro vysoké a střední školy. Mezi nejznámější publikace patří například:\n\n\nVýuka\n\n\n"}
{"id": "476061", "url": "https://cs.wikipedia.org/wiki?curid=476061", "title": "Politzer", "text": "Politzer\n\nPříjmení Politzer, Pollitzer, Policzer nosí více různých osob:\n\n\n\n\n"}
{"id": "476070", "url": "https://cs.wikipedia.org/wiki?curid=476070", "title": "Anabar", "text": "Anabar\n\nAnabar ( , ) je řeka na severozápadě Jakutské republiky v Rusku. Je dlouhá 939 km. Na horním toku se nazývá Velká Kuonamka. Plocha povodí měří 100 000 km².\n\nJejí zdrojnice pramení v jižní části Anabarské planiny ve Středosibiřské vysočině. Teče v dolině s příkrými břehy. Jakmile řeka vtéká do Severosibiřské nížiny, říční údolí se rozšiřuje. V jejím povodí se nachází mnoho jezer. V ústí u mysu Krest vytváří dlouhý mělký estuár nazývaný Anabarská zátoka jež je součástí moře Laptěvů.\n\n\nZdrojem vody jsou sněhové a dešťové srážky. Průměrný roční průtok vody činí 498 m³/s. Zamrzá na konci září a rozmrzá na začátku června. Od poloviny prosince do května promrzá až do dna.\n\nV povodí řeky jsou naleziště diamantů.\n"}
{"id": "476078", "url": "https://cs.wikipedia.org/wiki?curid=476078", "title": "Holba (nádoba)", "text": "Holba (nádoba)\n\nHolba je nádoba sloužící zejména pro nápoje a odpovídající objemové míře asi půl pinty neboli 0,95 l. Podle jiných pramenů 0,775 l. Používala se převážně na pivo a na víno. Holby bývaly převážně cínové, skleněné, keramické či dřevěné. Měly různý tvar, nejčastěji válcovitý, kónický, soudkovitý či víceboký, ucho a obvykle též víčko. Zpravidla nechybělo ani zdobení, a sice malbou či reliéfem.\n\n\n"}
{"id": "476101", "url": "https://cs.wikipedia.org/wiki?curid=476101", "title": "Albi (rozcestník)", "text": "Albi (rozcestník)\n\nAlbi může být:\n\n"}
{"id": "476103", "url": "https://cs.wikipedia.org/wiki?curid=476103", "title": "Planera", "text": "Planera\n\nPlanera (\"Planera\") je rod rostlin patřící do čeledi jilmovité (\"Ulmaceae\").\n\nPlanera je lidově nazývána „vodní jilm“.\n\n\n\"Planera aquatica\" může být použita jako okrasná rostlina i v ČR. Má sbírkový význam.\n\n \n"}
{"id": "476105", "url": "https://cs.wikipedia.org/wiki?curid=476105", "title": "Gedrósie", "text": "Gedrósie\n\nGedrósie (řecky Γεδρωσία) je historická oblast, které dnes přibližně odpovídá Balúčistán v Pákistánu, její jižní hranici tvoří Ománský záliv. V roce 325 př. n. l. přes Gedrósii táhl Alexandr Makedonský se svými vojsky na cestě zpět do Babylónu. Po roce 302 př. n. l. připadla Čandraguptovi Maurjovi z dynastie Maurjů, který ji tak vytrhl z područí Seleuka I. Níkátóra.\n"}
{"id": "476109", "url": "https://cs.wikipedia.org/wiki?curid=476109", "title": "Jitrocel", "text": "Jitrocel\n\nJitrocel (\"Plantago\") je rod bylin patřící do čeledi jitrocelovitých. Rod je hodně variabilní, čítá okolo 275 druhů a mnoho poddruhů.\n\nRod je kosmopolitní, roste téměř po celé zeměkouli. Jeho semena jsou většinou hodně lepivá a jednotlivé druhy se s lidmi rychle šířily do nově osídlovaných oblastí. Druhy mají rozmanité podmínky svého růstů, vyskytují se od teplých oblastí v blízkosti mořské hladiny až po chladné vysoké hory, od bažinatých míst až po suchá písčitá území. V přírodě České republiky roste 11 druhů a 2 uznávané hybridy.\n\nJitrocele jsou byliny nebo zřídka malé keře, které jsou jednoleté, dvouleté až vytrvalé, někdy jsou lysé a jindy hustě chlupaté, většinou jsou bezlodyžné. Koření oddenkem nebo jen vláknitými kořínky. Jednoduché řapíkaté listy vyrůstající v přízemních růžicích bývají čárkovité, kopinaté, elipsovité až okrouhlé, po obvodě celistvé či oddáleně zubaté, někdy jsou zvlněné nebo mají několik laloků, řídce jsou i dlanitě zpeřené a obvykle mají výraznou podélnou žilnatinu.\n\nZ růžice vyrůstá jeden nebo více bezlistých stvolů, na jehož vrcholu se vyvíjí válcovité nebo kulovité květenství klas nebo ojediněle pouze jediný květ. Jeho květy jsou dimorfní, oboupohlavné, čtyřčetné a vyrůstají z paždí šupinatých listenů. Kališní cípy jsou stejné, nebo jsou dva větší a dva menší. Holá nebo chlupatá koruna bývá nálevkovitá či trubkovitá s náhle rozšířeným koncem a je čtyřlaločná s nazpět vyhnutým lemem. Trubka je trvalá a stejně tak dlouhá, nebo o málo delší než kalich. Z trubky vyčnívají čtyři tyčinky nesoucí vejčité nebo podlouhlé prašníky. Kulovitý semeník s jedním až mnoha vajíčky je obvykle dvoudílný, čnělka je dlouhá a chlupatá, blizna jednoduchá. Placentace bývá axiální nebo řidčeji bazální. Opylovány jsou nejčastěji větrem, jen málo hmyzem. Ploidie rodu jitrocel může být 2n = 8, 2n = 10, 2n = 12, 2n = 16 a 2n = 24.\n\nPlodem je nejčastěji tobolka s víčkem, někdy tobolka nepukavá nebo oříšek. Mívá od jednoho po mnoho semen která za vlhka slizovatí. Semena jsou žlutá, hnědá nebo černá, 1 až 4 mm dlouhá, mají bochníkovitý tvar nebo jsou nepravidelně vícehranná a jejich osemení mívá drobné důlky. Po okolí jsou semena šířena větrem, vodou, zvířaty nebo lidmi a jejich technikou na kterou se za vlhka lepí. Jitrocel se šíří i vegetativně rozrůstáním podzemních oddenků.\n\nMnohé druhy jitrocele jsou posuzovány jako plevele, které nelze snadno vymýtit. Produkují velké množství životaschopných semen a obvykle nejsou příliš náročné na prostředí, ve kterém rostou. Mezi světlé výjimky patří např. jitrocel kopinatý, který je považován za léčivou bylinu působící proti kašli, a navíc má protizánětlivé a antibiotické účinky. Mezi léčivky patří také v ČR nerostoucí druh jitrocel vejčitý, z jehož semen se získává kvalitní vláknina používána ve zdravotnictví i v potravinářství.\n\nV České republice rostou tyto druhy z rozsáhlého rodu jitrocel:\nNěkteré druhy jitrocele se občas mezi sebou kříží a v české přírodě se ustálily hybridy:\n\nJeště v prvé polovině 20. století vzácně rostl na Moravě v okolí Břeclavě\n\nV evropské přírodě se dále vyskytují tyto druhy:\n\"Plantago albicans\" L., \"Plantago amplexicaulis\" Cav., \"Plantago argentea\" Chaix, \"Plantago aristata\" Michx., \"Plantago asperrima\" (Gand.) Hervier, \"Plantago bellardii\" All., \"Plantago cornuti\" Gouan, \"Plantago crassifolia\" Forssk., \"Plantago cretica\" L., \"Plantago lagopus\" L., \"Plantago loeflingii\" L., \"Plantago macrorhiza\" Poir., \"Plantago maxima\" Juss. ex Jacq., \"Plantago minuta\" Pall., \"Plantago monosperma\" Pourr., \"Plantago nivalis\" Boiss., \"Plantago notata\" Lag., \"Plantago ovata\" Forssk., \"Plantago reniformis\" Beck, \"Plantago sempervirens\" Crantz, \"Plantago schwarzenbergiana\" Schur, \"Plantago squarrosa\" Murray, \"Plantago subulata\" L., \"Plantago tenuiflora\" Waldst. & Kit.\n\n\n \n"}
{"id": "476110", "url": "https://cs.wikipedia.org/wiki?curid=476110", "title": "Calvin Smith", "text": "Calvin Smith\n\nCalvin Smith (* 8. ledna 1961 Bolton, Michigan) je bývalý americký atlet, specializující se na sprinterské disciplíny. V roce 1983 se stal světovým rekordmanem v běhu na 100 metrů časem 9,93 s (po 15 letech tak překonal o 2 setiny výkon legendárního Jima Hinese z mexické olympiády). O rok později se na olympijských hrách v Los Angeles podílel také na tehdejším světovém rekordu v běhu na 4×100 metrů časem 37,83 s. Jako první v historii zaběhl na jednom mítinku 100 metrů pod 10 a zároveň 200 metrů pod 20 sekund (9,97 a 19,99 s, Curych, 1983). Aktivní kariéru ukončil v roce 1994, kdy už jeho výkonnost nebyla příliš vysoká.\n\n\n"}
{"id": "476111", "url": "https://cs.wikipedia.org/wiki?curid=476111", "title": "Platan", "text": "Platan\n\nPlatan (\"Platanus\") je jediný rod čeledi platanovité (\"Platanaceae\") vyšších dvouděložných rostlin.\n\nJednodomé opadavé nebo výjimečně neopadavé mohutné stromy se střídavými jednoduchými listy s dlanitoklanými palisty. Borka se obvykle loupe v charakteristických velkých tenkých plátech. Na listech a větévkách jsou přítomny stromečkovité nebo hvězdovité chlupy. Pupeny jsou obaleny rozšířenou kápovitou bází řapíku. Listy mají dlouhé řapíky a jednoduchou a až na jedinou výjimku dlanitě členěnou čepel s dlanitou žilnatinou a řídce hrubě zubatým okrajem. Květy jsou jednopohlavné, v hustých kulovitých hlávkách uspořádaných v počtu 1 až 5 nebo až 12 v převislém volném hroznu. Samčí a samičí květenství jsou oddělená.\nSamčí květy se 3 až 8 trojúhelníkovitými kališními lístky a stejným počtem obkopinatých korunních lístků, se 3 až 8 tyčinkami s krátkou nitkou a štítnatým přívěskem na vrcholu. Samičí květy se 3 až 4 kališními lístky a bezkorunné, gyneceum složeno ze 3 až 8 volných plodolistů se 2 vajíčky, z nichž 1 abortuje, a s protáhlou čnělkou vyčnívající z květenství. Opylovány jsou větrem. Plodenství je složeno z jednosemenných protáhlých nažek, které mají obvykle na bázi chomáč dlouhých štětinek a jsou šířeny větrem i na velké vzdálenosti.\n\nRod obsahuje 8 až 11 druhů (podle taxonomického pojetí), rozšířených na severní polokouli. Vyskytuje se v jihovýchodní Evropě a jihozápadní Asii, v Indočíně a v Severní a Střední Americe. Největší druhové bohatství je v Mexiku.\n\nCharakteristickým stanovištěm jsou břehy řek a vlhká místa v teplejších oblastech mírného pásu.\n\nFosilie platanovitých jsou známy již ze spodní křídy. Z české křídy pocházejí nálezy \"Credneria bohemica\" a \"Platanus laevis\". Vrcholu dosáhly platanovité v třetihorách, kdy byly hojně rozšířeny na velké části severní polokoule.\n\nČeleď platanovité (\"Platanaceae\") byla v Cronquistově i Tachtadžjanově systému řazena do řádu vilínotvaré (\"Hamamelidales\") podtřídy \"Hamamelidae\".\nV systému APG byla přeřazena na zcela jiné místo systému do řádu proteotvaré (\"Proteales\"). Nejblíže příbuznými čeleděmi jsou podle tohoto taxonomického systému proteovité (\"Proteaceae\") a lotosovité (\"Nelumbonaceae\").\n\nRychle rostoucí stromy s atraktivní kůrou, používané jako soliterní parkové dřeviny a pro svou odolnost vůči městským zplodinám i do pouličních stromořadí.\n\nDřevo platanů je středně tvrdé, špatně štípatelné, málo trvanlivé, se širokou bělavou nebo nažloutlou bělí\na se světle hnědým jádrem.\n\nDruhy platan západní (\"Platanus occidentalis\"), platan východní (\"Platanus orientalis\") a platan javorolistý (\"Platanus × acerifolia\") lze použít v ČR jako okrasné rostliny. Je to efektní solitéra, hodí se do rozvolněných skupin.\n\n\n\n\n"}
{"id": "476126", "url": "https://cs.wikipedia.org/wiki?curid=476126", "title": "Tamilové", "text": "Tamilové\n\nTamilové jsou etnická skupina, jejichž domovinou je oblast jihoindického Tamilnádu a severní oblasti Cejlonu. Jazykem Tamilů je tamilština, z většiny jsou to hinduisté, menšinu tvoří muslimové a křesťané. Komunity Tamilů jsou roztroušeny po celém světě. 88 % Tamilů jsou hinduisté, 5 % tvoří muslimové a 6 % křesťané. Většina křesťanů je římskými katolíky.\n\n"}
{"id": "476143", "url": "https://cs.wikipedia.org/wiki?curid=476143", "title": "Vodní nádrž Jesenice", "text": "Vodní nádrž Jesenice\n\nVodní nádrž Jesenice je přehrada ležící cca sedm kilometrů jihovýchodně od Chebu na řece Odravě. Začala být budována v roce 1957, dokončena byla v roce 1961. Její délka je 12 kilometrů, v nejhlubším místě dosahuje voda hloubky 18 metrů. Po hrázi vede silnice I/21. Účelem nádrže je kompenzační nadlepšování průtoků v Ohři pro odběrná místa na dolní části toku a ochrana před povodněmi.\n\nOkolo vodní nádrže Jesenice se rozkládá několik obcí a vesnic: Podhrad, Všeboř, Dřenice, Jesenice, Okrouhlá a Mechová. Ve většině z nich se nacházejí kempy, které slouží k rekreaci (koupání, windsurfing, sportovní rybolov). Na Jesenici je zakázán provoz plavidel se spalovacím motorem.\n\nPřes Jesenici byl postaven železniční most na trati Cheb–Plzeň. Jižně od Velké Všeboře se nachází částečně zatopený betonový most, jehož vrchní část je stále nad hladinou. Tento most přes řeku Odravu kdysi spojoval dvě části obce Všeboř, jejíž převážná část byla přehradou zatopena. Dnes se na obou březích přehrady nachází osady Velká Všeboř a Malá Všeboř.\n\nV okolí nádrže byl 23. května 1978 unesen autobus s 39 studenty a řidičem bratranci Barešovými, kteří se ozbrojení chtěli dostat do Západního Německa.\n"}
{"id": "476152", "url": "https://cs.wikipedia.org/wiki?curid=476152", "title": "Geraniol", "text": "Geraniol\n\nGeraniol (systematický název (2\"E\")-3,7-dimethylokta-2,6-dien-1-ol) je organická sloučenina - monoterpenoidní alkohol. Je hlavní složkou růžového oleje, oleje trávy voňatky Martinovy (\"Cymbopogon martinii\", Palmarosa) a oleje citronelly (jávský typ). V malých množstvích se vyskytuje v pelargoniích, citronech a v mnoha dalších esenciálních olejích. Jedná se o čirý až světle žlutý olej nerozpustný ve vodě, ale rozpustný ve většině běžných organických rozpouštědel. Voní po růžích a často se využívá v parfémech - typicky pro vůně, jako je broskev, malina, grapefruit, červené jablko, švestka, lípa, pomeranč, citron, vodní meloun, ananas a borůvka.\n\nVýzkumy ukázaly, že je geraniol účinný jako repelent proti komárům. Na druhou stranu může přitahovat včely, protože ho produkují jejich pachové žlázy a včely si jím značkují květiny s nektarem a vyhledávají podle něj své úly.\n\nPřestože jsou geraniol a další vonné sloučeniny přirozeně obsaženy ve zralém tabáku, je geraniol na seznamu (z roku 1994) 599 cigaretových aditiv přidávaných do cigaret ke zlepšení chuti.\n\nFunkční skupina odvozená od geraniolu (v zásadě geraniol bez koncové -OH skupiny) se nazývá geranyl. Je důležitá při biosyntéze jiných terpenů. Je také vedlejším produktem metabolismu sorbátu a proto velmi nechtěným kontaminantem vína, pokud se v něm množí bakterie.\n\nV kyselých roztocích se geraniol mění na cyklický terpen alfa-terpineol.\n\nGeraniolu by se měli vyhnout lidé s alergií na parfémy.\n\n"}
{"id": "476160", "url": "https://cs.wikipedia.org/wiki?curid=476160", "title": "Dominium Indie", "text": "Dominium Indie\n\nDominium Indie (anglicky \"Dominion of India\"), někdy též Indická unie (anglicky \"Union of India\"), byl nezávislý stát odpovídající dnešní Indické republice, který existoval mezi 15. srpnem 1947 a 26. lednem 1950. Ačkoliv byla Indická unie brzy nahrazena Indickou republikou, dnešní indický soudní systém mívá ve zvyku používat pojem „Indická unie“ (či jen „Unie“) pro indickou vládu (zejména v protikladu k vládám jednotlivých indických států).\n\nDominium Indie vzniklo po pádu Britské Indie a společně s ním vzniklo dominium Pákistán. Oba tyto státní celky vznikly na základě \"Zákona o nezávislosti Indie\" z roku 1947, který byl přijat Parlamentem Spojeného království. Podle tohoto zákona měla obě dominia existovat až do doby, než budou přijaty jejich nové ústavy. V případě Indie se tak stalo 26. ledna 1950, kdy se z Indické unie oficiálně stala Indická republika.\n\nV době existence obou dominií zůstával oficiální hlavou státu britský monarcha, kterého zastupoval generální guvernér. Na tomto postu se během necelé tři roky trvající existence dominia vystřídali dva muži:\n\n\nČlánek 300 Indické ústavy mimo jiné zmiňuje, že „Vláda Indie může žalovat či může být žalována jménem Indická unie“. Následkem toho se právní listiny a soudí řízení vždy odvolávají na indickou vládu jako na „Unii“ i přesto, že fakticky Indická Unie jakožto národní subjekt již neexistuje.\n"}
{"id": "476162", "url": "https://cs.wikipedia.org/wiki?curid=476162", "title": "Germaine Mason", "text": "Germaine Mason\n\nGermaine Mason (20. ledna 1983, Kingston, Jamajka – 20. dubna 2017) byl britský sportovec jamajského původu, který se věnoval atletické disciplíně skok do výšky. Od roku 2006 reprezentoval Velkou Británii, pro kterou získal na letních olympijských hrách 2008 v Pekingu stříbrnou medaili.\n\nVe své sbírce měl stříbrnou medaili z juniorského mistrovství světa 2000 v Santiagu. O dva roky později vybojoval na stejném šampionátu v jeho rodném Kingstonu bronzovou medaili. V roce 2004 získal společně s českým výškařem Jaroslavem Bábou a Rumunem Ştefanem Vasilachem bronzovou medaili na halovém mistrovství světa v Budapešti. Později jeho výkony stagnovaly, když neprošel sítem kvalifikace jak na mistrovství Evropy 2006 v Göteborgu, tak na mistrovství světa 2007 v Ósace, kde shodně předvedl jen 219 cm. \n\nV roce 2008 získal překvapivě na olympiádě v Pekingu stříbrnou medaili, když zdolal napoprvé 234 cm, stejně jako Rus Jaroslav Rybakov, který však měl horší technický zápis a získal bronz. V roce 2009 byl nucen vynechat mistrovství světa v Berlíně kvůli zranění kotníku.\n\nZemřel na Jamajce při nehodě na motocyklu 20. dubna 2017.\n\n\n"}
{"id": "476165", "url": "https://cs.wikipedia.org/wiki?curid=476165", "title": "Zelinka", "text": "Zelinka\n\nZelinka může mít více významů:\n\n\n\n"}
{"id": "476173", "url": "https://cs.wikipedia.org/wiki?curid=476173", "title": "Eisriesenwelt", "text": "Eisriesenwelt\n\nEisriesenwelt (v češtině \"Svět ledových obrů\") je jeskyně v rakouském pohoří Tennengebirge. S délkou 42 km se jedná o nejdelší ledovou jeskyni na světě a sedmou nejdelší jeskyni v Rakousku. Nachází se v nitru hory Hochkogel (2281 m). Vchod do jeskyně leží v nadmořské výšce 1641 m. Ledem je pokryta pouze přední část jeskyně v délce asi jednoho kilometru. Led vzniká v důsledku komínového efektu, kdy teplý vzduch stoupá a dostává se ven z jeskyně, kde rozpouští sníh a stékající voda na stěnách znovu mrzne. Vrstva ledu dosahuje až dvacetimetrové síly. \n\nJeskyně byla objevená v roce 1879 Antonem von Posseltem (podle něhož bývá také nazývána „Posseltova jeskyně“) a zpřístupněná v roce 1920. V roce 1925 byla otevřena chata Dr. Oedl-Haus. Jeskyni navštíví okolo 200 000 osob ročně.\nVýchozím místem pro návštěvu jeskyně je městečko Werfen (548 m) v údolí řeky Salzach, odtud vede horská silnice na parkoviště u restaurace Eisriesenwelt (1076 m), kde je dolní stanice kabinové lanovky překonávající převýšení 500 m. Od horní stanice lanovky zbývá ke vchodu do jeskyně 20 minut pěšky. Při prohlídce jeskyně je třeba překonat 1400 schodů. Jeskyně je přístupná pouze od května do října a kvůli teplotám okolo bodu mrazu se návštěvníkům doporučuje teplé oblečení.\n\n"}
{"id": "476191", "url": "https://cs.wikipedia.org/wiki?curid=476191", "title": "Sericinus montela", "text": "Sericinus montela\n\nSericinus montela je motýl z čeledi otakárkovití. Vyskytuje se na východě Ruska, v Koreji, Číně a Japonsku. Jeho larvy se živí rostlinami z čeledi podražcovité (Aristolochiaceae). Je to jediný druh z podčeledě jasoni, který se rozmnožuje více než dvakrát za rok. Život a historie tohoto druhu byl důkladně prostudován Monastyriskem a Kotlobayem (1995), Liem (1983), Igarashim (1984) a Nardellim (1993). Existuje však jen málo zveřejněných informací o tomto živočišném druhu.\n"}
{"id": "476196", "url": "https://cs.wikipedia.org/wiki?curid=476196", "title": "Kauza Diag Human", "text": "Kauza Diag Human\n\nKauza Diag Human je mediálně sledovaný spor mezi českým státem a firmou Diag Human ohledně státní zakázky na obchod s krevní plazmou, která měla být realizována na začátku devadesátých let. Firma Diag Human (původně Conneco, a. s.) se od roku 1996 soudí s českým státem o náhradu ztrát, které jí měly vzniknout na základě poškození dobré pověsti a následné ztráty zakázek. Spor vznikl kvůli odstoupení státu od smlouvy s firmou Diag Human (Conneco) a písemnému sdělení tehdejšího ministra zdravotnictví Martina Bojara dánské firmě Novo Nordisk, že „\"je pochybnost o solidnosti\"“ zmíněné firmy Josefa Šťávy. Firma Novo Nordisk později odmítla s Diag Human spolupracovat.\nČeský stát od té doby čelí sérii rozhodčích řízení (arbitráží), v nichž Diag Human požaduje po Českém státě náhradu za vzniklé ztráty v celkové výši devět, podle některých odhadů původně požadovala až patnáct miliard korun.\nDo roku 2011 byla firma Diag Human ve vlastnictví česko-švýcarského podnikatele Josefa Šťávy, ten však podle svého prohlášení prodal akcie společnosti v květnu 2011 blíže neupřesněnému mezinárodnímu konsorciu institucionálních investorů.\n\nPo roce 1989 chtěl Josef Šťáva obchodovat s krevní plazmou v Československu. Tehdejší ministr zdravotnictví Martin Bojar před Šťávou a jeho firmou Diag Human varoval tehdejšího obchodního partnera Josefa Šťávy, dánskou společnost Novo Nordisk, když firmu Josefa Šťávy označil za „pochybnou“. Podle Hospodářských novin se \"„v té době o Šťávovi nemluvilo jako o úspěšném obchodníkovi. Naopak. Média o něm informovala jako o gangsterovi, který obchoduje s krví nakaženou HIV a má na kontě mnoho skandálů. Novináři třeba spekulovali o tom, že v minulosti prodával infikovanou krev, násilně odebíranou vězňům z bývalé NDR. Právě kvůli těmto obviněním byl na Šťávu v Německu vydán zatykač.“\" Žádný ze skandálů, se kterými byl Šťáva spojován, se ale nepodařilo prokázat.\n\nBěhem devadesátých let vypsala Česká republika několik výběrových řízení na licenci pro zpracovatele krevní plazmy. První výběrové řízení v roce 1990 firma Conneco, později Diag Human (ve spolupráci s dánskou firmou Novo Nordisk) vyhrála, Martin Bojar však jeho výsledek neuznal. V pozdějších několika výběrových řízeních firma Josefa Šťávy opět neuspěla. Následkem přerušené spolupráce s Novo Nordisk podnikatelský model Diag Human měl i celkově zkrachovat. V roce 1996 podala firma Diag Human žalobu u Krajského soudu, v níž se chtěla domoci náhrady škody za újmu, původně ve výši 200 miliónů korun, kterou jí v České republice, ale i dalších zemích měl způsobit dopis ministra Bojara. Spor byl ovšem dále již řešen v rozhodčím řízení, na základě tzv. rozhodčí smlouvy, kterou s Diag Human uzavřel toho roku ministr Jan Stráský, a to na základě rady náměstka Aleše Dvouletého. Podle rozhodčí smlouvy mohlo být rozhodnutí rozhodčího senátu přezkoumatelné toliko před novým rozhodčím senátem.. Ministryně Zuzana Roithová se v roce 1997 pokusila rozhodčí smlouvu u soudu zpochybnit, soud však její žalobu neuznal.\n\nV jednotlivých arbitrážních přezkumech pak Česká republika s Diag Human vedla nejdříve vlastní spor o nárok Diag Human, zdali k poškození firmy došlo a posléze o výši způsobené škody. Podle analýz vypracovaných za vlády Miloše Zemana měla firmě vzniknout škoda ve výši 680 milionů korun, stát se rozhodl arbitráž zvrátit. Za působení ministryně Marie Součkové se strany sporu nakonec dohodly, že výši škody má určit poradenská společnost Ernst & Young. Její znalci škodu vyčíslili na 2,5 až 4,6 miliardy korun. Podle rozhodnutí arbitrů čtvrtého rozhodčího senátu z 13. srpna 2008 v té době Česko mělo zaplatit za zmařený obchod s krevní plazmou 8,33 miliardy korun, přičemž zhruba polovinu částky činí samotná škoda a zbytek úroky z prodlení a poplatky.\n\nJosef Šťáva poté sdělil Právu, že jako vlastník firmy Diag Human postoupí několikamiliardovou pohledávku významné světové bance, ale její jméno neuvedl.\n\nDokumenty dokládají, že tehdejší ministr financí Miroslav Kalousek podpořil svého dlouholetého známého Josefa Šťávu, který usiloval o miliardy korun v arbitráži proti státu, jehož zájmy měl Kalousek jako ministr hájit.\n\nObě strany se proti nálezu ze srpna 2008 odvolaly, Diag Human z pozice, že jí náleží suma ještě o tři miliardy vyšší, Česká republika proto, aby platbu naopak zcela odvrátila. Česká vláda 20. srpna 2008 schválila plán ministra zdravotnictví Tomáše Julínka (ODS), jak zvrátit vývoj kauzy. Vláda se rozhodla firmě nezaplatit a využít opravných prostředků.\n\nV arbitráži, která měla určit konečnou výši odškodného, které by měl český stát firmě zaplatit za neuskutečněné obchody s krevní plazmou, měl český stát zastupovat jako arbitr bývalý děkan Právnické fakulty Západočeské univerzity Milan Kindl. Po jistém váhání přijal funkci předsedy arbitrážního tribunálu ombudsman Otakar Motejl. Toho však stát rychle odmítl a soudem byl jako třetí rozhodce určen neprávník a prezident Hospodářské komory Petr Kužel. Předseda tříčlenného arbitrážního senátu by měl být jmenován na základě shody obou stran sporu, Kužela byl však jmenován soudem a to údajně proto, že se strany na třetím kandidátovi nedokázaly shodnout. Diag Human napadl Kuželovo jmenování soudně s poukazem na jeho možnou podjatost.\n\nDle Reportérů ČT Petr Kužel v lednu 2010 připustil do sporu na straně žalobců dvě offshorové firmy s neznámými vlastníky. ČT 24 dále uvedla, že uvedené společnosti sídlí na stejné adrese, jako společnosti stíhaného Tomáše Pitra a že ředitel jedné z těchto firem je zároveň klientem advokátní kanceláře Milana Kindla, který je jedním z arbitrů.. V říjnu 2010 Nejvyšší soud zrušil jmenování Petra Kužela rozhodcem, protože o něm rozhodoval věcně nepříslušný soud.\n\nPodle pozice vlády České republiky rozhodčí řízení o přezkum nálezu z roku 2008 zahájeno bylo a ke květnu 2011 tedy spor nadále pokračuje. Společnost Diag Human však k témuž datu tvrdí, že rozhodčí nález ze srpna 2008, podle nějž musí ČR vyplatit společnosti dané náhrady, je již pravomocný a konečný.\n\nV květnu 2011 okresní soud Vídeň-centrum na návrh Diag Human exekučně zabavil tři umělecká díla, která byla zapůjčena do Vídně na výstavu. Šlo o obraz Emila Filly \"Dvě ženy\", který je jinak ve vlastnictví Moravské galerie v Brně, a obraz Vincence Beneše \"Tanečnice\" a plastiku Otto Gutfreunda \"Objetí\", spravované Národní galerií. Podkladem pro toto rozhodnutí byla žaloba Diag Human, obsahující rozsudek rozhodčího soudu z roku 2008, který Diag Human považuje za pravomocný. Diag Human se snaží u zahraničních soudů prokázat, že rozhodčí nález z roku 2008 je již pravomocný, neboť pod odvoláním se vůči tomuto nálezu mají být za český stát podepsáni lidé, kteří k tomu ze zákona nemají pravomoc \n\nRakouský soud tuto argumentaci v předběžném opatření přijal. V červnu 2011 uznal nárok firmy i soud v Paříži.\n1. července 2011 vídeňský soud exekuci nepravomocně zastavil vzhledem k imunitě výsostně kulturního majetku.\nPrávní zástupce Diag Human Jan Kalvoda pak prohlásil, že hledají další majetek České republiky v zahraničí, který by mohl sloužit k dalšímu umořování pohledávky. V souvislosti s tím zmínil budovy českých center od New Yorku po Moskvu či nemovitosti v hamburském přístavu. Podle ČR rozhodčí nález z roku 2008 ještě není pravomocný, neboť stát se proti němu řádně odvolal.\n\nDne 23. ledna 2019 zaplatilo Ministerstvo zdravotnictví společnosti Diag Human, po podání návrhu na nařízení exekuce, částku 211.609,89 Euro, jako náhradu za náklady řízení za soudní spor v Lucembursku z roku 2012, který Diag Human vyhrál , .\n\n\n"}
{"id": "476197", "url": "https://cs.wikipedia.org/wiki?curid=476197", "title": "Vydavatelství A-Alef", "text": "Vydavatelství A-Alef\n\nVydavatelství A-Alef bylo české křesťanské nakladatelství se sídlem v Ostravě. Bylo založeno roku 1990 náboženskou společností Křesťanské sbory. Vedoucím vydavatelství byl Ján Ostrolucký. Vydávalo knihy a časopisy v češtině a slovenštině. Svou činnost ukončilo roku 2009.\n\nŘada publikací se zaměřovala na otázky Izraele a vztahů křesťanů a židů.\n\nMezi publikace vydané vydavatelstvím A-Alef patří například:\n\n"}
{"id": "476204", "url": "https://cs.wikipedia.org/wiki?curid=476204", "title": "BDO International", "text": "BDO International\n\nBDO je celosvětová síť poradenských společností poskytujících služby v oblasti auditu, daní a poradenství. BDO je celosvětově pátou největší auditorskou společností.\n\nK 30. září 2015 působilo BDO ve více jak 167 zemích a zaměstnávalo přes 88 000 odborníků.\n\nCelosvětový obrat za rok 2019 přes 9,6 miliardy USD, což zařadilo BDO na celosvětově páté místo mezi auditorskými společnostmi a poradenskými společnostmi.\n\nPředchůdci současné BDO působili na trzích ve Velké Británii, Nizozemí, Německu, Spojených státech a Kanadě a v roce 1963 spojili síly aby mohli sdílet a rozvíjet své know-how pod názvem Binder Seidman International Group. Roku 1973 změnili jméno na Binder Dijker Otte & Co., tedy BDO.\n\nNázev BDO je zkratkou příjmení třech hlavních zakladatelů společností, které se později sloučily do BDO:\n\nPobočka BDO byla v České republice založena v roce 1991. Vznik české pobočky se datuje s počátky privatizace v České republice, kdy byla BDO u zrodu investiční společnosti České spořitelny, které pomáhala zavádět účetnictví a řešit s předstihem problémy s vytvářením metodiky a konečných předpisů. Převzetím auditu této společnosti začíná historie české pobočky BDO, která je sice spjata s mateřskou BDO International, avšak je samostatným subjektem podnikajícím v České republice.\n\nCelkový počet klientů v České republice přesahuje 1 000 společností a státních organizací.\n\n"}
{"id": "476205", "url": "https://cs.wikipedia.org/wiki?curid=476205", "title": "Civilization III", "text": "Civilization III\n\nCivilization III neboli \"Civ3\" (v češtině též \"Civilizace III\") je tahová strategická počítačová hra, třetí ze série her Civilization a Civilization II. Byla vydána Sidem Meierem v roce 2001. Na rozdíl od předchozích dílů, tento využívá 3D grafiku a také animace činností (např. u pracanta lze vidět co právě dělá, zatímco v předchozích dílech se zobrazovalo pouze písmeno). Existuje i verze pro mobilní telefony s velmi omezeným rozhraním odpovídajícím ořezané Civilizaci I pro PC.\n\nVe hře hráč zakládá města a tím zvětšuje své hranice, buduje armádu, udržuje pořádek v zemi, řídí vědu a stará se o bohatství své civilizace. Na počátku lze zvolit cíl: dobývat, nebo vítězit kulturní převahou či diplomatickou cestou.\n\nPřed začátkem hry lze zvolit velikost mapy, poměr vody a souše, útočnost barbarů a intenzitu jejich výskytu (barbaři jsou počítačem ovládaný národ, který nemá města, ale osady), suché či vlhké klima, množství ledových a sněžných plání, kopců a hor. K dodatečným úpravám terénu v průběhu hry hráč využívá pracovní jednotky, které staví cesty, zakládají osady či obranná opevnění, kopají doly nebo u vyspělejších civilizací i zalesňují a čistí imise.\n\nŘád hry je podobný předchozím dílům. Hráč si vybere jeden z národů a stane se vůdcem tohoto národu. Každý z národů má svou speciální jednotku a počáteční bonusy. Národů je zde celkem 16:\n\nHráč si volí styl vládnutí v zemi. Tomu pak odpovídají i některé bonusy, např. nižší náklady na vojenské jednotky nebo menší náchylnost obyvatel k revoltě. Před nastavením stylu vlády je ale potřeba daný styl vyzkoumat. Na výběr je:\n\nNa některých polích herního plánu se vyskytují speciální suroviny, které městům poskytují dodatečné bonusy. Některé suroviny slouží k podpoře a rozvoji vojska, jiné k obchodu a zvýšení počtu šťastných lidí ve městech.\n\nDíky surovinám, které podporují vojsko, může hráč stavět další typy jednotek. Tyto suroviny jsou:\n\nSuroviny sloužící k obchodu a obveselovaní obyvatelstva (luxus) jsou:\n\nTyto vojenské jednotky se speciálními bonusy jsou specifické vždy pro určitou civilizaci a nahrazují některé z běžných jednotek:\n\n\n\n\n\n\n\nVe hře lze ve městech postavit následující stavby:\n\nKromě běžných budov může hráč ve městech vybudovat i některé z divů světa. Ty zvyšují produkci, štěstí nebo zlepšují trénování jednotek aj. Každý div smí postavit jen jedna civilizace. Jakmile je postaven, ostatní civilizace ho již nemohou vybudovat. Ve hře je možné postavit tyto divy:\n\n"}
{"id": "476212", "url": "https://cs.wikipedia.org/wiki?curid=476212", "title": "Villejuif – Paul Vaillant-Couturier (stanice metra v Paříži)", "text": "Villejuif – Paul Vaillant-Couturier (stanice metra v Paříži)\n\nVillejuif – Paul Vaillant-Couturier je nepřestupní stanice pařížského metra na jižní větvi linky 7. Leží mimo území Paříže ve městě Villejuif pod \"Boulevardem Maxime Gorki\".\n\nStanice byla otevřena 28. února 1985 při prodloužení jižní větve od stanice Le Kremlin-Bicêtre do Villejuif – Louis Aragon.\n\nJméno stanice se skládá ze dvou částí. \"Villejuif\" podle města, ve kterém se nachází. Druhá část vzdává hold novináři Paulu Vaillant-Couturierovi (1892–1937), který byl poslancem komunistické strany a redaktorem deníku \"L'Humanité\".\n\nNa informačních tabulích je oficiální název stanice doplněn ještě podnázvem psaným malým písmem: \"Hôpital Paul Brousse\" podle nedaleké nemocnice. Paul Brousse (1844–1912) byl francouzský lékař a politik.\n"}
{"id": "476217", "url": "https://cs.wikipedia.org/wiki?curid=476217", "title": "Kauza Lehké topné oleje", "text": "Kauza Lehké topné oleje\n\nKauza Lehké topné oleje (LTO) se odehrávala v Československu a České republice mezi lety 1990-1996. Podstatou aféry byl průběh obchodů s různým zdaněním. Byly přijaty zákony, podle kterých se komodita zdaňovala podle toho, jak byla nazvaná. Stejné médium se danilo různě - jako lehký topný olej nebo jako motorová nafta. Rozdíl ve zdanění byl zhruba 12 korun/litr.\n\nPři pátrání byla zjištěna provázanost firem obchodujících s LTO s tehdejšími politiky, jejich manželkami a nejbližšími spolupracovníky. Špičky resortu ministerstva vnitra, financí a průmyslu a obchodu neprojevily dostatek zájmu o důsledné vyšetření těchto podvodů.\n\n\n"}
{"id": "476224", "url": "https://cs.wikipedia.org/wiki?curid=476224", "title": "HMS Resolution (1771)", "text": "HMS Resolution (1771)\n\nHMS Resolution byla dělová šalupa Royal Navy a loď, na které kapitán James Cook vykonal druhou a třetí průzkumnou plavbu do Tichého oceánu.\n\"Resolution\" začala svoji službu v Severním moři jako uhelná loď \"Marquis of Granby\".\nNa vodu byla spuštěna roku 1770 ve Whitby a roku 1771 byla zakoupena Royal Navy za 4151 liber. Původně byla zaregistrována jako \"HMS Drake\", ale obavy, že by její jméno mohlo rozčilovat Španěly, způsobily, že byla 25. prosince 1771 přejmenována na \"Resolution\".\nV Deptfordu byla vybavena na svoji dobu pokročilými navigačními přístroji, včetně Gregoryho azimutálního kompasu speciálními kotvami pro plavbu v polárních mořích a nejnovějším destilačním přístrojem pro výrobu pitné vody z mořské. Byla vyzbrojena dvanácti šestiliberními děly (která byla před druhou Cookovo výpravou nahrazena čtyřliberními) a dvanácti otočnými děly. Na své vlastní náklady nechal Cook namontovat mosazné dveřní panty u největší kabiny. Původně bylo naplánováno, že se s Cookem bude plavit přírodovědec Joseph Banks s doprovodem, a proto byla loď doplněna další palubou ve střední části a zadní paluba byla zvednuta podle Banksových požadavků. Tato přestavba stála 10 080 liber. Avšak při plavební zkoušce byla loď shledána vratkou a z příkazu britské Admirality byly tyto Banksovy nástavby v Sheerness za dalších 882 liber odstraněny. Banks následně odmítl zúčastnit se výpravy z důvodů nevyhovujících podmínek a na jeho uprázdněné místo nastoupil Johann Reinhold Forster a jeho syn Georg.\n\n\"Resolution\" vyplula ze Sheerness 21. června 1772 s Cookem druhou průzkumnou plavbu do jižního Pacifiku. V Plymouthu se k ní připojila HM Bark \"Adventure\" a 13. července 1772 obě lodě vypluly z Anglie. Resolution měla na palubě celkem 112 mužů, včetně 20 dobrovolníků, kteří se plavili již na Cookově první plavbě na \"HMS Endeavour\" v letech 1768–1771.\nBěhem první plavby Cook vypočítával zeměpisnou délku lunární metodou, ale na druhou výpravu byl Výborem pro zeměpisnou délku vyslán kvalifikovaný astronom William Wales vybavený novým námořním chronometrem K1, vyrobeným hodinářem Larcumem Kendallem, spolu s třemi dalšími chronometry od Johna Arnolda. Kendalův chronometr K1 byl mimořádně přesný a umožňoval nejlépe stanovovat zeměpisnou délku polohy \"Resolution\".\n17. ledna 1773 \"Resolution\" jako první loď v dějinách přeplula jižní polární kruh a během plavby jej pak překonala ještě dvakrát. Při třetím přeplutí, 3. února 1774 pronikla nejníže na jih, když dosáhla polohy 71°10′ j.š. a 106°54 v.d. Cook touto plavbou vyvrátil existenci Terra Australis. \"Resolution\" se vrátila do Británie roku 1775 a byla vyřazena z aktivní služby.\nV únoru 1776 byla \"Resolution\" opětovně uvedena do provozu pro účely třetí průzkumné plavby Jamese Cooka. Během této plavby dvakrát přeplula jižní polární kruh. Poprvé 17. srpna 1778 a podruhé 19. července 1779, tj. po Cookově smrti, kdy byla pod velením Charlese Clerka. Do Británie se vrátila 4. října 1780.\n\nRoku 1780 byla \"Resolution\" převedena do armádní lodní dopravy a v březnu 1781 vyplula do Východní Indie. 9. června byla zajata francouzskými loděmi Sphinx a Annibal z de Suffrenovy flotily. Po akci v Negapatamu 6. července 1782 byla Resolution poslána do Manily pro dřevo, suchary a plachtoví a podle svědectví některých námořníků zde byla viděna. Z Manily vyplula 22. července 1782 a od té doby ji již nikdo nespatřil.\n5. června 1783 de Suffren napsal, že \"Resolution\" byla naposledy viděna v Sundském průlivu a že se předpokládá, že se buďto potopila nebo padla do rukou Angličanů. Zápis z Melbournského Argusu, z 25. února 1879 říká, že skončila své dny jako portugalský uhelný sklad v Rio de Janeiro, ale toto nebylo jinak potvrzeno. Vikomt Galway, generální guvernér Nového Zélandu, vlastnil hlavu lodní figury, která údajně měla být na Resolution, ale její podoba na fotografii neodpovídá hlavě figury namalované na slavném Holmanově akvarelu.\nV Cookově biografii \"Farther Than Any Man\" od Martina Dugarda, vydané roku 2001 je uvedeno: „Její osud s krutými zvraty a historickou ironií je stejně neuvěřitelný jako osud Endeavour. Byla (\"Resolution\") prodána Francouzům, přejmenována na \"La Liberte\" a nakonec přestavěna na velrybářskou loď. Spočívá na dně Newportského přístavu, pouze míli od místa, kde na dně leží \"Endeavour\". (s. 281, Epilog)“\n\n"}
{"id": "476227", "url": "https://cs.wikipedia.org/wiki?curid=476227", "title": "Jan Herna", "text": "Jan Herna\n\nJan Herna, Th.Dipl. (* 25. dubna 1943 Praha) je bývalý český politik, zakládající člen České strany národně socialistické. Je členem generální rady mezinárodní nevládní organizace Řádu křižovníků s červeným srdcem - Cyriaci.\n\nJan Herna absolvoval základní vzdělání v 29. osmileté základní škole v Praze 6, dnešní ZŠ Emy Destinové. V roce 1960 se vyučil instalatérem. V letech 1957 až 1960 vedl dětské požárnické oddíly a dělal instruktora požární ochrany pro mládež. Od roku 1961 do roku 1962 pracoval jako požárník z povolání u Veřejného požárního útvaru Kladno (dnes Hasičský záchranný sbor Středočeského kraje). \n\nV roce 1965 absolvoval Ženijně technické učiliště v Bratislavě, kde také získal středoškolské odborné vzdělání v oboru strojním. Téhož roku byl jmenován poručíkem ženijního vojska s profesí strojař, pyrotechnik. Sloužil u ženijní brigády v Litoměřicích jako velitel čety zemních strojů, zástupce velitele roty pro technické věci a náčelník požární ochrany posádky. V této funkci se mimo jiné zúčastnil se svými vojáky hašení požáru v Severočeských chemických závodech v Lovosicích. Na jaře roku 1968 se stal členem Junáka, střediska v Roudnici nad Labem - smečky vlčat, jejímž vůdcem byl bratr Josef Vaic. V dubnu 1970 úspěšně složil vůdcovské zkoušky a stal se junáckým vůdcem chlapeckého kmene. Po zrušení Junáka se v roce 1971 stal vedoucím turistického oddílu Světlušky v Roudnici nad Labem, který vedl do roku 1978. V roce 1971 ukončil službu důstojníka z povolání a stal důstojníkem kriminální služby v Praze 8 a od roku 1972 do roku 1975 v okrese Litoměřice, kde měl na starosti ochranu památkových objektů. V sedmdesátých letech byl členem Českého esperantského svazu a učitelem esperanta pro mládež. V letech 1975 - 1977 a 1984 dělal řidiče z povolání u ČSAD. Mezi roky 1977 až 1982 byl příslušníkem vězeňské služby, kde dosáhl funkce zástupce velitele strážní směny a velitele referentů režimu ve vazebních věznicích. V roce 1985 dělal topiče a dozorce výtahů u Domovní správy v Roudnici nad Labem. Od roku 1986 pracoval u Lidového bytového družstva v Praze jako řidič, později jako vedoucí dopravy a nakonec vedoucí provozu Ústředních dílen, skladů a autodopravy. Od roku 1989 mu bylo obnoveno členství v Junáku, kde se aktivně podílel na činnosti organizace jako vůdce smečky vlčat v 24. středisku Junáka v Praze 8 - Kobylisích až do roku 1995. Poté se stal členem Old skautů (kmen dospělých) Nibowaka- Gill, 35. střediska Junáka, svazu skautů a skautek Jaroslava Rady, nositele zlatého Junáckého kříže in memoriam, v Praze 10 - Strašnicích. Od jara 2010 je výchovným zpravodajem kmene dospělých okresu Praha 10. V roce 1995 absolvoval Pravoslavnou bohosloveckou školu v Praze, kde získal titul diplomovaného teologa (Th.Dipl.). Od roku 1996 obnovil svoji duchovní činnost z mládí a dnes vykonává službu lektora v římskokatolické farnosti Jemnice na Vysočině a zároveň studuje Teologický kurz v brněnském biskupství.\n\nPo ukončení členství v České straně národně socialistické začal spolupracovat na obnovení, Josefem II. zrušeného, Řádu křižovníků s červeným srdcem - Cyriaků. Tento řád byl obnoven a registrován v prosinci 2011 jako mezinárodní nevládní organizace. V současné době je kastelánem zámku Jemnice, kde řád provozuje vojenské muzeum se zaměřením na 1. československý armádní sbor v SSSR, ženy v armádě a československé piloty v britském královském letectvu. \n\nJe členem Amnesty International a České genealogické a heraldické společnosti.\n\nV roce 1989 vstoupil do Československé demokratické iniciativy, která se stala součástí Občanského fóra. Zde zastával funkci člena branné a bezpečnostní komise, předsedy Městské rady a člena ústřední rady. Roku 1996 vstoupil do České strany národně sociální. Stal se spoluzakladatelem staronové České strany národně socialistické, která se roku 2005 vytvořila převážně ze členů zadlužené strany národně sociální. Nyní zastává funkci předsedy Oblastní organizace Praha střed České strany národně socialistické. V roce 2010 se stal jejím místopředsedou. Při celostátní konferenci strany vystoupil a nadále není členem žádné strany.\n\n"}
{"id": "476239", "url": "https://cs.wikipedia.org/wiki?curid=476239", "title": "Guy Babylon", "text": "Guy Babylon\n\nGuy Babylon, plným jménem Guy Graham Babylon (20. prosince 1956, New Windsor, Maryland, USA – 2. září 2009, Los Angeles, Kalifornie, USA) byl známý hráč na klávesové nástroje a skladatel. Dlouhou dobu působil s Eltonem Johnem.\n\nNarodil se 20. prosince roku 1956 v New Windsoru v Marylandu. Studoval na vysoké škole Scotta Francise Keye a pokračoval se vzděláváním na univerzitě na jižní Floridě, kde se naučil hudební teorii. Přestěhoval se do Kalifornie, kde vstoupil do skupiny Iron Butterfly. Po roce ze skupiny odešel a šel si svou vlastní cestou. Začal skládat hudbu pro rádia a televizní reklamy. Založil s Bobem Birchem skupinu Ashton, se kterou vydal desku Modern Pilgrim.\n\nKytarista Davey Johnstone jej v roce 1988 seznámil s Eltonem Johnem. Ten ho přijal jako hráče na klávesy, a už v červenci 1988 absolvoval s Elton John's Bandem první živé vystoupení na benefičním koncertu v Los Angeles. Následně s ním vyrazil na světové turné.\n\nOd roku 1988 se zúčastnil přes 1150 koncertů s Eltonem a stal se tak, po Daveym Johnstonovi a Nigelu Olssonovi, nejdéle hrajícím hráčem Elton John's Bandu.\n\nNa počátku 90. let se spojil s Daveym Johnstonem a založil skupinu Warpipes. Postupem času se k nim přidali Billy Trudel, Bob Birch a Nigel Olsson. V roce 1991 vydali první album \"Holes in the Heavens\", které je velmi zpopularizovalo, ale jejich nahrávací společnost zbankrotovala a už nebyly k dispozici finance na jeho vydávání. Bylo znovuvydáno v roce 1995. Rovněž se zapojil do tvorby muzikálů \"Billy Elliot\" a \"Lestat\". Také vytvořil soundtrack pro film \"The Muse\".\n\nPoté pokračoval v účinkování s Elton John's Bandem, to zahrnuje i 243 představení na Red Piano show. Na podzim roku 2006 bylo vydáno album \"The Captain and the Kid\". Zemřel 2. září 2009 na infarkt.\n\n"}
{"id": "476249", "url": "https://cs.wikipedia.org/wiki?curid=476249", "title": "Ec Efrajim", "text": "Ec Efrajim\n\nEc Efrajim ( עֵץ אֶפְרַיִם, doslova „\"Efrajimovo dřevo\"“, podle biblického citátu z knihy Ezechiel 37,16 „\"...to je dřevo Efrajimovo a celého domu izraelského, jeho spojenců.\"“, v oficiálním přepisu do angličtiny Ez Efrayim, přepisováno též Etz Efraim) je izraelská osada vesnického typu na Západním břehu Jordánu v distriktu Judea a Samaří a v Oblastní radě Šomron (Samařsko).\n\nNachází se na v nadmořské výšce 200 metrů na západním okraji hornatiny Samařska, v místech kde tato hornatina přechází v pahorky na pomezí Šaronské planiny. Ec Efrajim leží cca 10 kilometrů jihovýchodně od města Kalkílija, cca 13 kilometrů západně od města Ariel, cca 42 kilometrů severozápadně od historického jádra Jeruzalému a cca 27 kilometrů severovýchodně od centra Tel Avivu.\n\nOsada je na dopravní síť Západního břehu Jordánu napojena přes lokální silnici vedoucí k sousední osadě Elkana a dál pomocí takzvané Transsamařské dálnice, která probíhá cca 2 kilometry jižně od Ec Efrajim a která zajišťuje spojení jak s vnitrozemím Západního břehu Jordánu a s městem Ariel, tak s aglomerací Tel Avivu.\n\nEc Efrajim leží v kompaktním bloku izraelských vesnic na západním okraji okupovaného Západního břehu Jordánu, jen cca 5 kilometrů od Zelené linie, která odděluje území Izraele v mezinárodně uznávaných hranicích. Součástí tohoto bloku jsou ještě obce Elkana a Ša'arej Tikva. Západně leží ještě izraelská osada Oranit, která je ale od ostatních oddělena palestinskou vesnicí Azzun Atma.\n\nObec Ec Efrajim vznikla v roce 1985. Podle jiného zdroje už v roce 1984, kdy se tu usadily první rodiny. Oficiálně uznána byla v roce 1985.\n\nPočátkem 21. století byla obec společně se sousedními izraelskými osadami zahrnuta do Izraelské bezpečnostní bariéry. Tento blok osad si Izrael hodlá ponechat i po případné mírové dohodě s Palestinci. V říjnu 2009 probíhaly na pomezí osad Ec Efrajim a Elkana přípravné pozemní práce na výstavbě nového obytného okrsku s 30 bytovými jednotkami. Celkový plán nové výstavby zde počítá se 184 byty.\n\nV roce 2008 izraelské ministerstvo vnitra navrhlo sloučit osady Ec Efrajim, Elkana, Ša'arej Tikva a Oranit do jednoho města, které by se administrativně vydělilo z Oblastní rady Šomron a mělo by téměř 15 000 obyvatel.\n\nObyvatelstvo Ec Efrajim je v databázi rady Ješa popisováno jako smíšené, tedy sestávající ze sekulárních i nábožensky založených Izraelců. Podle údajů z roku 2014 tvořili naprostou většinu obyvatel Židé - cca 1500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1600 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1550 lidí. Během roku 2014 registrovaná populace stoupla o 26,5 %.\n\n\n"}
{"id": "476264", "url": "https://cs.wikipedia.org/wiki?curid=476264", "title": "Itamar", "text": "Itamar\n\nItamar ( אִיתָמָר, podle biblického kněze \"Ítamara\", v oficiálním přepisu do angličtiny Itamar) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron (Samařsko).\n\nNachází se v nadmořské výšce 660 metrů v centrální hornaté části Samařska, cca 6 km jihovýchodně od města Nábulus, cca 15 km severovýchodně od města Ariel, cca 45 km severoseverovýchodně od historického jádra Jeruzaléma a cca 50 km severovýchodně od centra Tel Avivu.\n\nNa dopravní síť Západního břehu Jordánu je napojena pomocí lokálních silnic, které se pak napojují na dálnici číslo 60, která vede severojižním směrem napříč téměř celým regionem Samařska a propojuje Jeruzalém s městem Nábulus.\n\nJde o izolovanou izraelskou osadu situovanou hluboko do vnitrozemí Západního břehu Jordánu a obklopenou četnými palestinskými vesnicemi a městy (Rudžejb na západě, Awarta na jihu a Bajt Furik na severovýchodě). Pouze na jihovýchodní straně přechází území osady Itamar do prakticky neobydlené polopouštní krajiny, na svazích nad okrajem Jordánského údolí. Nejbližší izraelskou osadou je Har Bracha asi 4 km severozápadním směrem a Elon More asi 7 km na severovýchod.\n\nObec Itamar vznikla v roce 1984. Prvními usedlíky byla skupina několika rodin okolo ješivy Machon Me'ir z Jeruzaléma. Původní název osady zněl Tel Chajim (podle Chajima Landaua, jednoho z velitelů vojenské irganizace Irgun a pozdějšího ministra izraelských vlád). Zpočátku sestávala osada ze dvou řad prefabrikovaných betonových domů. V osadě nebyla zavedena elektřina a proud dodával generátor. V domech chyběly telefonní linky. Počátkem 90. let byl na okraji vsi vysázen les s více než 30 tisíci stromy.\n\nOd 2. poloviny 90. let 20. století vzniklo okolo vlastního Itamaru několik satelitních skupin domů, zejména jihovýchodním směrem. V roce 1996 to byla lokalita ha-Nekuda, v roce 1998 skupiny domů Kóta 851, Kóta 782, Kóta 836 a Gv'aot Olam,v roce 1999 byla osídlena Kóta 777. Podle údajů z roku 2007 žilo v těchto satelitních čtvrtích celkem 116 stálých obyvatel (nejvíce na Kótě 851). Další lokality byly sice stavebně využity, ale bez trvalého osídlení, jako třeba lokalita Itamar-sever, která sestávala jen z jednoho prázdného kovového kontejneru. Vznik mnoha z těchto satelitních lokalit obklopujících vlastní Itamar inicioval místní aktivista Avri Ran. Ten založil v roce 1998 i lokalitu Gv'aot Olam, kde se pak usadil a zřídil zde privátní ranč a organickou biofarmu. Žije na ní se svou početnou rodinou a rodinami svých dětí. Výrobky z farmy se objevují v maloobchodní síti v celém Izraeli.\n\nPočátkem 21. století nebyl Itamar pro izolovanou polohu zahrnut do Izraelské bezpečnostní bariéry, která odděluje některé bloky izraelských osad od oblastí osídlených Palestinci. Budoucí existence obce je závislá na podmínkách případné mírové smlouvy mezi Izraelem a Palestinci.\n\nVzhledem k poloze hluboko ve vnitrozemí Západního břehu Jordánu byla vesnice opakovaně terčem palestinských útoků. 8. května 2001 byl zavražděn Arnaldo Agranionic, který působil jako strážce izolované farmy \"Chavat Binjamin\", jež se nacházela na jednom z vrcholků východně od vlastní osady. 27. srpna 2001 zemřel při přepadení Me'ir Lixenberg, obyvatel Itamaru, když byl přepaden při jízdě na silnici mezi osadou Har Bracha a Itamar. 28. května 2002 pronikl do Itamaru palestinský ozbrojenec a zavraždil tři lidi předtím, než byl sám zabit. K akci se přihlásily Brigády mučedníků Al-Aksá. Infiltrace osady palestinským útočníkem se opakovala 20. června 2002. Zemřela tehdy čtyřicetiletá žena a tři její synové a dále její soused, který přišel napadené rodině na pomoc. Útočník pak byl zabit. K útoku se přihlásily Brigády mučedníků Al-Aksá a Lidová fronta pro osvobození Palestiny. V srpnu 2004 byl zabit jeden obyvatel Itamaru, když na něj před vjezdem do vesnice zahájil střelbu palestinský útočník. K akci se přihlásily Brigády mučedníků Al-Aksá. V noci 11. března 2011 pronikli do Itamaru dva palestinští teroristé. Ubodali manželský pár Fogelových a jejich tři děti včetně tříměsíčního kojence. Rok po vraždách byla slavnostně otevřena nová budova ješivy pojmenovaná \"Miškan Ehud\" podle zavražděného otce rodiny.\n\nObyvatelstvo v obci Itamar je v databázi rady Ješa popisováno jako převážně složené z nábožensky orientovaných Izraelců. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1275 lidí. Během roku 2014 registrovaná populace stoupla o 24,3 %.\n\n\n"}
{"id": "476270", "url": "https://cs.wikipedia.org/wiki?curid=476270", "title": "Vítod", "text": "Vítod\n\nVítod (\"Polygala\") je rod vytrvalých rostlin z čeledi vítodovitých, ve které je řazen do podčeledi \"Polygaleae\". Rod je tvořen asi 350 druhy. Bývá jako okrasná rostlina pěstován pro líbivé květy, které mohou mít barvu bílou, nazelenalou, narůžovělou, růžovou, krémovou, lila, purpurovou, červenofialovou, fialovou nebo modrou. Jeho výhodou jsou i neopadavé, stále zelené listy.\n\nRod je rozšířen, vyjma Nového Zélandu a arktických oblastí, téměř po celé zeměkouli, nejvíce druhů roste v Americe a v Africe. Rostliny rodu vítod obvykle nejsou náročné na kvalitu půdy ani klimatické podmínky, jsou poměrně plastické a přizpůsobivé. Od teplého tropického pásma až po studenou arktickou oblast si jednotlivé druhy našly neobsazenou niku vhodnou k životu a přizpůsobily se místním podmínkám.\nVytrvalé, stálezelené, nízké rostliny s jednoduchými, řídce rozvětvenými lodyhami které bývají přímé, vystoupavé nebo poléhavé, lysé nebo řídce chlupaté. Listy jsou jednoduché, bez palistů, celokrajné a jedno nebo třížilové. Lodyžní listy vyrůstající střídavě bývají kopinaté až čárkovité, po obvodě celistvé a obvykle oboustranně lysé. U některých druhů spodní listy vytvářejí listovou růžici.\n\nOboupohlavné, souměrné květy na krátkých stopkách vyrůstají v koncových či úžlabních květenstvích. Bývají to květenství hrozen, lata nebo klas a zpravidla jsou v době květu hustá a po odkvětu se prodlužují. Listeny jsou čárkovité až šídlovité a poměr jejich velikostí k velikosti květu je důležitým rozlišovacím znakem. Kalich je vytvořen ze tří vnějších, drobných, blanitých, žlutozelených lístků a dvou vnitřních (bočních) lístků (křídel). Koruna má pět lístků (někdy jsou dva zakrslé) srostlých do trubky, spodní lístek je člunkovitého tvaru a mívá delší výstupek roztřepený do přívěsku. V květu je osm tyčinek přirostlých ke stěně trubky. Gyneceum je synkarpní a semeník má dva oddíly po jednom vajíčku. Prodloužená čnělka je na konci lžícovitě rozšířena. Květy se opylují entomogamně. Ploidie bývá 2n = 34 nebo 68.\n\nPlod je dvoupouzdrá, dvousemenná tobolka srdčitého až klínovitého tvaru s blanitým lemem, někdy je obalená vytrvalým kalichem. Semena, obsahující hodně endospermu, jsou podlouhlá až vejčitá, hnědočerná, chlupatá a mají přívěšek s tukem - masíčko.\n\nRostliny jsou morfologicky hodně variabilní, jejich vzhled závisí od místa kde rostou, jakou mají kvalitní půdu a kolik vláhy, nebo jak je osluněno stanoviště.\n\nV přírodě České republiky se vyskytují tyto druhy:\n\nZ olejnatých semen v Africe rostoucího vítodu maselného (\"Polygala oleifera\") se získává pokrmový tuk. Americký druh vítod senega (\"Polygala senega\") se pěstuje jako léčivá rostlina, jeho kořen obsahuje látky usnadňující vykašlávání. Druhy vítod vápnomilný (\"Polygala calcarea\"), zimostrázek španělský (\"Polygala vayredae\") a zimostrázek alpský (\"Polygala chamaebuxus\") se používají jako okrasné rostliny především do skalek, mnohé další druhy nacházejí uplatnění v parcích a okrasných zahradách jako obruby okolo cest nebo na květinových zídkách.\n\n\n \n"}
{"id": "476273", "url": "https://cs.wikipedia.org/wiki?curid=476273", "title": "Na krásné samotě", "text": "Na krásné samotě\n\nNa krásné samotě (1938) je román českého spisovatele a kněze Františka Bernarda Vaňka, který byl po svém vydání oceněn literární cenou České akademie věd a umění. Jeho děj se odehrává na počátku 20. století na Pelhřimovsku, onou samotou, která tvoří topos díla, je vrch Křemešník. Ústředními postavami románu jsou vlastenecký venkovský učitel Zahálka a farář Vlček. Všechny postavy i místa mají reálný historický základ, sám autor se stylizoval do postavy Vlčka. Vzhledem k tomu, že Vaňkovi posloužil k napsání románu jeho pobyt na Křemešníku v letech 1902–1907, lze tuto knihu považovat za beletrizovanou kroniku či specifický druh memoárové literatury. Žánrově se tedy dílo pohybuje na hranici mezi románem, románovou kronikou a memoárovou literaturou, patrný je zejména jeho silně idylizující ráz. Dílo se vědomě odkazuje na obrozeneckou literární tradici, obsahuje četné aluze na Babičku Boženy Němcové či na Raisovy Zapadlé vlastence, je psáno er-formou a splňuje Doleželovu definici klasického narativního textu. Kniha vyšla celkem v devíti vydáních, naposledy v Karmelitánském nakladatelství v roce 2003.\n\n\n"}
{"id": "476275", "url": "https://cs.wikipedia.org/wiki?curid=476275", "title": "Final Fantasy XII: Revenant Wings", "text": "Final Fantasy XII: Revenant Wings\n\nFinal Fantasy XII: Revenant Wings (ファイナルファンタジーXII レヴァナント・ウイング) je realtimová RPG strategie patřící do herní série Final Fantasy. Hra byla vydána pro handheld Nintendo DS v roce 2007 (v Japonsku) jako pokračování titulu Final Fantasy XII (vydáno pro PlayStation 2).\n\nPříběh navazuje na Final Fantasy XII a odehrává se ve světě Ivalice. Hlavní hrdina, Vaan, je mladý pirát, který se svou létající lodí objeví ztracený \"nebeský\" ostrov Lemurés a jeho obyvatele Aegyl.\n\n\"Final Fantasy XII: Revenant Wings\" navazuje na konec předchozího titulu, a proto hra začíná prologem, který seznamuje nové hráče s mladým pirátem Vaanem a jeho navigátorkou Penelo. Tato část tedy slouží k uvedení hráče do herního světa a k seznámení s hlavními propagonisty.\n\nPo prologu se Vaan a jeho přátelé vydávají v lodi Galbana k záhadnému, létajícímu ostrovu Lemurés. Zde se pak odehrává většina děje, který je rozdělený do malých kapitol, které se dále dělí na jednotlivé mise (souboje).\n\n\"Revenant Wings\" je realtimová strategie obsahující prvky RPG, podobně jako její předchůdce Final Fantasy XII. Podle režiséra hry, Motoma Toriyamiho, je \"Final Fantasy XII: Revenant Wings\" zaměřeno na začínající hráče, kteří nemají se sérii Final Fantasy mnoho zkušeností. Soubojový systém je oproti jiným titulům série značně zjednodušen a dá se ovládat intuitivně, pomocí dotykové obrazovky.\n\nMimo souboje ovládá hráč postavu Vaana, se kterým se může vydávat na mise, hovořit s dalšími postavami, ovládat loď nebo procházet a upravovat věci v inventáři.\n\nJakmile je zahájena mise (souboj), má hráč možnost ovládat všechny své postavy ve hře. Těmto pak pomocí dotykového pera uděluje příkazy, vyvolává espery, nebo nastavuje tzv. gambity.\n\nVšechny postavy v \"Revenant Wings\", které bojují, patří do některého ze tří základních typů:\n\n\nKaždý typ má výhodu nad jiným typem: \"Melee\" nad \"ranged\", \"ranged\" nad \"flying\" a \"flying\" nad \"melee\". Hráč má před zahájením každé mise možnost změnit druhy svých bojovníků. Nejčastěji se tak děje vyvoláním jiných Esperů.\n\n\"Revenant Wings\" obsahuje ve velké míře vyvolávání pomocníků, tzv. \"Espers\", kteří jsou schopni bojovat po boku hlavních postav i nepřátel. Tento prvek se objevuje i v jiných hrách Final Fantasy, ale v \"RW\" se využívá nejvíce v celé sérii.\n\n\"Espeři\" se vyvolávají během soubojů pomocí \"Summoning Gates\", které jsou zpočátku každého souboje zapečetěny. Jakmile jsou otevřeny (ať už hráčem, nebo jeho protivníkem), aktuální majitel je může využít k vyvolání dalších Esperů. Tito jsou po vyvolání přiřazeni k jednomu z velitelů (v případě hráče se jedná o některého z pěti postav). Vznikají tak jakési oddíly, kterým může hráč udělovat rozkazy najednou. Jedná se o velmi důležitou vlastnost hry, protože později může každý oddíl sestávat až z 20 členů.\n\nVe hře je 51 různých \"esperů\", které může hráč s postupem hry využívat přes \"Ring of Pacts\". Espeři jsou rozděleni podle elementů (oheň, voda, země, elektřina) a jakmile je jednou hráč aktivuje (uzavře s nimi \"pakt\"), může je vyvolávat a využívat v boji.\n\nJiž v předchozím titulu, Final Fantasy XII, se objevily tzv. \"gambity\". Jedná se o přednastavené automatické povely a akce, které postava vykonává během soubojů.\n\n\"Gambity\" se objevují také v \"Revenant Wings\", ale jejich použití je upravené a má méně možností. Každé postavě lze nastavit jednu akci, která se automaticky vykoná během souboje, či střetu s protivníkem. Tato akce může být například seslání kouzla, léčení, či jiná schopnost postavy.\n\nNěkolik lokací hry je převzato z titulů Final Fantasy XII a Final Fantasy Tactics Advance, patřících také do světa Ivalice. Další lokace – legendární \"nebeský\" ostrov Lemurés – je specifická pouze pro \"RW\".\n\nPodle legendy vytvořil Lemurés bůh Feolthanos. Zároveň vytvořil magické krystaly \"Auralithy\", které udržují obranou bariéru okolo ostrova. Žádný cizinec se tak na Lemurés nedostane a tím je zajištěna ochrana zde žijícím lidem – \"Aegyls\". Aegylové jsou humanoidé s křídly, dožívající se asi čtyřicet let. Již zmíněná ochranná bariéra způsobila, že aegylové nejsou obeznámeni z okolním světem a stávají se tak snadnou kořistí pirátů, kteří začnou pronikat na Lemurés poté, co bariéra zmizí (toto je zmíněno ve hře Final Fantasy XII).\n\nMagie je v \"RW\" provozována pomocí \"Auracitů\", úlomků krystalu \"Auralithu\". Auracity jsou využívány v \"Ring of Pacts\" k vyvolávání \"Yarhi\" – ve světě Ivalice známí jako espeři.\n\nPostav, které může hráč během hry ovládat je deset (z nichž do boje může vybrat pouze pět). Tyto postavy jsou zároveň velitelé, kteří mohou vyvolávat espery a vytvářet oddíly.\n\n\nRežisérem a hlavním tvůrcem hry je Motomu Toriyama, který se ve stejné době podílel i na Final Fantasy XIII (mimo jiné stojí i za titulem Final Fantasy X-2). Grafický návrh pozadí vytvořil \"Ryoma Itó\".\n\nProducent, \"Eisuke Yokoyama\", uvedl jako zdroj inspirace hry Warcraft a Age of Empires, ze kterých si \"RW\" bere tu nejzábavnější část a uvádí ji do prostředí Final Fantasy:\nZajímavostí je, že v anglicky lokalizované verzi hry byla upravena obtížnost. Oproti Japonské verzi je příběh obtížnější, protože Japonský trh prý není zvyklý na \"real-timové strategie\".\n"}
{"id": "476276", "url": "https://cs.wikipedia.org/wiki?curid=476276", "title": "Rudolf von Jaksch", "text": "Rudolf von Jaksch\n\nRudolf von Jaksch, též Rudolf Jaksch von Wartenhorst, nebo Rudolf Jaksch-Wartenhorst, či pouze Rudolf Jaksch (16. či 19. července 1855 Praha-Nové Město – 8. ledna 1947 Hracholusky) byl česko-rakouský lékař, zabýval se oborem vnitřního lékařství a pediatrie.\n\nProfesní dráhou pokračoval ve šlépějích svého otce Antona Jaksche von Wartenhorst, možná ho i předčil. \n\nTitulem doktora všeobecného lékařství zakončil roku 1878 úspěšně studia medicíny na pražské a krátkodobě na štrasburské univerzitě a následně začal sbírat praktické zkušenosti jako asistent u patologa Edwina Krebse, internisty Alfreda Pribrama a u svého otce v Praze. Roku 1882 přešel ve stejné funkci do Vídně ke slavnému profesoru Carlu Wilhelmu Hermannu Nothnagelovi, u nějž následujícího roku habilitoval v oboru vnitřní lékařství. Pokládal ho za svého největšího učitele a udržoval s ním i později písemný styk. Během pobytu ve Vídni se zabýval zejména fyziologickou a patologickou chemií a přispěl k rozvoji tamější klinické laboratoře. Na vídeňské univerzitě začal přednášet jako soukromý docent speciální patologii a terapii. Od roku 1887 působil jako mimořádný profesor pediatrie a přednosta dětské kliniky ve Štýrském Hradci, odkud se po dvou letech vrátil na pražskou německou univerzitu a převzal vedení II. interní kliniky všeobecné fakultní nemocnice. Výběrové řízení ovšem neproběhlo zcela hladce. Ačkoli měl za sebou již slušnou publikační činnost, hodnotila výběrová komise jeho práce velmi přísně a chtěla dát přednost jinému uchazeči. Za Jaksche se ale postavil jeho učitel MUDr. Nothnagel, a tak nakonec místo získal. Nicméně když se roku 1893 uvolnil post přednosty II. interní kliniky ve Vídni, uvažoval o  odchodu na vídeňskou fakultu. Nakonec ale zůstal v Praze a díky svému organizačnímu talentu a energii se zasloužil o výstavbu nového pavilonu všeobecné fakultní nemocnice pro německé kliniky (dokončena 1898), vybaveného na svou dobu vzorovým mobiliářem ze skla, železa a mramoru.\n\nV akademické obci zastával významné funkce. V letech 1894/5 a 1910/11 byl zvolen děkanem lékařské fakulty a v roce 1908/9 stál v čele pražské německé univerzity jako rektor. Bylo to přesně půl století poté, co týž úřad zastával jeho otec. Oficiálně penzionován byl k 30. říjnu 1925, na univerzitě ale zůstal a ještě v zimním semestru 1942/3 ohlašoval mimořádnou přednášku o tuberkulóze.\n\nJako pediatr objevil a popsal několik dětských chorob. Je po něm pojmenován \"Jakschův-Hayemův syndrom\" – anémie postihující kojence do tří let, živené výhradně kozím mlékem.\n\nV rámci dalších odborných aktivit byl kupříkladu průkopníkem využití rentgenu v diagnostice plicních chorob. S Röntgenem byl v kontaktu, jako první ovšem také upozorňoval na možná rizika rentgenového záření. Z jeho iniciativy vznikl roku 1941 na pražské univerzitě rentgenologický institut.\n\nByl činným rovněž v oblasti sociální hygieny a politiky. Jako člen nejvyšší zdravotní rady se podílel kupříkladu na tvorbě říšských zákonů o nakažlivých chorobách či o ochraně lázeňských pramenů. Právě lázeňství věnoval značnou pozornost. Mimo jiné označil Františkovy Lázně při své přednášce na lékařské konferenci, konané zde roku 1906, za „nejskvělejší kardiologické lázně světa“. Intenzivně se věnoval boji proti tuberkulóze, o které ještě v pozdním věku přednášel jak svým lékařským kolegům, tak studentům.\n\nMimo to vše byl ještě poslancem českého zemského sněmu, od roku 1907 dvorním radou, dlouholetým předsedou spolku Zentralverein deutscher Ärzte in Böhmen atd. Za své četné odborné a veřejné zásluhy, ale i za loajalitu k monarchii a panovnickému domu (byl mimo jiné velkým ctitelem císaře Františka Josefa I., jehož bustu měl vystavenou v kanceláři) obdržel četná vyznamenání a ocenění. Byl nositelem Řádu železné koruny III. třídy, členem přírodovědecké akademie v Halle, lékařské chirurgické akademie v Perugii ad. Hrdě se hlásil k německé národnosti a horlivě hájil zájmy německého obyvatelstva v Čechách. Antisemitsky však orientován nebyl. Je známo, že na jeho klinice pracovalo několik židovských lékařů a že v rámci důkladného školení zdravotnického personálu zde uskutečnil kurs pro židovské sestry.\n\nSe svým mladším bratrem Augustem vlastnil velkostatky Dolany a Hracholusky. Po smrti starších sourozenců Friedricha (1908) a Zdenka (1914) zdědil Luhov a Třebobuz a když se August vzdal svého podílu, soustředil Rudolf veškerý rodinný majetek ve svých rukách, byť mu jej ve dvacátých letech poněkud zredukovala pozemková reforma a v červnu 1945 mu byl jako osobě německé národnosti zkonfiskován. Vzhledem k vysokému věku, zdravotním obtížím (téměř neviděl a špatně vnímal) a zřejmě i pro jeho zásluhy o medicínu směl však dožít ve vyhrazené místnosti na zámku v Hracholuskách, kde 8. ledna 1947 v úctyhodném věku 91 let zemřel. Byl zpopelněn a urna uložena do rodinné hrobky pod hracholuskou kaplí sv. Diviše. O otce se během posledních chvil života starala dcera Franziska Romana.\n\nZ manželství s baronkou Adelou Ludovikou Karolinou von Härdtl (1867–1944) měl čtyři děti – syna Heinricha a dcery Marii, Franzisku („Fanny“) Romanu a Gertrudu („Trudl“).  Heinrich (* 1897), který studoval práva a připravoval se na převzetí rodinného majetku, musel narukovat do první světové války. Z ní se sice vrátil jako praporčík v záloze, ale zemřel již roku 1919, údajně následkem onemocnění, které si tam přivodil. Úmrtní matrika uvádí cukrovku.\n\n\n"}
{"id": "476278", "url": "https://cs.wikipedia.org/wiki?curid=476278", "title": "Karcinom plic", "text": "Karcinom plic\n\nKarcinom plic je nejčastější typ nádorového onemocnění plic. Někdy používaný pojem rakovina plic nemá přesně vymezený význam, může označovat jak karcinom plic, tak i jakýkoliv jiný maligní plicní nádor. Pokud není karcinom léčen, může se tento růst a v rámci procesu zvaného metastazování se rozšířit i mimo plíce do okolních tkání nebo dalších částí těla. Základní známkou karcinomů je to, že vznikají z epitelové tkáně. Hlavními typy karcinomů plic jsou malobuněčný karcinom plic (SCLC), rovněž známý jako „karcinom ovískových buněk“ (zhoubné buňky připomínají zrnka ovsa), a nemalobuněčný karcinom plic (NSCLC). Mezi nejběžnější symptomy onemocnění patří kašel (včetně vykašlávání krve), úbytek váhy a dechová nedostatečnost. Karcinom plic patří mezi nejčastější onkologické příčiny smrti u mužů. Celosvětově je zodpovědná za smrt 1,3 milionů mužů a také žen ročně.\n\nHlavními typy karcinomu plic jsou \"nemalobuněčný typ \" a \"malobuněčný typ\". Toto rozlišení je důležité, protože léčba je u každého jiná; nemalobuněčný plicní karcinom (NSCLC) se někdy léčí chirurgicky, zatímco malobuněčný plicní karcinom (SCLC) má obvykle lepší odezvu na léčbu chemoterapií a ozařováním. Nejběžnějšími příznaky jsou dechová nedostatečnost, dalšími příznaky může být kašel (včetně vykašlávání krve) a ztráta váhy. Nejběžnější příčinou nemoci je dlouhodobé vystavení tabákovému kouři, které stojí za 80–90 % případů rakoviny plic. K 10–15 % případů tohoto onemocnění dochází u nekuřáků, přičemž tyto případy jsou často přičítány kombinaci genetických faktorů, vystavení vlivu radonu, azbestu a znečištění vzduchu, včetně kouře z pasivního kouření. Karcinom plic lze zobrazit pomocí rentgenu hrudníku a počítačové tomografie (CT snímek). Diagnóza je potvrzována prostřednictvím biopsie, která se obvykle provádí za využití bronchoskopie nebo kontrolovaným CT vyšetřením. Léčba a dlouhodobé výsledky závisí na typu rakoviny, fázi (stupni rozšíření) a celkovém zdravotním stavu nemocného měřeném prostřednictvím hodnocení jeho celkového fyzického stavu.\n\nMezi běžné způsoby léčby patří chirurgický zákrok, chemoterapie a radioterapie. Nemalobuněčné karcinomy jsou někdy odstraňovány chirurgickým zákrokem, kdežto malobuněčné karcinomy obvykle lépe reagují na chemoterapii a radioterapii. 15 % osob ve Spojených státech, u nichž je diagnostikována rakovina plic, přežije dalších pět let po stanovení diagnózy. Celosvětově je rakovina plic nejběžnější příčinou úmrtí žen i mužů souvisejících s rakovinou a přičítá se jí 1,38 milionu úmrtí ročně (údaj k roku 2008).\n\nMezi příznaky a symptomy, které mohou rakovinu plic naznačovat, patří:\nPokud se karcinom tvoří v dýchacích cestách, může ztěžovat proudění vzduchu a zapříčinit tak dýchavičnost. Ucpání dýchacích cest může vést k nahromadění sekretu za místem ucpání a způsobit zápal plic.\nV závislosti na typu tumoru může na možnost karcinomu plic zpočátku ukázat tzv. paraneoplastický syndrom. V případě karcinomu plic mohou projevy tohoto syndromu zahrnovat Lambert–Eatonův myastenický syndrom (svalová slabost způsobená autoprotilátkami), hyperkalcemii nebo syndrom nedostatečné produkce antidiuretického hormonu (SIADH). Tumory v horní části plic, známé jako Pancoastovy tumory, mohou narušit místní část sympatického nervového systému a vést tak k Hornerově syndromu (pokles očního víčka a malá oční panenka na postižené straně) a k poškození brachiálního plexu.\n\nMnoho ze symptomů karcinomu plic (nechuť k jídlu, úbytek hmotnosti, horečka, únava) není specifických. U mnoha osob, které v okamžiku projevu symptomů vyhledají lékařskou pomoc, je již rakovina rozšířena i mimo původní ložisko. Mezi běžná místa, kam se rakovina dále šíří, patří mozek, kosti, nadledviny, druhá plíce, játra, osrdečník a ledviny. Přibližně 10 % osob s karcinomem plic nemá v okamžiku diagnózy žádné symptomy; k nálezu karcinomu obvykle dochází náhodně při rutinním rentgenu hrudníku.\n\nFáze karcinomů plic je soubor stupňů šíření karcinomu ze svého počátečního zdroje. Jedná se o důležitý faktor ovlivňující prognózy počáteční léčby karcinomu plic. Nemalobuněčný typ karcinomu plic (NSCLC) začíná fází IA (\"jedna A\"; nejlepší prognóza) IV (\"čtyři\"; nejhorší prognóza). Malobuněčný typ karcinomu plic je klasifikován jako \"limitovaná fáze\", pokud je omezen na jednu polovinu hrudníku (pod rentgenem); jinak se jedná \"rozšířenou fázi\".\n\nK rozvoji karcinomu dochází v důsledku genetického poškození DNA. Toto genetické poškození postihuje normální funkci buňky včetně její schopnosti množení, programované buněčné smrti (apoptózy) a schopnosti opravy DNA. Čím větší je poškození, tím vyšší je riziko vzniku karcinomu.\n\nKouření, zejména pak kouření cigaret, přispívá ke vzniku karcinomu plic zdaleka nejvíce. Cigaretový kouř obsahuje více než 60 známých karcinogenů, mezi něž patří radioizotopy z rozpadové řady radonu (např. polonium Po a ), nitrosaminy nebo polyaromatické uhlovodíky jako benzopyren. Rovněž se zdá, že nikotin potlačuje imunitní odezvu na nádorové bujení ve tkáni vystavené těmto vlivům. V rozvinutých zemích bylo 90 % úmrtí mužů na karcinom plic v roce 2000 přičítáno kouření (70 % u žen). Kouření se přičítá 80–90 % všech případů karcinomu plic.\n\nU nekuřáků je příčinou vzniku karcinomu plic pasivní kouření – vdechování kouře vznikajícího při kouření jiných osob. Jako pasivního kuřáka lze označit člověka, který žije nebo pracuje v blízkosti kuřáka. Studie provedené ve Spojených státech, Evropě, Spojeném království a v Austrálii konzistentně prokázaly značně zvýšené riziko vzniku rakoviny u osob vystavených pasivnímu kouření. U těch, kdo žijí s kuřákem, je riziko vyšší asi o 20–30 %, zatímco u osob, které pracují v prostředí ovlivňovaném kouřem z cigaret jiných lidí, je riziko vyšší o 16–19 %. Výzkum vlivu postranního proudu kouře naznačuje, že tento kouř je ještě nebezpečnější než kouř přímo vdechovaný kuřákem. Ve Spojených státech je pasivní kouření příčinou přibližně 3 400 úmrtí na karcinom plic ročně.\n\nRadon je plyn bez barvy a zápachu vznikající rozpadem radioaktivního rádia, které je pro změnu produktem rozpadu uranu vyskytujícího se v zemské kůře. Produkty rozpadu radioaktivních látek ionizují genetický materiál a způsobují mutace, které se někdy stávají rakovinnými. Po kouření je radon druhou nejběžnější příčinou karcinomu plic ve Spojených státech. S každými 100 becquerely/m³ koncentrace radonu se riziko zvyšuje o 8–16 %. Množství radonu se liší v závislosti na lokalitě a složení půdy a hornin v podloží. Například v oblastech, jako je Cornwall ve Spojeném království (kde je žulové podloží), je radon velkým problémem. Pro snížení koncentrace radonu musí být budovy uměle větrány. Americká Agentura pro ochranu životního prostředí (EPA) odhaduje, že v jednom z 15 domů ve Spojených státech je hladina radonu vyšší než je doporučený limit 4 pikocurie na litr (pCi/l) (148 Bq/m³).\n\nAzbest může způsobit řadu onemocnění plic, včetně karcinomu plic. Kouření tabáku a vystavení azbestu má na tvorbu karcinomu plic synergický efekt. Azbest může rovněž způsobit rakovinu pohrudnice, která se nazývá mezoteliom (a která se od karcinomu plic liší).\n\nPodle Světové zdravotnická organizace způsobilo znečištění ovzduší v roce 2010 smrt na rakovinu plic, tedy především na plicní karcinom, asi u 223 tisíc lidí na celém světě. Podle jiného zdroje má znečištění údajně na zvýšení rizika karcinomu plic malý účinek. Jemné částice (PM) a sulfátové aerosoly, které se mohou dostávat do ovzduší ve výfukových plynech, jsou spojovány s mírně zvýšeným rizikem. U oxidu dusičitého každý přírůstek 10 částic na jednu miliardu částic vzduchu zvyšuje riziko karcinomu plic o 14 %. Znečištění vzduchu se připisuje 1–2 % případů karcinomu plic.\n\nPředběžné důkazy podporují hypotézu zvýšeného rizika vzniku karcinomu plic v důsledku znečištění vzduchu v interiéru v souvislosti se spalováním dřeva, uhlí, zvířecího trusu nebo zbytků rostlin při vaření nebo topení. U žen, které jsou v interiéru vystaveny kouři z uhlí, je riziko přibližně dvojnásobné; řada vedlejších produktů spalování biomasy je známými nebo domnělými karcinogeny. Toto riziko se týká přibližně 2,4 miliardy lidí na celém světě a má se za to, že stojí za 1,5 % úmrtí na karcinom plic.\n\nOdhaduje se, že 8 až 14 % případů karcinomu plic je způsobeno dědičnými faktory. U osob příbuzných nemocnému s karcinomem plic je riziko 2,4 krát vyšší. Je tomu tak pravděpodobně v důsledku kombinace genů.\n\nO virech je známo, že způsobují karcinom plic u zvířat, a poslední důkazy ukazují na to, že podobné nebezpečí hrozí u lidí. Propletenec virů včetně lidského papilomaviru, JC virus, simian virus 40 (SV40), BK virus a cytomegalovirus. Tyto viry mohou napadnout buněčný cyklus a při potlačení apoptózy způsobit nekontrolované dělení buněk.\n\nS karcinomem plic je spojována řada dalších látek, povolání a vystavení vlivům okolního prostředí. Mezinárodní agentura pro výzkum rakoviny (IARC) uvádí, že existují „dostatečné důkazy“ pro to, že přítomnost následujících látek v plicích je karcinogenní:\n\n\n\n\n\n\nPodobně jako u mnoha dalších typů rakoviny začíná karcinom plic aktivací onkogenů nebo deaktivací genů bránících vzniku tumoru. Má se za to, že onkogeny činí člověka náchylnějším k rozvoji rakoviny, a zdá se, že protoonkogeny se po vystavení působení konkrétních karcinogenů mění právě na onkogeny. Mutace protoonkogenu \"K-ras\" způsobují 10–30 % případů adenokarcinomu plic. Receptor pro epidermální růstový faktor (EGFR) reguluje množení buněk, apoptózu, angiogenezi a invazi tumoru. Mutace a zvětšení receptorů EGFR jsou běžné u nemalobuněčného karcinomu plic a představují základ pro léčbu pomocí inhibitorů EGFR. Receptor Her2/neu je postihován méně častěji. Poškození chromozomů může vést ke ztrátě heterozygozity, a tedy potenciálně k deaktivaci genů zabraňujících vzniku tumoru. Pro malobuněčný karcinom plic je běžné poškození zejména chromozomů 3p, 5q, 13q a 17p. Gen \"p53\", který zabraňuje vzniku tumoru a který se nachází na chromozomu 17p, je postihován v 60–75 % případů. Mezi další geny, k jejich mutaci či změnám často dochází, patří \"c-MET\", \"NKX2-1\",\"LKB1\", \"PIK3CA\" a \"BRAF\".\n\nS karcinomem plic je spojováno několik genetických polymorfismů. Tyto obsahují polymorfismy v genovém kódování na interleukin-1, cytochrom P450, spouštěče apoptózy jako kaspáza-8, molekuly pro opravu DNA jako je XRCC1. Lidé s těmito polymorfismy jsou více vnímavější k rozvinutí karcinomu plic po vystavení se karcinogenům.\n\nSoučasné studie ukazují, že při projevu genu MDM2 309G existuje malé riziko, že se rozvine karcinom u Asiatů.\n\nProvedení rentgenu hrudníku je jedním z prvních kroků při vyšetření osoby trpící symptomy, jež by mohly naznačovat karcinom plic. Může odhalit přítomnost tumoru, rozšíření mezihrudí (naznačující, že tumor napadl lymfatické uzliny), atelektázu (kolaps), konsolidaci plic (pneumonii) nebo pleurální efuzi. Ke zjištění detailnějších informací o typu a rozsahu onemocnění se typicky používá CT snímkování. Bronchoskopie nebo CT snímkováním řízená biopsie často slouží k odebrání vzorku tumoru pro účely histopatologie.\n\nRakovina plic se na rentgenu hrudníku často objevuje jako solitární plicní uzel. Diferenciální diagnostika však uvádí řadu dalších onemocnění s podobným symtomem. Stejný příznak může způsobit i tuberkulóza, plísňové infekce, metastatická rakovina nebo organizující se pneumonie. Mezi méně běžné příčiny solitárního plicního uzlu patří hamartomy, bronchogenní cysty, adenomy, arteriovenózní malformace, plicní sekvestrace, revmatoidní uzlíky, Wegenerova granulomatóza nebo lymfom. Karcinom plic může být odhalen i náhodně jako solitární plicní uzel na rentgenovém nebo CT snímku hrudníku pořízeném pro jiný, nesouvisející účel. Definitivní diagnóza karcinomu plic se stanovuje na základě histologického vyšetření podezřelé tkáně z hlediska klinického a radiologického.\n\nKarcinomy plic jsou klasifikovány podle histologického typu. Tato klasifikace je důležitá pro určení způsobu léčby a předvídání dalšího vývoje nemoci. V naprosté většině případů rakoviny plic se jedná o karcinomy – zhoubné bujení buněk epitelové tkáně. Karcinomy plic se rozdělují do kategorií podle velikosti a vzhledu buněk zhoubné tkáně tak, jak ji pod mikroskopem vidí histopatolog. Dvěma hlavními skupinami jsou nemalobuněčné a malobuněčné karcinomy plic.\n\nTřemi hlavními podtypy nemalobuněčného karcinomu plic jsou adenokarcinom, spinocelulární karcinom plic a velkobuněčný karcinom plic.\n\nTéměř 40 % karcinomů plic jsou adenokarcinomy, které obvykle vznikají v okrajové plicní tkáni. Většina případů adenokarcinomů souvisí s kouřením, avšak i u osob, které za svůj život vykouřily méně než 100 cigaret (a lze je tak označit za „nekuřáky“), je adenokarcinom nejběžnější formou rakoviny plic. Podtyp adenokarcinomu označovaný jako bronchioloalveolární karcinom je obvyklejší u žen-nekuřaček a je spojován s delší pravděpodobnou dobou přežití.\n\nSpinocelulární karcinom stojí za přibližně 30 % případů rakoviny plic. Tento typ karcinomu se typicky objevuje v blízkosti velkých cest dýchacích. Ve středu tumoru se obvykle nachází dutina a mrtvá tkáň. Přibližně 9 % rakoviny plic jsou velkobuněčné karcinomy. Jsou tak pojmenovány proto, že buňky karcinomu jsou velké, s množstvím cytoplazmy, velkými jádry a nápadnými jadérky.\n\nV případě malobuněčných karcinomů plic (SCLC) buňky obsahují kompaktní neurosekreční granula (váčky naplněné neuroendokrinními hormony), které by u tohoto tumoru mohly naznačovat souvislost s endokrinním/paraneoplastickým syndromem. Ve většině případů se karcinomy objevují ve velkých cestách dýchacích (primární a sekundární průdušky). Tyto typy karcinomu rychle rostou a šíří se již v rané fázi onemocnění. V šedesáti až sedmdesáti procentech případů u nich dochází k metastázím. Tento typ rakoviny plic velmi významně souvisí s kouřením.\n\nRozeznáváme čtyři hlavní histologické podtypy, ačkoli některé karcinomy mohou být tvořeny kombinací různých podtypů. Mezi vzácné podtypy patří nádory žláz, karcinoidní tumory a nediferencované karcinomy.\n\nPlíce jsou místem, kam se běžně rozšiřují tumory z jiných částí těla. Sekundární karcinomy jsou klasifikovány podle místa jejich vzniku; například karcinom prsu, který se rozšířil do plic, se nazývá metastatický karcinom prsu. Na rentgenovém snímku mají metastázy často charakteristický zakulacený vzhled.\n\nPrimární karcinomy plic nejběžněji metastazují do mozku, kostí, jater a nadledvin. Imunobarvení během biopsie je často užitečné pro určení původního zdroje.\n\nKlasifikace stádií karcinomu plic je posouzení stádia rozšíření karcinomu z jeho původního zdroje. Je jedním z faktorů ovlivňujících prognózu a potenciální způsob léčby karcinomu plic.\n\nPočáteční vyhodnocení stádia nemalobuněčného karcinomu plic (NSCLC) využívá klasifikaci TNM. Ta je založena na velikosti primárního tumoru, postižení lymfatických uzlin (lymph node) a vzdálenosti metastáz. Poté je za využití těchto TNM deskriptorů karcinom zařazen do jedné ze skupin – od okultní (skryté) fáze karcinomu až po stádia 0, IA (jedna A), IB, IIA, IIB, IIIA, IIIB a IV (čtyři). Toto rozdělení stádií do skupin napomáhá určení způsobu léčby a odhadu prognózy.\n\nMalobuněčné karcinomy plic (SCLC) jsou tradičně klasifikovány jako karcinomy „nepokročilého stádia“ (rozšíření pouze do poloviny hrudníku a v rozsahu jednoho radiačního pole s využitím radioterapie únosného stupně) nebo jako karcinomy „pokročilého stádia“ (výraznější rozšíření onemocnění). I tak je ale klasifikace TNM a zařazení do jedné ze skupin užitečné při odhadu prognózy.\n\nV případě NSCLC i SCLC jsou dvěma hlavními hledisky posouzení pokročilosti nemoci klinická a chirurgická klasifikace stádia. Klinická klasifikace stádia se provádí před samotným chirurgickým zákrokem. Je založena na výsledcích snímkování (například CT snímky a PET snímky) a na výsledcích biopsie. Chirurgická klasifikace stádia je vyhodnocena během operace nebo po ní a základem pro ni jsou kombinované výsledky chirurgických a klinických nálezů včetně chirurgicky odebraného vzorku hrudních lymfatických uzlin.\n\nPrevence je z hlediska nákladů nejefektivnějším prostředkem ke snižování počtu případů karcinomu plic. Ačkoli ve většině zemí byly karcinogeny v domácím i průmyslovém prostředí identifikovány a zakázány, kouření tabáku je stále velmi rozšířené. Eliminace kouření tabáku je primárním cílem prevence rakoviny plic a skoncování s kouřením je v rámci tohoto procesu důležitým nástrojem prevence.\n\nOpatření a zásahy k omezení pasivního kouření na veřejných místech, například v restauracích a na pracovištích, jsou nyní běžné v mnoha západních zemích. Bhútán zavedl úplný zákaz kouření v roce 2005, Indie uplatňuje zákaz kouření na veřejných místech od října 2008. Světová zdravotnická organizace vyzývá vlády, aby prosadily úplný zákaz reklamy tabákových výrobků, aby mladí lidé s kouřením vůbec nezačínali. Tato organizace soudí, že tam, kde byl tento zákaz zaveden, spotřeba tabákových výrobků klesla o 16 %.\n\nDlouhodobé užívání doplňkového vitaminu A, vitaminu C, vitaminu D nebo vitaminu E riziko vzniku rakoviny plic nesnižuje. Na základě některých studií se zdá, že pro lidi, kteří konzumují v potravě vyšší množství zeleniny a ovoce, je obvyklé nižší riziko onemocnění rakovinou, to je však pravděpodobně výsledek zavádějících faktorů. Preciznější studie jasnou souvislost neprokázaly.\n\nScreening je využití lékařských vyšetření s cílem rozpoznat jistou chorobu u osob bez symptomů. Lékařská vyšetření, s jejichž pomocí lze rakovinu plic určit, zahrnují cytologické vyšetření sputa, rentgen plic (RTG plic) a počítačovou tomografii (CT). Screeningové programy využívající RTG plic nebo cytologické vyšetření neprokázaly podstatný přínos. Každoroční vyšetření osob podléhajících vysokému riziku (tedy ve věku 55 až 79 let, které kouřily více než 30 balíčkoroků nebo které v minulosti trpěly rakovinou plic) pomocí CT snímkování o snížených dávkách záření může snížit riziko úmrtí na rakovinu plic o absolutní hodnotu 0,3 % (relativní hodnota 20 %). Počet falešně pozitivních CT snímků je však značný a může vyústit v řadu nepotřebných invazivních zákroků i značné finanční náklady. Na každý skutečně pozitivní snímek připadá více než 19 falešně pozitivních. Dalším potenciálním rizikem je vystavení pacientů záření během CT snímkování.\n\nLéčba rakoviny plic závisí na specifickém typu rakovinných buněk, pokročilosti onemocnění a na tom, jaký je celkový fyzický stav nemocného. Běžné léčebné postupy zahrnují paliativní péči, chirurgický zákrok, chemoterapii a radioterapii.\n\nPokud vyšetření potvrdí nemalobuněčný karcinom plic, musí být posouzena fáze pokročilosti rakoviny, aby bylo možno určit, zda je onemocnění lokalizováno a řešitelné operací či zda se natolik rozšířilo, že operativní zákrok by již neměl smysl. K tomu se využívá počítačová tomografie a pozitronová emisní tomografie. Pokud existuje podezření, že jsou zasaženy i mezihrudní lymfatické uzliny, lze pro odebrání vzorků z uzlin a stanovení pokročilosti nemoci využít mediastinoskopii. K posouzení skutečnosti, zda je nemocný schopen operaci podstoupit, se využívají i rozbory krve a vyšetření funkce plic. Pokud vyšetření plic odhalí slabou respirační rezervu, chirurgický zákrok pravděpodobně nebude vhodným řešením.\n\nVe většině případů raného nemalobuněčného karcinomu plic se upřednostňuje odstranění plicního laloku (lobektomie). U těch osob, jejichž celkový stav nedovoluje lobektomii celého laloku, lze provést resekci menšího rozsahu (klínovitá resekce). U tohoto typu resekce však existuje vyšší riziko recidivy rakoviny než u lobektomie. Radioaktivní brachyterapie jodovými zrny v okrajových oblastech klínovité excize může riziko recidivy snížit. Velmi zřídka se provádí odstranění celé plíce (pneumonektomie). Videoasistovaná torakoskopická operace a videoasistovaná lobektomie jsou založeny na minimálně invazivním postupu při operaci rakoviny plic. Videoasistovaná lobektomie je ve srovnání s konvenční otevřenou lobektomií stejně efektivní, navíc však není v takovém množství doprovázena postoperačními onemocněními.\n\nU malobuněčného karcinomu plic se obvykle používá chemoterapie a/nebo radioterapie. Význam chirurgického zákroku pro léčbu malobuněčného karcinomu plic je však předmětem úvah. V rané fázi SCLC může operační zákrok zlepšit možné výsledky, pokud je doprovázen chemoterapií a radioterapií.\n\nRadioterapie neboli ozařování se často kombinuje s chemoterapií a u osob trpících NSCLS, které nemohou podstoupit chirurgický zákrok, může být kurativně cílená. Tato forma vysoce intenzivní radioterapie se nazývá radikální radioterapie. Zpřesněnou formou tohoto postupu je kontinuální hyperfrakcionovaná akcelerovaná terapie (CHART), během níž je pacient vystaven vysoké dávce radioterapie v krátkém časovém úseku. Pooperační radioterapie hrudní stěny by obecně po kurativní operaci NSCLC neměla být použita, může být ale prospěšná pro nemocné, jejichž mezihrudní lymfatické uzliny N2 byly nemocí zasaženy.\n\nU potenciálně vyléčitelných případů malobuněčného karcinomu plic se často doporučuje radioterapie hrudníku jako doplněk k chemoterapii.\n\nPokud rakovinný nádor blokuje krátký úsek průdušky, může lékař použít brachyterapii (lokalizovanou radioterapii), a to přímo v dýchacích cestách, aby byla obnovena jejich průchodnost. Ve srovnání s radioterapií externím paprskem umožňuje brachyterapie zkrácení doby léčby a nižší vystavení radioaktivnímu záření pro zdravotníky.\n\nProfylaktická kraniální iradiace (PCI) je typem radioterapie mozku, užívaným ke snížení rizika vzniku metastáz. Tento léčebný postup je nejvhodnější pro malobuněčný karcinom plic. U nepokročilé fáze nemoci zvyšuje míru tříletého přežití z 15 % na 20 %; u onemocnění v pokročilém stadiu se jednoleté přežití zvyšuje z 13 % na 27 %.\n\nNedávná zlepšení technik zacílení a zobrazování vedla ke vzniku stereotaktického ozařování při léčbě raných fází rakoviny plic. Při této formě radioterapie je pacient vystaven vysokým dávkám záření při malém počtu vyšetření za použití stereotaktických lokalizačních technik. Využívá se zejména u pacientů, kteří v důsledku souběžných onemocnění nemohou podstoupit chirurgický zákrok.\n\nKe kontrole symptomů u pacientů trpících nemalobuněčným i malobuněčným karcinomem plic lze využít ozařování hrudníku v menších dávkách (paliativní radioterapie).\n\nNasazení léčby chemoterapií závisí na typu nádoru. Malobuněčný karcinom plic (SCLC), a to i relativně raná fáze nemoci, se léčí především chemoterapií a radioterapií. U malobuněčného karcinomu plic se nejčastěji užívá cisplatina a etoposid. Kombinují se také s karboplatinou, gemcitabinem, paclitaxelem, vinorelbinem, topotecanem a irinotecanem. U pokročilého nemalobuněčného karcinomu plic (NSCLC) zvyšuje chemoterapie pravděpodobnost přežití a užívá se jako primární léčba za předpokladu, že nemocný je schopen tuto léčbu podstoupit. Obvykle se podávají dva léčivé přípravky, z nichž jeden je vždy na bázi platiny (buď cisplatina nebo karboplatina). K dalším často užívaným lékům patří gemcitabin, paclitaxel, docetaxel, pemetrexed, etoposid a vinorelbin.\n\nAdjuvantní chemoterapie označuje nasazení chemoterapie po léčebném chirurgickém zákroku za účelem zlepšení vyhlídky léčení. U nemalobuněčného karcinomu jsou z blízkých lymfatických uzlin během zákroku odebrány vzorky, jež pak slouží k určení fáze pokročilosti nemoci. Pokud je potvrzena II. či III. fáze onemocnění, může adjuvantní chemoterapie zvýšit míru přežití v následujících pěti letech o 5 %. Kombinované podávání vinorelbinu a cisplatiny vykazuje vyšší účinek než dřívější metody léčby. Adjuvantní chemoterapie u osob trpících rakovinou ve fázi IB je kontroverzní, neboť klinické studie neprokázaly jasně její přínos pro délku přežití. Studie zaměřené na výzkum předoperační chemoterapie (neoadjuvantní chemoterapie) u resektabilního nemalobuněčného karcinomu nepřinesly jednoznačný závěr.\n\nU osob trpících terminálním onemocněním může být vhodná paliativní péče či pobyt v hospici. Tyto způsoby péče umožňují dodatečnou diskusi o možnostech léčby a nabízejí příležitost dobře zvážit všechna rozhodnutí; mohou také předejít nevhodné a nákladné péči v závěrečné fázi života nemocného.\n\nPři léčbě nemalobuněčného karcinomu plic lze chemoterapii kombinovat s paliativní péčí. U pokročilých případů zlepšuje vhodná chemoterapie průměrnou dobu přežití ve srovnání s pouhým využitím podpůrné péče, a zvyšuje také kvalitu života. U nemocných s adekvátní tělesnou zdatností umožňuje udržovací chemoterapie nasazená v rámci paliativní péče prodloužení života o 1,5 až 3 měsíce, úlevu od symptomů a zlepšení kvality života. U moderních prostředků jsou zaznamenané výsledky lepší. Spolupracující skupina odborníků pro metaanalýzu nemalobuněčného karcinomu plic doporučuje, aby u případů karcinomu plic v pokročilém stadiu byla zvážena chemoterapie, pokud s ní nemocný souhlasí a je schopen ji podstoupit.\n\nPrognóza je obecně špatná. Z osob diagnostikovaných s rakovinou plic přežije prvních pět let od diagnózy 15 % z nich. V době diagnózy je stadium nemoci již často pokročilé. Při prvním projevu onemocnění je ve fázi IV 30–40 % případů nemalobuněčného karcinomu a 60 % případů malobuněčného karcinomu.\n\nPrognostické faktory nemalobuněčného karcinomu plic zahrnují výskyt příznaků plicní choroby, velikost tumoru, buněčný typ (histologie), stupeň rozšíření (pokročilost), metastázy v mnohočetných lymfatických uzlinách a vaskulární invazi. U osob s neoperovatelným onemocněním jsou možné výsledky horší u skupiny se špatným celkovým fyzickým stavem a více než 10% úbytkem hmotnosti. K prognostickým faktorům malobuněčného karcinomu plic patří celkový fyzický stav, pohlaví, stadium nemoci a zasažení centrálního nervového systému či jater v okamžiku diagnózy.\n\nU nemalobuněčného karcinomu plic je nejlepší prognózy dosaženo kompletní chirurgickou resekcí ve stadiu IA. Přežití po pěti letech pak činí až 70 %. U malobuněčného karcinomu je celková míra přežití po pěti letech kolem 5 %. Nemocní s pokročilým malobuněčným karcinomem plic mají průměrnou šanci na pětileté přežití nižší než 1 %. Průměrná doba přežití u nemocných v nepokročilé fázi nemoci je 20 měsíců, míra pětiletého přežití pak 20 %.\n\nNa základě údajů poskytnutých Národním ústavem pro léčbu rakoviny je průměrný věk při diagnóze rakoviny plic ve Spojených státech 70 let, průměrný věk při úmrtí na následky nemoci pak 72 let. Nemocní se zdravotním pojištěním mají ve Spojených státech větší nadějí na lepší výsledek léčby.\n\nNa celém světě je rakovina plic nejčastější formou rakoviny jak ve smyslu výskytu, tak úmrtnosti. V roce 2008 bylo zaznamenáno 1,61 milionu nových případů a 1,38 milionu úmrtí na následky rakoviny plic. Nejvyšší četnost výskytu nemoci je v Evropě a Severní Americe. Populační skupina, u níž je pravděpodobnost vzniku onemocnění nejvyšší, jsou osoby starší 50 let, které v minulosti kouřily. V protikladu k úmrtnosti mužů, která začala před více než 20 lety klesat, má úmrtnost na rakovinu plic u žen v posledních dvou dekádách stoupající tendenci, a teprve v poslední době se začala stabilizovat. V USA je celoživotní riziko onemocnění rakovinou plic 8 % u mužů a 6 % žen.\n\nNa každé 3-4 miliony vykouřených cigaret připadá jedno úmrtí na rakovinu plic. Vliv velkých tabákových společností, tzv. \"Big Tobacco\", hraje v kultuře kouření podstatnou roli. U mladých nekuřáků, obklopených reklamou na tabákové výrobky, je vyšší pravděpodobnost, že začnou kouřit. Vliv pasivního kouření je při vzniku rakoviny plic ve stále vyšší míře uznáván jako rizikový faktor, což vede k úpravě zákonů s cílem snížit nežádoucí vystavení nekuřáků tabákovému kouři. Potenciální riziko představují také emise z automobilů, továren a elektráren.\n\nVe východní Evropě byla zaznamenána nejvyšší úmrtnost na následky rakoviny plic mezi muži, zatímco v severní Evropě a USA je nejvyšší úmrtnost na následky této nemoci mezi ženami. Ve Spojených státech je výskyt rakoviny vyšší u černošských žen a mužů. Výskyt rakoviny plic v rozvojových zemích je v současné době omezený. Počet kuřáků v těchto státech ale stoupá, a proto se očekává nárůst výskytu této nemoci v několika následujících letech, a to zejména v Číně a Indii.\n\nOd 60. let 20. století začala četnost výskytu adenokarcinomu plic ve srovnání s jinými typy rakoviny plic stoupat. Příčinou je hlavně zahájení prodeje cigaret s filtrem. Použití filtru odstraňuje z tabákového kouře větší částice a omezuje ukládání nánosu ve velkých dýchacích cestách. Kuřák však musí vdechovat hlouběji, aby dostal tutéž dávku nikotinu, a tím dochází ke zvýšenému ukládání částic v malých dýchacích cestách, kde obvykle adenokarcinom vzniká. Četnost výskytu adenokarcinomu plic se tak neustále zvyšuje.\n\nPřed příchodem kouření cigaret byla rakovina plic poměrně řídkým onemocněním, a až do roku 1761 nebyla dokonce chápána jako specifická nemoc. V roce 1810 byla řada aspektů rakoviny plic popsána podrobněji. Zhoubné nádory plic tvořily v roce 1878 pouze 1 % všech typů rakoviny potvrzené při pitvě, na počátku 20. století však tento počet vzrostl na 10–15 %. V roce 1912 bylo v odborné literatuře zaznamenáno celosvětově pouze 374 případových studií, revize pitev však prokázala, že výskyt rakoviny plic vzrostl z 0,3 % v roce 1852 na 5,66 % v roce 1952. Roku 1929 rozpoznal lékař Fritz Lickint v Německu souvislost mezi kouřením a rakovinou plic, což vedlo k razantní protikuřácké kampani. Studie britských lékařů, publikovaná v 50. letech 20. století, je považována za první solidní epidemiologický důkaz souvislosti mezi rakovinou plic a kouřením. V důsledku toho doporučil v roce 1964 vedoucí Amerického úřadu pro zdravotnictví, aby kuřáci od kouření upustili.\n\nVliv vzácného plynu radonu na vznik rakoviny plic byl poprvé zaznamenán u horníků z Krušných hor poblíž Schneebergu v Sasku. Stříbro se tam těžilo od roku 1470; tyto doly jsou bohaté na uran, jehož výskyt je doprovázen přítomností rádia a radonu. Horníci byli v nepřiměřeně vysoké míře postihováni plicní chorobou, jež byla v 70. letech 19. století nakonec potvrzena jako rakovina plic. Navzdory tomu dolování pokračovalo až do 50. let 20. století, a to zejména v důsledku poptávky po uranu v SSSR. V 60. letech 20. století bylo prokázáno, že radon rakovinu plic skutečně způsobuje.\n\nPrvní úspěšná pneumonektomie u rakoviny plic byla provedena v roce 1933. Paliativní radioterapie se používá od 40. let 20. století. Radikální radioterapie, poprvé uplatněná v 50. letech 20. století, byla pokusem o nasazení vyšších dávek radiace u pacientů v relativně rané fázi rakoviny plic, kteří však z různých důvodů nemohli podstoupit chirurgický zákrok. Kontinuální hyperfrakcionovaná akcelerovaná terapie byla v roce 1997 chápána ve srovnání s konvenční radikální radioterapií jako krok vpřed. Počáteční pokusy o chirurgickou resekci a radikální radioterapii z 60. let 20. století u malobuněčného karcinomu plic byly neúspěšné. V další dekádě pak byla úspěšně vyvinuta léčba chemoterapií.\n\n\n"}
{"id": "476283", "url": "https://cs.wikipedia.org/wiki?curid=476283", "title": "Jirkův tajný klíč k vesmíru", "text": "Jirkův tajný klíč k vesmíru\n\nJirkův tajný klíč k vesmíru je kniha prvně vydaná (v angličtině) roku 2007, autorem je Lucy Hawkingová ve spolupráci se svým otcem, britským vědcem Stephenem Hawkingem. Kromě příběhu určeného dětem školního věku obsahuje také informační stránky s vysvětlením základů astronomie, fyziky a dalších vědeckých oborů.\n\nKniha dostala pokračování \"Jirkův vesmírný lov pokladů\", \"Jirka a Velký třesk\" a Jirka a neprolomitelná šifra.\n\nKluk jménem Jirka žije v malém městečku v rodině, která se dost liší od jiných rodin. Předně, ani jeden jeho rodič nejí maso a v jejich domácnosti lze nalézt jen absolutní minimum elektrických přístrojů (popravdě svítí svíčkami a nemají telefon ani televizi). Jedí jen domácí jídlo, hlavně různé přírodniny a ekologické potraviny.\n\nJirka by ale radši dělal spoustu věcí, které dělají ostatní děti – a ze všeho nejvíce by chtěl počítač. Radost má jen ze svého prasátka, které dostal dárkem k Vánocům od babičky a které mu hodně vyrostlo. Čuníka chová ve chlívku a když ten mu jednoho dne prchne do sousední zahrady, která je zapovězeným územím, Jirka se ho vydá najít. Pronikne tak do sousedního domu a seznámí se zde s dívkou Aničkou a jejím otcem Erikem, který vlastní skvělý počítač, vlastně nejvýkonnější na světě. Říká mu Kosmo a to proto, že má jednu úžasnou schopnost – udělat zvláštní okno do vesmíru, kterým lze sledovat všechny možné úkazy z něj, a dále také dveře, kterým může kohokoliv, kdo jej používá, přenést na zmapované území ve vesmíru.\n\nJirka má ve škole dost zvláštního učitele, který má podivný zájem o tento drahocenný stroj o kterém se jednou Jirka omylem zmíní (v té době už je zcela zasvěcen do jeho tajemství). A právě on může být Erikovi a lidem v jeho okolí nebezpečný.A tak se tento počítač snaží ukradnout a tak napíše Erikovi dopis Erik dopis přečte a vydá se do kosmu ve kterém uvízne v černé díře a Jirkův učitel mezitím Kosma ukradne a snaží se do něj dostat ale Kosmo vzdoruje Jirka to však vidí a rozhodne se Erikovi pomoci nakonec se vše podaří a Erik je zachráněn.\n"}
{"id": "476286", "url": "https://cs.wikipedia.org/wiki?curid=476286", "title": "Pseudosasa", "text": "Pseudosasa\n\nPseudosasa je rod rostlin patřící do čeledě lipnicovité (\"Poaceae\").\n\n\nDřevinu \"Pseudosasa japonica\" lze použít v ČR jako okrasnou rostlinu. Má sbírkový význam.\n\n\n \n"}
{"id": "476288", "url": "https://cs.wikipedia.org/wiki?curid=476288", "title": "Advanced Host Controller Interface", "text": "Advanced Host Controller Interface\n\nAdvanced Host Controller Interface (AHCI) je v informačních technologiích univerzální rozhraní pro komunikaci se SATA řadiči nezávislé na konkrétním hardware (nebo výrobci), které implementuje i pokročilé funkce. Firma Intel, která je autorem specifikace, popisuje ve standardu strukturu paměti pro výměnu dat mezi hostitelským systémem a řadičem, podle kterého výrobce řadič vyrobí.\n\nAktuální verze specifikace je 1.3 (červen 2008). AHCI nabízí vývojářům softwaru a hardwaru standardní metodu pro detekci, konfiguraci a programování SATA/AHCI adaptérů. Standard AHCI je oddělen od standardu SATA 3Gb/s, ačkoliv obsahuje pokročilé schopnosti SATA (například hot swapping a native command queuing), které je možné využít.\n\nMnoho SATA řadičů nabízí volitelné režimy provozu: starší „legacy“ PATA režim, standardní AHCI režim nebo prodejcem specifikovaný RAID. Firma Intel doporučuje zvolit pro maximální flexibilitu na svých základních deskách (které také umožňují AHCI) raději RAID režim, než rovnou AHCI/SATA režim kvůli problémům způsobeným při přepnutí režimu až po instalaci systému. Legacy režim zajišťuje softwarově zpětnou kompatibilitu, která umožňuje na SATA řadiči používat starší operační systémy, které SATA řadiče nepodporují (například Windows XP), avšak typicky poskytuje nižší rychlost komunikace s pevným diskem. Alternativně je možné do starších systémů ovladač do instalačního média doplnit nebo při instalaci použít disketu.\n\nV IDE nebo tzv. legacy módu jsou pravděpodobně podporována nanejvýše 4 zařízení. PCI IDE kontroler podporuje hlavní a vedlejší kanál se dvěma zařízeními na kanál. \"upto two channels (primary and secondary) with two devices per channel for a total of four IDE devices\". To je v kontrastu s kontrolérem podporujícím AHCI. V takovém případě je podporováno portů (tedy zařízení) 32: \"AHCI host devices (referred to as host bus adapters, or HBA) support from 1 to 32 ports\". \n\nAHCI je plně podporováno pro Microsoft Windows Vista, Windows 7 a operační systém Linux od jádra verze 2.6.19. Také FreeBSD a některé verze NetBSD podporují AHCI. OpenBSD má ovladač AHCI od verze 4.1. AHCI podpora pro Solaris 10 byla zavedena ve vydání 8/07. Starší operační systémy vyžadují specifické hardwarové ovladače pro podporu AHCI.\n\n"}
{"id": "476289", "url": "https://cs.wikipedia.org/wiki?curid=476289", "title": "Filmový štáb", "text": "Filmový štáb\n\nFilmový štáb (též výrobní štáb) je štáb (ve smyslu „organizační útvar“) založený za účelem výroby filmu. Dělí se na hlavní (organizační) štáb, který tvoří zástupci hlavních složek filmu, a ti dále mají své vlastní podštáby, ve kterém jsou jejich asistenti a pomocní pracovníci.\n\nNejvýše situovanou profesí v hierarchii filmového štábu je producent, který ale není jeho součástí – funkcí producenta je dodat na výrobu filmu finanční prostředky, ale sám se tvorby neúčastní. Producentovi je podřízen i režisér, který sám je ovšem vedoucím hlavního organizačního štábu a je nadřízen všem členům filmového štábu. Samotný producent je pak vlastníkem filmu. \n\n\nProfese zde uvedené šedou barvou jsou podle potřeby přítomny u výpravně a rozpočtově náročnějších děl, naopak u kratších nebo méně náročných filmů může být více některých profesí zastoupeno v jedné osobě.\n\nVýrobní jednotky (angl. \"production units\" nebo jenom \"units\") jsou dílčí štáby, sestavené za účelem natočení vedlejších nebo podružných záběrů do téhož filmu, často souběžně s natáčením hlavního výrobního štábu. Zpravidla jsou menší co do počtu členů i co do rozvětvení výše uváděné hierarchie (do té míry, do které je těchto profesí potřeba), což má za následek, že celkové náklady na natáčení této jednotky jsou menší (často zlomkové) než ty u hlavního štábu.\n\nPointou existence vedlejších výrobních jednotek je ušetření nákladů a času (tj. stihnutí všech termínů) během realizační fáze – pokud některé záběry nevyžadují větší hereckou akci (která by byla klíčová pro děj filmu) a současně se odehrávají např. na exotických nebo nedostupných místech (kam by cesta celého štábu byla příliš drahá) a nebo pokud je technicky a organizačně možné a finančně výhodné, aby tyto záběry byly natočeny souběžně s natáčením hlavního výrobního štábu, pak to opravňuje jejich založení a natočení těchto záběrů. Rozhodnutí, která výrobní jednotka bude kdy točit co, se dělají dlouho před samotným natáčením, v přípravné fázi, a konečné slovo (po konzultaci s hlavním režisérem a pomocnými režiséry pro přidělené jednotky) v nich má producent, resp. producentské studio či společnost.\n\n"}
{"id": "476290", "url": "https://cs.wikipedia.org/wiki?curid=476290", "title": "Disk z Faistu", "text": "Disk z Faistu\n\nDisk z Faistu je disk z pálené hlíny pocházející z mínojského paláce ve Faistu na Krétě. Je datován přibližně do střední nebo pozdní mínojské doby bronzové (2. tisíciletí př. n. l.). Má průměr kolem 15 cm a po obou stranách je pokryt do spirály otisknutými znaky. Jeho účel a význam i původní místo jeho výroby nejsou známé. Jedná se však o jedinečný archeologický nález. Dnes je vystaven v archeologickém muzeu v Irakliu na Krétě.\n\nTento disk byl objeven v roce 1908 italským archeologem Luigim Pernierem v paláci ve Faistu na jižním pobřeží Kréty. Je na něm otištěno celkem 241 značek tvořených 45 jedinečnými symboly, které Arthur Evans očísloval 1–45. Některé z nich byly srovnány se znaky lineárního písma A. Tyto značky byly zřejmě otisknuty pomocí předem vytvořených hieroglyfických pečetítek do měkké hlíny ve spirálové sekvenci ve směru hodinových ručiček směrem do středu disku.\n\nDisk z Faistu se stal středem zájmu mnoha amatérských a profesionálních archeologů a bylo podniknuto mnoho pokusů o dešifrování významu otištěných značek. Přestože není jisté, zda se skutečně jedná o písmo, většina pokusů o dešifrování předpokládala, že ano. Badatelé snažící se o rozluštění se nejčastěji domnívali, že tyto značky představují slabiky, abecedu nebo logogramy. Obecně se předpokládá, že jejich pokusy o dešifrování nemají šanci na úspěch, dokud nedojde k objevu dalších nálezů s těmito značkami. Rovněž mezi odborníky panuje shoda, že případný text na disku neposkytuje dostatek kontextu pro analýzu, která by vedla k rozluštění jeho významu.\n\nAčkoli je tento disk obecně archeology považován za skutečný historický předmět, vyskytly se také názory, že se jedná o podvrh nebo mystifikaci.\n\n"}
{"id": "476291", "url": "https://cs.wikipedia.org/wiki?curid=476291", "title": "Yvonne Wisseová", "text": "Yvonne Wisseová\n\nYvonne Wisseová, provdaná Yvonne van Langen (* 6. června 1982, Vlissingen) je nizozemská atletka, která se věnuje sedmiboji a halovému pětiboji. Jejím největším úspěchem je stříbrná medaile z mistrovství Evropy do 23 let z roku 2003.\n\nNa světovém šampionátu juniorů v Santiagu v roce 2000 skončila sedmá. O rok později se umístila na mistrovství Evropy juniorů v italském Grossetu na šestém místě. V roce 2005 se zúčastnila letní univerziády v tureckém İzmiru, kde s celkovým počtem 5 811 bodů skončila pátá. Na halovém mistrovství Evropy 2009 v Turíně byla v pětiboji osmá. Vrcholem letní sezóny 2009 byl světový šampionát v atletice pořádaný v německém Berlíně, kde byla jedinou zástupkyní Nizozemska ve víceboji. S konečným součtem 5 704 bodů však obsadila až dvacátou pozici.\n\n\n"}
{"id": "476292", "url": "https://cs.wikipedia.org/wiki?curid=476292", "title": "Křídlatec (rostlina)", "text": "Křídlatec (rostlina)\n\nKřídlatec (\"Ptelea\") je rod rostlin patřící do čeledi routovité (\"Rutaceae\").\n\n\nNěkteré druhy lze použít jako okrasné rostliny. Křídlatec se hodí do větších úprav jako výplňová dřevina, jen výjimečně se vysazuje blízko cesty, protože plody vynikají při pohledu zblízka.\n\n\n \n"}
{"id": "476294", "url": "https://cs.wikipedia.org/wiki?curid=476294", "title": "Liliovcovité", "text": "Liliovcovité\n\nLiliovcovité (\"Nartheciaceae\") je čeleď jednoděložných rostlin z řádu smldincotvaré (\"Dioscoreales\"). Starší taxonomické systémy zástupce často řadily do čeledi kýchavicovité (\"Melanthiaceae\") z řádu \"Liliales\" nebo popř. do čeledi liliovité v širokém pojetí (\"Liliaceae\" s.l.).\n\nJedná se o vytrvalé byliny s oddenky. Listy jsou jednoduché, střídavé, vytvářející přízemní růžice. Čepele jsou celokrajné, většinou čárkovité, isobifaciální, jezdivé. Květy jsou oboupohlavní, uspořádané v květenstvích, většinou v hroznech, v květenství bývají listeny. Okvětí se skládá ze 6 okvětních lístků, které jsou jen při bázi srostlé. Tyčinek je 6. Gyneceum je srostlé ze 3 plodolistů, je synkarpní, semeník je svrchní. Plodem je tobolka.\n\nJe známo asi 4-5 rodů a 41 druhů, jsou rozšířeny v značně disjunktním areálu, v jihovýchodní Asii, v mírném (s přesahem do boreálního) pásu Severní Ameriky a Evropy.\n\nV ČR snad v Polabí rostl v 19. století liliovec kostilomka (\"Narthecium ossifragum\"), naposledy v roce 1900 u Slatiňan, dnes vyhynulý druh flóry ČR, kategorie A1. Jeho areálem je hlavně západní a severozápadní Evropa.\n\n\n\"Aletris\",\n\"Lophiola\",\n\"Metanarthecium\",\n\"Narthecium\",\n\"Nietneria\"\n\nhttp://www.tropicos.org/NameSearch.aspx?name=&commonname=Narthecium\n"}
{"id": "476298", "url": "https://cs.wikipedia.org/wiki?curid=476298", "title": "Smldincotvaré", "text": "Smldincotvaré\n\nSmldincotvaré (\"Dioscoreales\"), zvané také jamotvaré, je řád jednoděložných rostlin.\n\nPojetí řádu se v průběhu vývoje systematiky značně měnilo. Starší taxonomické systémy řád neznaly a třeba Cronquistův systém příslušné čeledi řadí do řádů \"Liliales\" a \"Orchidales\". Tachtadžjanův systém řád uznává, ale má taky řády \"Melanthiales\" a \"Burmanniales\" . Podle nejmodernějšího pojetí sem patří zhruba 3-5 čeledí.\n\nPodle \n\nJsou to převážně vytrvalé byliny, často s oddenky hlízami či oddenky. Někdy to jsou liány, např. \"Dioscorea communis\". Jsou to častěji zelené fotosyntetizující rostliny, ale značné množství zástupců, zvláště z čeledí \"Burmanniaceae\" a \"Thismiaceae\", jsou nezelené heterotrofně se vyživující rostliny. Listy jsou jednoduché, vzácněji složené, přisedlé nebo řapíkaté, často v přízemních růžicích, čepele jsou převážně čárkovité až kopinaté, ale někdy i střelovité či srdčité. U heterotrofních rostlin jsou listy redukované, šupinovité. Květy se nejčastěji skládají ze 6 okvětních lístků, tyčinek bývá nejčastěji 6, vzácněji 3, gyneceum se skládá ze 3 plodolistů, semeník může být svrchní i spodní. Plodem je nejčastěji tobolka, méně bobule aj. Z užitkových rostlin sem patří tzv jamy rodu \"Dioscorea\", pěstované pro škrobnaté hlízy v tropech.\n\n\n"}
{"id": "476303", "url": "https://cs.wikipedia.org/wiki?curid=476303", "title": "Přírodovědecká fakulta Univerzity Jana Evangelisty Purkyně", "text": "Přírodovědecká fakulta Univerzity Jana Evangelisty Purkyně\n\nPřírodovědecká fakulta (PřF) Univerzity Jana Evangelisty Purkyně v Ústí nad Labem (UJEP) byla založena 4. listopadu 2005 po souhlasném stanovisku Akreditační komise vlády České republiky ze dne 14. září 2005 na zasedání v Havlíčkově Brodě. Je největší pedagogicko-výzkumnou institucí v ústeckém regionu s přírodovědným zaměřením.\n\nPosláním Přírodovědecké fakulty je pěstování výuky a rozvoj poznání v přírodovědných oborech. Hlavní pozornost je zaměřena na počítačovou fyziku, počítačové metody a simulace, problematiku metodologie molekulárních simulací a jejich aplikací na problémy fyziky, chemie a chemického inženýrství, modelování energetických procesů ve sluneční atmosféře se zaměřením na fyziku erupcí, dále na fyziku plazmatu, plazmochemii, fyziku tenkých vrstev a povrchů, výzkum elektrochemických biosenzorů pro environmentální analýzu, mikrobiologii a biologii rostlin a živočichů, aplikovanou geografii, environmentální geografii, krajinnou ekologii, syntézy krajiny, krajinné plánování a instrumentální metody analytické chemie. Neméně důležitým cílem je výrazně posilovat vědecko-výzkumnou základnu UJEP v oblasti přírodních věd, docílit jejího výraznějšího zapojení do evropského výzkumného prostoru a sítí mezinárodní spolupráce a zajišťovat vysokoškolské vzdělání všech tří stupňů (Bc., Mgr., Ph.D.) jak pro odborníky v přírodovědných oborech, tak pro přípravu učitelů pro 2. stupeň základních škol a pro střední školy v přírodovědných předmětech. Přírodovědecká fakulta proto zajišťuje výuku studentů Pedagogické fakulty ve většině přírodovědně zaměřených studijních programů „Učitelství pro ZŠ“ a „Učitelství pro SŠ“.\n\nJedním z hlavních cílů fakulty je připravovat své absolventy tak, aby se dobře uplatnili na trhu práce, nebo aby se mohli věnovat vědecké práci.\n\nStudium přírodovědných oborů bylo tradičně spojeno s Pedagogickou fakultou UJEP, proto byly katedry její součástí, v letech 1991–2005 pak jako pracoviště univerzity. Krátkodobým předchůdcem fakulty byl Ústav přírodních věd, který vznikl usnesením Akademického senátu Univerzity J. E. Purkyně v Ústí nad Labem ze dne 25. listopadu 2004. Datem vzniku ústavu byl stanoven 1. duben 2005. K tomuto datu přešly na tuto nově vzniklou součást UJEP katedry biologie, fyziky, geografie, chemie a informatiky. Následně 1. října 2005 vznikla na ústavu katedra matematiky, na kterou přešla část pracovníků z katedry matematiky Pedagogické fakulty UJEP. Akreditační komise vlády ČR souhlasila na svém zasedání, které proběhlo 1. a 2. února 2005 v Pelhřimově, s rozšířením akreditace vybraných bakalářských, magisterských a doktorských studijních programů. Těmito studijními programy byly programy Fyzika, Aplikovaná informatika a Geografie. \n\nFakulta má sídlo na adrese České mládeže 360/8 ve čtvrti Klíše. Od června 2018 je realizována výstavba nové budovy Centra přírodovědně-technických oborů (CPTO), v níž bude fakulta v blízké budoucnosti sídlit. \n\nKatedry\n\n\nÚstecké materiálové centrum\n\n\n"}
{"id": "476320", "url": "https://cs.wikipedia.org/wiki?curid=476320", "title": "Uhřínovice (Brtnice)", "text": "Uhřínovice (Brtnice)\n\nUhřínovice (německy \"Ruprenz\") je vesnice v okrese Jihlava v Kraji Vysočina, dnes část města Brtnice.\n\nNázev se vyvíjel od varianty Vgrinowichi (1234), Ruprechticz (1371), Vhrzinowicze (1538), Vržinowicze (1590), Ruprencz (1678), Ruprentz (1718), Riprentz (1751), Ruprenz a Uhřinowice (1846), Rupprenz a Uhřínovice (1872) až k podobě Uhřínovice v letech 1881 a 1924. Pojmenování je rodu ženského, čísla pomnožného, genitiv zní Uhřínovic. České místní jméno Uhřínovice vzniklo přidáním přípony -ovice k osobnímu jménu Uhřín a znamenalo ves lidí Uhřínových. Německý název Ruprenz je odvozeno od osobního jména Ruprechts.\n\nPrvní zmínka o vsi pochází z roku 1234, kdy markrabě Přemysl věnoval Brtnici s přilehlými obcemi klášteru cisterciaček v Tišnově. Ovšem osídlení této oblasti se dá snad datovat do dávnější minulosti, jelikož důležitým činitelem v počátcích osídlení Brtnicka byla Haberská stezka. V současné době nelze dokázat, zda již existovala i během 7.–10. století nebo byla-li obnovena až v 11. století, kdy se poprvé připomíná u kronikáře Kosmy.\n\nNázev Uhřínovice je pravděpodobně odvozen od osobního jména Uhřín, německý název \"Ruprenz\" je typický pro německou kolonizaci v 2. polovině 13 století, která v tomto případě mohla překrýt i daleko starší osídlení. V novodobé historii vsi je významná stavba české školy v roce 1909, jejímž správcem byl Antonín Kožešník, který se zasloužil zejména také o založení sboru dobrovolných hasičů v roce 1911. Po nelehkém období obou světových válek a následné socializaci se vesnice nadále modernizovala a vzkvétala. V současné době má 75 stálých obyvatel a další poměrně velkou část obce tvoří chalupáři, kteří zde tráví velkou část roku. V novodobé historii se stal raritou místní minipivovar, který pod značkou Ruprenz vyrábí pivo pro nejbližší okolí.\n\nV letech 1869–1909 příslušely k Přísece, poté byly samostatnou obcí, 1. října 1979 se stala místní částí Brtnice.\n\nUhřínovice leží v okrese Jihlava v Kraji Vysočina. Nachází se 4 km jižně od Příseky a 3,5 km severozápadně od Brtnice. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 600 metrů. Nejvyšší bod, Štelcáry (653 m n. m.), leží na jižní hranici katastru . V severní části stojí Vlčkovo březí (648 m). Na jih od vsi pramení bezejmenný potok, na němž se rozkládají Matouškův rybník, Horní Uhřínovický rybník a Dolní Uhřínovický rybník, na hranici katastru pak Štičí rybník. Potok poté teče na západ, kde se vlévá do řeky Brtnice. Západní hranici katastru tvoří Přísecký potok, na němž leží Hraniční rybník.\n\nPodle sčítání 1930 zde žilo v 40 domech 207 obyvatel. 207 obyvatel se hlásilo k československé národnosti. Žilo zde 207 římských katolíků.\n\nV obci sídlí firma Valdivia s.r.o. a Pivovar Ruprenz. Obcí prochází silnice III. třídy č. 4054, která vede ke komunikaci II. třídy č. 405 z Příseky do Brtnice. Dopravní obslužnost zajišťují dopravci ICOM transport a TRADO-BUS. Autobusy jezdí ve směrech Jihlava, Kněžice, Předín, Želetava, Brtnice, Třebíč a Dolní Smrčné. Obcí prochází cyklistická trasa č. 5215 z Komárovic do Cerekvičky-Rosice.\n\nZdejší děti dojíždění do základní školy v Brtnici. Působí zde Sbor dobrovolných hasičů Uhřínovice.\n\n\n"}
