{"id": "507624", "url": "https://cs.wikipedia.org/wiki?curid=507624", "title": "Vida Tomšič", "text": "Vida Tomšič\n\nVida Tomšič, rozená Bernot (partyzánský pseudonym Marija Pevec; 26. červen 1913 – 10. prosinec 1998) byla slovinská politička a právnička a národní hrdinka Jugoslávie.\n\nNarodila se 26. června 1913 v Lublani, kde absolvovala základní školu i gymnázium. V roce 1931 byla zapsána na filozofickou fakultu, ale zanedlouho přešla na právnickou fakultu, kterou absolvovala v roce 1941. V období svých studií se zapojila do studentského hnutí a podílela se na mnohých stávkách.\n\nV roce 1934 se stala členkou Komunistické strany Jugoslávie a ve stejném roce se poznala se svým budoucím manželem Tone Tomšičem. V listopadu 1934 ji lublaňský soud odsoudil k trestu odnětí svobody v délce devíti měsíců. Jakmile byla propuštěna, pokračovala ve své činnosti v řadách komunistů i studentského hnutí. V červnu 1940 byla zvolena členkou ústředního výboru Komunistické strany Slovinska a v říjnu 1940 i členkou ústředního výboru Komunistické strany Jugoslávie.\n\nOd prvních dní okupace Jugoslávie se zapojila do odboje. V srpnu 1941 porodila v ilegalitě syna. 10. prosince 1941 je díky prozrazení zadržena i s manželem. Spolu s ním, Mihou Marinkou a Pepcou Kardeljovou byla přemístěna do vězení gestapa, které je však po dvou měsících vrátilo italským orgánům. 16. května 1942 ji italský vojenský soud odsoudil k trestu odnětí svobody v délce dvaceti pěti let. Vězněna byla v Benátkách, Anconě, Campobassu a v Tranu.\n\nPo italské kapitulaci byla přemístěna do angloamerického tábora nedaleko Bari. Zde organizovala stranickou organizaci a byla mezi zakladateli první zahraniční brigády NOVJ, u níž chvíli působila jako zástupkyně politického komisaře. V lednu 1944 se vrátila do Slovinska, kde vykonávala funkce v rámci stranických orgánů i protifašistického odboje.\n\n5. května 1945 se stala ministryní pro sociální politiku v první slovinské vládě. Poté byla předsedkyní kontrolní komise Lidové republiky Slovinsko, členka výkonného výboru LR Slovinsko, poslankyní federálního i republikového parlamentu. Byla tajemnicí Lidové skupštiny Federativní lidové republiky Jugoslávie, předsedkyní Skupščiny SR Slovinsko, předsedkyní Rady národů Skupštiny SFRJ, byla členkou Svazového shromáždění a od roku 1974 byla členkou Předsednictva SR Slovinsko. Tomšičová byla dvakrát členkou jugoslávské delegace na zasedání Valného shromáždění OSN. Dvě období byla představitelkou Jugoslávie v Komisi OSN pro sociální rozvoj, jeden rok byla předsedkyní této komise.\n\nOd roku 1978 byla profesorkou rodinného práva. Zemřela 10. prosince 1998 v Lublani.\n\nByla nositelkou \"Partyzánské pamětní medaile 1941\" a 27. listopadu 1953 obdržela \"Řád národního hrdiny\".\n\n"}
{"id": "507631", "url": "https://cs.wikipedia.org/wiki?curid=507631", "title": "Parlament Republiky Černá Hora", "text": "Parlament Republiky Černá Hora\n\nParlament Černé Hory (černohorsky: Скупштина Републикe Црне Горе, \"Skupština Republike Crne Gore\") je jednokomorový zákonodárný parlament v Černé Hoře. Parlament má v současné době 81 členů, z nichž je každý volen na dobu čtyř let. Současný předseda parlamentu je Ranko Krivokapić, zástupci jsou Željko Šturanović a Rifat Rastoder. Referendum o nezávislosti Černé Hory parlament schválil 3. června 2006.\n\nBudova parlamentu se nachází v černohorském hlavním městě Podgorice.\n\nParlament stanoví premiéra jmenovaného prezidentem, stejně jako premiér volí ministry. Parlament rovněž schvaluje všechny zákony Černé Hory, ratifikuje mezinárodní smlouvy, jmenuje soudce všech soudů, schvaluje rozpočet a vykonává další povinnosti, jak je stanoveno v ústavě. Parlament může vyjádřit nedůvěru vládě většinou členů.\n\nČlenové jsou voleni na čtyři roky. Každý ze 74 poslanců reprezentuje 6000 voličů, což vede ke změně celkového počtu poslanců v parlamentu (po volbách v roce 2009 má černohorský parlament 81 poslanců místo předchozích 74).\n\n\n31. října 1906 - 9. července 1907\n\n\n21. listopadu 1907 - 12. února 1911\n\n\n1. prosince 1911 - 25. října 1913\n\n\n28. ledna 1914 - 4. ledna 1916\n\n\nLidový parlament Socialistické republiky Černá Hora \n\n\nLidový parlament Černohorské lidové republiky\n\n\nParlament Černohorské lidové republiky\n\n\nParlament Socialistické republiky Černá Hora\n\n\nParlament Republiky Černá Hora (ve FR Jugoslávie)\n\n\n\n\n\n"}
{"id": "507638", "url": "https://cs.wikipedia.org/wiki?curid=507638", "title": "Kolíček na prádlo", "text": "Kolíček na prádlo\n\nKolíček na prádlo, prádelní kolíček, kramlík, klamerka je drobná technická pomůcka používaná při sušení vypraného prádla. Slouží k přechodnému přichycení prádla a jiných textilií na prádelní šňůru během jeho sušení. V zásadě může být dvou různých typů.\n\nKolíček bez pérka je jednodušší a starší varianta. Je vyroben pouze z jednoho kusu dřeva (nebo jiného vhodného materiálu) s hlubokým zářezem ve tvaru písmene „U“ nebo „V“ (vidlička). Zářez slouží jako jednoduchá svorka či sponka, využívá se zejména jak přirozené pružnosti materiálu, tak i úhlu opásání mezi textilií a použitou prádelní šňůrou.\n\nJeho konstrukce je velice jednoduchá a v minulosti jej bylo možné vyrábět i podomácku svépomocí pomocí sekery, nože a dalších jednoduchých ručních nástrojů.\n\nModernější a složitější varianta užívaná v současnosti. Kolíček se skládá ze dvou protilehlých stejných kusů (starší kolíčky byly dřevěné, současné kolíčky bývají obvykle vyrobeny z plastu), oba protilehlé díly tvoří dvojitou dvouzvratnou páku. Přítlak mezi oběma částmi vytváří pružinový díl vyrobený z kovu, který zároveň drží oba díly pohromadě ve správné poloze.\n"}
{"id": "507645", "url": "https://cs.wikipedia.org/wiki?curid=507645", "title": "Aqua Appia", "text": "Aqua Appia\n\nAqua Appia je nejstarší vodovodní vedení (akvadukt), které bylo vybudováno v antice za účelem zásobování Říma vodou.\n\nCenzorové Appius Claudius Caecus a Gaius Plautius Venox vybudovali roku 312 př. n. l. první vodovod na pitnou vodu. Ve stejném roce začal budovat Appius Claudius Caecus silnici Via Appia. Akvadukt musel být několikrát opravován. Tyto opravy postupně prováděli Quintus Marcius Rex v letech 144 a 140 př. n. l., Marcus Vipsanius Agrippa v roce 33 př. n. l. a za císaře Augusta v letech 11 až 4 př. n. l.\n\nNapájena byla z pramenů, které se nacházely mezi osmým a devátým milníkem silnice Via Praenestina, od které byly vzdáleny ca 1155 m. \n\n16,4 km dlouhý kanál vstupoval do města v blízkosti Porty Capeny, vedl přes bránu Porta Maggiore, přes vršek Caelius a vyúsťoval na Forum Boarium. Dle Frontinuse dopravovala Aqua Appia až 73 000 kubických metrů vody denně. Aby byla zajištěna dodávka vody v čase války, byl tento akvadukt uložen v podzemí a výškový rozdíl mezi pramenem a ústím byl 10 metrů. \n"}
{"id": "507650", "url": "https://cs.wikipedia.org/wiki?curid=507650", "title": "Sladký život Zacka a Codyho", "text": "Sladký život Zacka a Codyho\n\nSladký život Zacka a Codyho (v anglickém originále The Suite Life of Zack & Cody) je americký komediální televizní seriál vytvořený Dannym Kallisem a Jimem Geoghanem. Seriál se poprvé ve vysílání objevil 18. března 2005 na americké Disney Channel, kde ho sledovalo 4 miliony diváků, což představovalo nejúspěšnější premiéru na Disney Channel v roce 2005. Českým divákům se poprvé představil v září roku 2009. Seriál byl jeden z pěti seriál, které se objevily na iTunes Store. Seriál byl nominován na cenu Emmy a třikrát na cenu Kid's Choice Awards. Seriál byl také vysílán na teď již zaniklém ranním bloku ABC Kids na americké stanici ABC.\n\nSeriál se odehrává v hotelu Tipton v Bostonu a soustředí se na dvojčata Zacka a Codyho Martinových (Dylan a Cole Sprouseovi), problematická dvojčata, kteří žijí v hotelu Tipton. V hlavních rolích se zde objevuje i bohatá dědička hotelu London Tipton (Brenda Song), hotelová prodavačka sladkostí Maddie Fitzpatrick (Ashley Tisdale), hotelový manažer pan Moseby (Phill Lewis) a svobodná matka dvojčat a jedna z hotelových nočních umělkyň Carey (Kim Rhodes).\n\n\"Sladký život\" se dále objevil ve spin-offu, kde nadále účinkovali dvojčata Sprousových, nazvaným \"Sladký život na moři,\" který se vysílal na Disney Channel v období 2008-2011. V roce 2011 byl také vydán film založený na obou seriálech \"The Suite Life Movie.\"\n\nV Česku se odvysílaly dvě série tohoto seriálu. Třetí se zatím neplánuje.\n\nSeriál se soustředí na dvojčata Zacka a Codyho Martinových, kteří žijí v bostonském hotelu Tipton, kde jejich matka Carey zpívá a hraje v hotelové hale. Soustředí se i na dceru majitele hotelu, bohatou dědičku London Tiptonovou, také na hotelovou prodavačku sladkostí Maddie Fitzpatrickovou a pana Mosebyho, přísného, svědomitého a vážného manažera hotelu, který často řeší problémy dvojčat Zacka a Codyho. Má velmi rád klavír a kapesníky v kapse saka. Seriál se většinou odehrává v hotelu Tipton, ale objevují se zde i jiná místa, jako například škola Zacka a Codyho nebo soukromá katalická škola Panny Marie, kterou navštěvuje Maddie s London. Zack a Cody se často dostávají do problémů, a pak se z nich snaží dostat ven.\n\nVe světě se vysílá i indická verze, která se jmenuje \"Sladký život Karana a Kabira\" a vysílá se na indické mutaci Disney Channel.\n\n\nNíže je uveden seznam všech postav, které v seriálu ztvárnili jednu z významných rolí. Seznam je seřazen podle počtu epizod, ve kterých vystupovali (nejvíce epizod má osoba umístěná nejvýše).\n\nStanice Disney Channel nechala český dabing vyrobit společnost DW Agentura v roce 2009. Do čeština byly nadabovány pouze první dvě řady, třetí řada nebyla nikdy odvysílána a není ani nadabována.\nDíl To je sladký život Hanny Montany je druhým dílem třídílného crossoveru, který pojí seriálu \"That's So Raven\" a \"Hannah Montana\". Raven Baxterová poznává Zacka a Codyho, když navštíví hotel Tipton kvůli focení nové modní kolekce pro chlapce. Během toho, London odmítá nosit návrh, který vytvořila Raven, poté co se objeví Hannah Montana a návrh podpoří, již London nemá problém.\n\n\"Sladký život na moři\" je pokračováním seriálu \"Sladký život Zacka a Codyho\", který se poprvé představil 26. září 2008 na Disney Channel. Seriál sleduje chlapce na výletní lodi, kde se společně s London účastní vzdělávacího programu na moři, zatím co pan Moseby dělá manažera celé lodi. Debby Ryan se připojuje k hlavním postavám jako Bailey Pickettová, která se okamžitě skamarádí s chlapci a později se stává Codyho přítelkyní.\n\nSeriál přeskočil pilotní část a byl okamžitě objednán pro první řadu.\n\nJedním z dalších spin-offů byl také seriál \"Arwin!\", ve kterém se měl objevit Brian Štěpánek a Selena Gomez. Seriál ovšem nebyl stanici objednán.\n\nDne 20. září 2010 stanice Disney Channel oznámila, že začala vyrábět původní film na motivy série \"Sladký život\".\n\n\"Sladký život dvojčat\" měl premiéru 25. března 2011 v USA a v Kanadě.\n"}
{"id": "507656", "url": "https://cs.wikipedia.org/wiki?curid=507656", "title": "A. J. Benza", "text": "A. J. Benza\n\nAlfred Joseph Benza (* 2. června 1962, Brooklyn, New York) je americký, herec, moderátor a novinář.\n\nKrátce po jeho narození se celá rodina přestěhovala na Long Island. Benza je podruhé ženatý a má dceru jménem Roxy. Má také dvě sestry.\n\nA. J. studoval žurnalistiku na C. W. Post College v New Yorku. Během studií začal psát pro noviny Newsday fejetony a krátce na to již byl zaměstnán na plný úvazek jako fejetonista také v listu New York Daily News. Počátkem 90. let účinkoval v televizní show s názvem „The Gossip Show“. Poté se ještě několikrát dostal do televizních talk show. Později byl vyhozen z listu New York Daily News a začal pracovat jako moderátor v pořadu kabelové televize E! nazvaném „Mysteries and Scandals“. V roce 2001 vytvořil noční talk show s názvem „ A.J. After Hours“. Ta však nebyla příliš úspěšná a brzy ve vysílání skončila. V roce 2006 hostoval v reality show společnosti Ion Television „Cold Turkey II“ a moderoval také pořad „ High Stakes Poker“. Zahrál si též postavu L. C. Luca ve filmu Rocky Balboa z roku 2006.\n\n"}
{"id": "507658", "url": "https://cs.wikipedia.org/wiki?curid=507658", "title": "Pterodon", "text": "Pterodon\n\nPTERODON, s.r.o. byla česká společnost, která se zabývala vývojem počítačových her. V roce 2006 se spojila se společností 2K Czech (tehdejší Illusion Softworks).\n\nSpolečnost založili v roce 1998 Jarek Kolář a Michal Janáček.\n\n\n"}
{"id": "507659", "url": "https://cs.wikipedia.org/wiki?curid=507659", "title": "Gabe Kaplan", "text": "Gabe Kaplan\n\nGabriel W. „Gabe“ Kaplan (* 31. března 1945 Brooklyn, New York, USA) je americký komik, herec, pokerový komentátor a profesionální hráč pokeru. V USA je lépe znám díky své roli ze 70. let Gabea Kottera ze sitcomu \"Vítej zpět, Kottře\". O pár let později se stal ještě mnohem známějším díky svým úspěchům v \"No-Limit Texas Hold-'Emu\". Zvláště v posledních letech se dostal do povědomí jako spolukomentátor, společně s A.J. Benzou, v pořadu High Stakes Poker vysílaného na stanici GSN. Pro nadcházející sérii High Stakes Poker, která se začne vysílat v polovině února roku 2010, bude jeho spolukomentátorem kolegyně ze světa profesionálního pokeru Kara Scott.\n\nJako kluk Kaplan aspiroval na to se stát hráčem prvoligového baseballu v USA. Nicméně, nebyl schopný se dva roky v tréninkovém týmu prosadit na soupisku prvního týmu a rozhodl se věnovat dalším svým zájmům. Po ukončení sportovní kariéry pracoval jako hotelový poslíček. Později díky pocestným komediantům Kaplan započal svou vlastní kariéru, a to jako stand-up komik. Kaplanovy scénky byly natolik úspěšné, že se svou hrou motivovanou zkušenostmi z mládí v Brooklynu procestoval celou zemi. Pětkrát se také objevil v tehdejší velmi úspěšné TV show „The Tonight Show Starring Johnny Carson“. Během této doby stihl také natočit komediální album „Holes and Mello-Rolls“, které obsahovalo mnoho zážitků z jeho středoškolského studia. V sitcomu „Welcome Back, Kotter“ hrál charismatického učitele Gabea Kottera, který se vrátil do ne zrovna správně fungující střední školy, kde sám byl jako mladý studentem. Tato série běžela v letech 1975–79.\nBěhem své herecké kariéry se také věnoval finančním trhům a pokeru. V sérii World Series of Poker se poprvé objevil v roce 1978. Roku 1980 se Kaplan stal uznávaným hráčem pokerové elity, a to díky vítězství nad Amarillo Slimem v hlavním eventu série Super Bowl of Poker. Po dalších 5 let své postavení více posílil, a to díky dvěma umístěními na finálovém stole Super Bowl of Poker, a také 6. místem na hlavním eventu WSOP 1985.\n\nV červenci 2004 skončil třetí v sérii World Poker Tour a vyhrál přes 250 tisíc dolarů. V dalším roce se umístil v $5000 Limit Hold´em eventu série WSOP na 2. místě, a odnesl si výhru 222,515 dolarů. V letech 1997-2002 se stal spolukomentátorem eventů série WSOP. V roce 2007 vyhrál v pořadu společnosti NBC „Poker After Dark“ v díle „Queens and Kings“ nad Kristy Gazes. V témže roce v sérii WSOP skončil na 9. místě v $50,000 World Championship H.O.R.S.E eventu, a odnesl si výhru ve výši 131,424 dolarů. Krátce po začátku roku 2010 vyhrál Gabe Kaplan opět v jednom z dílů TV show Poker After Dark. Do roku 2009 Gabe Kaplan výhrami v pokeru vydělal 1300000 dolarů.\n\n"}
{"id": "507669", "url": "https://cs.wikipedia.org/wiki?curid=507669", "title": "Porfirio Lobo Sosa", "text": "Porfirio Lobo Sosa\n\nPorfirio Lobo Sosa (22. prosince 1947, Trujillo, Honduras), známý též jako Pepe Lobo, je honduraský politik a zemědělský podnikatel. Vystudoval University of Miami. V prezidentských volbách 29. listopadu 2009 zvítězil se ziskem 56 % hlasů, honduraským prezidentem byl mezi 27. lednem 2010 a 27. lednem 2014.\n\nJe členem \"Národní strany Hondurasu\", která v Hondurasu představuje středopravicovou konzervativní stranu. Od roku 1990 je poslancem Národního kongresu, jejímž byl v letech 2002-2006 také prezidentem. V prezidentských volbách v roce 29. listopadu 2005 skončil za tehdejším vítězem Manuelem Zelayou druhý se ziskem 46 % hlasů.\n\nV prezidentských volbách 29. listopadu 2009 zvítězil jako opoziční kandidát za \"Národní stranu Hondurasu\", kdy získal 56 % hlasů. Na druhém místě skončil vládní kandidát za \"Liberální stranu Hondurasu\" Elvin Ernesto Santos Ordóñez. V červnu 2009 svržený prezident José Manuel Zelaya Rosales výsledky voleb odmítl, společně s ním výsledky voleb též neuznala Venezuela, Argentina a Brazílie.\n"}
{"id": "507674", "url": "https://cs.wikipedia.org/wiki?curid=507674", "title": "Ayreon", "text": "Ayreon\n\nAyreon je projekt holandského kytaristy, zpěváka, skladatele a multiinstrumentalisty Arjena Lucassena. Žánrově spadá pod progressive metal ve spojení s rockovou operou. Texty jsou silně ovlivněny fantasy a sci-fi, navíc v sobě skrývají mírové a ekologické poselství. První album \"The Final Experiment\" vyšlo v roce 1995. Hudba i texty jsou dílem Arjena Lucassena, který na jednotlivých albech spolupracuje s dalšími hudebníky často velmi zvučných jmen. Nejedná se tedy o hudební skupinu v pravém slova smyslu.\n\nTvorba je koncepční, všechny alba tvoří volně navazující příběh. Jednotlivé postavy vystupující v příběhu ztvárňují různí zpěváci.\n\nPíše se rok 2084. Lidstvo se téměř samo zničilo. Jedinou nadějí je poslední experiment, vyslat poselství časem nazpět a lidstvo varovat. Zprávu přijme slepý středověký minstrel Ayreon, který začne o svých vizích zpívat a šířit je mezi lidem ve své vesnici. Je však označen za ďábelské sémě a vyhnán. Ayreon prchá a dostává se ke dvoru krále Artuše. Zde znovu zpívá o příčinách hrozícího zániku Země. Merlin ho považuje za podvodníka a nařídí jej zabít. Teprve když je pozdě, pochopí, že Ayreonovy vize byly skutečné. Tehdy předpoví, že ve 20. století lidstvo dostane novou šanci přijmout tuto zprávu a zachránit se před jistou zkázou.\n\nToto album nepřináší žádný ucelený příběh, ale odhaluje výjevy jdoucí napříč lidskými dějinami - od raného středověku až po blízkou budoucnost. Jednotlivé písně jsou inspirovány např. romány Nekonečný příběh nebo Jméno růže. Ocitneme se také na postapokalyptické Zemi zničené válkou, z níž lidstvo muselo uprchnout do vesmíru.\n\nPostavy tohoto alba (Horal, Indián, Rytíř, Říman, Egypťanka, Barbar, Hippie a Muž z budoucnosti) se ocitají na místě mimo prostor a čas. Společně přichází ke \"Stromu rozhodnutí\" (\"The Decision Tree\"), kde je jim neznámým hlasem oznámeno, že jeden z nich musí zemřít. Po krátké debatě je zvolen Horal. Zbytek prochází světelným tunelem přes duhový most do \"Elektrického zámku\" (\"The Electric Castle\"). Každý z nich vnímá tento fantaskní svět jinak, na základě svého náboženství či vědomostí. Při průchodu zámkem někteří z nich podléhají různým nástrahám, které tu číhají. Přeživší Rytíř, Říman, Hippie a Muž z budoucnosti se pak dozvídají, že hlas, který je provázel, patřil mimozemšťanovi zvanému \"Forever of The Stars\". \"Foreverové\" jsou bytosti, které ztratily schopnost vnímat emoce, kterou se nyní snaží získat zpět. Planeta Země byla jejich experimentem stvořeným za tímto účelem.\n\nVe 22. století poslední z kolonistů na Marsu živoří, protože dodávky zásob ze země se zastavily po zničující válce v roce 2084. Kolonista zapíná stroj na virtuální realitu zvaný \"Dream Sequencer\". Ten mu navozuje sny, které ho zavedou nejprve do vlastního dětství na Marsu a posléze na výpravu zpět napříč historií lidské rasy až k jejímu zrodu.\n\nNavazuje na předchozí. Poslední žijící člověk, kterým je kolonista na Marsu, se uchyluje díky stroji zvanému \"Dream Sequencer\" do virtuální reality. Nastavuje program, který ho přivádí nazpět v dějinách až k Velkému třesku. Zároveň s Velkým třeskem dochází ke zrodu první duše zvané \"Universal Migrator\", která se postupně rozpadá na milion dalších \"Migratorů\". Kolonista putuje vesmírem s tím, který míří k Zemi. Když jí dosáhnou, dozvídá se, že jeho tělo již zemřelo a z něj se stal nový \"Migrator\".\n\nMuž za bílého dne bez zjevné příčiny sjede automobilem ze silnice a havaruje. Upadá do kómatu, u jeho nemocničního lože se potkávají jeho žena a nejlepší přítel, muž z dálky slyší jejich hlasy. Uvnitř jeho mysli začíná probíhat dialog mezi ním a jeho emocemi. Některé z nich se mu snaží pomoci se probrat, jiné ho naopak stahují hlouběji. Muž vzpomíná na svůj život a nakonec i na osudný den. Chtěl se zabít, protože spatřil svou ženu v objetí nejlepšího přítele. Nakonec se rozhodne žít a procitá spolu se svými emocemi. Na konci zjišťujeme, že vše bylo součástí programu \"The Human Equation\", který si na \"Dream Sequenceru\" spustil \"Forever of The Stars\". Album končí jeho slovy: \"Emoce, vzpomínám si...\" (\"Emotions, I remember...\")\n\nAlbum začíná na planetě Y, na které žijí \"Foreverové\" (bytosti, které díky přílišné závislosti na počítačích a strojích přišli o schopnost cítit emoce). Stav civilizace \"Foreverů\" je pak konfrontován s běžnou každodenní stereotypní realitou současného pozemského dělníka odcizeného od rodiny. Následně \"Foreverové\" vysílají svoji DNA na kometě do vesmíru. Kometa způsobí vyhynutí dinosaurů na planetě Zemi, ale \"Foreverové\" hodnotí kladně, že se jejich DNA uchytila. \"Foreverové\" urychlí vývoj lidstva, ale všechny dary, které mu dají, lidstvo obrací samo proti sobě. Na konci se příběh vrací k událostem z \"The Final Experiment\", když dva pozemští vědci vysílají do minulosti zprávu, kterou zachytí Ayreon. A pak již jen \"Foreverové\" bezmocně přihlížejí ke zkáze Země v roce 2084.\n\nAlbum The theory of everything je začátek nového příběhu, kdy předešlý příběh ukončilo album 01011001. Na rozdíl od předchozích alb, která se konala ve sci-fi kontextu (s výraznou výjimkou \"The Human Equation\", odehrávajících se v lidské mysli), album The theory of everything zapadá do realistického světa. Lucassen ve 42 skladbách, ze kterého jsou alba složená, hledá odpovědi na konečnou otázku života a vesmíru. Je to vlastně přímý odkaz na dílo Douglase Adamse Stopařův průvodce po Galaxii, jež Lucassen uznává. Podle Lucassena se album skládá ze 4 skladeb rozdělených do různých segmentů, čítajících hodinu a půl hudby. 18. Prosince 2013 Lucassen zveřejnil bezplatnou verzi alba, kterou kompletně nazpíval Waarbroek.\n\nPříběh The Source se odehrává před všemi předchozími alby a vypráví o původu Foreverů. Je rozdělen do čtyř částí, označovaných jako \"Kronika\".\n\n\n\n\n\n"}
{"id": "507676", "url": "https://cs.wikipedia.org/wiki?curid=507676", "title": "Mars Astrobiology Explorer-Cacher", "text": "Mars Astrobiology Explorer-Cacher\n\nMars Astrobiology Explorer-Cacher (Max-c) je koncept NASA, mise vozítka k Marsu, který měl být vypuštěn v roce 2018 společně s evropským vozítkem ExoMars.\n\nVozítko mělo být poháněno solárními panely s maximální hmotností 50 kg a bude založeno na komponentech vozítka Mars Science Laboratory. Vozítko Max-c mělo na místě provést astrobiologické měření, změřit možnosti obyvatelnosti různých prostředí na Marsu a sesbírat vzorky pro možný návrat na Zem budoucí misí.\n\nHlavní úkol bylo hledat v místě, kde je velký potenciál pro uchování fyzických a chemických důkazů života na Marsu, zjistit jestli dřív byly podmínky pro život na Marsu a charakterizovat potenciál prezervace biologických stop.\n\nPrimární vědecký úkol bylo přistát na místě s velkým potenciálem obyvatelnosti, a s velkým potenciálem fyzických a chemických důkazů života na Marsu:\n\nMars Astrobiology Explorer-Cacher mělo mít podobný design jako má Mars Science Laboratory, aby se zmenšily cena a možnost neúspěchu.\nSolárními panely poháněné vozítko mělo mít dosah víc než 10 km a životnost alespoň jeden zemský rok. Hmotnost měla být kolem 65 kg, (větší než Mars Exploration Rover a menší než Mars Science Laboratory nebo ExoMars).\n\nPřistát mělo v lednu roku 2019 v severní hemisféře Marsu v zimě.\n"}
{"id": "507679", "url": "https://cs.wikipedia.org/wiki?curid=507679", "title": "Markéta Francouzská (1254)", "text": "Markéta Francouzská (1254)\n\nMarkéta Francouzská (1254- červenec 1271) byla brabantská vévodkyně z dynastie Kapetovců.\n\nMarkéta byla dcerou francouzského krále Ludvíka IX. a jeho manželky Markéty, dcery provensálského hraběte Ramona Berenguera IV. Datum narození je neznámé, odhaduje se, že se narodila v období mezi narozením sourozenců Blanky a Roberta. Roku 1257 byla Markéta zasnoubena se svým vrstevníkem Jindřichem, synem brabantského vévody Jindřicha III. Snoubenci v deseti letech zemřel otec a regentství se ujala matka. Neduživý Jindřich byl vévodou v letech 1261–1267, avšak vládu pro svou slabomyslnost nikdy skutečně nedržel. Abdikoval ve prospěch svého mladšího zdravého bratra Jana a odebral se do klášterního ústraní.\n\nJan se stal vévodou a zároveň i náhradním partnerem pro Markétu. Svatba se konala roku 1270. Manželství nemělo dlouhého trvání, protože Markéta zemřela společně se synem při porodu a byla pohřbena v rodové nekropoli v Saint-Denis.\n\n"}
{"id": "507680", "url": "https://cs.wikipedia.org/wiki?curid=507680", "title": "Grace Lee Whitneyová", "text": "Grace Lee Whitneyová\n\nGrace Lee Whitneyová (1. dubna 1930 Ann Arbor, Michigan – 1. května 2015 Coarsegold, Kalifornie), rodným jménem Mary Ann Chaseová, byla americká herečka a zpěvačka.\n\nNarodila se jako Mary Ann Chaseová, byla ale adoptována rodinou Whitneyů, kteří ji pojmenovali Grace Elaine. Poté, co se odstěhovala, začala používat jméno Lee Whitneyová, známou se stala jako Grace Lee Whitneyová.\n\nSvoji kariéru zahájila již ve 14 letech jako zpěvačka v rozhlasu, později vystupovala i v klubech společně s Billie Holidayovou, Buddym Richem, aj. Na začátku 50. let začala hrát na Broadwayi, vystupovala v muzikálu \"Top Banana\". Díky jeho úspěchu se objevila i v hollywoodském filmu stejného jména z roku 1954. Grace Lee Whitneyová začala být obsazována do menších rolí v různých seriálech i filmech, zahrála si i ve snímku \"Někdo to rád horké\".\n\nV roce 1966 hrála postavu Janice Randové ve sci-fi seriálu \"Star Trek\". Randová byla pobočníkem kapitána Kirka, vyskytovala se ale pouze v první polovině první řady seriálu (celkem osm epizod). Postavu Randové si Whitneyová zopakovala ve čtyřech filmech ze světa Star Treku v letech 1979 až 1991 (\", , \" a \"\") a v epizodě „Vzpomínka“ seriálu \"\" (1996).\n\nV 70. a 80. letech 20. století působila jako zpěvačka a spolupracovala s mnoha orchestry a kapelami.\n\nZemřela 1. května 2015 ve věku 85 let ve svém domě.\n\n"}
{"id": "507690", "url": "https://cs.wikipedia.org/wiki?curid=507690", "title": "Maybe I'm Amazed", "text": "Maybe I'm Amazed\n\nMaybe I'm Amazed je píseň, již napsal Paul McCartney. Poprvé byla vydána 17. dubna 1970 na albu \"McCartney\". Tento hit však nikdy nebyl uveden jako singl, i když stále zůstává jedním z jeho nejlepších. McCartney píseň věnoval své manželce Lindě, která mu nesmírně pomohla v těžkém období rozpadu skupiny The Beatles. Až v roce 1976 se fanoušci dočkali singlu z živého vystoupení McCartneyho skupiny Wings a vyhoupl se do top 10 ve Spojených státech.\n\nMcCartney napsal píseň těsně před rozpadem The Beatles v roce 1969. Věnoval ji své manželce Lindě za to, že mu pomohla v těžkých chvílích. Je to jedna z pěti písní, kterou pro ni napsal. Další jsou \"I Will\", \"Two of Us\", \"The Lovely Linda\" a \"My Love\".\n\nŽivá nahrávka z roku 1976 z alba Wings over America byla vydána jako signl McCartneyho skupiny Wings 4. února 1977 a vyhoupla se do top10 v popové hitparádě Billboard ve Spojených státech.\n\nJako jeden z nejlepších lovesongů byl zařazen na 338. místě mezi 500 Nejlepšími písničkami všech dob složenými magazínem Rolling Stone v listopadu 2004.\nNěkteré cover verze jsou:\n\n"}
{"id": "507696", "url": "https://cs.wikipedia.org/wiki?curid=507696", "title": "Jezerní potok", "text": "Jezerní potok\n\nJezerní potok je název mnoha potoků v České republice, mimo jiné:\n\n"}
{"id": "507704", "url": "https://cs.wikipedia.org/wiki?curid=507704", "title": "Zoo Tycoon 2", "text": "Zoo Tycoon 2\n\nZoo Tycoon 2 je strategicko-budovatelská počítačová hra od společnosti Microsoft Game Studios, která je dceřinou firmou Microsoftu. Předchůdcem byl Zoo Tycoon od stejné firmy. Druhý díl je vylepšený, hlavně co se týče grafiky.\n\nVaším úkolem je s pomocí vámi zvolené finanční částky vybudovat co nejdokonalejší zoologickou zahradu (dále jen ZOO). Máte možnost si vybrat ze široké škály plotů pro ohrazení výběhů, terénů, zvířat, potravy pro zvířata, hraček, sociálních zařízení atd.\nDo ZOO pak chodí návštěvníci, o které se musíte postarat.\n\nTaké můžete přijmout různé zaměstnance:\n\nHra nabízí různé možnosti\n\n\n\nBiomy jsou prostředí, ve kterých žijí Vaše zvířata.\n\nMicrosoft Game Studios později vydalo několik rozšíření této hry, která přidávají hlavně nové druhy zvířat.\n\nPo vydání hry Zoo Tycoon v roce 2001 a jejím velkém úspěchu začaly i ostatní výrobci vyrábět hry s podobnou tematikou,\nvelký úspěch však nezaznamenali.\nMezi ně patří např. Zoo Empire, Zoo World nebo .\n\n"}
{"id": "507706", "url": "https://cs.wikipedia.org/wiki?curid=507706", "title": "Migdal ha-Emek", "text": "Migdal ha-Emek\n\nMigdal ha-Emek ( מִגְדַּל הָעֶמֶק, doslova „\"Věž údolí\"“, مجدال هعيمق, v oficiálním přepisu do angličtiny Migdal HaEmeq, přepisováno též Migdal HaEmek) je město v Izraeli, v Severním distriktu.\n\nLeží v nadmořské výšce 222 metrů v Dolní Galileji, na pomezí severního okraje Jizre'elského údolí s intenzivním zemědělstvím a pohoří Harej Nacrat (\"Nazaretské hory\"). Toto pohoří graduje severně a severozápadně od města převážně zalesněnými vrcholy Giv'at Jif'a, Har Bahran, Har Cameret a Giv'at Timrat. Na jihu a západě pak terén spadá do Jizre'elského údolí, přičemž svahy na jih od města jsou pokryty lesním komplexem Ja'ar Balfour. Do údolí ze zdejších hor směřují vádí Nachal Jif'at a Nachal Cvi.\n\nMěsto leží cca 80 kilometrů severovýchodně od centra Tel Avivu a cca 28 kilometrů jihovýchodně od centra Haify, v hustě zalidněném a intenzivně zemědělsky využívaném pásu. Osídlení v tomto regionu je smíšené. Vlastní město Migdal ha-Emek je židovské, židovská sídla dominují i v sousedním Jizre'elském údolí. Na severní a východní straně ale začíná kompaktní blok vesnic a měst osídlených Araby, zejména převážně arabská aglomerace Nazaretu, jejíž volnou součástí Migdal ha-'Emek je.\n\nMigdal ha-Emek je na dopravní síť napojen pomocí Dálnice číslo 75, která ve východozápadním směru vede z Haify do Nazaretu. Jižně od města prochází železniční trať v Jizre'elském údolí. Ta byl v provozu v 1. polovině 20. století a v roce 2016 byla po nákladné rekonstrukci obnovena. Funguje zde i stanice Migdal ha-Emek – Kfar Baruch.\n\nMigdal ha-Emek byl založen roku 1952. 30. listopadu 1952 se v nově dobudovaném městě usadily první rodiny. Prvními obyvateli bylo 80 rodin, které sem dorazily z přístěhovaleckého tábora (Ma'abara) v Ramat Jišaj. Původní plán byl na zřízení zemědělské osady, ale kvůli nedostatku vhodné obdělavatelné půdy došlo místo toho k zbudování městského sídla.\n\nMigdal ha-Emek byl založen coby rozvojové město, které mělo demograficky posílit židovské osídlení v tomto regionu. Původně navrhováno pro novou obec pojmenování Migdal Chajim (מגדל חיים), podle prvního izraelského prezidenta Chajima Weizmanna, ale vládní Výbor pro pojmenování (Name Committee) to zamítl a doporučil název Migdal ha-Emek, odvozený od strategické vyvýšené polohy města, které přehlíží celou nížinu Jizre'elského údolí. V rámci kategorie rozvojových měst patří Migdal ha-Emek mezi úspěšné obce, které překonaly počáteční ekonomické a sociální obtíže. Během 50. let 20. století přitom město mělo problémy s špatnou hospodářskou situací a nedostatečnými službami. K obratu došlo až během 70. let. V Migdal ha-Emek působí v současnosti množství hi-tech firem. Zpočátku šlo o místní radu (malé město). Status většího města (městská rada) získal roku 1988.\n\nV únoru 2010 byla na místní poště objevena dopisová bomba. V důsledku toho Izrael dočasně zastavil veškeré poštovní služby v celé zemi, a to do doby, než bude tato událost prošetřena.\n\nPodle údajů z roku 2009 tvořili naprostou většinu obyvatel Židé - cca 22 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 23 900 osob). Migdal ha-Emek je město se smíšenou, tedy sekulární i náboženskou populací. Podíl ultraortodoxních Židů ve městě je cca 30 %. Ve městě žijí Židé původem z 33 zemí světa. Zejména počátkem 90. let 20. století zaznamenala obec skokový nárůst v souvislosti s přílivem přistěhovalců z bývalého SSSR. Například roku 1991 zde kromě 15 300 starousedlíků žilo už 2164 těchto nových přistěhovalců.\n\nJde o středně velkou obec městského typu s dlouhodobě stagnující populací. Počátkem 21. století se přírůstek populace téměř zastavil. K 31. prosinci 2017 zde žilo 25 400 lidí.\n\n\"* údaje (kromě let 2008 a 2009) zaokrouhleny na stovky\"\n\n\n"}
{"id": "507711", "url": "https://cs.wikipedia.org/wiki?curid=507711", "title": "Jindřich IV. Brabantský", "text": "Jindřich IV. Brabantský\n\nJindřich IV. Brabantský (1251/1252 Lovaň – po 29. dubnu 1272, Dijon) byl brabantský vévoda a prvorozený syn Jindřicha III. a Adély, dcery Huga Burgundského.\n\nRoku 1257 bylo malému Jindřichovi sjednáno zasnoubení s Markétou, zřejmě tříletou dcerou francouzského krále Ludvíka IX. Otec Jindřichovi zemřel již roku 1261 a desetiletý dědic se ujal opuštěného vévodství. Neduživý Jindřich byl sice vévodou v letech 1261-1267, avšak vládu pro svou slabomyslnost nikdy skutečně nedržel, byl zastoupen matkou Adélou jako regentkou. 24. května 1267 v Cambrai abdikoval ve prospěch svého mladšího zdravého bratra Jana a s podporou svého děda se odebral do klášterního ústraní v Dijonu, kde zemřel po roce 1272. Jan převzal po starším bratrovi nejen vévodství, ale i snoubenku.\n\n"}
{"id": "507713", "url": "https://cs.wikipedia.org/wiki?curid=507713", "title": "Aston Martin (Formule 1)", "text": "Aston Martin (Formule 1)\n\nAutomobilka Aston Martin působila ve Formuli 1 v letech 1959 a 1960, tým jezdil pod jménem \"David Brown Corporation\", podle tehdejšího majitele automobilky.\n"}
{"id": "507714", "url": "https://cs.wikipedia.org/wiki?curid=507714", "title": "GTPáza", "text": "GTPáza\n\nGTPáza (GTP fosfohydroláza) je enzym ze skupiny hydroláz, který mění (konkrétně hydrolyzuje) guanosintrifosfát (GTP) na guanosindifosfát (GDP). GTPázy mívají významnou roli v buněčné signalizaci, nitrobuněčném transportu a přenosu informace v buňce. Patří k nim G proteiny (jež hydrolyzují GTP navázaný na nich samotných), elongační faktory (EF-T, EF-G), dále malé GTPázy ze skupiny Ras proteinů, či např. velké dynaminy.\n"}
{"id": "507723", "url": "https://cs.wikipedia.org/wiki?curid=507723", "title": "Quartier de la Monnaie", "text": "Quartier de la Monnaie\n\nQuartier de la Monnaie (\"čtvrť Mincovna\") je 21. administrativní čtvrť v Paříži, která je součástí 6. městského obvodu. Má rozlohu 29,3 ha a ohraničuje ji na severu řeka Seina, na východě \"Boulevard Saint-Michel\", na jihu ulice \"Rue de l'École de Médecine\" a \"Boulevard Saint-Germain\" a na západě \"Rue de Seine\".\n\nČtvrť odvozuje své jméno podle Pařížské mincovny a jejího sídla Hôtel de la Monnaie, ve kterém sídlí numismatické muzeum.\n\n"}
{"id": "507724", "url": "https://cs.wikipedia.org/wiki?curid=507724", "title": "Williamsburg Bridge", "text": "Williamsburg Bridge\n\nWilliamsburg Bridge je visutý most v New Yorku přes East River spojující Lower East Side na Manhattanu a Brooklyn na Long Islandu. Spojuje silnice Delancey Street na Manhattanu a Brooklyn-Queens Expressway v Brooklynu.\n\nStavba mostu, druhého přes East River, začala v roce 1896 s Leffertem L. Buckem jako hlavním inženýrem, Henrym Hornbostelem jako architektem a Holtonem D. Robinsonem jako asistentem inženýra. Most byl otevřen dne 19. prosince 1903, výstavba mostu stála 24 200 000 dolarů. Když byl most postaven, překonal rekord pro nejdelší visutý most na světě. Rekord padl v roce 1924, kdy byl dokončen Bear Mountain Bridge.\n\nRozpětí pilířů mostu je 487,7 m, celková délka je 2227,5 m. Tento most je spolu s Manhattan Bridge jediný visutý most v New York City, který zároveň umožňuje automobilovou a vlakovou dopravu.\n"}
{"id": "507730", "url": "https://cs.wikipedia.org/wiki?curid=507730", "title": "Ukjó Katajama", "text": "Ukjó Katajama\n\nUkjó Katajama (片山 右京, 29. května 1963) je japonský automobilový závodník, který v letech 1992 až 1997 jezdil ve Formuli 1.\n\nZúčastnil se 97 velkých cen, debutoval 1. března 1992 v Grand Prix Jihoafrické republiky 1992. Za celou kariéru získal 5 bodů, všechny pro tým Tyrrell v roce 1994.\n\nV roce 1992 byl jmenován jezdcem týmu Larrousse po boku Bertranda Gachota, který pro tým získal jediný bod v sezoně a Katajamu soustavně porážel. Japonec se dvakrát ani nekvalifikoval do závodu, jeho nejlepšími výsledky byla dvě 9. místa.\n\nV letech Formule 1 v roce 1993 - 1996 pilotoval monopost stáje Tyrrell. V sezoně 1994 skončil na 17. příčce díky dvěma pátým a jednomu šestému místu, za něž dohromady obdržel 5 bodů do poháru jezdců.\n\nSvou poslední sezonu v královně motorsportu odjel v týmu Minardi a opět nezískal ani bod a jeho nejlepším výsledek byly 2 desáté pozice v cíli.\n\nV roce 1999 se umístil na druhém místě v 24 hodin Le Mans a vyhrál skupinu GTP.\n\nS Toyotou si vyzkoušel Rallye Dakar.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "507734", "url": "https://cs.wikipedia.org/wiki?curid=507734", "title": "Nazaret Ilit", "text": "Nazaret Ilit\n\nNazaret Ilit, v přímé transliteraci z hebrejštiny Nacrat Ilit ( נָצְרַת עִלִּית, doslova „'Horní Nazaret'“, ناصيرات عيليت, v oficiálním přepisu do angličtiny Nazerat Illit, přepisováno též Nazareth Illit) je město v Izraeli, v Severním distriktu.\n\nLeží v nadmořské výšce 430 metrů v Dolní Galileji, v pohoří Harej Nacrat (\"Nazaretské hory\"), které na severním okraji města graduje vrcholem Har Jona, na severozápadním okraji vrchem Har Nadav a na jižním prudce spadá u vrcholků Har Dvora a Har Ksulot do Jizre'elského údolí, respektive do jeho severovýchodní části nazývané Bik'at Ksulot. Tam také hluboce zaříznutými soutěskami směřují vádí Nachal Tavor a Nachal Barak Ben Avino'am.\n\nMěsto je situováno cca 87 kilometrů severovýchodně od centra Tel Avivu a cca 32 kilometrů jihovýchodně od centra Haify, v hustě zalidněném pásu. Osídlení v tomto regionu je smíšené. Vlastní Nazaret Ilit je převážně židovský, ale je součástí aglomerace Nazaretu, který je osídlen Araby, stejně jako mnohá další města a vesnice v okolí. Nazeret Ilit lemuje tuto aglomeraci na jihovýchodní a východní straně, přičemž na většině katastru obce je územně zcela propojen s okolními součástmi aglomerace.\n\nNazaret Ilit je na dopravní síť napojen pomocí Dálnice číslo 75, která odtud vede do Haify. Spojení k východu, do města Tiberias, zajišťuje Dálnice číslo 77, jež se na severním okraji dotýká aglomerace Nazaretu.\n\nNazaret Ilit byl založen roku 1957. K oficiálnímu slavnostnímu ceremoniálu založení nového města došlo 29. listopadu 1956. Nazaret Ilit vznikl jako židovské předměstí, ovšem administrativně samostatné, arabského města Nazaret, které bylo izraelskou armádou dobyto v červenci 1948 během První arabsko-izraelské války stejně jako celá oblast centrální Galileji.\n\nTento region byl osídlen téměř výlučně Araby a stát Izrael zde proto přikročil k plánovitému zřízení nového židovského sídla, které mělo posílit demograficky židovský prvek v aglomeraci Nazaretu. Nazaret Ilit byl založen coby rozvojové město. O vznik města se zasloužil především Mordechaj Alon (narozen roku 1923, zemřel roku 1993), který byl roku 1956 pověřen tehdejším funkcionářem izraelského ministerstva obrany Šimonem Peresem vedením výboru, jehož úkolem bylo připravit rozvoj osídlení v oblasti Nazaretu. O potřebě založit u Nazaretu židovské osídlení hovořil už roku 1953 izraelský premiér David ben Gurion. Po vzniku města se pak Mordechaj Alon stal jeho prvním starostou. Zpočátku šlo o místní radu (malé město). Status většího města (městská rada) získal Nazaret Ilit roku 1974.\n\nPro účel zřízení obce byly konfiskovány pozemky vlastněné Araby 7500 dunamů (7,5 kilometru čtverečního). Zpočátku se obec nazývala Kirjat Nazaret (קרית נצרת). Na severovýchodním okraji se v lokalitě Har Jona rozkládá velká průmyslová zóna. Na jižní straně lemuje město pás uměle vysazených lesů, které pokrývají svahy nad Jizre'elským údolím. V roce 2009 ohlásil starosta Nazaret Ilit záměr výstavby nové čtvrti určené pro ultraortodoxní židy, která má vyrůst při stávající čtvrti Har Jona a má mít kapacitu 3050 bytových jednotek. Har Jona leží na území, které bylo v roce 1967 odděleno od správních hranic arabských měst Ejn Mahil, Kafr Kanna a Mašhad, což představitelé těchto arabských obcí trvale kritizují.\n\nV rámci kategorie rozvojových měst patří Nazaret Ilit mezi úspěšné obce, které překonaly počáteční ekonomické a sociální obtíže.\nVe městě sídlí významné vládní úřady, včetně úřadů Severního distriktu Izraele. Funguje tu 12 základních škol, 4 střední školy a technicky zaměřená vysoká škola.\n\nNazaret Ilit je město se smíšenou, tedy sekulární i náboženskou populací. Podle údajů z roku 2009 tvořili většinu obyvatel Židé - cca 29 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 34 500 osob). Etnicky jde sice o většinově židovské sídlo, ale stěhují se sem i izraelští Arabové. Ti zde v roce 2009 tvořili komunitu o počtu cca 6 300 osob. Město zakládané jako čistě židovské se tak fakticky mění na smíšené. V roce 2015 bylo z 40 200 obyvatel jen 25 200 Židů.\n\nJde o středně velkou obec městského typu s dlouhodobě stagnující či spíše mírně klesající populací. K 31. prosinci 2015 zde žilo 40 200 lidí. Zejména počátkem 90. let 20. století zaznamenala obec skokový nárůst v souvislosti s přílivem přistěhovalců z bývalého SSSR. Například roku 1991 zde kromě 21 800 starousedlíků žilo už 5056 těchto nových přistěhovalců. Už koncem 90. let 20. století se ale přírůstek obyvatelstva zastavil a od počátku 21. století město zaznamenává mírný populační pokles.\n\n\n"}
{"id": "507738", "url": "https://cs.wikipedia.org/wiki?curid=507738", "title": "Sonny ve velkém světě", "text": "Sonny ve velkém světě\n\nSonny ve velkém světě (v anglickém originále Sonny With a Chance) je seriál z produkce Disney Channel. Autorem je Steve Marmel. Seriál je o zážitcích teenagerky Sonny Munroe, která se stala součástí sitcomu Náhody (So Random!).\n\nV Americe se seriál začal vysílat 8. února 2009. V červnu 2009 bylo oznámeno, že seriál bude mít 2. sérii, jejíž filmování začne v listopadu 2009. První díl druhé série měl premiéru 14. března 2010 a nyní se nová epizoda vysílá každý nedělní podvečer. Sonny ve velkém světě je první seriál z produkce Disney Channel Original Series, který je vysílán ve vysokém rozlišení. Na českém Disney Channel měla 1. série premiéru 5. prosince 2009 a 2. série 11. 9. 2010.\n\n\nPůvodní pracovní název pro seriál byl \"Sketchpad!\" a hlavní hrdinka se původně měla jmenovat Molly Munroe. Později se seriál změnil na \"Welcome to Mollywood\" a článek v \"Tiger Beat\" uvedl, že Lovato bude hrát v „Mollywoodu“.\nPoté se jméno hlavní hrdinky změnilo na \"Holli\" a název seriálu se tedy změnil na \"Welcome to Holliwood\". Nakonec se jméno hlavní hrdinky změnilo na Sonny Munroe a seriál se nazval Sonny with a chance (Sonny s příležitostí v česku Sonny ve velkém světě).\n\nSonny ve velkém světě je vlastně show ze zákulisí seriálu Náhody doplněný skečemi.\nVýkonný producent seriálu \"Brian Robbins\" dříve psal skeče na skutečné příběhy dětí do komediálního seriálu „All That“ na Nickelodeon.\n\nPrvní série se začala natáčet dne 15. září 2008 v NBC studiích v Burbanku; druhá série se přestěhovala do Hollywood Center Studios v Hollywoodu v Kalifornii, kde se mimo jiné také natáčí třeba Sladký život na moři, Kouzelníci z Waverly nebo Jonas L.A..\n\nSountrack seriálu Sonny ve velkém světě v Americe vyšel 5. října 2010 prostřednictvím Walt Disney Records.\nHlavním singlem soundtracku je \"So Far So Great\", který je úvodní znělka k seriálu.\n\n"}
{"id": "507742", "url": "https://cs.wikipedia.org/wiki?curid=507742", "title": "Quartier de l'Odéon", "text": "Quartier de l'Odéon\n\nQuartier de l'Odéon (\"čtvrť Odéon\") je 22. administrativní čtvrť v Paříži, která je součástí 6. městského obvodu. Z její rozlohy 71,6 ha zabírají 25 ha zelené plochy, především Lucemburské zahrady. Čtvrť ohraničují ulice \"Rue du Four\", \"Boulevard Saint-Germain\" a \"Rue de l'École de Médecine\" na severu, \"Boulevard Saint-Michel\" na východě, \"Rue d'Assas\" na jihozápadě a \"Rue Madame\" na západě.\n\nČtvrť byla pojmenována podle Národního divadla Odeon.\n\n"}
{"id": "507743", "url": "https://cs.wikipedia.org/wiki?curid=507743", "title": "DJ Wich", "text": "DJ Wich\n\nDJ Wich, vlastním jménem Tomáš Pechlák (* 9. června 1978 v Praze), je hudební producent a DJ česko-slovenské hip-hopové scény. DJingu se začal věnovat v roce 1998.\n\nV roce 1993 se seznámil s Indym a LA4, kdy spolu začínali všichni na pražské graffiti scéně. V roce 1998 vznikla skupina Indy & Wich, kde Indy působil jako rapper a on sám jako producent. Často spolupracovali s rapperem LA4, který se objevoval i na jejich vystoupeních.\n\nV roce 2002 bylo vydáno album \"My 3\". Album \"Hádej kdo...\" bylo nominováno na cenu Anděl 2006. O rok později bylo vydána ve spolupráci s Nironicem deska \"The Chronicles of Nomad\".\n\nV roce 2008 vydal producentskou desku \"The Golden Touch\", na které se objevili zahraniční hosté jako Lil Wayne, Talib Kweli, M.O.P, Kurupt, Raekwon a další.\n\nJeho produkce se objevují na albech předních československých rapperů.\n\nVytvořil hudbu k filmům \"Gympl\" a \"Ulovit miliardáře\".\n\n\n"}
{"id": "507748", "url": "https://cs.wikipedia.org/wiki?curid=507748", "title": "Kisufim", "text": "Kisufim\n\nKisufim ( כִּסּוּפִים, doslova „\"Toužení\"“, v oficiálním přepisu do angličtiny Kissufim) je vesnice typu kibuc v Izraeli, v Jižním distriktu, v Oblastní radě Eškol.\n\nLeží v nadmořské výšce 88 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu.\n\nObec se nachází 8 kilometrů od břehu Středozemního moře, cca 85 kilometrů jihojihozápadně od centra Tel Avivu, cca 90 kilometrů jihozápadně od historického jádra Jeruzalému a 40 kilometrů severozápadně od města Beerševa. Kisufim obývají Židé, přičemž osídlení v tomto regionu je etnicky převážně židovské. 2 kilometry západním směrem ale začíná pásmo Gazy s početnou arabskou (palestinskou) populací.\n\nKisufim je na dopravní síť napojen pomocí lokální silnice 242.\n\nKibuc byl založen v roce 1951 členy Sionistického hnutí mládeže ze Spojených států a ze zemí jižní Ameriky (konkrétně z Argentiny, Chile a Brazílie). Ti po příchodu do Izraele prošli výcvikem v kibucu Na'an, kde se imigranti z jednotlivých zemí dali dohromady a pak se rozhodli společně založit vlastní osadu.\n\nBěhem Suezské krize v roce 1956 byl Kisufim, Kfar Aza, Nachal Oz a Ejn ha-Šloša ostřelován egyptskými 120mm minomety. Během útoku dopadlo na oblast asi 40 bomb. Nikdo nebyl zraněn a útok si v kibucu vyžádal zničenou budovu. Už předtím tu docházelo k přeshraničním incidentům. 18. května 1955 napadla izraelská armáda pozice egyptských jednotek v prostoru poblíž Kisufim. Věc musela urovnávat OSN.\n\nVýměra polností patřících k vesnici dosahuje cca 10 000 dunamů (10 kilometrů čtverečních). Místní ekonomika je založena na zemědělství, třetina obyvatel za prací dojíždí mimo obec. K roku 2005 žilo v kibucu 220 obyvatel, z čehož 90 z nich bylo přímo členy kibucu coby ekonomické jednotky. Obec se specializuje na produkci mléka, chov drůbeže, pěstování citrusů a avokád. Zdrojem příjmů je i pronajímání pozemků Izraelským obranným silám. V jednu dobu zde byla také továrna vyrábějící plastové obruby sklenic. Zdejší chov drůbeže byl vážně postižen v březnu 2006 v důsledku potvrzení výskytu ptačí chřipky v kibucu Ejn ha-Šloša. V důsledku vypuknutí této choroby uvalil ministr zemědělství Ze'ev Boim přísná opatření jak na kibuc Ejn ha-Šloša, tak na kibuc Kisufim a kibucy Nirim a Cholit. Součástí bezpečnostních opatření bylo vybití stovek tisíc kusů drůbeže ve zmíněných vesnicích.\n\nRozvíjí se tu i turistický ruch (ubytování). V obci fungují zařízení předškolní péče o děti. Dále je tu k dispozici zdravotní středisko, plavecký bazén, sportovní areály a obchod se smíšeným zbožím. V kibucu se nachází archeologické muzeum, ve kterém je expozice artefaktů, jež byly nalezeny v okolí.\n\nVesnice plánuje stavební expanzi. Má sestávat ze 138 nových stavebních parcel pro soukromé uchazeče o výstavbu rodinného domu. V první fázi se zde nabízí k prodeji 40 pozemků.\n\nNedaleký hraniční přechod do Pásma Gazy, pojmenovaný po kibucu, byl hlavní dopravní trasou do izraelského bloku osad Guš Katif v Pásmu Gazy. V rámci izraelského plánu jednostranného stažení byla tato silnice 15. srpna 2005 permanentně uzavřena pro občany Izraele. Poslední izraelský voják opustil Pásmo Gazy a uzavřel bránu přechodu 12. září 2005, čímž bylo izraelské stahování z Gazy ukončeno.\n\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Kisufim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 233 lidí. Během roku 2014 populace stoupla o 15,9 %.\n\n\n"}
{"id": "507752", "url": "https://cs.wikipedia.org/wiki?curid=507752", "title": "Petra Martićová", "text": "Petra Martićová\n\nPetra Martićová (* 19. ledna 1991 Split) je chorvatská profesionální tenistka. Ve své dosavadní kariéře na okruhu WTA Tour vyhrála jeden singlový turnaj. Jednu deblovou trofej si odvezla ze čtyřhry série WTA 125K. V rámci okruhu ITF získala čtyři tituly ve dvouhře a pět ve čtyřhře.\n\nNa žebříčku WTA byla ve dvouhře nejvýše klasifikována v říjnu 2019 na 15. místě a ve čtyřhře pak v březnu 2014 na 53. místě. Trénuje ji bývalá polská tenistka Sandra Zaniewská.\n\nV chorvatském fedcupovém týmu debutovala v roce 2008 zápasem 2. světové skupiny proti Japonsku, v němž s Anou Vrjlićovou prohrály závěrečnou čtyřhru. Japonky zvítězily 4:1 na zápasy. Do roku 2019 v soutěži nastoupila k dvanácti mezistátním utkáním s bilancí 6–5 ve dvouhře a 2–4 ve čtyřhře.\n\nV singlu okruhu WTA Tour debutovala na březnovém Miami Masters 2007, na který obdržela divokou kartu. Na úvod dvouhry podlehla ruské tenistce Alině Židkovové až v tiebreaku rozhodující sady.\n\nDebut v hlavní soutěži nejvyšší grandslamové kategorie přišel v ženském singlu French Open 2009 po zvládnuté tříkolové kvalifikaci, kde v závěrečném utkání porazila Rusku Jevgeniji Rodinovou. V úvodním kole singlové soutěže porazila Italku Maru Santangelovou. Následně však nenašla recept na Kanaďanku Aleksandru Wozniakovou.\n\nPremiérové singlové finále na okruhu WTA Tour odehrála na březnovém Malaysian Open 2012 v Kuala Lumpuru. V roli páté nasazené ve třetí sadě finálového duelu skrečovala tchajwanské kvalifikantce Sie Su-wej. Podruhé se do závěrečné bitvy o titul probojovala přes turnajovou dvojku Mihaelu Buzărnescuovou na antrukovém BRD Bucharest Open 2018. V něm ji však přehrála nejvýše nasazená Lotyška Anastasija Sevastovová po dvousetovém průběhu.\n\nDeblovou trofej si odvezla v rámci série WTA 125K ze čtyřhřy Croatian Bol Ladies Open 2016, do níž nastoupila se Švýcarkou Xenií Knollovou. Ve finále přehrály rumunsko-turecký pár Ioana Raluca Olaruová a İpek Soyluová.\n\nPrvní titul na okruhu WTA Tour vybojovala na antukovém Istanbul Cupu 2019. Ve finále zdolala 19letou Češku Markétu Vondroušovou po třísetovém průběhu. Ačkoli na ni soupeřka uhrála první set v kariéře i počtvrté ji ve vzájemných utkáních porazila. Do čtvrtfinále grandslamu poprvé postoupila na French Open 2019 po výhrách nad Tunisankou Ons Jabeurovou, Francouzkou Kristinou Mladenovicovou, světovou dvojkou Karolínou Plíškovou a Estonkou Kaiou Kanepiovou. Mezi poslední osmičkou hráček ji poprvé v kariéře porazila Markéta Vondroušová. V závěru úvodní sady přitom nevyužila tři setboly v řadě. Soupeřka tím zahájila sérii zisku 24 z 27 následně odehraných míčů. \n\n"}
{"id": "507754", "url": "https://cs.wikipedia.org/wiki?curid=507754", "title": "Bedřiška Uždilová", "text": "Bedřiška Uždilová\n\nBedřiška Uždilová (* 19. prosince 1954, Praha) je česká malířka.\n\nV letech 1970 až 1974 studovala Střední odbornou školu výtvarnou, od 1974 do 1976 pokračovala na VŠUP (monumentální malba u doc. Ladislava Vacka), od 1976 do 1980 na Akademii výtvarných umění v Praze (figurální a krajinářská malba u prof. Jana Smetany), v roce 1981 se učila na \"Accademii di belle arti\" v Perugii a v letech 1982 až 1983 na \"École nationale supérieure des arts décoratifs\" v Paříži (prof. Zao-Wou-Ki, prof. Pillard).\n\nV roce 1994 získala první cenu Podzimního salonu v Paříži. Svou první cenu obdržela již ve svých devíti letech na mezinárodní výstavě ve Forte dei Marmi v Itálii. V roce 2009 se stala laureátkou mezinárodní ceny Franze Kafky. Je zastoupena v galeriích po celém světě, vystavovala v Paříži, v Lyonu i ve Frankfurtu nebo např. Tokiu.\n\n"}
{"id": "507755", "url": "https://cs.wikipedia.org/wiki?curid=507755", "title": "Winfried Georg Sebald", "text": "Winfried Georg Sebald\n\nWinfried Georg Sebald (18. května 1944 Wertach – 14. prosince 2001 Norfolk) byl německý literární vědec a spisovatel.\n\nWinfried Georg (Maximilian) Sebald se narodil jako druhé dítě Georga a Rosy Sebaldových ve vsi Wertachu v bavorském Allgäu, ve sklářské katolické rodině. V té době právě vrcholila druhá světová válka. Ta ovšem do zapadlé bavorské vesničky nikdy nedorazila: zatímco několik desítek kilometrů odtud páchali nacisté svá poslední zvěrstva a spojenečtí letci zabíjeli na polních cestách bezbranné civilisty, ve Wertachu jako by se zastavil čas. V Sebaldově životě vyplave vědomí této děsivé nevinnosti na povrch po mnoha letech, kdy se již jako uznávaný germanista a profesor na univerzitě ve východoanglickém Norwichi vrací po dlouhých letech do rodného kraje, aby jej popsal v souvislosti s hledáním příčin zániku jednoho života, kterého si jako školák tak vážil.\nPo idylickém dětství v alpském údolí, studiích na gymnáziu v Oberstdorfu a později na univerzitě v bádenském Freiburgu, kde se necítil nijak dobře, neboť tehdejší poválečné akademické prostředí bylo podle něho ještě příliš nasáklé jedem nacionálního socialismu, ukončil Sebald roku 1966 studia ve švýcarském Fribourgu a přijal místo asistenta na Manchesterské univerzitě, odkud odešel po dvou letech učit na gymnázium do švýcarského St. Gallenu. Magisterské studium ukončil prací o židovském spisovateli Carlu Sternheimovi a v roce 1969 se mu nakonec v Manchesteru podařilo získat místo vědeckého asistenta.\n\nJeho osudem se stala Anglie. Roku 1970 přešel jako docent na Východoanglickou univerzitu (University of East Anglia) v Norwichi a jen nerad se vracel do rodné země, neboť v ní spatřoval symbol poválečné prolhanosti a usilovného zapomínání. Univerzita mu nabídla perspektivu a klid k práci, nedokázala však Sebalda, kolegy a přáteli nazývaného Max, zbavit pocitu melancholie. Když se začal počátkem osmdesátých let zamýšlet nad tím, zda by se neměl pokusit spojit své bezpochyby výjimečné analytické schopnosti a profesorský sklon k detailu s poetičtějším světem literatury, ještě netušil, že se pouští na tenký led neustálého hledání a tísnivých pochyb. Obdivovatel Thomase Bernharda se nevyhnul líčení apokalypsy, přidal však vnitřní smutek a pocity úzkosti. Psát ovšem uměl: jeho věty jsou příkladem výjimečně vyváženého zvládnutí jazyka a připomínají místy nádherné obrazy v próze.\n\nRoku 2001, ve věku sedmapadesáti let, Sebald nešťastně zahynul při automobilové nehodě ve východní Anglii a jeho smrt šokovala svou tragikou, ne nepodobnou jeho vlastní rukou inscenovaným absurditám a nepostižitelnostem osudu.\n\nSebald byl nejpozději od svých velkých prozaických děl \"Saturnovy prstence\" a \"Austerlitz\" považován za jednoho ze zásadních tvůrců literárního obrazu katastrof dvacátého století a za mistra v umění líčit osudové události jako velké divadlo – jako synopsi historie, jak sám říkal. Vytrácející se paměť a zničená příroda, ztráta domova a omyl nazývaný pokrok, lítice mizejících vzpomínek a Benjaminův angelus novus, anděl historie – tato výrazná kulturně-kritická témata byla podstatou, podnětem a předmětem Sebaldova psaní. Uprostřed těchto katastrofických, do nekonečného toku vyprávění rozčleněných motivů působí autorovo největší životní trauma, bezpříkladné, industrializované vyvraždění Židů v Evropě, navzdory procesu zapomínání jako epicentrum všudypřítomné a zároveň popírané bolesti.\n\nDlouho předtím, než se stal známým spisovatelem, uveřejňoval Sebald literárně-vědecké práce. Jeho eseje se objevovaly v novinách, časopisech a četných sbírkách. Jeho první literární pokus \"Podle přírody\" (Nach der Natur, 1988) ještě nezaujal, pozdější texty si však rychle získávaly věhlas. Nikdy však nedospěly k čisté románové fikci. Pokud v nich Sebald sám nevystupoval v roli vypravěče, uváděl na scénu jako protagonisty historické osobnosti, okrajové figurky dějin a známé literární postavy, rád zavítal do dokumentovaných biografií a dějin umění nebo se ujímal existujících textů nejrůznějších žánrů. Jeho metoda poetizace a neznatelného posunu skutečných událostí, rozvolnění relace mezi skutečností a fikcí, byla pro řadu čtenářů zprvu dost nezvyklá a kritika se dlouho pokoušela výstižně ji popsat.\n\nObsahem Sebaldovy prvotiny jsou tři delší „elementární“ básně \"Jako sníh v Alpách\", \"A zůstal jsem u vzdáleného moře\" a \"Temná noc přichází\". Ve všech částech triptychu hrají zkušenost přírody, domova a ciziny jakožto základy lidské existence důležitou roli. V první jde o život a práci malíře Matthiase Grünewalda, druhá popisuje čekání přírodovědce Stellera na zahájení Beringovy aljašské expedice a ve třetí vystupuje vypravěč v první osobě jako subjekt autobiografických vzpomínek. Všechny tři postavy, přestože se pohybují ve svém přirozeném čase, překračují historický obzor a ve fenomenologických obrazech v sobě spojují vlastní vzpomínky s přítomností, vytvářejíce tak překvapivé souvislosti mezi jednotlivými texty. Už zde Sebald použil základního literárního postupu, který v pozdějších dílech obměňoval: prostupují v něm narativní a esejistický způsob psaní, dějiny umění a přírody a literárně pojatá biografie. Dalšími prostředky poetizace jsou skryté citace a opakování motivů, které jednotlivé texty v pozadí propojují. Reflektující a poetický postup přispívají stejnou měrou k poznání. Autorovi se tak podařilo vytvořit vlastní žánr, jejž lze poukazem na literární tradici jen obtížně vysvětlit.\n\nVypravěčova vzpomínka na dětství v něm vyvolává představu nehlučné katastrofy, která je jako předtucha apokalypsy přítomná v celém Sebaldově díle. S ní je neodvratně spojeno i ústřední téma melancholie. V „úvahách nad postupujícím neštěstím“ vidí autor v esejích sbírky \"Popis neštěstí\" (Die Beschreibung des Unglücks, 1985) „způsob odporu“, odmítavý postoj k ideji pokroku, který vnímá jako zničující (podobně jako Bernhard). Historie utrpení a propadu jsou pro něj médiem poznání; věří, že „motorika zoufalství a poznání jsou identickými projevy moci“.\n\nMelancholií se Sebald zabýval i jako literární vědec. Texty sbírky \"Popis neštěstí\" se zaměřují na aspekty nešťastného života a individuálně vnímaného utrpení na základě stop, které zanechávají v díle. Sebald si všímá fenoménů z literárně-vědeckého hlediska pouze okrajových – např. entropie u Adalberta Stiftera nebo pornografie u Gerharda Rotha – a zajímají ho až patologické polohy utrpení a jejich estetické ztvárnění v díle: nenasytnost v jídle u Stiftera, Petera Handkeho schizoidní tendence nebo latentní homosexualita u Huga von Hofmannsthala. Úmyslně čte i proti deklarovaným intencím autora, aby rekonstruoval a popsal „neštěstí tvořícího subjektu“, který se „snaží o nemožné: nalézt a popsat pravdu“.\n\nV knize \"Schwindel. Gefühle\" (1990) zahrnuje Sebald do textů sugestivní fotografie – od účtenky za pizzu až po Giottovy fresky –, které nejenže dodávají líčenému příběhu věrohodnosti, ale místy přebírají i funkci ornamentu. Některé z nich jsou až nadbytečné a – zjevně záměrně – ohrožují autenticitu vyprávění: je-li přesných faktů příliš mnoho, začínají působit neskutečně. Snaha uspořádat vyprávěním skutečnost (i vzpomínky) a ujistit se ve svých pocitech a prožitcích je tak záměrně zeslabována.\nVypravěč knihy je ve svém vztahu ke skutečnosti hluboce znejistěn. Svět vnímá skrze síť druhotných vzpomínek: „Čím víc obrazů z minulosti nashromáždím, tím nepravděpodobnější se mi zdá, že se minulost odehrála právě takto.“ Pracný styl plný vedlejších a vložených vět, občas zabíhající do manýry, příležitostná volba archaismů a přesnost líčení kontrastují s motivy vytvářejícími ve variacích tajuplná propojení mezi různými časovými úrovněmi textů, zpochybňují zdánlivou přehlednost světa a způsobují významový rozpad skutečnosti.\n\nČtyři delší prózy \"Die Ausgewanderten\" (1992) popisují životní příběhy lidí, kteří opustili domov a žili dlouhá léta v osamění. Vypravěč zkoumá jejich osudy na cestách do různých zemí, a to jak osobně, tak na podkladě dokumentů obsahujících další, vnitřní příběhy. Ve spojení historiografie s poezií Sebald volí opět formu mimo tradiční žánry: časově podmíněnou historickou dokumentaci, která se románovým přepisem nenápadně mění v alegorii.\n\nUmělecká technika Maxe Auracha (kresbu nesčetněkrát maže, přemalovává a proměňuje, takže výsledný obraz jako by neustálou změnou a ničením maloval sám sebe a následně se opět ničil) znázorňuje způsob, jakým probíhá proces vzpomínání. Ujištění o tom, co se opravdu stalo, slouží v knize mnohé fotografie, citované dokumenty a zdánlivě doslovné dialogy v angličtině. Účinek, který se dostaví, však spíše připomíná černobílý film, který působí autenticky, přitom je však zkomponován a s touto dvojakostí si zahrává. Fotografie k textu přiřazuje totiž sám vypravěč. Jednou dokonce sám odhalí obrázek jako podvrh, některé podrobnosti se ukáží být literárními citáty. Také do životního příběhu Ambrose Adelwartha je vetkán šelmovský román en miniature. V různých textech se vícekrát zjevuje postava se síťkou na motýly nejen jako posel smrti, ale i jako nabokovovské ztělesnění vzpomínek, jež nastolují podvědomý efekt analogie a zdánlivě odděleným věcem propůjčují nádech příbuznosti.\n\nV povídce o Maxi Aurachovi lze dobře vysledovat způsob Sebaldova psaní a literární práce s dokumenty, kterou sám označoval za „bricolage“, jak ji chápal Lévi-Strauss (pospojování různorodých prvků, jejichž skutečný význam je součástí vyššího celku). Vnitřní příběh Luisy Lanzbergové se opírá o skutečný deník, který Sebald získal od rodiny Frankových ze Steinachu. „Luisa“ je spojením reálných postav Pauly Frankové, jak ji ve svých deníkových záznamech z let 1947, 1955 a 1962 líčí její sestra Thea, a samotné They. Ta ovšem líčí svou sestru Paulu jako dívku plnou života a optimismu, zatímco u Sebalda nabývá Luisin charakter temnějších odstínů. Například ve scéně s roháči ve Windheimském lese není v původních denících ani zmínky o tom, že by zničehonic upadali do bezvědomí: u Sebalda „občas jako by se něčeho lekli, zkamení hrůzou a upadnou do stavu, který se podobá bezvědomí. Leží pak bez hnutí, a já mám pocit, že přestal dýchat celý svět.“ Autor tak rozvíjí své téma strachu z nastupující katastrofy bez ohledu na skutečnou předlohu. Také Luisina láska k Fritzovi jako by stála ve stínu smrti. Zatímco Thea popisuje šťastné zásnuby své sestry, ústící nakonec ve svatbu, staví autor Luisu dvakrát po bok postavám violisty a těžce zraněného poručíka, zasvěceným smrti. \nSebald se bránil přímému přebírání – „uzurpaci“, jak to sám označoval – osudů jiných lidí do svých textů a tam, kde se neubránil, je vždy zřejmá jeho úzkostlivá snaha zachovat jistý takt. V anglickém vydání Vystěhovalců tak změnil jméno Maxe Auracha, které příliš připomínalo jméno skutečné předlohy příběhu, v Anglii působícího německého malíře Feuerbacha, na Maxe Ferbera, a než použil deníkové předlohy They Frankové, vyžádal si výslovný souhlas jejího žijícího synovce.\n\nOtázkou zůstává volné manipulování s fakty, kterého se Sebald občas dopouští, aby dosáhl potřebného účinku. Takové montáže zbavují jeho texty dokumentární autenticity, a kdo je prohlédne, může být ochuzen o jisté kouzlo literárně-faktografického líčení, které činí Sebaldovy příběhy pro mnohé čtenáře tak přitažlivými. Prolínání textů s fotografiemi má jistě navodit atmosféru naprosté hodnověrnosti, jak o tom už byla řeč, ale je třeba vědět, že ne vždy je navozená koincidence se skutečností pravdivá. Vyprávění životních příběhů je však jak známo vždy a zásadně neautentické a lze říci, že v literatuře nemá otázka vztahu fikce a faktu velký význam.\n\nProblém při literárním spojování faktů s fikcí může nastat teprve tehdy, když autor před sebe navrství hory dokumentů, zapomíná při jejich zpracovávání zapojit fantazii a řadí jeden fakt za druhým. V takových pasážích se stává četba nezáživnou (platí to o některých pasážích románu Austerlitz (2001), a také ve Vystěhovalcích máme občas pocit, že k nám místo spisovatele promlouvá dokumentarista). Rozvine-li však naplno svou fantazii a dá průchod citu, píše-li jazykem oproštěným od akademického vzdělání (např. při líčení návštěvy bývalého psychiatrického ústavu doktora Abramského), je vyprávění plné kouzla a při své jazykové vytříbenosti velmi působivé.\n\nZtráta domova hraje roli také ve svazku \"Unheimliche Heimat\" (1991), pojednávající o vzdělání a významu pojmu domova u rakouských literátů. Popis domova se zdá být popisem ztráty: „Čím víc se o domově mluví, tím méně existuje.“\n\nV knize \"Die Ringe des Saturn\" (1995) se vypravěč vydává pěšky po hrabství Suffolk. Již název knihy je metaforou: Saturn je v astrologii planeta, která vládne melancholikům. Jeho prstence, trosky zničených satelitů, představují Sebaldovu metodu: autor akumuluje materiál kroužící kolem jeho hlavních témat; prstence zároveň symbolizují mnohost existenciálních určeností a kontur člověka.\n\nNa pastvinách a blatech anglického pobřeží, v obcích a na statcích, kde se po celá staletí téměř nic nezměnilo, nachází vypravěč známky lidských zásahů do přírody (její ovládání se změnilo ve vykořisťování, jak o tom už byla zmínka ve svazku Podle přírody) a stopy přírodních katastrof, poukazujících na zvolna se blížící apokalypsu. Jednota člověka a přírody je ztracena, smrt je všude kolem nás. Podobně jako rozmetané Saturnovy prstence mohou brzy ze Země zbýt jen neuspořádané zbytky nevratného zničujícího procesu.\n\nVypravěč se pohybuje v tradici Rousseaua a melancholické literatury: tematický, biografický a zeměpisný rozmach vede vždy zpět k subjektu a ke krajině, která působí opuštěně a zčásti zpustošeně. Z toho, co poutník vidí, se odvíjí to, co je skryté. Odbočky vedou do dávných epoch, ke zmizelým postavám a zapomenutým místům; vypravěč jako by se pohyboval ve všech dobách současně, staré události a krajiny se zpřítomňují. Všude jsou stopy po minulých katastrofách, přicházející neštěstí jsou už na dohled. Na scéně se objevuje Rembrandt, básník a filozof sir Thomas Browne, Swinburne, Joseph Conrad, irský vlastenec Casement a jiné historické postavy. Úvahy o koloniálním útlaku a osvobozovacích bojích nás zavádějí do Konga a Číny, spletité vyprávění odbočuje k líčení zániku lovu sleďů a k historii pěstování bavlny v Německu. Vypravěč rekonstruuje procesy s drobnými změnami a přizpůsobeními a daří se mu tak integrovat současnost a minulost do jednoho encyklopedického, tendenčně apokalyptického obrazu světa, v němž už nikdo nemá domov. Poutník jako by byl posledním přeživším v tomto smutném a ztraceném světě, a přestože nevystupuje stále v první osobě, podává svědectví o své vlastní duševní fyziognomii. Sám sebe označuje za někoho, kdo je vtahován do všeobjímajícího zničujícího procesu přírody i lidí. Jako obraz nepřetržité katastrofy, ale i věčné proměny mu slouží housenka bource morušového. Navazuje tak na nekrolog Thomase Browna, který považoval vývojová stadia motýlů za znamení „transmigrace“ všeho živoucího, za projev nesmrtelnosti duše.\n\nTexty knihy esejů \"Logis in einem Landhaus\" (1998) – Sebald je označil za „marginálie“ – propojují vyprávění s literárně-vědeckými a analyticky pojatými studiemi o Gottfriedu Kellerovi, Johannu Peteru Hebelovi, Robertu Walserovi a dalších. Sebald v nich konstruuje souvztažnosti v životopisech autorů, když se osobně vydává po Rousseauových stopách na ostrov sv. Petra, když na podkladě vizuální podobnosti na starých fotografiích srovnává osudy Roberta Walsera s osudy vlastního dědečka nebo když uvádí, že si při definitivním odjezdu ze Švýcarska do Manchesteru přibalil do kufru Kellerova \"Zeleného Jindřicha\", Hebelovu \"Pokladničku porýnského domácího přítele\" a Walserova \"Jakoba von Guntena\". Sebaldovi oblíbenci – vedle jmenovaných jsou to ještě Eduard Mörike a malíř Johann Peter Tripp – mají společné to, že jejich životům dominuje psaní. Jsou jím posedlí, je pro ně „nutkáním, které je žene vpřed a dokazuje, že spisovatel je ze všech subjektů postižených přemýšlením nejhůře vyléčitelný“ – nejnázorněji se snad tento fenomén projevuje na Kellerových čmáranicích a Walserových mikrogramech.\n\nSpisovatelé, jejichž portréty nám Sebald nabízí, trpí „poruchou chování, jež každý pocit proměňuje v písmena a s udivující neomylností se míjí s životem“. Jsou to outsideři, kteří se odvracejí od převažujících tendencí doby. Jejich psaní působí jako obrana; biedermeier je Sebaldovi obrannou reflexí, předjímající špatný konec. Autoři se snaží uniknout plíživé katastrofě epochy, v soukromí však nalézají jen náhražku štěstí. Odvrácení od života a popírání skutečnosti je nevyhnutelně vede k vlastnímu ztroskotání – alternativní životní cesty, jako třeba naplnění v lásce, jsou tu jen literárním východiskem.\n\nKniha \"Luftkrieg und Literatur\" (1999) obsahuje v lehce pozměněné podobě Sebaldovy curyšské poetické přednášky z konce roku 1997. Leteckou válkou zde Sebald myslí především „morální bombardování“, zdánlivě nesmyslné ničení německých měst letadly Spojenců v závěru druhé světové války. Ptá se, jak se Němci s touto traumatickou dějinnou událostí vyrovnali, a konstatuje, že v oblasti literatury jakákoli ozvěna až na výjimky prakticky schází. Dodává, že on téměř absolutně postrádá literární zachycení hlubokého narušení duševního života, které tyto nálety nutně musely u Němců vyvolat.\n\nV románu \"Austerlitz\" (2001) pracuje Sebald s postavou nesoucí jméno napoleonského bojiště, název jednoho z pařížských nádraží a rovněž rodné jméno Freda Astaira a jedné postavy v Kafkových denících. V „Salle des pas perdus“, čekárně nádraží v Antverpách, se vypravěč seznámí s podivuhodným cestujícím, který tam fotografuje zrcadla. Oba se pak potkávají během následujících desetiletí na různých místech Evropy. Austerlitz, pražský rodák, vypráví v dlouhých monolozích o svém životě, o procesu hledání sama sebe, o rekonstrukci vlastní biografie a archeologii evropských dějin. Sebald zde opět používá podobné motivy, obrazy a analogie jako ve svých dřívějších dílech. Vedle již zmíněné tematizace zániku a katastrofy se v knize soustřeďuje na dějiny a psychologii architektury: vývoj architektury je pro něho svědectvím válek, které představují pokrok směřující proti lidstvu. Vojenské historie si všímá na příkladu belgické pevnosti Breendonk a upozorňuje na pošetilost těchto absurdně předimenzovaných staveb, hraničící s paranoiou. V působivém monologu připomínajícím tirády Thomase Bernharda podobně kritizuje novostavbu pařížské Národní knihovny, představující architekturu vládnoucích vrstev, která má působit ohromujícím až zastrašujícím dojmem a člověka jako individualitu pohlcuje. Jako příklady odlidštěného labyrintu uvádí dále chodby a schodiště bruselského Justičního paláce a dalších bezútěšných budov, připomínajících vstupy do antických nekropolí. Zmiňuje se rovněž o Kafkově \"Stavbě\".\n\nVšechny tyto fantastické budovy jsou zároveň obrazem Austerlitzova duševního stavu: protagonista prožívá neustálou krizi, jeho duše se nemohla pod tíhou neurčitého pocitu ztráty sebeurčení vyvinout. Aby tomu unikl, chystá se k napsání gigantického díla o historii stavebnictví (viz Bernhardův román \"Korektura\"), které by pojednávalo o architektuře, hygieně, hydroterapii, páře a plynu, vězeňství, světle a stínu atd., přičemž je zřejmé, že práci nikdy nemůže zvládnout, natož dokončit. Když prodělá krizi a není schopen dál psát, zhroutí se. Toto autorské selhání si vypravěč vysvětluje „přílišným nahromaděním vědomostí“, které už není možné rozumově obsáhnout. Austerlitz hovoří o „stopách bolesti“, které se táhnou celou historií jako nesčetné drobné linie utrpení. Podobně jako v dřívějších knihách tematizuje Sebald problém „mrtvých, kteří se vracejí, ba jsou tu stále s námi“. Aby přemostil různá časová období, používá literární techniky korespondence, srovnávání, obrazných vzpomínek a analogií; při jízdě vlakem Evropou prožívá Austerlitz dřívější události znovu, jen s lehkým posunem, „jako by se čas od té doby, kdy jsem poprvé odjížděl z Prahy, zastavil“.\n\nRomán \"Austerlitz\", který měl velký úspěch zejména v USA, přestože v Sebaldově technice psaní ani literárním přístupu nepřinesl mnoho nového, byl posledním v řadě děl autora, který hledal nový domov v cizině, ale pravděpodobně ho tam nenalezl. \n\nPosmrtně vyšel v mnichovském nakladatelství Hanser soubor literárněvědných úvah a esejů z autorovy pozůstalosti pod názvem \"Campo Santo\" (2003). Také v něm se vracejí Sebaldova témata, jak je autor shromažďoval v posledních dvaceti letech života. Není zřejmé, zda by se jedno z nich mohlo stát podkladem k napsání většího díla, a tak tyto korsické črty zůstanou pouhým torzem.\n\nSbírka básní \"Über das Land und das Wasser\" (editor Sven Mayer, 2008) rozdělená do tří částí, zachycuje Sebaldovu lyriku z celého autorova tvůrčího období. Po rozpačitějších, mnohdy epigonálních začátcích se dobírá vlastního, typicky stručného a přiléhavého výrazu, místy využívá trudnomyslného, nezvyklého jazyka vypravěče cestujícího časem a vzpomínkami.\n\n\n\n\n\n"}
{"id": "507758", "url": "https://cs.wikipedia.org/wiki?curid=507758", "title": "Roman Týce", "text": "Roman Týce\n\nRoman Týce (* 7. května 1977 Roudnice nad Labem, Československo) je bývalý český fotbalový obránce a reprezentant. Mimo ČR hrál v Německu.\n\nProfesionální kariéru začal v roce 1990 Týce v pražské Spartě, kde působil dalších šest let. Následující dva roky působil v Liberci. V roce 1998 přestoupil do německého klubu TSV Mnichov 1860, ve kterém hrál devět let. Od roku 2007 působil Roman Týce v třetiligovém týmu SpVgg Unterhaching.\n\nV letech 1996 až 2000 hrál Týce v české reprezentaci do 21 let.\nS českým týmem do 23 let se zúčastnil Letních olympijských her 2000 v Austrálii, kde české mužstvo obsadilo se 2 body za dvě remízy poslední čtvrté místo v základní skupině C.\n\nV roce 1998 odehrál tři utkání za český reprezentační B-výběr na turnaji v čínské Šanghaji. Postupně hrál proti TSV 1860 München (výhra 1:0), Ramplas Juniors (prohra 1:2) a FC Šanghaj (výhra 3:0).\n\nV letech 1999 až 2005 působil v A-mužstvu české reprezentace, ve které odehrál 25 zápasů (15 výher, 5 remíz, 5 proher) a vstřelil jeden gól (v kvalifikačním utkání proti Dánsku 2. června 2001).\n\nRoman Týce se zúčastnil ME 2004 v Portugalsku, kde nastoupil 23. června 2004 k jedinému utkání proti Německu. Byl to poslední zápas základní skupiny D, trenér Karel Brückner mohl nasadit hráče, kteří doposud nehráli, neboť ČR měla jistý postup do čtvrtfinále již před tímto utkáním (v prvním zápase zdolala Lotyšsko 2:1 a ve druhém otočila vývoj utkání z 0:2 na 3:2 proti Nizozemsku). Český tým zvítězil nad Německem 2:1, které se tímto výsledkem s turnajem rozloučilo, Roman Týce odehrál celý zápas a v 48. minutě dostal žlutou kartu.\n\n"}
{"id": "507761", "url": "https://cs.wikipedia.org/wiki?curid=507761", "title": "Marie Francouzská (1224)", "text": "Marie Francouzská (1224)\n\nMarie Francouzská (1198- 18. srpna 1224) byla brabantská vévodkyně z dynastie Kapetovců.\n\nMarie se narodila jako dcera francouzského krále Filipa Augusta a Anežky Meránské. Manželství jejích rodičů bylo poněkud skandální. Král Filip byl totiž v době, kdy uzavřel sňatek s dcerou meránského vévody, již tři roky ženat. Manželka Ingeborg byla však ode dvora zapuzena. Na základě interdiktu papeže Inocence III. byl král ochoten v květnu roku 1201 předložit své rodinné poměry koncilu v Soissons a na dvůr se vrátila zapuzená dánská princezna. Anežka odešla na hrad v Poissy, kde při porodu syna Tristana v červenci 1201 zemřela.\n\nZe tří dětí krále a Anežky přežila dcera Marie a syn Filip Hurepel, které papež 2. listopadu 1201 uznal královými dědici. O pět let později byla Marie zasnoubena s namurským markrabětem Filipem, který se zásnubami a předáním svých neteří vykoupil z francouzského zajetí. Svatba dívenky a zralého muže proběhla pravděpodobně roku 1210. O dva roky později Filip zemřel na úplavici.\n\nRoku 1213 byla mladá vdova znovu provdána, stala se druhou manželkou ovdovělého brabantského vévody Jindřicha. Mezi manžely byl více než třicetiletý rozdíl a Marie dala manželovi dvě dcery. Zemřela pravděpodobně roku 1224 a byla pohřbena v kostele sv. Petra v Leuvenu.\n\n"}
{"id": "507765", "url": "https://cs.wikipedia.org/wiki?curid=507765", "title": "Oblastní rada Ša'ar ha-Negev", "text": "Oblastní rada Ša'ar ha-Negev\n\nOblastní rada Ša'ar ha-Negev ( מועצה אזורית שער הנגב, doslova „\"Oblastní rada Brána Negevu\"“) je oblastní rada v Jižním distriktu v Izraeli.\n\nRozkládá se na ploše přes 180 kilometrů čtverečních na pomezí pobřežní planiny (region Šefela) a severozápadního okraje Negevské pouště. Tato zemědělsky využívaná oblast je od 2. poloviny 20. století intenzivně zúrodňována a zavlažována a ztratila charakter pouštní krajiny. Území oblastní rady se nachází zhruba uprostřed spojnice mezi Beerševou a Aškelonem a ze západu je ohraničeno hranicí s Pásmem Gazy. Na východní straně sousedí s Oblastní radou Bnej Šim'on. Enklávu uprostřed území oblasti a zároveň její demografické centrum tvoří město Sderot, které pod jurisdikci oblastní rady nespadá.\n\nŽidovská sídelní síť zde začala vznikat už ve 40. letech 20. století za mandátní Palestiny (například vesnice Dorot nebo Ruchama). Během války za nezávislost v roce 1948 opustila region arabská populace. Plánovitě zde pak došlo k zřízení soustavy židovských zemědělských vesnic, zejména v strategické poloze podél pásma Gazy. Oblastní rada Ša'ar ha-Negev byla založena roku 1950.\n\nStarostou rady je אלון שוסטר - Alon Schuster. Rada má velké pravomoci zejména v provozování škol, územním plánování a stavebním řízení nebo v ekologických otázkách. Sídlo úřadů oblastní rady se nachází na jižním okraji města Sderot.\n\nKvůli blízkosti Pásma Gazy je území oblastní rady častým cílem palestinských raketových útoků.\n\nOblastní rada sdružuje celkem 11 zemědělských sídel, z čehož je 10 kibuců a jeden mošav. Dále 2 vzdělávací komplexy a 1 soukromý ranč (v majetku rodiny Ariela Šarona)\n\n\nK 31. prosinci 2014 žilo v Oblastní radě Ša'ar ha-Negev 7200 obyvatel. Z celkové populace bylo 7000 Židů. Včetně statistické kategorie „ostatní“ tedy nearabští obyvatelé židovského původu, ale bez formální příslušnosti k židovskému náboženství jich bylo 7200. Podle Centrálního statistického úřadu žilo v oblastní radě k roku 2007 celkem 5 000 obyvatel a obyvatelstvo bylo téměř výhradně židovské (95,6 %). Roční přírůstek činil 0,9 %.\n\n"}
{"id": "507768", "url": "https://cs.wikipedia.org/wiki?curid=507768", "title": "Musée de l'érotisme", "text": "Musée de l'érotisme\n\nMusée de l'érotisme je muzeum erotického umění v Paříži. Sídlí v 18. obvodu ve čtvrti Pigalle na \"bulváru Clichy\" č. 72.\n\nSedmipatrové muzeum je věnováno erotice v umění, především malířství a sochařství z Afriky, Ameriky, Asie, Evropy a Oceánie. Nabízí čtyři stálé výstavní okruhy:\n\nKromě toho pořádá též dočasné výstavy současných umělců z Francie i ciziny.\n\nS ohledem na okolní čtvrť známou nočním životem a na tematiku muzea, je jeho otevírací doba každý den od deseti ráno do dvou hodin v noci.\n"}
{"id": "507769", "url": "https://cs.wikipedia.org/wiki?curid=507769", "title": "Bookends", "text": "Bookends\n\nBookends je čtvrté studiové album dvojice Simon & Garfunkel vydané 3. dubna 1968. Producentem alba byli Paul Simon, Roy Halee a Art Garfunkel.\n\nAlbum \"Bookends\" se umístilo na prvním místě žebříčku časopisu Billboard v USA i v Británii. Také singly z tohoto alba se umístily v žebříčku: \"A Hazy Shade of Winter,\" \"At the Zoo,\" \"Fakin' It\" a \"Mrs. Robinson,\", které obsadily 13., 16. 23. a 1. místo.\n\nRoku 2003 bylo album uvedeno jako 233. v žebříčku 500 nejlepších alb časopisu \"Rolling Stone\".\n\n\nPokud není uvedeno jinak autorem skladeb Paul Simon.\n\n\n\n"}
{"id": "507771", "url": "https://cs.wikipedia.org/wiki?curid=507771", "title": "MAP kináza", "text": "MAP kináza\n\nMAP kinázy (z angl. \"mitogen-activated protein kinases\" – mitogenem aktivované protein<nowiki>kinázy</nowiki>) jsou enzymy ze skupiny kináz, které se účastní širokého spektra buněčných pochodů, jako je regulace exprese genů, mitóza, buněčná diferenciace a proliferace, ale i programovaná buněčná smrt.\n\nMAP kináza je aktivována několikastupňovou fosforylační kaskádou kináz (tzv. Ras/MAP kaskáda), v níž v každém kroku předcházející kináza aktivuje tu následující. V typickém případě začíná tato kaskáda na membráně, kde dojde pomocí tyrosinkinázového receptoru k aktivaci proteinu Ras. Ras aktivuje tzv. MAP kináza kináza kinázu, ta aktivuje MAP kináza kinázu a ta konečně aktivuje MAP kinázu.\n"}
{"id": "507780", "url": "https://cs.wikipedia.org/wiki?curid=507780", "title": "Šlomcijon (politická strana)", "text": "Šlomcijon (politická strana)\n\nŠlomcijon (: שלומציון, zkratka od \"Šalom-Sijon\") byla izraelská politická strana. Stranu založil Ariel Šaron před parlamentními volbami v roce 1977 a těsně po začátku funkčního období nového Knesetu se strana sloučila se stranou Likud.\n\nVe 40. a 50. letech Šaron podporoval stranu Mapaj, levicovou a toho času dominantní stranu na izraelské politické scéně, předchůdkyni dnešní Strany práce. Sehrál však významnou roli ve vytvoření Likudu v červenci 1973 sjednocením většiny pravicových stran v zemi: Gachalu, Svobodného středu, Národní kandidátky a Hnutí za Velký Izrael. Ve volbách do Knesetu v roce 1973 byl zvolen poslancem za Likud, avšak zhruba po roce na svůj mandát rezignoval.\n\nOd června 1975 do března 1976 byl speciálním poradcem premiéra Jicchaka Rabina ze strany Ma'arach. Před blížícími se volbami v roce 1977 se pokusil vrátit do Likudu a nahradit Menachema Begina ve vedení strany. Svůj návrh na výměnu předsedy Likudu předložil Simchovi Erlichovi, toho času předsedovi Liberální strany v rámci Likudu. Zdůvodnil jej tím, že má větší šanci na volební úspěch než Begin, avšak byl odmítnut. Poté se pokusil kandidovat za Ma'arach a centristickou stranu Demokratické hnutí za změnu (Daš), ale oběma stranami byl odmítnut.\n\nPo tomto trojím odmítnutí se Šaron rozhodl založit vlastní stranu, Šlomcijon. Nová strana získala ve volbách dva mandáty, které si rozdělili Šaron a Jicchak Jicchaki. Jen několik dnů po zahájení funkčního období nového Knesetu se strana sloučila s Likudem a Šaron se stal ministrem zemědělství. Jicchaki v roce 1980 vystoupil z Likudu a založil vlastní stranu, Jisra'el Achat (Jeden Izrael).\n\n"}
{"id": "507781", "url": "https://cs.wikipedia.org/wiki?curid=507781", "title": "Dějiny Ukrajiny", "text": "Dějiny Ukrajiny\n\nÚzemí Ukrajiny bylo nejméně 44 000 let obýváno Neandrtálci. Prehistorická Ukrajina byla jako součást pontské stepi důležitým faktorem v kulturním kontaktu mezi Evropou a Asií, a to včetně období eneolitu, doby bronzové, expanze indoevropských jazyků a domestikace koně.\n\nPrvní stopy po lidských obydlích na území Ukrajiny se datují do doby před 150 tisíci let, kdy se do této oblasti dostali neandertálci, kteří sem přišli pravděpodobně z Kavkazu a Balkánského poloostrova. Kolem 40 tisíc let př. n. l. se v polovině posledního období doby ledové na území Ukrajiny objevili kromaňonci (homo sapiens) – lidé, ze kterých pochází dnešní člověk. Přizpůsobovat se k chladnému podnebí a k těžkému získávání si potravy, si tito lidé, kteří se živili lovem a sběrem plodů, sestrojovali různé předměty a zbraně a obydlí z darů přírody. O 30 tisíc let později (10 000 př. n. l.), když ustoupil poslední ledovec, který zanechal po sobě dnešní charakterní profil Ukrajiny se v období ukrajinského neolitu (6000–2000 př. n. l.) lidstvo na jeho území prošlo hlubšími změnami jako před 2-3 miliony let. Jednalo se o období doby kamenné; revoluční význam neolitické civilizace spočíval hlavně v tom, že lidé postupně nacházeli různé způsoby získávání obživy. Postupem času se sběr plodů a lov rozvinul na výrobu vlastních produktů.\n\nPředpokládá se, že zemědělství na území Ukrajiny vzniklo někdy na přelomu 5.–4. století př. n. l. v oblasti řek Jižní Bug a Dněstr, kdy nastal rozvoj prvních hospodářských občin ve východní Evropě. V tomto období začaly postupně obdělávat svá pole a od lovu přecházeli k pěstování plodin. Poblíž polí časem vznikaly první osady. Hospodářství, na rozdíl od lovu a sběru plodin, však vyžadovalo poměrně velkou pracovní sílu a tak postupně vznikaly primitivní formy společensko-politických organizací.\n\nNejznámější hospodářské kmeny na území dnešní Ukrajiny bývají spojována s tzv. tripolskou kulturou, která se rozvíjela v oblasti dolního Dněstru, Jižního Bugu a Prutu a postupem času i Dněpru. V období svého největšího rozkvětu (3500–2700 př. n. l.) žil lid tripolců v četných (600–700 lidí) vesnicích. Jejich obydlí byla zpravidla dlouhá a úzká a každý člen rodiny měl v domě vlastní pokoj a pec. Ornament na hliněných miskách, který představoval spojení charakteristických plynulých vzorů žluté, černé a bílé barvy, svědčí o magických rituálech a víře v nadpozemské bytosti, které byly součástí života lidu tripolské kultury. Tato kultura však měla i praktické výhody. Velký význam pro rozvoj hospodářství mělo vynalezení dřevěného pluhu, díky čemuž se obdělávání půdy zrychlilo. Kromě těchto výdobytků začaly tripolci používat i měď.\n\nDnes je máloco známo o úpadku lidu tripolské kultury. Archeologové však předpokládají, že postupný růst obyvatelstva Ukrajiny časem odsunul kmeny tripolců, kteří začali osidlovat nová území. V roce 2000 př. n. l., když si některé tripolce asimilovaly jiné kmeny, ostatní se uchýlili do ukrajinských stepí a jako celek přestaly existovat.\n\nÚzemí dnešní Ukrajiny bylo pro svou východní zeměpisnou polohu často centrem života kočovných kmenů, které do této oblasti přišly přibližně v roce 3000 př. n. l. Na přelomu téměř dvou tisíciletí kočovníci vedli polokočovný způsob života a zabývali se pastvou svých stád na euroasijské stepích a zemědělstvím. Kolem roku 1000 př. n. l. se z nich stali skuteční kočovníci a postupně začali osídlovat jiné úrodné oblasti Ukrajiny s cílem nalézt další živobytí a pastviny pro svá stáda. Procházeli z místa na místo, získávali nové vlastnosti, mezi jinými i bojovnost, která byla životně důležitou vlastností, aby si mohli nově nalezené pastviny před častými útoky nepřátel ubránit.\n\nKolem roku 3000 př. n. l. na levém břehu Dněpru objevil lid tzv. jamů kultury a po nich přicházeli další kmeny. Stálá migrace kmenů z oblasti Kaspického moře byla pro toto rané období dějin Ukrajiny charakteristické. Silnější kmeny utiskovaly slabší a ty se postupně dostávaly na periferii euroasijské stepi.\n\nMezi lety 1500–1000 př. n. l. se člověk naučil techniku jízdy na koni. Kimérijci – první kočovní jezdci, kteří přišli na ukrajinské území, byli jejími prvními známými obyvateli Ukrajiny v jejích dějinách. Homér o nich ve své Odysei píše: \"\"Země na severním pobřeží Černého moře je zemí Kimérijců.\"\" Toto Homérovo svědectví je pravděpodobně nejstarší písemná zmínka o Ukrajině. Ovšem nic víc, kromě názvu lidí, kteří obývali tato území, v té době pro Řekům známým jako \"konec světa\" Homér nezmiňuje. Mnoho vědců zastává názor, že Kimérijci se do oblasti Ukrajiny dostali z Nižného Povolží kočovným způsobem přes pohoří Severního Kavkazu a kolem roku 1500 př. n. l. se objevily na Ukrajině. Jiní však vyvrací hypotézu o migraci a tvrdí, že Kimérijci byly původním obyvatelstvem Ukrajiny. Pravda je však taková, že obývali Medziriečí Donu a Dněstru do 7. století př. n. l. O něco později, v důsledku tlaku jiných kočovných kmenů přicházejících z východu, vydali se směrem k Malé Asii.\n\nTo jsou ovšem jen dvě z mnoha hypotéz o zrodu Kimérijců. Komplexní analýza všech možných zdrojů přinutila historiky k řadě závěrů:\n\nSkythové, kteří se počátkem 7. století př. n. l. objevili v ukrajinské stepi, nezůstali bez povšimnutí a v kronikách se o nich píše:\n\n\" \"Hle jde národ ze severní strany ... v ruce drží luk a krátké kopí, jsou krutí! S nikým se nezdržují! Jejich hlasy burácí jako hukot mořských vln. Skáčou na koních vystrojení jako jeden... všichni jsou to lidé chrabří... národ zdaleka, národ dávný... jazyka, kterému nerozumíš. Spálí tvou úrodu i tvůj chléb, zničí tvých synů a dcer, pozabíjí krávy a ovce tvé, zahubí vinohrady a mečem zničí tvoje města, do kterých vkládáš svou důvěru.\"\"\nZpustošíce mnoho zemí Blízkého východu se Skythové nakonec usadili ve stepích na severním pobřeží Černého moře a na území Ukrajiny založili první velký politický svaz – Skýtský stát. V 5. století př. n. l. jejich navštívil Hérodotos a takto popsal jejich obyvatelstvo:\n\" \"Bez pochyby to byli Indoevropané, představitelé raných kočovných kmenů, které tisíce let vládli euroasijské stepi.\"\"\nSkýtské obyvatelstvo Hérodotos rozdělil na Pachary a Carské Skythy. Aby v sobě rozvíjeli vojenský instinkt, měli ve zvyku pít krev prvního zavražděného nepřítele a vyrábět si z lebek mrtvých nepřátel číše okrášlené zlatem a stříbrem. Byly oddanými přáteli a přátelství si velmi cenili. Svým obchodním partnerům prodávali předměty, kterými se později stala Ukrajina ve světě známá: vosk, měď, kožešiny, otroků za co dostali víno a klenoty.\n\nZa dnů Skythů se Ukrajina stala důležitou, byť vzdálenou částí antické civilizace Středozemí. Přes řecké kolonie na pobřeží Černého moře měli kontakt na civilizaci starověkých Řeků, kterou si velmi vážili. Kontakty se světem Středomoří však přinášeli i konflikty. V roce 513 př. n. l. vojska Peršanů obsadila území dnešní Ukrajiny. Avšak i proti taktice vypálení země se Skythové dokázali ubránit. Na přelomu 5.–4. století př. n. l. si podmanili Thráky v oblasti Dunaje. Toto vítězství však bylo pro ně nepotřebné, protože jej dovedlo až k vlastnímu konci. V roce 339 př. n. l. jej Filip II. Makedonský v bitvě porazil. Byl to začátek konce Skythů.\n\nPřibližně po sto letech většinu skýtského obyvatelstva asimilovali Sarmati – druhý nejmocnější kmen kočovníků z východu. Pouze několika z nich se na Krymském poloostrově podařilo přežít do 3. století.\n\nV průběhu téměř 400 let (2. století př. n. l. – 2. století) stepi severního a východního pobřeží Černého moře ovládli Sarmati, kteří do této oblasti přišli od řeky Volhy. Zpočátku se pokojně promíchávali se Skythy a Řeky, kteří žili na území severně od Černého moře. Postupem času však byli stále více agresivní a nakonec si Skythy podmanili. Když je však válka nedokázala uspokojit, začali Sarmati obchodovat.\n\nJejich karavany cestovaly po dalekých zemích, odkud do svého hlavního města Tanai na řece Don vozili čínské hedvábí, kaukazský krystal a polodrahokamy z Íránu a Indie. Jako všechny kočovné kmeny v ukrajinských stepích, také Sarmati byl výbojný kmen se slabě rozvinutou federální strukturou a častými boji mezi Sarmatskými kmeny Jazigů, Roksolanů a Alanů. Každý z nich se snažil ovládnout ukrajinské území. Jelikož Ukrajina byla v tomto období v centru migračních procesů (Stěhování národů), Sarmati často soupeřili s jinými kmeny, dokonce jim i předávali moc. Poslední porážku jim uštědřili Hunové, Germáni, Gótové a Římané v 2. století a skoncovali s jejich existencí.\n\nBrzy Sarmaty na ukrajinském území vystřídaly další kočovné kmeny. Sarmati však byli posledním indoevropským národem, který přišel na území Ukrajiny z východu. Po nich téměř celé tisíciletí Euroasijskou step ovládly turecké národy.\n\nNoví usedlíci nepřicházeli na území dnešní Ukrajiny pouze stepí, ale i po moři. Učinili tak Řekové, kteří se postupně usazovali na pobřežích Středozemního, Egejského a Černého moře a kolonizovali jejich pobřeží. Podle slov Platóna Řekové obsadili moře od Gibraltaru až po Kavkaz\" jako „žáby po dešti“\". Na přelomu 7.–6. století př. n. l. založili mnoho měst v oblasti severního pobřeží Černého moře, která ve 4. století př. n. l. zažila svůj největší rozmach (Olbia, Chersonésos, Feodosia, Táňa, Pantikapaion). Jejich několikaletý rozkvět však ve 2. století př. n. l. vystřídaly velké potíže. Přiostřily se sociální stávky mezi městským obyvatelstvem, které bylo převážně složené z bývalých otroků a vrchností měst. Navíc, posílení Říma narušilo politickou rovnováhu ve světě starověkého Řecka.\n\nV roce 68 př. n. l. Římská říše porazila posledního cara z dynastie Spartokidovců Mitridata IV., ovládla pobřeží Černého moře a zničila tak Bosporský stát. Do určité míry však vrátila řeckým městům na území ukrajinského pobřeží ekonomickou a politickou stabilitu. Avšak v 1. století častější vpády Barbarů s cílem oslabit Řím se v krátkém čase postaraly o úpadek řeckých měst na pobřeží Černého moře. V roce 270 sice odolávala nájezdům Gótů, ale o sto let později je zcela zničili Hunové.\n\nRozdělení dějin Kyjevské Rusi z pohledu ruských historiků viz v článku o dějinách Ruska v části Rozdělení dějin Kyjevské Rusi podle ruských historiků.\n\nObdobí velkého rozmachu Kyjevské Rusi ohraničuje téměř sto let od vlády Olega (882) do smrti Svjatoslava I. Igoreviče v roce 972. Panovníci staroruského státu si v tomto období dobyli strategickou obchodní cestu ze Skandinávie do Řecka a podmanili si kočovné kmeny žijící v jejím okolí, aby tak mohli dát základ budoucímu státnímu útvaru na území východní Evropy – Kyjevské Rusi.\n\nObdobí vlády Vladimíra I. Velkého a Jaroslava I. Moudrého je charakteristické upevněním vlády Kyjeva nad podmaněnými územími a obyvateli, politickým vrcholem staroruského státu – jeho ekonomickým a kulturním rozmachem. Nejdůležitějšími událostmi tohoto období bylo přijetí křesťanství východního ritu a uzákonění prvních zákonů Kyjevské Rusi.\n\nPoslední období dějin Kyjevské Rusi představuje neustálý boj mezi knížaty o trůn staroruského státu, rostoucí nebezpečí nájezdů nomádských kmenů a stagnace ekonomiky země, které se nejvíce projevilo za vlády Vladimíra II. Monomacha (1113–1125) a Mstislava Vladimiroviče (1125–1132). Po zpustošení Kyjeva Andrejem I. Bogoljubským v roce 1169 udělaly poslední tečku za dějinami Kyjevské Rusi Mongolo-tatarské kmeny, které v roce 1240 definitivně zastavily trvání staroruského státu.\n\nV polovině 9. století z oblasti Podněpří v hospodářském, kulturním a politickém smyslu stala tichá zátoka. O zhruba 150 let později se však toto území stalo srdcem Kyjevské Rusi – silného politického sjednocení, které se rychle obrátilo v jedno nejrozvinutějších a ekonomicky prosperujících společenství tehdejší Evropy.\n\nO původu a vzniku Kyjevské Rusi uvádí Pověst dávných let, že první zmínka o Ruské zemi pochází z roku 852. V roce 859 Varjagové, kteří přišli zpoza moře, začali vybírat daň od Čudů, Slovanů, Merjanů, Vesů a Krivičů. V roce 862 vyhnali Varjagů za moře a začali si sami vládnout. Nebylo však u nich práva, bouřili se mezi sebou a bojovali. I řekli si: \"Najdeme si kníže, které by nám vládlo a soudilo nás podle práva.\" Šli tedy k Varjagům, nazývaným též Rusy (jako se jiní Varjagové nazývali Švédy a jiní Normany a Angličany a ještě jiní Góty) a řekli jim: „Země naše jest veliká a úrodná, ale řádu v ní není. Přijďte nám vládnout.“ Tři varjažští bratři se tedy i se svým lidem vydali do země, která přijala jejich jméno – Rus.\n\nOpíraje se o tento úryvek, řada německých vědců (Gottlieb Siegfried Bayer, Gerhard Friedrich Müller, August Ludwig von Schlözer), kteří v 18. století sloužili na dvorech Ruského impéria, rozvíjela tzv. normanskou teorii vzniku ruského státu. Zdůrazňování významu německého vlivu a nezpůsobilosti Slovanů založit svůj vlastní stát přinutilo slavného ruského vědce 18. století Michaila Vasiljeviče Lomonosova napsat německým vědcům odpověď, v níž dokazoval prvořadou roli Slovanů na založení Kyjevské Rusi. Lomonosovova tvrzení dala vzniknout tzv. \"antinormanské koncepcí\" a bylo začátkem sporů, které dodnes trvají. Na přelomu 19.–20. století se však prosadila normanská teorie, protože ji podporovala většina západních a řada známých ruských historiků tohoto období.\n\nVe 30. letech 20. století zahájili sovětští vědci protiútok a normanskou teorii prohlásili za politicky škodlivou, protože se v ní odmítá způsobilost slovanských národů založit nezávislý stát. Při tom však respektovali tendence Nestora – autora letopisu Pověst dávných let z 11. století –, který poukazoval na řadu vnitřních rozporů mezi jeho tvrzením a archeologickými vykopávkami, které nepotvrzovali širokou účast Varjagů v Kyjevské Rusi. Vycházeje z těchto poznatků dospěli k závěru, že Kyjevskou Rus založili východní Slované.\n\nVe značné míře tato fakta přinutila jednat i lingvisty, kteří si vytvořili svou teorii původu slova \"Rus\":\nProtože se zdá, že tyto hypotézy jsou nedostatečné, žádná z nich neměla větší podporu. Co se týče samotného slova \"Rus\", jím byli z počátku nazýváni Varjazi, poté území Poljanů ve střední Ukrajině a časem i Kyjevská Rus. Pokud se však nepodařilo dosáhnout konkrétního závěru v otázce původu slova Rus, tak neexistuje ani obecný pozitivní konsensus na relativně širším problému – otázce vnějšího vlivu Skandinávců na faktory samostatné slovanské evoluce při zrodu a vývoji Kyjevské Rusi. Výsledkem dlouhotrvajícího sporu je málo nových faktických údajů, což nakonec vedlo k postupné nutnosti hledat kompromisní řešení.\n\nV současnosti se tvrdí, a tím se dosáhlo i shody, že Skandinávci měli poměrně velký vliv na společnost a kulturu východních Slovanů. Putujíce v nevelkých seskupeních podnikavých obchodníků, Varjagové si rychle osvojovali východoslovanské jazyky a zvyky. Protože jich však bylo málo, sotva mohli vážněji ovlivnit charakter života místního obyvatelstva. Těžko však popřít účast, ba dokonce vůdčí roli Varjagů v politickém životě Kyjevské Rusi, bera v úvahu, že všichni panovníci v Kyjevě až na Svjatoslava I. včetně jejich družiny – měli skandinávská jména. Varjagové hráli roli katalyzátoru politického rozvoje díky čemuž si podřídili Slovany a jejich politickou organizaci a byli pro ně hrozbou, která Slovany přinutila se samostatně lépe organizovat. Je však pravda, že zájmy východních Slovanů a Varjagů v mnoha případech korespondovaly (omezení vlivu Chazarů, obrana proti vpádům nomádských kmenů a zabezpečení a ochrana dněperské obchodní cesty do Byzantské říše.\n\nProto je obtížné tvrdit, že vznik Kyjeva a Kyjevské Rusi bylo zásluhou nějaké samostatné etnické skupiny; šlo spíše o výsledek složité slovansko-skandinávské spolupráce.\n\nJeště rychleji a rozhodněji se rozvíjely události, které byly příčinou příjezdu Skandinávců na scénu dějin tehdejšího světa. Abychom je mohli pochopit, musíme především znát životní podmínky a okolní krajinu Švédska a Skandinávie 8.–9. století, kde se v té době rozmohl, z dosud nezjištěných příčin, nevídaný demografický boom. Mnozí mladí Skandinávci, kteří nenašli přijatelné podmínky pro to, aby mohli ve své rodné zemi i nadále zůstat, se vydávali na lodích hledat svůj osud v cizině. Podnikali pustošivé výpravy do zemí západní Evropy a usazovali se na podmaněných územích Anglie, Francie, Itálie a Sicílie, kde zakládali své království a knížectví. Jiní zase přeplavali Atlantský oceán a kolonizovali Island, Grónsko a, což je velmi pravděpodobné, dostali se až ke břehům Severní Ameriky. Třetí skupina Skandinávců – tzv. Varjagové – směřovali na jihovýchod a usazovali se na březích Baltského moře, při Ladožském jezeře a později i v Novgorodu a u jezera Ilmen. V těchto oblastech žili ve svých usedlostech – opevněných pevnostech a řemeslných dílnách, v nichž bydleli spolu se ženami a dětmi.\n\nObchodem, ale mnohdy i krádeží (a to zejména tehdy, když získání zboží prvním způsobem dosáhnout nešlo), získávali kožešiny, med, vosk a otroků. Častokrát však chtěli podstatně více než jim místní obyvatelé mohli dát. Proto začali pátrat po různých říčních cestách vedoucích na jih a možnostech jak se dostat k městům v Byzantské říši obydleným islámským obyvatelstvem. Za krátký čas si osvojili říční síť a zjistili, že s Baltského moře se po Volze dostanou ke Kaspik a odtud cestou do Bagdádu. Později vznikla důležitější cesta – v letopisech nazvaná jako tzv. Cesta ze Skandinávie do Řecka –, která spojovala sever s jihem a končila v Konstantinopoli. Přesídlení Varjagů bylo tedy otázkou času.\n\nJak se píše v Pověsti dávných let, v roce 862 dva Varjagové – Askold a Dir – opustili svého knížete Rurika a odpluli z Novgorodu se svými vojáky dolů po Dněpru ke Kyjevu a podmanili si místní obyvatelstvo (Polany), které jim každoročně přinášelo daň.\n\nAskold a Dir si očividně velmi rychle osvojili všechno bohatství, sílu a slávu, protože už v roce 860 společně s Polany zaútočili na Konstantinopol. Brzy se jejich hrdinské činy roznesly po celé zemi a doslechli se o nich i obyvatelé Novgorodu. Přestože kníže Rurik už dávno umřel a jeho syn Igor byl ještě mladý na to, aby zemi vládl, Oleg, který za Igora zodpovídal dokud nedosáhne plnoletosti, vzal s sebou manželku a Igora a odplul do Kyjeva. Po příjezdu se snažil získat si zatím obsazený panovnický trůn. Lstí vylákal za město Askolda a Dira, obvinil je z uzurpování moci a následně zavraždil. V roce 882 se usadil v Kyjevě a prohlásil toto město za \"matku ruských měst\".\n\nTakto o příchodu Varjagů do Kyjeva vypráví kronikář Nestor. Výsledkem pečlivé analýzy textu, kterou se zabývalo mnoho vědců, se ve výpovědi Nestora navzdory nejpravděpodobnější verzi příjezdu Varjagů na území Kyjevské Rusi, kterou nám podává, nacházejí mnohé chyby a nedopracované místa.\n\nProtože však chybí relevantní a spolehlivé informace, které by dokumentovaly vládu knížete Olega i v jiných zdrojích, je těžké odlišit realitu od výmyslu v Nestorově kronice vzniku staroruského státu.\n\nKyjev, jakož i většina velkých měst světa, vděčí slávě své výhodné geografické poloze. Nachází se na středním toku Dněpru a byl vždy tranzitním uzlem, který spojoval Černé moře s Baltským. Okolní příroda – na severu lesy a na jihu stepi – již dopředu určovala nemalý strategický význam města. Proto se stal centrem bitev, bojů a vzájemných vztahů dvou historických směrů.\n\nPodle historiků již v 6.–7. století Polané v čele se svým legendárním vůdcem Kijem vytvořili silný kmenový svaz, který vládl ostatním kmenům a udržoval úzké přátelské vztahy s Byzantskou říší. Je však velmi zpochybnitelné to, zda první panovníci Kyjeva měli pojetí o státnosti.\n\nDalší činností knížat Kyjevské Rusi byl výběr daně. Každoročně na jaře, když na řece začaly tát ledy, obyvatelé staroruského státu posílali po ní panovníkovi daň. V Kyjevě byla pak nakládána do karavanů a odvážena do Byzantské říše. Cestou si však museli karavany dávat pozor na časté hrozby kočovných kmenů, které se snažili získat si co i jen kousek z utržené daně panovníka.\n\nO prvním historicky prokazatelném panovníkovi staroruského státu a Kyjeva se ví velmi málo. Dodnes není jasné, zda patřil k dynastii Rurikovců, nebo byl samozvancem, kterého letopisec Nestor za několik století připsal k této dynastii. Nelze však v žádném případě pochybovat o tom, že Oleg talentovaným a odvážným panovníkem byl. V roce 882 si podmanil Kyjev včetně tamních obyvatel a následně rozšířil svou vládu (tj. právo na shromažďování daně) i na okolní kmeny Drevljanů.\n\nBěhem své vlády se dostal do konfliktu s Chazary, jejichž vojsko porazil u Kaspického moře. Na vrcholu své slávy v roce 911 v čele s vojskem napadl Konstantinopol. Během své vlády (882–912) se snažil o sjednocení Kyjevské Rusi s Novgorodem, a tak si podrobit tyto dvě hlavní části na obchodní cestě ze Skandinávie do Řecka.\n\nVláda Igora I. (912–945) nebyla tak úspěšná jako vláda jeho předchůdce Olega. Jak bylo u kyjevských panovníků zvykem, i on si od počátku své vlády udržoval kontakt s jemu podmaněnými kmeny Drevljanů. Ti však tuto situaci dlouho nesnesli a společně s kmenem Uličů proti svému panovníkovi povstali. Igorovi trvalo dlouho, než je znovu naučil poslušně platit daň a mohl tak navázat na úspěšnou expanzivní politiku Olega I.\n\nKdyž v roce 941 uplynula 30letá mírová smlouva uzavřená mezi Kyjevskou Rusí a Byzantskou říší v roce 911 po dobytí Konstantinopolu Olegem I., Igor mohl toto nejbohatší město východní Evropy znovu dobýt. Bitva o Konstantinopol však pro něj skončila fiaskem a panovník byl nucen uprchnout z hořících a potápějících se lodí a v roce 944 podepsat mírovou smlouvu. Koncem toho roku se opět vzmohl a pokusil se hledat expanzivní štěstí na východě země. S velkým ruským vojskem se mu podařilo oloupit města na pobřeží Kaspického moře a vítězoslavně se vrátit zpět do Kyjeva.\n\nIgorova vláda však skončila stejně jako začala – povstáním Drevljanů.\n\nAutor Pověsti dávných let byl bez pochyby nakloněn první panovnici staroruského státu Olze I. (945–957) – ženě Igora I. a regentce jejich syna Svjatoslava I.. Často ji popisoval jako krásnou, energickou a především moudrou panovnici. Mniši z klášterů ji zase za všechno štědře chválili, což lze snad vysvětlit tím, že v roce 955 se jako první panovnice odhodlala přijmout na území Kyjevské Rusi křesťanství. Avšak i bez těchto komplimentů by byla Olga I. slavnou kyjevskou kněžnou.\n\nV dobách kdy byla pomsta absolutní morální povinností, se Olga rychle a účinně pomstila Drevljanům za smrt svého manžela. Na druhé straně si však uvědomovala, že by bylo nutné změnit libovolně a chaoticky laděný charakter sběru daní, který byl příčinou smrti Igora I. Do dějin ruského národa se tedy zapsala jako první panovnice, která zreformovala zemědělství Kyjevské Rusi a reformou přesně určila, z jakých zemí se má po jakém čase vybírat stanovená daň. Samozřejmě dávala pozor i na to, aby její poddaní měli z čeho žít a daň znovu platit.\n\nPanovnice velmi často cestovala. Před válečným konfliktem dávala přednost diplomatickému řešení sporů. V roce 957 dokonce přelstila konstantinopolského Imperátora při jednáních a už nikdy více se s ním na jeho žádost nepotkala. Nejmocnější vladař tehdejšího světa se cítil uražen. Mnozí letopisci tomuto faktu přikládají velkou důležitost, protože to svědčilo o postupném vzrůstu moci Kyjeva a Kyjevské Rusi nad Konstantinopolem a Byzantskou říší.\n\nOdvážný, výbušný, přímočarý a surový, Svjatoslav I. Igorevič byl především kníže-voják, který si během své vlády (945 /962–972) vysloužil přezdívku \"kozák na trůnu\" právě pro svou válečnou povahu. Jeho slovanské jméno, skandinávská výchova a nomádský způsob života se projevili ve společenství evropského a asijského začátku. Jeho vláda symbolizovala vzrůst pozdějších hrdinských dní v dejinách Kyjevské Rusi.\n\nV roce 964 jako 22letý začal válku na východě své země, jejímž cílem bylo podrobit si východoslovanský kmen Viatičů, žijících v okolí řeky Oky – v původní vlasti dnešních Rusů, kteří tam mají svůj původ. Podrobení si tohoto východoslovanského kmene znamenalo pro staroruský stát rozšíření vlivu na všechny východní Slovany a možnost kolonizace severovýchodních území, které jsou dodnes součástí Ruska.\n\nVítěznou bitvou proti Bulharům a Chazarům u Volhy zase položil základy konce Chazarského chanátu. Porážkou Chazarů navíc Svjatoslav I. odstranil svého soupeře v hegemonii nad územím Eurasie, čímž začal kontrolovat velkou obchodní cestu vedoucí po Volze a také se přičinil o zastavení nájezdů nomádských kmenů (Pečeněhů) na ukrajinské stepi.\n\nV druhé polovině své vlády se Svjatoslav I. zcela orientoval na oblast Balkánského poloostrova. V roce 968 souhlasil s pomocí v boji proti Petrovi I. na straně vojska Byzantské říše. Na čele obrovského vojska zničil své protivníky a ovládl bohatá města na pobřeží Dunaje. Panovníka tento kraj natolik uchvátil, že jen nebezpeční Pečeněhové ho dokázali přesvědčit, aby se vrátil zpět do Kyjeva. Jakmile však hrozba pominula, panovník, – kterému nyní patřily všechna území od Volhy až k Dunaji, – se rozhodl, že se na Dunaj znovu přestěhuje a udělá tam rezidenci. Za svého nástupce v Kyjevě tedy jmenoval svého staršího syna Jaropolka I. Svjatoslaviče, mladšího syna Olega udělal panovníkem Drevljanů a nejmladšího Vladimíra I. Svjatoslaviče posadil na trůn v Novgorodu.\n\nKdyž se byzantský imperátor dozvěděl o svém agresivním západním sousedovi, vyhlásil mu válku a po dlouhém odolávání přinutil Svjatoslava I. vzdát se. Zemi Svjatoslava I. nečekaně napadli Pečeněhové, kteří ho zavraždili. Pověst dávných liet tyto události popisuje takto: \"\"... chán Pečeněhů přikázal z lebky Svjatoslava I. udělat pohár. \"\" Tak skončily znamenité dny vlády Svjatoslava I. Igoreviče.\n\nPo smrti Svjatoslava I. se na území Kyjevské Rusi poprvé (z pochopitelného důvodu) objevily politické rozbroje mezi příslušníky dynastie Rurikovců, protože trůn panovníka staroruského státu a Kyjeva byl prázdný. Mezi kandidáty na trůn vypukla občanská válka, v níž Jaropolk I. zavraždil svého bratra Olega. Mladý Vladimír I., který se obával o svůj život a osud, utekl z Novgorodu do Švédska, odkud se za několik let později vrátil a s početnou skupinou Varjagů v boji bratra Jaropolka I. zabil.\n\nRoky vlády Vladimíra I. Velkého (978/980–1015) byly pro Kyjevskou Rus něčím, co do té doby země ve svých dějinách ještě nezažila. Přestože varjažská knížata od tohoto momentu hleděla na Rus pouze jako na arénu dalších možností pro realizaci expanzivní politiky panovníků staroruského státu, naopak, Vladimír I. vládl zemi mnohem konstruktivněji než jeho následovníci. Na rozdíl od svých předchůdců, kteří pokládali za důležité rozšiřování svého území a sběr daní, v centru pozornosti nového panovníka Kyjevské Rusi byl především blahobyt a prosperita země, které se již za jeho vlády začaly projevovat. Postupně se jeho země začala zvedat z prachu válek k lepším a trvalejším hodnotám.\n\nUdržoval přátelské styky s okolními státy (České království, Uhersko, Polsko) a snažil se o přístup k co nejvíce obchodním cestám, aby jeho země stále vzkvétala.\n\nNejvětší zásluhou Vladimíra I. Velkého bylo přijetí křesťanství východního bloku v roce 988. Pochopil, že Kyjevská Rus svou etapu tradičního pohanského náboženství již přežila a začal se zabývat otázkou upřesnění charakteristiky obrazu duchovních, sociálních a politických snah tehdejší společnosti Kyjevské Rusi.\n\nVladimír podle Nestorovy \"Pověsti dávných let\" vyznával staroslovanská božstva. Sám upevnil slovanský pantheon se šesti hlavními bohy (Perun, Chors, Dažbog, Stribog, Semargl, Mokoš). Knížecí dvůr nicméně přicházel do styku s Židy, muslimy i křesťany. Vladimír se po přijetí křesťanství východního ritu z rukou Byzance, což znamenalo také spojenectví císaře Basileia II. Bulharobijce a možnost oženit se s jeho sestrou, princeznou Annou. Roku 988 tak v Chersonésu (u dnešního Sevastopolu) přijal křest a následně se s Annou oženil. Po návratu do Kyjeva zbořil pohanské modly a nařídil hromadný křest obyvatel ve vodách Dněpru. Podle dobových pramenů se změnil v dobrého a moudrého panovníka, který zakládal kostely, školy a města, mezi nimi také město Vladimir v dnešním Rusku.\n\nDíky jeho výběru byla Kyjevská Rus navždy spojována s křesťanským Západem a nikoliv s islámským Východem. Toto spojení podmínila její nevídaný historický, společenský a politický rozvoj.\n\nSmrt Vladimíra I. Velkého byla příčinou nové bratrovražedné války dynastie Rurikovců. Za podpory Poláků starší syn Vladimíra I. – Sviatopolk I. – napadl své mladší bratry Svjatoslava I., Borise a Gleba a zavraždil je. Jeho druhý syn – Jaroslav I. Moudrý z Novgorodu, – v roce 1019 pomocí velkého vojska Varjagů porazil Sviatopolkova vojska. Tímto vítězstvím však v Kyjevské Rusi nedosáhl plnou moc a vládu. Navíc ho znovu napadl jeho bratr Mstislav. Aby předešli dalšímu společnému krveprolití, dohodli se na přerozdělení vlády v zemi. Jaroslav I. zůstal v Novgorodu a pod svou vládu získal všechna území od Dněpru a Mstislav začal vládnout v knížectví Tmutrakanském (990/1010–1036) a Černigovském (1024–1036). Kyjev – pro oba panovníky důležité město – nebylo nikoho. Po Mstislavově smrti ho však do smrti své v roce 1054 dobyl Jaroslav I. Moudrý a stal se tak jediným vládcem staroruského státu.\n\nPo období častých výměn knížat na trůnu Kyjevské Rusi kdy se za 59 let vyměnilo osm panovníků, se konečně pro staroruský stát našel vhodný panovník – Vladimír II. Monomach – syn velkoknížete Vsevoloda I. Jaroslaviče.\n\nJeště předtím než se dostal na trůn, pokoušel se na schůzce knížat Kyjevské Rusi v Ľubči u Kyjeva v roce 1097 zavést nový systém následnictví trůnu, aby zamezil bratrovražednými válkám. Žádný kompromis však nedosáhl a co se týkalo samotného Kyjeva, ten tak či onak zůstal jablkem sváru.\n\nVladimír vládl v letech 1113–1125. Pozornost si ale zaslouží i období před nástupem na trůn. Významné byly jeho boje s Polovci, z nichž panovník porazil asi 200 oddílů a vůdců. Tyto bitvy z let 1103, 1107 a 1111 se zapsaly zlatým písmem do dějin Ruska a Ukrajiny. Důkazem popularity Vladimíra II. Monomacha byl fakt, že po smrti Svjatoslava II. Jaroslavice Kyjevané povstali a dožadovali se, aby právě on usedl na kyjevský trůn, přestože nebyl přímým následníkem. Až když se 60letý panovník rozhodl postavit do čela Kyjevské Rusi, tak povstání vzbouřených kyjevanů skončilo.\n\nZa své vlády vynikal obrovskou autoritou, která mu dovolila spojit většinu ztraceného ruského území do jednoho celku. Od těch dob už ale na Rusi nikdy nepanovala taková jednota a souhlas jako za vlády Vladimíra II. Provedl také některé změny v sociální oblasti, aby uspokojil nedostatky svých poddaných. Důkazem toho, jak vážně bral panovník zřetel na společenské problémy, jsou slova jeho rady, se kterou se obrátil na své syny těsně před smrtí.\n\"\"Nejvíce ze všeho nezapomínejte na chudé... a nedávejte šanci silným, aby zvítězili nad člověkem bídným a ubohou vdovou\"\" \nNaslouchal žádostem svého lidu a systematizoval jejich povinnosti ve svém kodexu práva díky čemuž ještě více vzrostla jeho popularita u lidí. Obnovil pořádek v Kyjevě, který byl po povstání jeho obyvatel téměř v ruinách a získal si podporu bojarů a kupců.\n\nKoncepce udržet roztřeseně ruské území v jednotě však Vladimírovi dlouho nevydržela. Po jeho smrti v roce 1125 se ji podařilo udržet již jen jeho synovi Mstislavovi Vladimiroviči. A jeho smrt v roce 1132 určila konec dnů Kyjevské Rusi – jedné velké etapy dějin Ruska a Ukrajiny, během nichž Kyjev hrál hlavní roli centra ruských knížectví a území – a byla začátkem politické roztříštěnosti staroruského státu.\n\nPo smrti Mstislava Vladimiroviče panovníci dynastie Rurikovců, kteří se silou moci snažili o zachování celistvosti území Kyjevské Rusi, už neměli tolik možností a podmínky pro zachování tak velkého státního útvaru, jakým Kyjevská Rus ve 12. století byla. Navíc se kromě politických problémů se v zemi objevily i jiné aspekty rozpadu Kyjevské Rusi. S vítězstvím principu následnictví, který se pokoušel zavést Vladimír II. (princip přechodu vlády z otce na syna) nad systémem rotace a přechodu vlády na prvorozeného syna po smrti panovníka jaký zavedl Jaroslav I. Moudrý, se čím dál tím víc hlouběji zakořeňovala rodinná pouta panovníků v jednotlivých knížectvích. Proto byla knížata v bližším vztahu se svým knížectvím, v němž viděli svoji budoucnost a nikoliv s Kyjevem, o jehož trůn se vedl mezi panovníky neustálý boj.\n\nNavíc se vznikem nových knížectví, které se vytvořily po rozpadu Kyjevské Rusi se obyvatelstvo a území Kyjeva zmenšilo do té míry, že nedokázalo čelit expanzivní politice údělných knížectví, které si čím dál tím více ukrajovala z území Kyjeva. Ani tehdy však město, navzdory ztrátě mnoha území, neztrácelo na kráse a s přilehlými územími, které mu zůstaly, se začalo nazývat \"Ruskou zemí\" v užším slova smyslu.\n\nKdo dobyl Kyjev, nejenže mohl být právem hrdý na své vysoké postavení v dynastii Rurikovců a mohl být na samém vrcholu, ale mohl být hrdý i na to, že vládne ve městě, které již dávno nazývali \"Matkou ruských měst\".\n\nKoncem 11. století funkce a význam obchodní cesty ze Skandinávie do Řecka, která v mnohém pozitivně ovlivnila rozvoj Kyjeva, začala postupně upadat, což se odrazilo na celkové ekonomice staroruského státu. Podnikaví italští kupci totiž Kyjev na svých cestách do Byzantské říše, Malé Asie, Blízkého východu a zemí západní Evropy začali houfně objíždět. Navíc ruská knížata, která mezi sebou stále bojovala o kyjevský trůn, těžko ubránila hlavní cestu od nájezdů nomádských kmenů. Všechny tyto události, které zostřovaly vztahy mezi nespokojenými Kyjevany a jejich panovníky byly příčinou vzniku sociálních nepokojů obyvatelstva a zrodem nezastavitelného úpadku Kyjeva ve sféře politické, ekonomické a sociální.\n\nNástupnický stát Kyjevské Rusi na části území dnešní Ukrajiny bylo knížectví Haličsko-volyňské.\nJiž dříve Vladimír I. založil krajská města Halyč a Ladomir (později Volodymyr). Stát byl formován kmeny Doudlebů, Tiverců a bílých Chorvatů.\n\nVladli zde následníci Jaroslava Moudrého a Vladimíra Monomacha. Po krátké období zde vládl i maďarský šlechtic. Také došlo k bitvám se sousedními zeměmi jako Polsko a Litva, stejně jako k bratrovražedné válce s nezávislým rusínským černigovským knížectvím na východě. V době největší rozlohy Haličsko-volyňské knížectví zahrnovalo i Valašsko/Besarábii, čímž dosáhlo břehů Černého moře.\n\nBěhem tohoto období (okolo let 1200-1400) bylo každé z knížectví na druhém nezávislé. Nakonec se Haličsko-volyňské knížectví stalo vazalem Mongolské říše, ale úsilí pro získání evropské podpory na opozici vůči Mongolům pokračovalo.\n\nBěhem 14. století bojovalo Polsko a Litva proti mongolským nájezdníkům a nakonec se většina Ukrajiny dostala pod nadvládu Polska a Litvy. Přesněji řečeno, Volyň na severu a severozápadě přešla pod nadvládu litevských princů, zatímco jihozápad se dostal pod Polsko (Halič). Také Janovská republika zakládala na Krymu kolonie až do osmanského dobývání v 70. letech 15. století.\n\nVětšina Ukrajiny ohraničovala části Litvy a někteří říkají, že název \"Ukrajina\" pochází z místního slova pro \"hranice\", ačkoli se název \"Ukrajina\" užíval i v minulých staletích. Litva převzala kontrolu nad územím Volyně na severu a severozápadě Ukrajiny, včetně regionu okolo Kyjeva (Rus) a litevští panovníci poté přijali titul vládce Rusi. Polsko převzalo kontrolu nad jihovýchodní oblastí. V době následující unie mezi Polskem a Litvou začali do oblasti přicházet Poláci, Němci, Litevci a Židé. Úpadek Zlaté Hordy v 15. století umožnil založení Krymského Chanátu, který zabíral pobřeží Černého moře a jižní stepi na Ukrajině. Až do 18. století udržoval Krymský chanát masivní obchod s otroky s Osmanskou říší a blízkým východem, a tak bylo mezi lety 1500–1700 z území Ruska a Ukrajiny vyvezeno až 2 miliony otroků. Krymský chanát byl vazalem Osmanské říše až do roku 1774. Nakonec byl roku 1783 rozpuštěn ruské říši.\n\nPo samostatném období prvního státního útvaru východních Slovanů – Kyjevské Rusi – nastalo období vlády, kdy se na území Ukrajiny projevil vliv sousedních zemí – Polska a Litvy. Ukrajinské obyvatelstvo se tak na několik staletí ocitlo pod nadvládou jiných národů a politickou samostatnost a národní hrdost si muselo vybojovat. Tento boj o národní sebeurčení se stal a dodnes zůstal jedním z nejdůležitějších témat dějin Ukrajiny.\n\nPrvním národem, který projevil zájem o ukrajinské území, byli Litevci, když začátkem 14. století kníže Mindaugas zaútočil na Bělorusko a následně jeho syn Algirdas ve 40. letech 14. století i na Ukrajinu. O dvacet let později se mu podařilo podmanit si malá knížectví v oblasti řeky Dněpr a v roce 1362 i Kyjev, čímž jeho expanzivní politika dosáhla za jeho vlády absolutního vrcholu. Litevské velkoknížectví se totiž v tomto období stalo největším státem Evropy, když si podmanilo i polovinu území bývalé Kyjevské Rusi. Bylo by však nesprávné tuto expanzivní politiku knížete Algirdase na ukrajinské území interpretovat jako nájezd zuřivých tlup z jiných území. Pokud bychom chtěli najít vhodná slova k vyjádření tohoto cílevědomého procesu rozšiřování litevského území, měli bychom raději mluvit o připojení a spojení obou zemí. Samotná litevská knížata považovala svou expanzivní politiku za \"misi sjednocení území Kyjevské Rusi\", proto se mnozí historici při srovnání Litevského velkoknížectví a Moskevské Rusi s Kyjevskou Rusí z hlediska zachování podobnosti tradic více přiklánějí ke Kyjevské Rusi.\n\nPodle některých ukrajinských historiků expanzivní krok litevských knížat směrem na východ neznamenal zničení Kyjevské Rusi a zabrání jejího území cizími kmenovými uskupeními, která pohltila Ukrajinu, nýbrž naopak, byl jejím znovuzrozením, protože litevská knížata na jejím území svou taktikou vlády v mnohém připomínala panovníky z dynastie Rurikovců. Dokázala se přizpůsobit k místním tradicím Běloruska a Ukrajiny a na svém nově připojeném území se řídila heslem \"\"Staré nezměníš a nové nezavedeš.\"\" Přičemž zachovala úřední jazyk, kterým byla ruština.\n\nDalším národem, který okupoval ukrajinské území a snažil se získat jejich vliv, byli Poláci v čele s Kazimírem III. Velkým, který se na sousedním území snažil obnovit středověkou polskou monarchii. Zájem na rozšíření své země směrem na východ neměl pouze polský panovník, ale i polští magnáti a katolická církev, kteří krále podporovali, protože si chtěli podmanit důležité obchodní cesty v Haliči. Ve spolupráci s Ludvíkem I. a na základě s ním uzavřené úmluvy ještě v roce 1339, kterou se oba panovníci zavázali společnými silami postupovat při obsazování území Ukrajiny, se mu to s obtížemi podařilo.\n\nO území Haliče však musel nadále bojovat, protože proti němu vyrazila vojska litevského knížete. Válka mezi oběma knížaty skončila v roce 1366. Jejím výsledkem byla polská okupace celé Haliče a části Volyně, čímž se území Polska rozšířilo o více než 52 000 km². Na základě úmluvy z roku 1339 mezi Ludvíkem I. a Kazimírem III. v roce 1370 po smrti polského krále přešlo pod správu uherského krále a od roku 1384 nad ním začala vládnout Hedvika I. – dcera Ludvíka I., – která dva roky po nástupu na trůn definitivně připojila Halič k Polsku. Ihned po jejím připojení stanovila nové podmínky mezi svými poddanými. Kromě staroukrajinštiny se oficiálně mohla používat i latina a pravoslaví bylo římským papežem Benediktem XII. vyměněno za katolicismus. Již v roce 1375 vzniklo ve městě Lvov první katolické arcibiskupství, které položilo základ rozvoji klášterů františkánů a dominikánů, šířících novou víru mezi polskou, německou, českou a uherskou šlechtou.\n\nPolská anexe území obývaného ukrajinským obyvatelstvem byla v konečném důsledku důležitým bodem zvratu v dějinách obou národů. Pro Poláky totiž znamenala počátek stálé orientace směrem na východ na rozdíl od orientace na západ, která přetrvávala v dřívějším období. Tato změna měla za následek dalekosáhlou změnu politických a sociálně-ekonomických hledisek v budoucím Polsku.\n\nPro Ukrajince záměna svých knížat za cizí byla nejen jednoduchou záměnou čelných představitelů země, ale znamenala i seznámení se ukrajinských obyvatel s novým náboženstvím a kulturou. Bez ohledu na pozitivní následky této symbiózy dvou příslušníků národů, pozdější časy ukázaly, že právě toto \"seznámení se s cizím\" u Ukrajinců vyvolalo ostré náboženské, sociální a etnické konflikty, které se nejvíce projevily v následujících 600 letech ve všech oblastech života ukrajinského obyvatelstva.\n\nObě země – Polsko a Litva – rychle pochopily, že je spojují společné zájmy. Nacházely se pod hrozbou agresivního útoku a expanzivních plánů Řádu německých rytířů, kteří se nacházeli v oblasti Baltského moře. Zesláblé Litevské velkoknížectví se nedokázalo bránit nájezdům německých rytířů ze severu a navíc složitá situace v Moskevském knížectví, které hrozilo vojenským vpádem na území Litevského velkoknížectví z východu, rychle zhoršovala jeho růst moci a prestiž.\n\nMezitím se Poláci, nespokojeni s dynastickými svazky s Uhrami, snažili podmanit si další ukrajinské území a hledali tak nové příležitosti k uskutečnění svých plánů. V tomto okamžiku polští magnáti navrhli neočekávanou nabídku – uzavřít unii mezi Polskem a Litvou a vdát polskou královnu Hedviku I. za nového litevského velkoknížete Jogailu.\n\nV roce 1385 došlo v malém běloruském městě k podpisu smlouvy a vzniku polsko-litevské unie. Litevský velkokníže si vzal polskou královnu a byl korunován polským králem. Spolu s ostatními požadavky, o kterých se ve smlouvě pojednávalo, vrátil nový polský král litevskému obyvatelstvu katolicismus a litevské a ukrajinské území bylo \"na věky věčné\" (\"\"\"\") připojeno k Polsku. Z formálního hlediska si uzavřením polsko-litevské unie chtěl nový polský král podmanit a zničit litevské velkoknížectví. Ale nezávisle na dohodách mezi polskými magnáty a Jogailou zůstalo litevské velkoknížectví dostatečně silným a životaschopným státním útvarem a litevská šlechta byla příliš sebevědomá, než aby dovolila Polsku pohltit jeho území. Přestože byly Litva a Polsko mezi sebou spojeny Krewskou unií, litevská šlechta si dokázala vedle Vladislava II. vychovat vlastního talentovaného panovníka Vytautase, který v roce 1392 přinutil polského krále uznat jeho faktickou moc a vládu nad Litevským velkoknížectvím, čímž si Litva zachovala vlastní nezávislost. Několikrát během své vlády se Vytautas snažil přerušit vztahy s Polskem a získat královský titul pro sebe. Ačkoli všechny tyto pokusy byly neúspěšné, do velké míry dostatečně signalizovaly sílu a odhodlání ukrajinské a litevské šlechty Litevského velkoknížectví držet krok s Polskem. Pro ukrajinské feudály zachování autonomie litevského velkoknížectví znamenalo otázku života a smrti, protože litevská šlechta považovala tuto skupinu ukrajinského obyvatelstva na rozdíl od polské za sobě rovnou.\n\nKníže Vytautas začal podle vzoru Algirdase rozšiřovat území Litevského velkoknížectví směrem na východ, čímž si získal přízeň Ukrajinců, kteří měli zájem na opětovném připojení bývalých ruských území, pokoření Zlaté hordy a vybudování nových pevností, které by je uchránily před nájezdy kočovných kmenů. I při těchto odvážných krocích knížete Vytautase se objevily určité problémy, s nimiž nebyli Ukrajinci spokojeni. S politikou knížete Vytautase Ukrajinci nesouhlasili a bouřili se dále a v roce 1413, když se Vladislav II. s Vytautasem dohodli na zrovnoprávnění litevské a polské šlechty, nepokoje ukrajinských bojarů vzrostly, protože se právem obávali zhoršení vztahů s litevskými šlechtickými kolegy. Navíc se stupňovaly nepokoje i mezi přívrženci katolicismu a pravoslaví, které vznikly ještě v dobách uzavírání Krewské unie v roce 1385 a vyvrcholily po smrti knížete Vytautase v roce 1430.\n\nNovým knížetem Litevského velkoknížectví se stal mladší bratr Vytautase, Švidrigail, který dal během své vlády polskému králi jasně najevo, jaké bude jeho směřování vlády, když začal podporovat ukrajinské pravoslavné věřících. To se polskému králi znelíbilo a Švidrigaila na trůnu Litevského velkoknížectví vyměnil za Vytautasova mladšího bratra Žigimantase I., a boj mohl začít. Tábory se rozdělily na dva – jedni podporovali Žigimantase I. a druzí Švidrigaila, který byl nakonec v roce 1440 rukama litevské šlechty zavražděn.\n\nV polovině 15. století se vztahy mezi litevskou a ukrajinskou šlechtou znovu zostřily, zvláště poté, co nový velkokníže Kazimír Jogalaitis učinil několik reformních kroků v oblasti centralizace země – Kyjev a Volyň se podle vzoru Polska převedly na obyčejné provincie, s čím Ukrajinci absolutně nesouhlasili, protože ztratili samostatnost na Litevském velkoknížectví. Tímto krokem litevského velkoknížete se prvky státnosti Kyjevské Rusi pomalu, ale jistě začaly vytrácet ze života obyvatel jeho knížectví.\n\nZe stepí viselo nad lidmi obývajícím příhraniční oblasti Ukrajiny nebezpečí ze sousedního Krymského chanátu. V dobách pomalého úpadku Zlaté hordy se její kočovní členové -Tataři, kteří obývali oblasti kolem Černého moře, v roce 1441 oddělili od Zlaté hordy a na Krymském poloostrově a jihovýchodě dnešní Ukrajiny si vytvořili svůj vlastní stát – Krymský chanát, kterému vládli panovníci z rodu Girejovců. Jejich expanzivní politika pokračovala směrem od pobřeží Krymského poloostrova, kde si s pomocí osmanských Turků podmanili italská a řecká obchodní města. Složité problémy Litevského velkoknížectví neustávaly ani po roce 1503. Jeho cháni si dokázali zachovat svou autonomii, protože podnikali loupežné výpravy proti pohraničnímu obyvatelstvu ukrajinského území a odtud získávali levnou pracovní sílu v podobě ukrajinských a ruských nevolníků, které pak prodávali do Konstantinopole. Při nájezdech krymskotatarské jízdy byly odvlečeny do otroctví v Osmanské říši miliony lidí. Poslední velký nájezd podnikli Tataři roku 1769 během rusko-turecké války na území Nového Srbska. \n\nNa počátku 16. století bylo jasné, že Litevské velkoknížectví bylo na pokraji úpadku. Vyvrcholením narůstající krize byla válka s Moskevským carstvím v letech 1562–1570 poté, co si Litva nedokázala ubránit své území před nájezdy Tatarů. Litva se obrátila o pomoc na Polsko, které souhlasilo pod podmínkou, že oba státy, jimž dosud vládl jeden monarcha, znovu utvoří jeden svaz, a tak 1. července 1569 podepsali na jednáních v polském Lublinu smlouvu o vzniku Lublinské unie.\n\nNa jejím základě vznikl Polsko-litevský stát v čele s jedním králem, parlamentem, který měl vlastní peníze, daně a jednotnou zahraniční politiku. Litevské velkoknížectví si však do určité míry zachovalo autonomii, vlastní vojsko a soudy – ztratilo však všechna ukrajinská území, která se stala součástí Polské koruny.\n\nPro Ukrajince byla Lublinská unie velkou událostí. Nehledě na její nedostatky, Litevské velkoknížectví pro ně bylo jen příjemným umělým prodloužením svého života. Ukrajinská knížata, přestože byla podřízena litevským, měla velký vliv v sociální, hospodářské, náboženské a kulturní oblasti života. Ale osud, který postihl Halič – území, které se jako první dostalo pod vládu Polska – postihl i ostatní ukrajinská území, která Polsko od Litvy získalo a budoucnost a další přetrvání ukrajinského obyvatelstva jako jednoho etnika byly nejisté.\n\nPolští magnáti tak měli volnou cestu ke kulturní asimilaci ukrajinské šlechty vládnoucím národem (Polskem), což byl dosud nevídaný jev v dějinách Ukrajiny. Ukrajinci začali postupně ztrácet jakoukoliv možnost projevit své zájmy, přestože byli na svém vlastním území.\n\nOd roku 1240, když na Kyjev zaútočili Tataři, se hlavní arénou událostí ukrajinských dějin staly Halič a Volyň. Koncem 16. století se však středem událostí znovu stal východ Ukrajiny a oblast Dněpru, kde se znovu rozproudil dávný boj mezi místními usedlíky a kočovnými kmeny, které se snažily prosadit islám. Následný útlak obyvatelstva byl příčinou mnoha útěků a příjezdu kozáků, kteří se usazovali v hraničních oblastech Ukrajiny. Jejich prvotním cílem bylo odrážet nájezdy Tatarů v čem se jim dařilo. Postupně v bojích proti nim a jejich spojencům osmanským Turkům zdokonalovali své vojenské schopnosti a organizovanost armády a ukrajinská společnost je začala považovat nejen za bojovníky proti hrozbě islámu, ale také jako obránce proti národně-náboženskému a společensko-ekonomickému útlaku polské šlechty. Tyto kozácké činy popisuje jeden turecký historik 17. století takto:\n\"„Lze z určitostí říci, že na světě neexistují lidé, kterým by na svém životě vůbec nezáleželo a méně se báli smrti, než tito \"[kozáci]\"...(?) Znalci vojenského fochu tvrdí, že tito lidé díky své chrabrosti a šikovnosti, která se projevuje zejména v bojích na moři, nemají ve světě rovných.“\"\nRoku 1648 došlo v Polsko-litevské unii k velkému kozáckému povstání, to vedlo ke vzniku Kozáckého Hetmanátu, který je obvykle vnímán jako předchůdce Ukrajiny. K bitvám s Poláky však docházelo i nadále a Bohdan Chmelnický se roku 1654 obrátil o pomoc k ruskému caru Alexejovi. Po letech nepřetržitého válčení došlo v roce 1667 k polsko-ruské dohodě Andrusovo, která rozdělila ukrajinské území mezi Polsko-litevskou unii a Rusko. Země byla rozdělena podle řeky Dněpru. Při dělení Polska v letech 1793–1795 byla k Rusku připojena i většina pravobřežní Ukrajiny. Součástí Ruského impéria zůstala až do Únorové revoluce.\n\nPolská vláda a šlechta reagovaly na rychlý růst Kozáků rozpačitě. Jen stěží mohli pochopit jak se ze svobodných a na svém pánovi nezávislých lidí vytvořilo jednotné společenství. Velmi často je však za zvýšený plat a mnohé jiné výhody nasazovala do bojů proti Osmanské říši. Názory krále a magnátů na vztah vůči kozákům se v mnohém lišily. Pro krále byly kozáci zdrojem zkušeností, levnou vojenskou silou a potenciální protiváhou rostoucí moci magnátů, pro které symbolizovaly schopnost ubránit hraniční oblasti Ukrajiny od nájezdů nepřátel, a tak zostření těchto protikladů bylo jen otázkou času. To přišlo v roce 1591, kdy na území Ukrajiny vypuklo první kozácké povstání, ve kterém kozáci chtěli pomstít nespravedlnost svých pánů.\n\nPovstání, které vypuklo na území Ukrajiny v roce 1648, bylo jedním z největších střetů v dějinách ukrajinského národa. Setkali se v něm nejmocnější feudálové a vzdorný národ – Ukrajinci. Arénou povstaleckých bojů se stal Kyjev a jeho okolní oblasti. V té době to byl unikátní prostor na realizaci a prosazení zájmů, a to nejen pro Polsko-litevský stát, ale i pro celou Evropu.\n\nPrvní vítězství Bohdana Chmelnického přišlo 6. května 1648. Od té doby se protivníci postupně přidávali na stranu vítěze, protože viděli, že proti jeho velké armádě nemají šanci. V rukou Bohdana Chmelnického postupně skončili nejdůležitější důstojníci polské šlechty. Poláci se ocitli v nezáviděníhodné situaci, navíc 1. června 1648 zemřel polský král Vladislav IV. Po celé zemi postupně vypukla další povstání, organizovaná místními měšťany a rolníky, kteří se chtěli pomstít za útlak svým pánům. Všechny tyto události jsou popsány v jednom ukrajinském letopise takto:\n\"„...kdekoliv se nacházela šlechta, její služebnictvo, Židé   -   všechny vraždili, nešetříc ženy ani jejich děti, kradli majetek, vypalovali kostely a paláce. Nic nenechali a všechno zpustošili.“\"\nZa několik měsíců byla na Ukrajině zlikvidována celá polská šlechta. Obzvláště silný zásah do života společnosti utrpěli Židé, když jich v letech 1648 – 1656 z ukrajinského území vymizelo přes deset tisíc, podle některých historických pramenů dokonce až kolem půl milionu.\n\nZačátkem roku 1649 se Bohdan Chmelnický vrátil v čele vítězného vojska do Kyjeva. Ukrajinské duchovenstvo ho ve městě vítalo jako \"Mojžíše, který osvobodil svůj národ z polského otroctví\". Na podzim toho roku – 18. září 1649 – byla v ukrajinském městě Zborov podepsána Zborovská mírová smlouva, která zajistila práva a zájmy pravoslavné církve a kozáků, kterým chtěl hejtman dát šlechtické tituly a rozmístit je po zemi. Na základě této smlouvy se polská vláda zavázala amnestovat všechny účastníky povstání a Židé spolu s jezuity se museli z Ukrajiny vystěhovat. Takto sjednána mírová smlouva, i přesto, že Bohdan Chmelnický s ní v některých bodech nesouhlasil, byla schválena na mimořádném sjezdu ukrajinského sněmu v listopadu 1649.\n\n6. ledna 1651 vypukla nová polsko-ukrajinská válka. (Dvoutýdenní válka ale oficiálně začala 18. června 1651). Bohdan Chmelnický a jeho armáda v ní však byli poraženi, a to díky chybějící podpoře Krymských Tatarů, kteří se v okamžiku zlomu bitvy z bitevního pole stáhli a odmítli svému vůdci pomoci. Své grandiózní vítězství v bitvě Poláci potvrdili na mírových jednáních v ukrajinském městě Bila Cerkva. Mír byl podepsán dne 28. září 1651. Pro kozáky byl však tento mír méně výhodný než ten, který podepsali 18. září 1649. Polská šlechta očekávala, že podmínky mírové smlouvy nyní obě strany dodrží a s pomocí vojenské síly se znovu začala usazovat na ukrajinském území. Tisíce Ukrajinců začaly houfně utíkat k východním hranicím své země do Moskevské Rusi, kde vznikla tzv. Slobodská Ukrajina – stát, rozkládající se na současném území města Charkova a jeho oblasti.\nBohdan Chmelnický se však znovu sebral a spolu s novým vojskem, které bylo ustanoveno na tajné kozácké radě v dubnu roku 1652 v jeho rezidenci v Čigirinu, zaútočil na Poláky u moldavské hranice a 1. května 1652 je porazil. Smrt svých vojáků, kteří zahynuli v bitvě u města Beresteczko, pomstili smrtí všech zajatých příslušníků polské armády. Když se zvěst o vítězství kozáků rozšířila po celé zemi, opět vypukla i protipolská povstání. Kozácká vojska obsadila větší část území, které ovládala až do vypuknutí bitvy u města Beresteczko. V této situaci se však už ani Poláci, ani Ukrajinci, unavení bojem, neodhodlali udělat poslední, nejdůležitější krok.\n\nAby mělo povstání úspěch, musel se jeho vůdce orientovat na zahraniční pomoc. Diplomatickou cestou si získal podporu Krymských Tatarů, když je pozval do svazu s ukrajinskými kozáky. Svaz však neměl úspěch, jelikož neřešil problémy ve vztazích mezi Ukrajinou a Polsko-litevským státem, které Bohdana Chmelnického trápily. Chtěl totiž docílit, aby měli ukrajinští kozáci autonomii v rámci Polsko-litevského státu, které by dosáhli pomocí jejich přetransformování na jednotlivé rovnoprávné subjekty Polsko-litevského státu. Ale tvrdohlavost polské šlechty, která nechtěla toto zrovnoprávnění uznat, jim v tom bránila. Bohdan Chmelnický se i přesto, že kandidátů k odstranění polské šlechty z území Ukrajiny bylo více, obrátil na tureckého sultána a stal se jeho vazalem. Nakonec si ho však pod svůj patronát vzal moskevský car Alexej I., a to na základě \"pravoslavné víry a svaté církve Boží\". Přijetím tohoto rozhodnutí obyvatelé Moskevské Rusi získali naději, že se Ukrajina stane jakousi nárazníkovou zónou proti Osmanské říši, na které by mohli rozšířit svůj vliv, a že získají některá území , která Polsko-litevský stát od Ukrajiny v letech 1648 – 1651 získal.\n\n18. ledna 1654 Bohdan Chmelnický svolal v Perejaslavi u Kyjeva nejvyšší kozáckou radu, na které byl přijat konečný verdikt o osudu Ukrajiny, která přešla pod kompetence ruského cara. Ještě v ten samý den se na místním městském náměstí konaly volby na post potenciálního kandidáta, který by zastupoval Ukrajinu ve věcech politických a společenských. Ze čtyř kandidátů (polského krále, krymského chána, tureckého sultána a ruského cara), hejtman Bohdan Chmelnický vybral ruského cara, s čím jeho lid davově souhlasil. Výběr následně potvrdil společnou přísahou v městském chrámu. Zde se však stalo něco s čím Bohdan Chmelnický nepočítal. Podle tradice, která v Polsku vládla, měly složit přísahu obě zúčastněné strany. Ukrajinci přísahali věrnost carovi a car zase národu a slíbil jim, že je bude před Poláky bránit a vážit si jejich práva a privilegia. Jeden z přísahajících odmítl jménem svého monarchy přísahu složit. Prý proto, že na rozdíl od polského krále, je car samoděržavcem a nepřísahá věrnost svým poddaným. Nakonec byla přísaha složena i bez něj a s oslavou v ulicích města se mohlo začít. Po celé zemi se šířil carův příkaz přísahat věrnost jemu a jeho následníkům. Všechno toto nadšení lidu shrnul do sebe slavnostní podpis Perejaslavské dohody mezi Ukrajinou a Moskevskou Rusí, která učinila ve svých dějinách gigantický krok vpřed na cestě za svou územní expanzí. Ode dne podpisu dohody se Ukrajina v dobrém i ve zlém stala součástí Ruska a její osud s ním byl na následující staletí úzce spojen.\nJedním z prvních důsledků úmluvy byla radikální změna politických svazů v regionu. Odpovědí Poláků a Tatarů k podpisu smlouvy mezi ruským carem a Bohdanem Chmelnickým byla nová válka, která vypukla začátkem jara roku 1654, když moskevská vojska doprovázená velkým kontingentem kozáků v čele s Vasilijem Zolotarenkem vstoupili na území Běloruska a vzal Polákům jeho větší část. Na podzim toho roku se hlavní boje přesunuly do oblasti jihozápadní Ukrajiny, kde Tataři, nevázáni vůči Ukrajincům žádnou politickou dohodou, pokračovali v plenění země.\n\nDo boje proti polské armádě se zapojili i Švédové, kteří chtěli Chmelnickému pomoci obnovit Kyjevské knížectví. V roce 1656, kdy už byla porážka Polsko-litevského státu cítit ve vzduchu, se k Ukrajincům přidal i Jiří II. Rákoczi. Bohdan Chmelnický měl v tomto okamžiku v očích všech Poláků záviděníhodnou situaci, kterou využil k napadení Polska se záměrem rozdělit ho. Jednou z jeho podmínek byl přechod všech ukrajinských území pod jeho vládu včetně území Haliče a Volyně. Stala se však nečekaná událost. V roce 1656 ve Vilniusu uzavřel ruský car s Poláky mír, aniž by o tom Ukrajinci věděli. Z obavy, že Rusové obětují Polákům] ukrajinské zájmy, hejtman a kozácké plukovníci obvinili ruského cara z porušení Perejaslavské dohody. Jejich delegaci dokonce nechtěli na jednání pustit. Bohdan Chmelnický tedy poslal svému spojenci dopis, v němž porovnal chování Švédů a Rusů:\n\n\"„Švédové jsou lidé čestní: slíbili nám přátelství a svaz, oni drží slovo. Car však uzavřel s Poláky mírovou smlouvu a chce nás obětovat do jejich rukou.“\"\nNic to však nepomohlo, naopak, na scénu dějin Ukrajiny přišlo další překvapení. Společný ukrajinsko-sedmihradský vojenský postup na Polsko-litevský stát skončil debaklem a z jeho porážky kozáci obvinili svého hejtmana. Zvěst o porážce vojska se dostala i k Bohdanu Chmelnickému, který 4. září 1657 těžce nemocný ve své rezidenci v Čigirinu zemřel.\n\nPo téměř 150 let (od konce 18. století do začátku 20. století) se Ukrajinci ocitli pod vládou dvou impérií – carského Ruska a Habsburské monarchie – Rakouského císařství a později Rakousko-Uherska. Na začátku nové etapy svých dějin se tak museli přizpůsobovat novému politickému systému, který se radikálním způsobem odlišoval od toho, na co byli dlouho zvyklí. Tak jako všechna impéria, i Ruské impérium Romanovců a Rakousko-Uhersko Habsburků byly obrovské státní útvary, jejichž obyvatelstvo bylo etnicky a kulturně různorodé. Výhradně centralizovaná politická moc byla soustředěna do rukou imperátora, který nepotřeboval brát v úvahu názory, myšlenky a přání svých poddaných. Od svého lidu požadovali poslušnost a věrnost, protože to považovali nejen za politickou, ale i morální a náboženskou povinnost. Za pokoru a poslušnost lidu je panovníci odměňovali a slibovali jim bezpečnost, stabilitu a pořádek, což se mnohým obyvatelům obou impérií velmi líbilo.\n\nLevobřežní Ukrajina byla připojena k carskému Rusku roku 1654, zatímco Pravobřežní Ukrajina zůstala až do dělení Polska v 18. století součástí Polsko-litevské unie. Jedna z gubernií carského Ruska, které vznikly na základě nařízení cara Petra Velikého roku 1708, byla Kyjevská gubernie. Autonomní postavení Kozáckého hetmanátu skončilo rokem 1764, kdy bylo hejtmanství zrušeno Kateřinou II. Velikou. Roku 1775 byla zrušena Záporožská Sič. V roce 1783 byl ovládnut Krymský chanát a nově kolonizované území na severním pobřeží Černého moře se začalo nazývat Nové Rusko. \n\nProces prosazování struktur moci vládce Ruského impéria na ukrajinských územích pokračoval v 70. letech 18. století a svou konečnou podobu dostal o 50 let později. Tehdy byla Ukrajina rozdělena na devět gubernií, které spolu tvořily tři velké regiony – Levobřežní Ukrajinu (Černihovská, Poltavská a Charkovská gubernie), Pravobřežní Ukrajinu (Kyjevská, Volyňská a Podolská gubernie) a nově osídlený jih, který byl kdysi domovinou Záporožských kozáků a Krymského chanátu (Jekatěrinoslavská, Chersonská a Krymská gubernie). Každá gubernie se dělila na okresy, které zase spolčovaly města a vesnice.\n\nObdobí, ve kterém Marie Terezie a její syn Josef II. uskutečnili řadu reforem, bylo pro ukrajinský národ velmi prospěšné a významné, jelikož byly tyto reformy provedeny v době, kdy se součástí Rakouska stala Halič, která byla obydlena Ukrajinci. Ti se takovým způsobem přičlenili k monarchii Habsburků právě v době jejího největšího rozmachu.\n\nKdyž Německé císařství vyhlásilo zemím světa válku, zrodila se první světová válka, která se pro Evropu stala jednou z hrůzostrašných zkušeností. Dokázala do sebe zainteresovat nejen armády do války zapojených zemí, ale i jejich obyvatelstvo, které neváhalo finančně podporovat své vojska na frontách. Tato válka se v konečném důsledku pro země, které v ní bojovaly, stala soutěží, ve které šlo o to, kdy se která země jako první totálně zruinuje. Silnější země však překvapilo to, že neruské národy se také snažili o právo kontrolovat vlastní osud, proto výjimkou nebyla ani Ukrajina, kde se v roce 1917 rozpoutala Ukrajinská národní revoluce. Ta by však nevypukla kdyby silným státům ve válce postupně nedocházel síl, čímž dávaly možnost menším utlačovaným národům, aby řešily svou politickou nezávislost od silnějších zemí. Nakonec to byla jediná výhoda války a pozitivní aspekt, který umožnil slabším zemím bojovat o svůj další osud.\n\nDůsledky války byly pro Ukrajince velmi těžké. Během celého průběhu bylo celé území Haliče, na kterém se usídlili, pod palbou neustálého boje a největšího krveprolití na východní frontě. Obyvatelé této oblasti museli snášet hrubost ruských a rakouských vojevůdců jakož i jimi postupné ničení obydlí a vyvražďování obyvatelstva. Zároveň s fyzickými ztrátami válka ještě více přispěla ke zhoršení osudu a situace Ukrajinců nemajících svůj vlastní stát, který by garantoval jejich konkrétní zájmy. Množství ukrajinských vojáků bojovalo a umíralo za obě impéria, která po celou dobu dokázala ignorovat jejich národní zájmy, a navíc se aktivně se snažila – a Ruské impérium toho bylo příkladem – zničit jejich národní hnutí.\n\nVálka pro ukrajinský národ začala v srpnu roku 1914, kdy byla v Lvově všemi ukrajinskými parlamentními stranami založena Společná ukrajinská rada, jejímž cílem bylo uchránit ukrajinské obyvatelstvo od důsledků války. V jejím čele stál prorakušan Kosťa Levickij, který Ukrajince nabádal, aby bojovali za konstituční Rakousko-Uhersko na jeho straně proti Ruskému impériu a jeho samoděržaví slovy \"\"vítězství Rakousko-Uherska bude i vašim vítězstvím a čím více si bude Rusko uvědomovat svou porážku ve válce, tím blíže bude čas osvobození ukrajinského národa\"\". Na to všichni Ukrajinci začali houfně vstupovat do armády Rakousko-Uherska s nadějí, že se jeho slova splní.\n\nSotva se však Ukrajinci stihli vzpamatovat, museli před ruskou armádou utíkat do Vídně, protože jim Rusové srovnali se zemí východní část Haliče a zlomili odpor rakousko-uherské armády. Z neúspěchu obvinili Ukrajince sloužících v armádě Rakousko-Uherska, kteří zradili, tajně pomáhali Rusům a sympatizovali s nimi.\n\nSituace se pro ukrajinské obyvatelstvo nakonec nezlepšila, naopak příslušníci rakousko-uherské armády pronásledovali rusofily a ruská armáda zase na oplátku ukrajinofily. A to vše pro obyčejné území východní Haliče. Zavřeli se všechny ukrajinské kulturní instituce, přestaly se vydávat periodika a zavedla se určitá opatření na ohraničení použití ukrajinského jazyka – naopak ruština se postupně etablovala do role úředního jazyka na Ukrajině. Obzvláště masové ataky zažívala řeckokatolická církev – symbol západoukrajinské svébytnosti, – když v Rusku skončilo tisíce řeckokatolických kněží, kteří byli nahrazeni pravoslavnými, snažícími se obrátit ukrajinské obyvatelstvo na pravoslavnou víru. Plány carského Ruska však narušilo Rakousko-Uhersko, které svou armádou v květnu 1915 zaútočilo na území východní Haliče. Ruská armáda však na ústupu ještě stihla vzít několik skupin ukrajinského obyvatelstva jako rukojmí, na kterých ve své zemi i nadále prováděla politiku mazepizmu, kterou ruský politik Pavel Miljukov označil za \"evropský skandál\".\n\nV roce 1916 po zatčení ukrajinského publicisty Michaila Hruševského, který byl jedním z důležitých členů Ukrajinského národního hnutí se situace ještě zhoršila. Ukrajinci v Rusku se však nevzdávali a tajně rozjeli tisk ukrajinských knih a novin. Kromě toho se začalo dařit i ukrajinským knihovnám a knihkupectvím a v neposlední řadě i organizaci Společnost ukrajinských progresistů, jejímž cílem bylo získat pro Ukrajinu autonomii. Čím dál tím víc bylo cítit, že Rakousko-Uhersko již nemá ve válce hodně sil, a tak se v květnu 1915 otevřela cesta pro obnovení činnosti Společné ukrajinské rady, která když viděla, že o svůj osud bojují i jiné menší národy Rakousko-Uherska, tentokrát již směleji stanovila své požadavky jménem ukrajinského národa. Chtěla docílit nezávislost ruské části Ukrajiny, a také širokou autonomii pro území východní Haliče a Bukoviny. Ve snaze toto všechno dosáhnout se ráda v roce 1916 na znak protestu rozpustila a ve vídeňském parlamentu své zájmy nadále hájila v Ukrajinském klubu, jehož předsedou se stal Jevhen Petruševyč.\n\nZačátkem roku 1917 se země, bojující v první světové válce ocitly na pokraji krachu. Ten se zvláště projevil v Rusku, kde se veškerá špína války vybouřila na režimu cara Mikuláše II. Ze všech zemí, které se války zúčastnili, ztratilo Rusko ve válce nejvíce lidí – přes osm milionů raněných a zajatých včetně Ukrajinců. Válka přispěla k ještě větší krizi ve společnosti, v níž navíc zuřil hlad, protože mobilizací mužské části populace se snížila výroba produktů a průmyslových výrobků a ceny rychle rostly. Obyvatelstvo Evropy bylo v beznadějné situaci.\n\nPo ustanovení prozatímní vlády reagovala Centrální rada Ukrajiny v červnu 1917 vyhlášením autonomie Ukrajinské lidové republiky. Nárokovala si pět gubernií bývalého impéria považovaných za ukrajinské: Kyjev, Volyň, Podolí, Poltava a Černihiv. Na konci listopadu Centrální rada rozšířila svou působnost dále na Charkov, Jekatěrinoslav, Cherson a na část Tavrické gubernie (bez Krymu). Na východě byla v lednu 1918 vyhlášená Oděská sovětská republika a v únoru Doněcko-krivorožská sovětská republika.\n\nUkrajinu obsadily jednotky Rudé armády a v březnu 1918 se všechny republiky sloučily do Ukrajinské sovětské republiky s hlavním městem v Charkově. Ovšem Centrální rada Ukrajiny v březnu 1918 podepsala Brestlitevský mír, Ukrajina se tak stala německým protektorátem a Němci vytlačili bolševiky zpět do Ruska. Nicméně Němci prohráli válku, stáhli své jednotky a Rudá armáda dobyla Kyjev v únoru 1919. Následovalo chaotické období, kdy se na jejím území pohybovaly jednotky Rudé armády, ukrajinské armády, Bílé armády, polská armáda, jednotky Dohody, Zelená armáda a partyzánská Revoluční povstalecká armáda Ukrajiny. Rižský mír z března 1921 rozdělil území mezi Polskou republiku a sovětské Rusko. Halič a Volyň připadla Polákům a jih a východ Ukrajiny Sovětskému svazu. Mnoho Ukrajinců se tak stalo státními příslušníky Polska, Rumunska i Československa.\n\nNecelých sedm let válek a občanských nepokojů dovedli bolševici podrobené území Ruského impéria do stavu totálního kolapsu a zruinovali ho. Jen na Ukrajině si první světová válka jakož i občanská válka vyžádaly přes 1,5 milionu životů. Nedostatek potravinářských produktů a materiálu na topení spolu s rostoucí nezaměstnaností přimělo statisíce lidí zanechat města a usídlit se na vesnicích. Tovární výroba se prakticky zastavila a na obyvatelstvu bylo vidět, že ještě není připraveno na sociální změny, jaké se snažily do jeho života etablovat bolševici.\n\nAle bez ohledu na vítězství ani oni nebyli v takové situaci, aby mohli prosadit a realizovat svůj promyšlený plán. Smrt Vladimíra Lenina v roce 1924 vyvolala v komunistické straně krizi, která prohlubovala spory o směřování nově vytvořené ruské společnosti. V takových podmínkách tedy musela pracovat pozorně a svižně, pokud svůj úmysl chtěla zrealizovat do konce 20. let.\n\nDíky vládě, která ustoupila rolníkům a také díky Sovětům, kteří se pokoušeli získat si co největší podporu u neruských národů, ukrajinskou jistotu jakož i přesvědčení ve vlastní síly a snahu o opětovné přežití znovuzrození ukrajinského národa v průběhu druhého desetiletí 20. století lze považovat za zlatý věk Ukrajinců za vlády sovětů.\n\nBez příslibu bolševiků vážit si principu sebeurčení národů, výchovu národních sovětských republik komunistická strana Sovětského svazu stále dostatečně nepodporovala neruské národy v Sovětském svazu. Ten čas přišel až v roce 1923.\n\nKampaň ukrajinizace obyvatelstva se rozšířila do všech oblastí života Ukrajinské SSR. Největší vliv měla na výchovu a vzdělávání. Na rozdíl od padlého carského režimu se bolševici soustředili na oblast školství. Jejich největší úspěchy se odrazily v oblasti likvidace negramotnosti. Ukrajinština byla postupně zaváděna do důstojnických škol, ba dokonce se ji museli učit i příslušníci Rudé armády, jelikož je ukrajinský národ obvinil, že rusifikují ukrajinské obyvatelstvo.\n\nKoncem 20. let byli bolševici připraveni zesílit kurz výstavby komunistické společnosti. Pod Stalinovým vedením zrušili Leninovu novou ekonomickou politiku a pokračovali v zavádění sociálně-ekonomických a politických změn ve společnosti, která do dějin Ruska vešla pod názvem Druhá revoluce v Rusku (rusky:\" Вторая революция в России\"). Ale spolu s masovým pokrokem 30. let se v něm objevily i některé tradiční aspekty ruské politiky – centralismus a samoděržaví. Pro Ukrajince] tento katastrofický scénář představoval konec všem pokusům prohlásit vlastní cestu ke komunismu. Ukrajina se tak zase jednou stala pouze součástí něčeho velkého a Ukrajinci, ačkoli o tom ještě nevěděli, museli za dosažení cílů bolševiků tak jako ještě nikdy předtím ve svých dějinách draze zaplatit, ačkoli si je sami nestanovili.\n\nHladomor na Ukrajině v letech 1932 – 1933, součást širšího sovětského hladomoru, který zasáhl i některé oblasti jižního Ruska, lze porovnat s holocaustem a arménskou genocidou. Přestože západní země o hladomoru věděli, z jejich pozice, kterou společně deklarovali v dokumentu britského ministerstva zahraničních věcí, nemohli nic udělat. Navíc mnozí západní intelektuálové v době velké deprese pociťovali silné prosovětského sympatie a energicky vyvracely každou kritiku Sovětského svazu, zvláště tu, která se týkala hladomoru:\"\"hanebné nebylo to, že omlouvali činy sovětů, ale to, že o nich dokonce nechtěli slyšet a vidět fakta na vlastní oči!\"\"\nPodle odhadů zemřelo během hladomoru 5 až 6 milionů lidi, existují zdroje, které uvádějí až 10 milionů lidí.\nHladomor jako tragédie, rozsah který nelze pochopit, zanechal na obyvatelstvu Ukrajiny hluboké sociální, psychologické a demografické stopy, kterých se dodnes nezbavilo a vrhl černý stín na metody a všechny dosavadní dosažené cíle sovětského systému.\n\nDalším úderem pro ukrajinské obyvatelstvo byla po hladomoru centralizace, konec ukrajinizace obyvatelstva a jeho postupná rusifikace. Stalin od roku 1933 na Ukrajinu posílal tisíce ruských stranických funkcionářů, aby v této oblasti posílily politiku kolektivizace a postupně mezi obyvatelstvo zavedli ruštinu. Zároveň se zveličovaly všechny aspekty ruské kultury a vyzdvihovala se vedoucí úloha Ruska v SSSR. To vše se přitom dělo pod rouškou rozvoje internacionalismu, proletářské solidarity a \"bratrství národů\". Na margo tohoto všeho Stalin v roce 1936 řekl:\n\"„Obyvatelstvo národů Sovětského svazu se od základu změnilo. Zmizel z něj vzájemný pocit nedůvěry a místo toho se rozvíjel pocit oboustranného přátelství mezi lidem, který tak položil základ opravdové bratrské spolupráce národů v systému jednotného svazového státu.“\"\nVe školách se zavedlo povinné vyučování ruského jazyka, změnila se ukrajinská azbuka, gramatika a slovníky se přiblížily k ruským ideálům. Používání ruštiny se na Ukrajině značně rozšířilo. Podobné změny nastaly i v tisku. Když na Ukrajině v roce 1931 vycházelo v ukrajinštině 90 % novin a 85 % časopisů, do roku 1940 procento pokleslo na 70 % a 45 %. V literatuře se zdomácněl princip socialistického realismu. Významní ukrajinští básníci a spisovatelé se rozvíjeli pod vlivem Sovětského svazu. Situace na konci 20. let, kdy státní moc podporovala politiku ukrajinizace, byla přesným opakem té o deset let pozdější, kdy vliv Sovětského svazu a ruské kultury nad Ukrajinou panoval.\n\nÚnorová revoluce v roce 1917 přinesla do rychle se rozvíjejících měst země rozvoj průmyslu. Zemědělství začalo postupně upadat a soukromé vlastnictví v něm bylo zcela zlikvidováno. Tyto změny, a zvláště kolektivizace, byly na Ukrajině doprovázeny neslýchaným násilím a cenou množství lidských obětí. Jakékoliv dobro by sovětská modernizace Ukrajině přinesla, lze beze sporu říci, že tyto dobra vyšly Ukrajince neskutečně draho.\nOd hrozící druhé světové války, která vypukla 1. září 1939 mohli Ukrajinci máloco na základě vývoje její situace ztratit. Obavy z ran stalinismu a v západní části Ukrajiny ze strachu před Polskem, Rumunskem, Maďarskem mnoho Ukrajinců doufalo, že jakékoli změny ve světě – byť i válka – přinesou zlepšení podmínek jejich existence v následující etapě jejich dějin. Stalo se však to, co Ukrajinci vůbec neočekávali. Válka radikálně změnila situaci ukrajinského obyvatelstva a jejich osud byl ještě horší než předtím. Když Německo s SSSR v září 1939 napadly Polsko, na západní Ukrajině se projevily represe obyvatelstva, které v této oblasti rozjel sovětský režim. Německá vojska Rudou armádu z území Ukrajiny později vyhnala a v zemi zavedli nacistický režim, který zde projevil svoji krutost. Ukrajinci, kteří se najednou ocitli mezi režimem nacismu a stalinismu, navíc zbaveni vlastního státu, který by hájil jejich zájmy, byli nechránění před válkou a politikou totalitních zemí, které v ní bojovali.\n\n\n22. června 1941 nacistické Německo napadlo Sovětský svaz. Se střetem začala válka gigantických rozměrů a velké krutosti. Důvěra Stalina k Hitlerovi, že nenaruší pakt o neútočení se najednou rozpadla. Navíc se sovětští generálové dopustili strategické chyby, když se svými velkými vojsky sídlili velmi blízko hranic, čímž umožnili německým rychlým tankovým divizím je obklíčit a porazit. Následovala porážka Rudé armády za porážkou Sovětský svaz na chvíli zachvátila panika, že se každou chvíli zhroutí.\n\nV září roku 1941 Němci dokonce zvítězili v řadě bojů proti Rudé armádě, jejichž výsledkem bylo ztráta 650 000 vojáků sovětské armády v bitvě o Kyjev. Za čtyři měsíce od vpádu Německa do SSSR Němci okupovali téměř celou Ukrajinu. Do prosince roku 1941 měli pod kontrolou kolem 80 milionů obyvatel (42 % obyvatel bývalého Sovětského svazu) a ovládali větší část ekonomiky SSSR. Kromě toho zajali i 3,8 milionu sovětských vojáků, z nichž 1,3 milionu bylo Ukrajinců. Celý vývoj událostí nasvědčoval tomu, jak lehce se Rudá armáda dokázala postavit k obraně sovětského systému.\n\nStalin proto použil taktiku \"vypálení země\", která podle jeho slov měla \"nepříteli nesnesitelně ztrpčit život\". Všechny průmyslové podniky, které by mohly Němci v boji použít dal podpálit a srovnat se zemí. Aby před Němci uchránili své průmyslové podniky, včetně pracovníků a vědců, byly podniky přestěhovány na Ural a do oblasti Střední Asie – tam, kam se Němci zatím mohli jen těžko dostat. V další etapě vývoje války se tento krok masového stahování podniků a lidí ukázal jako dobrý tah.\n\nBěhem volyňského masakru na západě Ukrajiny v letech 1943 a 1944 bylo Ukrajinskou povstaleckou armádou (UPA) zavražděno přes 100 000 polských civilistů. Následovaly odvetné masakry ukrajinských civilistů.\n\nPo druhé světové válce připadlo Ukrajině jihovýchodní území Polska, Podkarpatská Rus a některé rumunské oblasti.\n\nVelký morální stimul, který vítězstvím ve druhé světové válce bolševici Stalinovi dosáhli v jeho záměru dalšího rozvoje Sovětského svazu nestačil. Byl přesvědčen, že válka sovětské společnosti uštědřila vážný problém v jeho ideologickém směřování. Těch 70 milionů občanů SSSR, kteří obývali zónu německé okupace, pracovali v Německu a dostali se do jeho zajetí, se totiž seznámilo se západním způsobem života a bylo přesvědčeno, že takový Sovětský svaz, jaký chtěl Stalin vybudovat, nechtějí. Kromě toho anexí území Ukrajiny Sovětským svazem se jeho součástí stalo i mnoho dalších ukrajinských občanů, kteří se na sloučení se sovětskou zemí dívali skepticky nebo přímo nesouhlasili s jejím ideologií a směrováním a politickým systémem v ní. Proto musel Stalin posílit kontrolu mezi ukrajinským obyvatelstvem, aby je přesvědčil o správnosti svého směrování. Mezi skupinu lidí, kteří se zasazovali za větší liberalizaci Sovětského svazu a jeho kultury poslal v roce 1946 svou blízkou \"pravou ruku\" – Andreje Ždanova, aby tam udělal řád.\n\nStalinismus nakonec pohltil všechny oblasti ukrajinského života – kulturu a náboženství, jakož i literaturu a hudbu a svého vrcholu dosáhl v roce 1951, kdy autora básně \"Milujte Ukrajinu!\" obvinili z nacionalismu a přinutili ho veřejně se omluvit. Takové kroky sovětské vlády však nekončily jen u obvinění jednotlivých lidí. Oběťmi stalinismu bylo i mnoho Židů, které sověti pronásledovali a vraždili.\n\nKdyž však 5. března 1953 Stalin zemřel, Ukrajina a její obyvatelstvo si oddechlo, protože úmysl zostřit stalinistický režimu Sovětům nevyšel. \n\nRoku 1954 připojil Chruščov k Ukrajině poloostrov Krym.\n\nPo Stalinově smrti stálo vedení SSSR před složitým problémem jak sjednotit přes sto různých národů, když každý z nich obývá v zemi vlastní území, má svou vlastní kulturu, dějiny a ekonomické zájmy.\n\nSovětští ideologové poststalinského období museli najít vhodný způsob jak docílit toto spojení do jednoho celku. Z tohoto důvodu vyvinuli několik představ svého směrování:\n\nSovětské vedení si asi proto myslelo, že čím více se druhé národy Sovětského svazu budou podobat Rusům, tím silněji bude cítit srůstání a solidarita. Západní vědci a disidenti však pod skrytým pojmem \"rusifikace neruských občanů\" viděli, že sblížení, sjednocení a sovětský národ je něco jiného než to, co původně sovětské vedení zamýšleno.\n\nOd 60. let 20. století se začal projevovat silný konzervatismus brežněvovského křídla komunistické strany. Obávaje se nečekaných změn po Stalinově smrti byrokratické vedení Sovětského svazu doufalo, že se jí podaří zachránit ten systém, který v zemi zavedl Stalin, ale ve něco měkčí formě jak ji prezentoval. Pro Ukrajince to znamenalo, že ne Kyjev, ale Moskva bude v jejich další etapě vývoje historie určovat směr.\n\nPřestože se sovětský režim považoval za nezničitelný, mezi obyvatelstvem rostly obavy o efektivitu a způsob pozdvižení jeho životní úrovně. V polovině 80. let byla proto změna režimu v SSSR více než potřebná a ostré debaty kolem kandidátů na odvážlivý změnu celé sovětské společnosti byly v těch dnech velmi aktuální.\n\nPo smrti Leonida Brežněva v roce 1982 byl předsedou komunistické strany zvolen Konstantin Černěnko, který také nechtěl dopustit, aby byly v zemi provedeny významnější reformy.\nČerněnko tak jako i jeho mírné progresivnější následovník Jurij Andropov v průběhu roku po nástupu do funkce zemřel. To byl signál, že vedení strany potřebuje mladší, mnohem energičtější sílu, která by byla schopna nezbytné reformy v zemi i uskutečnit. Proto ÚV KSSS na svém zasedání v roce 1985 do funkce svého předsedu zvolil Michaila Gorbačova. S jeho příchodem přišla i nová generace lidí – prvních lídrů SSSR po smrti Stalina v roce 1953, kteří se po jeho boku vypracovali na důvěryhodné osoby v zemi.\n\nIhned po nástupu do funkce začal Gorbačov propagovat přestavbu sovětského systému, ale zvláště její ekonomiky. Aby tento cíl dosáhl, vyhlásil demokratický styl vlády a postupně začal přibližovat myšlenky svého režimu sovětské společnosti, vyzývajíce své členy vlády k veřejné informovanosti ve věcech řízení státu a občanů k pluralismu myslí v rámci socialistického výběru.\n\nJeště dříve než stihl Gorbačov své velké plány se Sovětským svazem uskutečnit, Ukrajinu postihla jaderná katastrofa globálního rozsahu. 26. dubna 1986 110 kilometrů severozápadně od Kyjeva vybuchl reaktor Černobylské atomové elektrárny. Obrovská hustá radioaktivní mlha, ještě větší než po Atomové bombardování Hirošimy a Nagasaki, zahalila okolí Černobylu a později se rozšířila i na jihovýchodě území Běloruska, Polska a Skandinávie. Když Moskva viděla, že se důsledky výbuchu jaderné elektrárny nelze ukrýt, požádala o pomoc při odstraňování následků škody západní země Evropy. Důsledkem celého neštěstí bylo přes 35 000 mrtvých lidí a ani toto číslo podle mnohých historiků není konečným. Více než 135 000 Ukrajinců muselo navždy opustit své domovy.\n\nKdyž Gorbačov po svém nástupu do funkce předsedy ÚV KSSS začal uskutečňovat přestavbu režimu v SSSR, v Moskvě bylo jasné, že se bez ohledu na skepsi sovětské společnosti snaží prosadit své reformy.\n\nNové myšlenky glasnosti se ihned začaly objevovat ve většině periodik v zemi. Začalo se otevřeně hovořit o kultu osobnosti Josifa Stalina a publikovali noví ruští autoři, kteří zastávali čistě antisovětské názory. Tento boom \"nového ducha\" se však na Ukrajině projevoval pomalu jelikož vedoucí posty v zemi zastávali přívrženci brežněvovského režimu. Přesto se široký ohlas politiky glasnosti projevil ve Lvově. Zde shromáždění disidenti a jejich přívrženci v červnu a červenci roku 1988 provedli několik manifestací, na kterých otevřeně demonstrovali proti útisku ukrajinského národa. O měsíc později je však KGB začala svérázným způsobem zatýkat. Organizátory manifestací obvinila z \"protisovětské činnosti\" a některé z nich zatkla.\n\nV září a říjnu roku 1990 se zvedla rozsáhlá vlna demonstraci za samostatnost Ukrajiny. Když byl 24. října 1990 z Ústavy Sovětského svazu vypuštěn článek o vedoucí úloze komunistické strany, přestal v zemi existovat sovětský systém. Změna v politickém systému země přinesla sblížení s Ruskem, ale zároveň s konfliktem kvůli poloostrově Krym přinesla i politickou nestabilitu. Po pokusu o vojenský převrat v Sovětském svazu v srpnu roku 1991 Ukrajina vyhlásila 24. srpna 1991 bez ohledu na další osud Sovětského svazu svou samostatnost.\n\n1. prosince 1991 byl s počtem 61,6% právoplatných hlasů voličů do funkce prvního prezidenta Ukrajiny zvolen Leonid Kravčuk. Jeho ekonomickou politiku však Ukrajinci velmi často kritizovali, protože nebránil korupci v privatizaci státního průmyslu. Za jeho vlády (1992 – 1994) vzrostla na Ukrajině inflace na světové maximum – 10 000%. Miliony půjček, které si ukrajinská vláda vzala, doslova krachly, stát nestíhal vyplácet mzdy dělníkům ani učitelům.\n\nObyvatelstvo bylo vývojem a napjatými vztahy s Ruskem šokováno. Lidé z průmyslových (hl. východních) částí Ukrajiny, kde obyvatelstvo mluvilo převážně rusky, se proto rozhodli, že v příštích volbách podpoří proruského kandidáta Leonida Kučmu, který s několika slogany o boji proti korupci, restrukturalizaci ukrajinské ekonomiky a větší integraci s Ruskou federací získal hlasy a ve volbách v roce 1994 dokázal porazit svého protikandidáta Leonida Kravčuka, který získal 45,1%.\n\nKariéra druhého prezidenta Ukrajiny se začala rozjíždět pomalu v roce 1993, kdy se v září vzdal funkce ukrajinského premiéra a ve volbách o rok později (1994) kandidoval ve volbách na post hlavy státu . Po nástupu do funkce (19. července 1994) zvýšil ekonomický rating země obnovením ekonomických vztahů s Ruskem a tržní reformou. Zemi se začalo dařit a když po pěti letech nastal čas, aby si Ukrajinci znovu zvolili svého prezidenta, do tohoto úřadu, ve kterém setrval do 23. ledna 2005 se v roce 1999 dostal podruhé.\n\nJeho posledních pět let prezidentování však bylo poznamenaných kontroverzními nahrávkami s pravděpodobným vrahem novináře Georgije Gongadzeho, jehož zavraždili v září roku 2000. Tyto informace, které vynesl na povrch ukrajinský opoziční politik Alexander Moroz se v konečném důsledku pro Leonida Kučmu staly osudnými. V dalších prezidentských volbách na post hlavy státu Ukrajiny už nekandidoval. Na tomto postu ho 23. ledna 2005 nahradil Viktor Juščenko.\n\nVyústěním první politické krize, která Ukrajinu zasáhla v roce 2004 byla tzv. Oranžová revoluce (ukrajinsky: \"Помаранчева революція\", \"Майдан\"), která vypukla 22. listopadu 2004 po vyhlášení výsledků prvního kola prezidentských voleb Ústřední volební komisí Ukrajiny, na základě kterých vyhrál Juščenkův protikandidát Viktor Janukovyč. Výsledkem revoluce bylo opětovné hlasování za prezidentských kandidátů ve druhém kole, které vyhrál opoziční kandidát Viktor Juščenko. Po vyhlášení druhého kola ukrajinský parlament inicioval změnu ústavy Ukrajiny, jejímž cílem bylo snížit úroveň významu sporných prezidentských voleb v zemi. Tato změna ústavy vešla do ukrajinských dějin jako konstituční reforma.\n\nZměna úřadující elity Ukrajiny, která v zemi během revoluce vládla, radikálně změnila směřování země v jejím následujícím období dějin a dala tak vážný důvod jejím pozorovatelům na otevření témata tzv. barevných revolucí, které se začaly změnou vlád v Srbsku, pokračovaly v Gruzii, na Ukrajině a Kyrgyzstánu.\n\nZačátkem roku 2006 na Ukrajině vyvrcholil po událostech roku 2004 druhý vážný problém. Padesát pět poslanců národní rady Ukrajiny se vzdalo svého mandátu v ukrajinském parlamentu, čímž následně nemohl dál fungovat. Příčinou konfliktu byl tehdejší dlouhodobý spor] mezi Ruskem a Ukrajinou o dodávkách ropy a zemního plynu na Ukrajinu táhnoucí se z přelomu let 2005 a 2006. Rusko chtělo, aby Ukrajina za dodávky těchto dvou komodit zaplatila více, s čímž nebylo spokojeno ukrajinské vedení. Toto zvýšení cen se však nakonec projevilo i na světovém trhu cen a obchodování s černým zlatem.\n\nKonflikt byl formálně uzavřen v noci z 3. na 4. ledna 2006 podpisem dohody, s níž souhlasili obě strany. Ukrajinský parlament však využil tuto dohodu ke stáve. Vláda Jurij Jechaňurova byla paralyzovaná a později se zcela rozpadla, ačkoli s menšinou dokázala vládnout do 25. července 2006, kdy ji Viktor Juščenko rozpustil a jmenoval novou.\n\nNová vláda, která vzešla z politické krize roku 2006, se udržela u moci sotva rok. Vnitropolitická krize, která vypukla dlouhodobým bojem o moc mezi prezidentem Viktorem Juščenkem a premiérem Viktorem Janukovyčem, vyvrcholila 2. dubna 2007, kdy prezident vydal příkaz o předčasném ukončení mandátu národní rady Ukrajiny a na 27. května 2007 vypsal termín předčasných voleb.\n\nMezitím však parlament prohlásil prezidentův příkaz za nezákonný a o den později (3. dubna 2007) jej postoupil k prošetření ústavnímu soudu. Dne 25. dubna 2007 proto Viktor Juščenko podepsal nový příkaz k rozpuštění parlamentu a předčasné volby přesunul na konec června. Začátkem května 2007 se obě strany setkaly na vzájemných jednáních, které trvaly tři týdny. Ani po této době však nedospěli ke vzájemné dohodě a kompromisu, čímž se situace koncem května znovu přiostřila. Hrozícímu válečnému konfliktu obou stran – ohlášenému na 24. -26. května 2007 – se však podařilo předejít. V noci z 26. na 27. května 2007 se po 12 hodinách jednání dospělo k třístranné dohodě, která se stala základem příkazu č. 497/2007 prezidenta Ukrajiny ze dne 5. června 2007 o předčasných volbách do ukrajinského parlamentu.\n\nTy se konaly 30. září 2007. Na základě jejich výsledků se do parlamentu dostalo pět stran. Socialistická strana Ukrajiny, která přišla z \"oranžové koalice\" na stranu Strany regionů a ze které vzešel tehdejší premiér Viktor Janukovyč, se do parlamentu nedostala. Blok Julie Tymošenkové a strana Naše Ukrajina dostaly v parlamentu ze 450 křesel 228 mandátů. Dne 29. listopadu 2007 znovu společně vytvořili \"oranžovou koalici\" a 18. prosince toho roku na podruhé za premiéra Ukrajiny zvolili Julii Tymošenkovou a vláda Viktora Janukovyče se vzdala svého mandátu.\n\nAni tato změna však nepřinesla kýžený výsledek. Opozice blokovala práci parlamentu, který nadále nebyl schopný a za první tři měsíce své vlády dokázal přijmout pouze tři zákony! V některých otázkách na danou problematiku prezident ani premiérka nedokázali najít společnou řeč. Část ukrajinských politologů a politiků tuto patovou situaci v ukrajinské politice považovalo za pokračování krize ukrajinského parlamentu, která může zemi dovést ke stávce vlády, ba dokonce k dalším předčasným volbám.\n\n\n\n"}
{"id": "507783", "url": "https://cs.wikipedia.org/wiki?curid=507783", "title": "Karađorđe Petrović", "text": "Karađorđe Petrović\n\nKarađorđe Petrović ( ) byl zakladatel srbské dynastie Karađorđevićů a vůdce prvního srbského povstání (1804–1813). Někdy bývá uváděn jako kníže. Původně se jmenoval jen \"Đorđe (Jiří) Petrović\", \"kara\" v jeho jménu znamená turecky \"černý\" (srbsky: Црни Ђорђе, Crni Đorđe). Toto přízvisko mu dali sami Turci, zřejmě díky jeho tmavší pleti. Mezi Srby je uznáván jako jeden z největších Srbů, velký bojovník proti turecké nadvládě a národní hrdina.\n\nKarađorđe Petrović měřil přes sto devadesát centimetrů a byl na svou dobu celkem obr. Není tedy divné, že se ho Turci tak báli.\n\nNarodil se 3. listopadu 1762 ve Viševaci. Stejně jako jeho otec byl strážcem ovcí, což v té době nebylo jednoduché povolání (pokud se ovce ztratily, hrozil nelítostný trest od tureckých pánů). Pastevci tehdy žili spíše jako zbojníci. Karađorđe si svou odvahou, přímostí i smyslem pro spravedlnost získával stále větší úctu svého okolí. Dokonce si dovolil i zastávat se lidí při zvůli tureckých pánů. Vše vyvrcholilo, když chtěl Turek uplatnit právo první noci, které muslimové svým poddaným vnutili, u nevěsty Karađorđa. Vzbouřil se, Turka zabil, zakopal a utekl do Rakouska. Tam pak proti Turkům bojoval jako voják Rakouska a získal si pověst člověka, kterému se vyhýbají kulky.\n\nNakonec se Karađorđe vrátil do turky ovládaného Srbska, do Topoly, kde se usadil. Stal se obchodníkem s dobytkem a ovcemi. V té době podle legend již v Turcích vzbuzoval strach. A to tím, že si Turkové dobře uvědomovali, jaký příklad dává ostatním a také svou odvahou. Ještě k tomu jim vždy utekl, když na něj např. poslali skupinu ozbrojenců, zmizel jim v lesích, nebo je pobil.\n\nV Topole se mu 11. října 1806 narodil syn Alexandr Karađorđević, který se po jeho smrti stal hlavou dynastie a v letech 1842-1858 dokonce srbským knížetem.\n\nNa rozmezí 18. a 19. století se proti Turkům tvořily v Srbsku bojůvky a ve vzduchu bylo cítit povstání. Turci se snažili zlomit odpor násilím a zavraždili sedmdesát šest vážených Srbů. Měl mezi nimi být i Karađorđe, ale podařilo se mu včas se ukrýt. Turci tím ale vyvolali ještě větší vlnu nevole, a pak už jedna událost stíhala druhou. Važnější povstání vypuklo v roce 1804 jako následek dlouhodobých nepokojů, které vyvolávalo kruté prosazování slábnoucí turecké moci na svých balkánských teritoriích. Do čela tohoto povstání se nakonec v roce 1804 postavil právě Karađorđe, který byl v tom samém roce v Topole zvolen za vůdce Srbů a prvního srbského povstání proti Osmanské říši. A zpočátku velmi úspěšně, protože byl nekompromisní, ale spravedlivý. Zrádce a dezertéry zabíjel, věřil, že Srbové musejí táhnout za jeden provaz. Smrtí se mstil i těm, kteří kolaborovali s Turky, aby si nahromadili majetek. Srbové nejsou početný národ, ale dodnes jsou hrdí na to, jak Karađorđe vzdoroval a že o něm jako o velkém vojevůdci mluvil s uznáním i Napoleon Bonaparte.\n\nTurci samozřejmě měli obrovskou převahu a Srby by drtili mnohem větší silou nebýt toho, že ji potřebovali i jinde - vedli válku s Ruskem (1806-1812) a dalšími evropskými státy. Srbové a Karađorđevicovy jednotky osvobodili část území a zřizovali školy.\n\nTurci se však dále krutě mstili za své nedávné ostudné porážky a více než dříve terorizovali křesťanské obyvatelstvo. V rozporu se všemi mezinárodními dohodami Porta pokračovala v předešlém krvavém útisku křesťanů a drancování země bestiálními metodami středověkých asiatů.\n\nV roce 1808 byl dokonce Karađorđe Petrović zvolen jako dědičný Nejvyšší vůdce Srbů. Pod hrozbou vpádu Napoleonovy armády, spojenec Srbů Rusko podepsalo mírovou smlouvu s Tureckem v Bukurešti v květnu 1812, pročež museli Srbové čelit osmanské armádě sami.\n\nKarađorđeho povstalecké oddíly se z několika set mužů rozrostly na tisíce a porážely turecké řadové jednotky, které se stále více omezovaly pouze na udržení městských pevností a po řadě bojů vytvořil na území bývalého bělehradského pašalíku vládu, nezávislou na sultánovi. Turci se dál snažili Karađorđa buď zabít, nebo alespoň podplatit a nabízeli mu poklady. Úspěchy povstání však zmařily výsledky bukurešťského míru a Karađorđe v roce 1813 uprchl do Rakouska..\n\nV roce 1815 vypuklo druhé srbské povstání, které svým rozsahem a úspěšnosti nezaostávalo za povstání prvním. Vůdcem se stal Miloš Obrenović a jeho vítězné akce vedly až k mírovému jednání s Turky. Nemalý vliv na příznivý vývoj srbské situace měly i úspěchy Ruska ve válce s Napoleonem,které zhatily turecké naděje na oslabení odvěkého nepřítele. Obrenovič dosáhl svého uznání dědičným srbským knížetem ze strany Porty roku 1830 a přesto, že byl negramotný, započal úspěšně s budováním základu srbského knížectví. Proces osamostatňování bývalého tureckého vazala probíhal pomalu a podléhal mnoha omezením mezi něž patřil i zákaz zřízení srbské armády.\n\nV Rakousku se ale roku 1817 nechal se přesvědčit, že je třeba potajmu se vrátit do Srbska a připravit a posílit rodící se další povstání společně s knížetem Milošem Obrenovićem. Ten však byl mezitím Turky za svoji účast v protitureckém hnutí omilostněn a také měl jiný plán na osvobození Srbska, který spočíval ve smírnějším postupu proti Turecku. Charismatický a v národě oblíbený vojevůdce Karađorđe Petrović však do těchto záměrů nezapadal a velmi se příčil Istanbulu.\n\nSultán přikázal knížeti Miloši Obrenovićovi, aby Karađorđeho zabil, ten ho ale nemohl a nedokázal zabít a tak úkol svěřil Nikolovi Novakovićovi. Ten úkol vykonal a 24. července 1817 Karađorđeho zabil. Společně s kumpány mu usekl hlavu a tu na znamení loajality Miloš Obrenović poslal do Istanbulu (nikdy se už do Srbska nevrátila). Protože se Karađorđe nevešel do připravené rakve, usekli mu nohy a dali vedle do pytle.\n\nNa začátku minulého století byly ale Karađorđeho ostatky vyzdvihnuty a dnes jsou uloženy v rodinné hrobce v Oplenci. Na místě koliby, u které Karađorđa rozsekali šavlemi a sekerou (protože kulky mu prý neublížily) dnes stojí oltář a kostelík.\n\nNikola Novaković, který vlastní rukou usekl Karađorđovi hlavu, se později utopil a jeho rod se v Srbsku považuje dodnes za prokletý. Miloš Obrenović sice vládl nějaký čas Srbsku, ale syna mu zabili v puči sami Srbové. Ti se dodnes jako národ stydí za to, že utlačovatelům, Turkům, Srb vydal Srba.\n\nPo zavraždění Karađorđe Petroviće se rozhořel krvavý boj o vládu a nepřátelství mezi dynastií Karađorđevićů a dynastií Obrenovićů. Spor skončil, když byla v roce 1903 vyvražděna královská rodina z dynastie Obrenovićů a Karađorđevićové se ujali vlády nad Srbskem.\n\n"}
{"id": "507788", "url": "https://cs.wikipedia.org/wiki?curid=507788", "title": "Hydrodynamický měnič", "text": "Hydrodynamický měnič\n\nHydrodynamický měnič momentu (zkráceně nazýván \"Měnič momentu\") je zařízení umožňující přenos kroutícího momentu mezi hřídeli s různými otáčkami. Využívá přitom proudění kapaliny uvnitř měniče, při rozdílu úhlových rychlostí dochází k násobení momentu. Zjednodušením měniče vznikne hydraulická spojka, která není schopná moment zvyšovat.\n\nHydrodynamický měnič je vynálezem německého profesora Dr.-Ing. Hermanna Föttingera. Vynález byl patentován 24. června 1905 u císařského patentového úřadu pod č. 221422. Prvně byl \"Föttingerův transformátor\", jak se tehdy měnič nazýval, použit v roce 1909 na remorkéru \"Föttinger Transformator\" s pohonem parní turbínou. Druhou lodí s hydrodynamickým měničem byla výletní námořní loď \"Königin Luise\" spuštěná na vodu 8. května 1913. Tato loď byla o rok později potopena při kladení min u ústí Temže britským křižníkem.\n\nV roce 1930 započala Föttingerova spolupráce s Flugbahn-Gesselschaft na rekonstrukci kolejového zeppelina na pohon s hydrodynamickým přenosem výkonu. Koncem roku 1932 bylo první kolejové vozidlo s hydrodynamickým přenosem výkonu připraveno ke zkouškám. Mezitím, v roce 1931, předvedl Föttinger upravený automobil Mercedes 8/38 opatřený hydrodynamickým měničem. V roce 1936 byly hydrodynamické měniče úspěšně použity na dvou motorových jednotkách Leipzig.\n\nMomentový měnič násobí kroutící moment motoru a předává vyrovnaný a spojitý výkon na hnací nápravu (nápravy) vozidla. Měnič je složen z následujících čtyř částí:\n\nVnější plášť měniče mívá tvar podobný anuloidu. Je svařen ze dvou polovin. Kliková hřídel motoru je pevně spojena s vnějším pláštěm a lopatky čerpadla jsou k němu zevnitř pevně připevněny, buď přivařeny nebo připájeny. \nMěnič je nerozebíratelný – po svaření dvou polovin vnějšího pláště nelze ostatní díly (stator, turbínu i blokovací spojku) vyjmout.\n\nKdyž se čerpadlo otáčí rychleji než turbína a stator je v klidu, dochází v měniči k násobení kroutícího momentu. Jakmile se otáčky turbíny přiblíží otáčkám čerpadla, začne se spolu s turbínou a čerpadlem otáčet stator. Přestane se pak násobit kroutící moment a měnič se chová jako kapalinová spojka. Spojka blokování měniče je umístěna uvnitř měniče a je složena z následujících částí:\n\n\nSpojka blokování měniče/torsní tlumič je spojena nebo rozpojena v závislosti na elektronickém signálu řídící jednotky převodovky (TCM). Při sepnutí spojky blokování měniče dojde k přímému pohonu vstupu převodovky motorem. Eliminuje se tak prokluz měniče a zvyšuje se tak rychlost vozidla při nižší spotřebě paliva. Spojka blokování měniče se rozpojuje při nižších rychlostech nebo když jednotka TCM vyhodnotí podmínky provozu a rozhodne o jejím rozpojení.\n\nTorzní tlumič absorbuje torzní vibrace motoru, aby se tyto nepřenášely dále na ostatní díly převodovky (spojky atd.) anebo na díly připojené k převodovce.\n\nPro zvýšení celkové účinnosti přenosu výkonu se využívá kombinace obvykle tří měničů v jedné hydrodynamické převodovce. Každý měnič je určen pro jiný rozsah rychlostí, spínání a odpínání se provádí napouštěním a vypouštěním oleje z jednotlivých měničů. Jednodušší, hydromechanická převodovka má pouze jeden měnič pro plynulý rozjezd, další stupně jsou mechanické, kroutící moment neprochází měničem.\n\n\n\n\n"}
{"id": "507792", "url": "https://cs.wikipedia.org/wiki?curid=507792", "title": "Čeňkova pila", "text": "Čeňkova pila\n\nČeňkova pila byla vodní pila na řece Vydře, před jejím soutokem s Křemelnou. Nacházela se na pravém břehu v nadmořské výšce 630 m, v katastrálním území Svojše města Rejštejn. Byla postavena pražským obchodníkem se dřevem Čeňkem Bubeníčkem. Jedná se o pilu na vodní pohon, která zpracovávala šumavské dřevo z okolních lesů. Původně byla označována jako Bubeníčkova pila, až později se ujalo označení Čeňkova.\n\nV roce 1912 byla z rozhodnutí města Kašperské Hory na prodlouženém náhonu vystavěna malá vodní elektrárna Čeňkova pila. V roce 1937 se zhruba 400 metrů proti proudu Vydry začalo se stavbou nové vodní elektrárny Vydra, jež byla po dvou letech uvedena do provozu a dnes patří mezi naše nejvýznamnější technické památky.\n\nElektrárna Čeňkova pila je od roku 1995 chráněna jako kulturní památka ČR.\n"}
{"id": "507793", "url": "https://cs.wikipedia.org/wiki?curid=507793", "title": "Strážmistr", "text": "Strážmistr\n\nStrážmistr je u Policie České republiky hodnost používaná pro nováčky. Hodnost strážmistra má policista od nástupu k policii do ukončení základní odborné přípravy složením závěrečných zkoušek a absolvování následné praxe. Hodnost je značena dvěma malými stříbrnými hvězdami.\n\nV Armádě České republiky se tato hodnost nepoužívá, u bývalé Veřejné bezpečnosti šlo ve své době o druhou nejnižší služební hodnost příslušníka VB.\n\nV českém četnictvu byla hodnost \"strážmistr\" používána již v polovině devatenáctého století a interpretována jako ekvivalent zahraniční hodnosti \"seržant\".\n\n"}
{"id": "507794", "url": "https://cs.wikipedia.org/wiki?curid=507794", "title": "Dan McCafferty", "text": "Dan McCafferty\n\nDan McCafferty (vlastním jménem William Daniel McCafferty, 14. října 1946, Dunfermline, Skotsko) je sólový zpěvák skotské hard rockové skupiny Nazareth. McCafferty je jedním ze zakládajících členů skupiny Nazareth, která byla založena v roce 1968. Vystupoval na všech albech skupiny a sám vydal dvě sólová alba.\n\n\n"}
{"id": "507799", "url": "https://cs.wikipedia.org/wiki?curid=507799", "title": "Quartier Notre-Dame-des-Champs", "text": "Quartier Notre-Dame-des-Champs\n\nQuartier Notre-Dame-des-Champs (\"čtvrť Panny Marie v Polích\") je 23. administrativní čtvrť v Paříži, která je součástí 6. městského obvodu. Rozkládá se na 86,1 ha a má zhruba tvar trojúhelníku, jehož severozápadní hranu tvoří ulice \"Rue de Sèvres\" a \"Rue du Four\", jihozápadní hranici \"Boulevard du Montparnasse\" a severovýchodní \"Rue d'Assas\" a \"Rue Madame\".\n\nČtvrť nese jméno ulice, potažmo kostela Notre-Dame-des-Champs.\n\n"}
{"id": "507800", "url": "https://cs.wikipedia.org/wiki?curid=507800", "title": "Zpětná eroze", "text": "Zpětná eroze\n\nZpětná eroze je proces postupného zahlubování dna toků postupující ve směru proti proudu toku, jehož projevem je např. říční pirátství v horní části toku. Typickým příkladem v České republice je řeka Vlára, která vlivem zpětné eroze odvodňuje část území v Bílých Karpatech do slovenského Váhu.\n"}
{"id": "507803", "url": "https://cs.wikipedia.org/wiki?curid=507803", "title": "Vok Pňovický ze Sovince", "text": "Vok Pňovický ze Sovince\n\nVok Pňovický ze Sovince byl moravský šlechtic, který pocházel z rodu pánů ze Sovince. \n\nJeho otcem byl Jan II. Pňovický ze Sovince, matkou Machna z Lomnice. Vok je uváděn poprvé uvádí v listinách roku 1499, kdy díky vlivu svého otce získal funkci olomouckého purkrabího. Po smrti otce roku 1507 měli synové Vok a Heralt hospodařit na zděděných statcích společně, ovšem nakonec došlo v roce 1510 k jejich rozdělení. Vok získal hrad Sovinec se čtyřmi městečky a 14 vesnicemi, Heralt tvrz Pňovice se šesti vesnicemi. \n\nOba bratři se snažili podnikat na svých panstvích, Vok zejména v těžbě drahých kovů, Heralt v rybníkářství. Oba dva se však stále zadlužovali. Heralt dokonce musel prodat své panství a upadl do bezvýznamnosti. Jeho tři synové dožívali v chudobě a poslední z nich zemřel roku 1542. \n\nVok Pňovický ze Sovince byl úspěšnější než jeho mladší bratr. V letech 1516–1518 dosáhl vrcholu své kariéry, když vykonával funkci nejvyššího moravského sudího. V roce 1526 byl Vok pověřen funkcí výběrčího zvláštní daně na obranu země před tureckým nebezpečím. Zemřel roku 1531. \n\nSe svou ženou Eliškou z Dubé měl Vok jediného syna Ješka Pňovického ze Sovince. Ten po otci zdědil zadlužené panství a propadal se do stále narůstajících dluhů. V roce 1545 vložil Sovinec s panstvím Kryštofovi z Boskovic, čímž páni ze Sovince nadobro ztratili svůj rodový majetek. Ješkovou smrtí roku 1549 vymřela tato rodová větev. \n"}
{"id": "507808", "url": "https://cs.wikipedia.org/wiki?curid=507808", "title": "W. Edwards Deming", "text": "W. Edwards Deming\n\nWilliam Edwards Deming (14. října 1900 – 20. prosince 1993) byl americký statistik, který proslul svou průkopnickou prací statistického řízení jakosti v Japonsku. Dle Deminga byla nazvána jedna z celosvětově nejuznávanějších cen udělovaných za jakost, takzvaná Demingova cena. V roce 1991 se stal členem Automotive Hall of Fame (automobilová síň slávy), což je organizace založená pro ocenění výrazných osobnosti vývoje automobilismu.\n\nDeming definoval 7 smrtelných chorob firem.\n"}
{"id": "507810", "url": "https://cs.wikipedia.org/wiki?curid=507810", "title": "Ha-Cohar", "text": "Ha-Cohar\n\nHa-Cohar (: הצה\"ר, akronym pro הציונים הרוויזיוניסטים, \"ha-Cijonim ha-Revizionistim\", tedy doslova „Svaz revizionistických sionistů“) byla revizionisticko-sionistická organizace a politická strana v Britském mandátu Palestina a nově založeném Státu Izrael.\n\nHa-Cohar založil v roce 1925 Vladimír Žabotinský. Jeho mládežnickým křídlem byla Žabotinským vytvořená organizace Betar. Označení revizionistických sionistů pochází z požadavků některých sionistů o revizi politiky zdrženlivosti Chajima Weizmanna vůči britské vládě v Palestině. Členové ha-Coharu byli, mimo jiné, klíčoví v založení organizace Żydowski Związek Wojskowy, jedné ze dvou židovských organizací, které zorganizovaly povstání ve varšavském ghettu.\n\nV roce 1931 začala strana publikovat noviny \"Chazit ha-am\", ale po několika měsících bylo jejich vydávání zakázáno britskou mandátní správou. Poté založili \"ha-Jarden\" a v roce 1938 deník \"ha-Maškif\". Strana byla rovněž spojována s deníkem \"Doar ha-jom\".\n\nV době vyhlášení nezávislosti v roce 1948 byla ha-Cohar největší pravicovou organizací v zemi a měla tři zástupce v Prozatímní státní radě (jejími zástupci byli Herzl Rosenblum, Cvi Segal a Ben Cijon Sternberg). Ve stejný rok však založil Menachem Begin stranu Cherut, což mělo za následek odliv potenciálních voličů. V prvních parlamentních volbách v roce 1949 získala strana pod vedením Arje Altmana méně než 1 % hlasů a nedokázala tak překonat už tak nízký 1 % volební práh. Naproti tomu Cherut získal 14 poslaneckých mandátů a 11,5 % hlasů. Altman později vstoupil do Cherutu a byl za stranu zvolen poslancem v roce 1951. V témže roce byla strana před parlamentními volbami rozpuštěna a sloučila se s Cherutem.\n"}
{"id": "507814", "url": "https://cs.wikipedia.org/wiki?curid=507814", "title": "Milan I. Obrenović", "text": "Milan I. Obrenović\n\nMilan I. Obrenović ( , 22. srpna 1854, Mărăşeşti, Moldávie – 11. leden 1901, Vídeň) byl v letech 1868–1882 srbský kníže jako Milan Obrenović IV. a poté v letech 1882–1889 srbský král jako Milan I. Byl čtvrtým a předposledním panovníkem z dynastie Obrenovićů. Byl prasynovcem zakladatele dynastie Miloše Obrenoviće, vnukem Milošova bratra Jevrema.\n\nMilan Obrenović se stal knížetem, když byl v roce 1868 zavražděn bezdětný srbský kníže Michal Obrenović III. Tehdy ani ne čtrnáctiletý Milan, syn Mihailova bratrance Miloše Jevremoviće Obrenoviće, byl v té době jediný žijící člen dynastie a jako panovník byl titulován \"Milan Obrenović IV.\" (číslování v dynastii Obrenovićů se lišilo od evropského vzoru, který přejali až po získání královského titulu. Do té doby označovala římská číslice čtvrtého vládnoucího knížete z této dynastie). Do jeho plnoletosti v roce 1872 za něj vládla tříčlenná regentská rada v čele s plukovníkem Milivojem Blaznavacem. Milanova politika byla z pragmatických důvodů prorakouská, což nebylo v souladu s tradičně prorusky cítícím veřejným míněním v Srbsku.\n\n14. srpna 1876 se knížeti a jeho ženě Natálii v Bělehradě narodil následník trůnu princ Alexandr.\n\nV červnu 1876 vypovědělo Srbsko spolu s Černou Horou válku Osmanské říši, ve které však bylo neúspěšné, v říjnu bylo po ruské intervenci dojednáno příměří a mír z 28. února 1877 potvrdil stav hranic před válkou.\n\nPo rusko-turecké válce, do níž se od prosince 1877 tentokrát úspěšně zapojilo i Srbsko, zaručil Berlínský kongres v roce 1878 Srbsku plnou nezávislost na Turecku a značné rozšíření jeho území směrem na jih. Milan následně roku 1882 vyhlásil po utajených přípravách Srbsko královstvím a sebe králem Milanem I. Rok předtím (1881) uzavřel obchodně-vojenskou dohodu s Rakousko-Uherskem. Tajná dohoda obsahovala závazek nepodporovat srbská národní hnutí na rakousko-uherském území, na oplátku Rakousko-Uhersko podpořilo prohlášení Srbska královstvím.\n\nMilan pověřoval sestavením vlády zástupce úředníků, prozápadních mladokonzervativců z Pokrokové strany a později také Radikální strany, jejíž činnost předtím ochromil v roce 1883, kdy nechal mnoho jejich představitelů přísně potrestat za zapojení v Timocké vzpouře.\n\nNavzdory veřejnému mínění Milan podnítil válku s Bulharskem vyhlášenou v listopadu 1885, záminkou se stala bulharská anexe Východní Rumélie. Válka skončila pro Srbsko katastrofálně, bulharští vojáci rychle obsadili jihovýchodní území Srbska. Diplomaticky však zasáhlo Rakousko-Uhersko a přimělo válčící strany k míru, který navracel předválečný stav.\n\nV roce 1888 se král Milan s královnou Natalijí rozešli a později byli rozvedeni. Královna si koupila palác Sašino v horském letovisku Biarritz ve Francii. Zde také její syn princ Alexandr poznal svou budoucí ženu Dragu.\n\nDne 3. ledna 1889 přijal král Milan novou ústavu, mnohem liberálnější než tu stávající z roku 1869. O dva měsíce později, 6. března 1889 se král Milan náhle vzdal trůnu ve prospěch svého syna Alexandra. Za krále Alexandra dočasně vládla jako regent jeho matka. K rezignaci neměl přímý důvod, k neobvyklému činu ho vedla jeho labilní povaha a touha po klidném životě stranou veřejného zájmu. Poté se již bývalý král Milan usadil v Paříži jako soukromá osoba. Tam se značně zadlužil a rozprodal svůj majetek; poté, co jeho dluhy dosáhly 700 000 franků se však přihlásili Milanovi věřitelé a on musel hledat způsob jak své dluhy splácet. Proto svojí pozornost opět obrátil k Srbsku, kde mohl ještě získat vliv a případně přístup k finančním prostředkům.\n\nV letech 1894–1900 opět pobýval v Srbsku a byl svým synem jmenován vrchním velitelem armády. V červenci 1899 na něj byl spáchán neúspěšný atentát, který se stal záminkou pro neoprávněné represe vůči radikální straně. V roce 1900 definitivně emigroval. Zemřel o rok později ve Vídni.\n\nVztah krále Milana k jeho synovi a budoucímu králi Alexandrovi určoval především jeho vztah s Dragou Mašínovou, která byla o 15 let starší než Alexandr a nebyla šlechtického původu (dokonce byla rozvedená, její první manžel byl český inženýr žijící v Srbsku).\n\nV době, kdy král Milan stále vládl zemi, byla vytvořena nová vláda v čele s Dr. Vladanem Đorđevićem. Dalším úkolem poté, co Đorđević jmenoval ministry, bylo najít ženu, která by byla hodna mladého krále. Král Milan navrhl německou princeznu Schaumburg-Lippe, která byla dcerou přítele krále Milana. V Bělehradě se už vědělo o lásce Alexandra a Dragy. Ta často přijímala pozvání k účasti na důležitých událostech, kde společnost oceňovala její taktnost, vznešenost, krásu, intelekt i zdrženlivost. Král Milan v roce 1889 abdikoval a předal vládu svému synovi Alexandrovi a ještě nějaký čas zůstal v Srbsku. Za krále Alexandra dočasně vládla jako regent jeho matka.\n\nBývalý král Milan byl velký oponent manželství svého syna Alexandra s neurozenou Dragou, na znamení protestu opustil Srbsko. Odcestoval do Bukurešti a později do Vídně, kde následujícího roku zemřel. Vedle plánovaného sňatku byla příčinou milost, kterou král Alexandar udělil radikálům, kteří připravovali atentát na krále Milana.\n\nKrál pak pronesl slavnostní projev, ve kterém uvedl, že od toho dne přestává těsná vazba na Rakousko-Uhersko, která byla dílem právě krále Milana, a že do Srbska přichází mír a prosperita. Nicméně královna Natálie se pak ve veřejném dopise zřekla svého syna a král Milan prohlásil, že nevkročí do Srbska, ve kterém vládne jeho syn se ženou, která je o patnáct let starší než on.\n\n\n"}
{"id": "507816", "url": "https://cs.wikipedia.org/wiki?curid=507816", "title": "Letiště Managua", "text": "Letiště Managua\n\nMezinárodní letiště Augusta Césara Sandina (IATA: MZP, ICAO: MNMG) se nachází 11 km od Managuy, hlavního města Nikaraguy. Bylo pojmenováno po nikaragujském revolucionáři a národním hrdinovi Augustu Césaru Sandinovi. Se svým 1, 1 milionem přepravených cestujících za rok se stalo pátým nejvytíženějším letištěm ve Střední Americe.\n22. ledna 1942 podepsala Vláda Nikaraguy smlouvu s Pan American World Airways na výstavbu nového letiště. Slavnostně bylo letiště otevřeno 4. července 1968 pod názvem letiště Las Mercedes. Tehdy mohlo letiště přijmout tehdy např. letouny typu Boeing 707.\n\nNa začátku roku 1970 podstoupilo letiště další modernizaci. Přibyla klimatizace, reproduktory a hudba, pohyblivé zavazadlové pásy nebo restauraci s výhledem na ranvej.\n\nV roce 1975 bylo letiště opět rozšiřováno a přejmenováno po národním hrdinovi A. C. Sandinu. Po nástupu Sandinistů k moci začalo letiště chátrat a nezažilo další renovaci, až v roce 1996, kdy byly přistavěny další dvě vstupní brány a rozšířena stojánka. V roce 2001 bylo přejmenováno na Managuaské mezinárodní letiště a o šest let později, v roce 2007 jej nechal prezident Daniel Ortega přejmenovat zpět na Mezinárodní letiště Augusta Césara Sandina.\n\nNa letišti sídlí několik významných leteckých společností.\n\nLetiště je považováno za jedno z nejmodernějších letišť ve Střední Americe. Leží necelých 11 km od Managuy, v nadmořské výšce 59 m.\nLetiště má jednu asfaltovou vzletovou a přistávací dráhu, dlouhou 2442 m a širokou 45 m (v současnosti probíhá rekonstrukce, která mj. zahrnuje prodloužení této dráhy o 80 m). Na letišti pracuje kolem 360 zaměstnanců, k dispozici je mezinárodní, domácí a VIP terminál, restaurace, obchodní zóna, banky a autopůjčovny a pod.\n\n\n"}
{"id": "507822", "url": "https://cs.wikipedia.org/wiki?curid=507822", "title": "Kimmo Kinnunen", "text": "Kimmo Kinnunen\n\nKimmo Paavali Kinnunen (* 31. března 1968, Äänekoski) je bývalý finský atlet, jehož specializací byl hod oštěpem. Největších úspěchů dosáhl na mistrovství světa, když v Tokiu 1991 získal zlatou a o dva roky později ve Stuttgartu stříbrnou medaili.\n\nV roce 1986 skončil na prvním ročníku juniorského mistrovství světa v Athénách na pátém místě. O rok později byl pátý také na juniorském mistrovství Evropy v Birminghamu. Třikrát reprezentoval na letních olympijských hrách, třikrát se kvalifikoval do finále. V Soulu 1988 se umístil výkonem 78,04 na desátém místě. O čtyři roky později na letních hrách v Barceloně byl medaili nejblíže, když skončil těsně pod stupni vítězů, čtvrtý (82,62 m). Stříbro zde mj. vybojoval jeho krajan Seppo Räty. Nejlepší výkon předvedl na olympiádě v Atlantě 1996, kde poslal oštěp do vzdálenosti 84,02 m. Tento výkon však stačil na sedmé místo. Jeho osobní rekord z roku 1991 má hodnotu 90,82 m.\n\nJeho otec Jorma Kinnunen se rovněž věnoval oštěpu. Na letních olympijských hrách v Ciudad de México 1968 získal stříbrnou medaili.\n\n"}
{"id": "507826", "url": "https://cs.wikipedia.org/wiki?curid=507826", "title": "Chajim-Moše Šapira", "text": "Chajim-Moše Šapira\n\nChajim-Moše Šapira (: חיים משה שפירא, žil 26. března 1902 – 16. července 1970) byl izraelský politik a signatář izraelské deklarace nezávislosti. Byl klíčovou politickou postavou v počátcích izraelské státnosti a zastával četné ministerské posty. V různých ministerských funkcích sloužil, s krátkou přestávkou v 50. letech, od založení státu v roce 1948 až do své smrti v roce 1970.\n\nNarodil se v Grodnu v carském Rusku (dnešní Bělorusko) a studoval v chederu a ješivě, kde zorganizoval mládežnickou skupinu s názvem \"Bnej Sijon\" (doslova „Synové Sijónu“). Pracoval ve školském a kulturním odboru Židovské národní rady v Kaunasu (dnešní Litva) a v roce 1919 vytvořil skupinu Mladí Mizrachi, kteří se stali klíčovým hráčem v nábožensky-sionistickém mládežnickém hnutí v Litvě. V roce 1922 začal učit v ultraortodoxní židovské škole ve Vilniusu a stal se členem mizrachi rady města. V letech 1923 a 1924 byl aktivní ve skupině Mladí Mizrachi ve Varšavě a v letech 1924 a 1925 navštěvoval rabínský seminář v Berlíně.\n\nV roce 1925 byl delegátem na Světovém sionistickém kongresu, kde byl zvolen do výkonné komise. Ve stejný rok podnikl aliju do mandátní Palestiny. V roce 1928 byl zvolen do ústřední komise hnutí ha-Po'el ha-Mizrachi a byl taktéž členem výboru Světových Mizrachi.\n\nV roce 1936 byl zvolen členem sionistického vedení a vedoucím odboru imigrace Židovské agentury (druhou zmíněnou funkci zastával až do roku 1948). V roce 1938 byl vyslán na speciální misi do Rakouska, kde se po anšlusu Třetí říší pokoušel zachránit rakouské Židy.\n\nŠapira byl jedním ze signatářů izraelské deklarace nezávislosti a bezprostředně po jejím podpisu byl jmenován ministrem zdravotnictví a ministrem imigrace v prozatímní vládě Davida Ben Guriona.\n\nV prvních parlamentních volbách v roce 1949 byl zvolen poslancem za Sjednocená náboženskou frontu, alianci stran Agudat Jisra'el, Poalej Agudat Jisra'el, Mizrachi a jeho strany ha-Po'el ha-Mizrachi. Do volbách byl opětovně jmenován do výše uvedených ministerských postů a nadto byl jmenován ministrem vnitra (někdy též ministr pro vnitřní záležitosti).\n\nPo volbách v roce 1951, ve kterých Hapoel ha-Mizrachi kandidovala jako nezávislá strana, byl Šapira jmenován ministrem vnitra a ministrem pro náboženské záležitosti. Po změnách ve vládě v roce 1952 přišel o první uvedené portfolio, ale výměnou za něj získal post ministra sociálních věcí. V rámci dalších vládních změn o rok později opět získal post ministra vnitra.\n\nV následujících volbách v roce 1955 se ucházely strany Mizrachi a ha-Po'el ha-Mizrachi o hlasy voličů v jednotném bloku pod názvem Národní náboženská fronta, která později vešla ve známost pod názvem Národní náboženská strana. V nové vládě byl opět jmenován ministrem náboženství a ministrem sociálních věcí. V roce 1957 byl vážně zraněn poté, co Moše Dwek vhodil do Knesetu ruční granát při útoku na ministerského předsedu Ben Guriona a ministryni Goldu Meirovou. V červenci 1958 rezignoval společně se všemi ministry za Národní náboženskou stranu (jednalo se o jediné období, kdy nezastával ministerskou funkci).\n\nPo volbách v roce 1959 se opět vrátil do úřadu ministra vnitra. Po volbách v roce 1961 se opět stal ministrem zdravotnictví. Po následujících volbách v roce 1965 se stal „pouze“ ministrem pro vnitřní záležitosti a v této funkci setrval i po dalších volbách v roce 1969. Zemřel v úřadě ve dne 16. července 1970 ve věku 68 let.\n\n"}
{"id": "507830", "url": "https://cs.wikipedia.org/wiki?curid=507830", "title": "Quoted-printable", "text": "Quoted-printable\n\nQuoted-printable je název jednoho z kódování používaných pro přenos 8-bitových dat 7-bitovým kanálem. Je součástí standardu MIME a používá se zejména v elektronické poště. Ta byla původně určena jen pro přenos zpráv obsahujících pouze ASCII znaky s kódy 0 až 127. \n\nKódování quoted-printable umožňuje přenášet sedmibitovým kanálem bajty s nastaveným osmým bitem tak, že každý takový bajt je zakódován trojicí ASCII znaků, z nichž první je znak „=“ a další dva číselná hodnota kódovaného bajtu v šestnáctkové soustavě. Tímto způsobem je nutné kódovat i samotný znak „=“. Protože starší poštovní systémy mohou mít problémy i s příliš dlouhými řádky, rozdělují se dlouhé řádky vložením znaku „=“ následovaným znakem konce řádku. Významnou vlastností tohoto kódování (která může být považována za výhodu i nevýhodu) je čitelnost částí textu obsahujících pouze ASCII znaky. Vzhledem k tomu, že zakódovaný znak je reprezentován třemi znaky, může dojít k prodloužení dat až o 200 %. Proto je toto kódování vhodné především pro přenos textů, které neobsahují mnoho ne-ASCII znaků (přenos českých textů je na hranici). Pro přenos zpráv, které obsahují velké množství ne-ASCII znaků (například textů psaných azbukou, textů ve východoasijských jazycích nebo binárních dat), je vhodnější kódování Base64.\n\nPři použití quoted-printable pro kódování Encoded-word v hlavičkách se znaky s kódem 32 (šestnáctkově 20), což je v kódování ASCII znak mezera, kódují pomocí podtržítka. \n\n\n"}
{"id": "507837", "url": "https://cs.wikipedia.org/wiki?curid=507837", "title": "Ministr vnitra Izraele", "text": "Ministr vnitra Izraele\n\nMinistr vnitra Izraele (: , \"sar ha-pnim\") je člen izraelské vlády, který stojí v čele ministerstva vnitra. Jinou podobně znějící funkcí je ministr vnitřní bezpečnosti. Od května 2015 je úřadujícím ministrem vnitra Silvan Šalom ze strany Likud. \n\nTento ministerský post je často požadován náboženskými či sekulárními stranami, neboť jim umožňuje kontrolovat náboženské rady a plánovat (včetně budov a osad), rovněž tak patří do administrativy ministra vnitra témata náboženství a státu, jako jsou civilní sňatky a částečně též imigrace. V nedávných letech byl tento post zastáván ministry za stranu ultraortodoxní stranu Šas, ale i ministry za sekulární strany Šinuj či Jisra'el ba-alija.\n\nPříležitostně existuje též náměstek ministra vnitra.\n\n"}
{"id": "507844", "url": "https://cs.wikipedia.org/wiki?curid=507844", "title": "Noční můra v Elm Street 2: Freddyho pomsta", "text": "Noční můra v Elm Street 2: Freddyho pomsta\n\nNoční můra v Elm Street 2: Freddyho pomsta je pokračování kultovního hororového filmu z roku 1984, uvedeným do kin pod názvem Noční můra v Elm Street. Režie se chopil Jack Sholder.\n\nJesse Walsh s rodiči se nastěhuje do domu, ve kterém dříve bydlela Nancy Thompsonová. Protože Jesse objeví Nancyn deník, začnou se mu zdát noční můry . Freddy Krueger po pěti letech čekání začíná znovu vraždit ve snech.\nNejdříve ze začátku filmu, se Jessemu Walshovi zdá o autobuse jedoucí do školy. Jakmile vystoupí další cestující, tak tam Jesse zůstane sám, ještě s dvěma povídajícími dívkami. Jak autobus začne nabírat rychlost, tak se začnou mladí lidé obávat. Po chvíli na zastávce autobus nezastaví a jede do trávy a blíž k poušti. Zanedlouho je zde záběr rukavice Freddyho Kruegera na páce v autobuse. Autobus zastaví a Freddy se blíží k lidem a rozřeže je (mimo záběr). Pak je v záběru jak Paní Walshová krájí rajče a uslyší křik. Jesse seběhne ze schodů dolů, kde na něj čeká rodina. Odmítne snídani a jde s Lisou do školy. Hned na tělesné výchově se všichni ptají Jesse a Lisy, jestli spolu měli sex, ovšem brání se tím, že jsou jen kamarádi. Hrají Baseball a Jesse se s Roddem začne prát a za trest musí dělat kliky. Večer se Jessemu zdá sen o Freddy Kruegerovi, jak ho láká do kotelny, a když zavře dveře, tak nejdou zavřít. U schodů ho zastaví Freddy a řekne mu \"Potřebuju tě Jessi, je tu speciální práce, pro mě a tebe. Ty vlastníš tělo a já zase mozek\". A jak to dořekne tak si sundá klobouk a strhne si kůži na hlavě a je vidět mozek, který se začne hýbat. Jessy začne křičet, a probudí se. Další den je zase na tělocviku, a po tom co začnou pomlouvat Schneidera (jejich učitele tělocviku) tak on tam vkročí a uslyší je. Takže začnou zase dělat kliky. Potom když je doma, zavolá Lise, jestli by nešla ven, a když se chystá ven, zarazí ho jeho táta, a řekne mu že ho nepustí ven, protože si má uklidit pokoj. On tam přijde a pustí si muziku (v rádiu začne hrát \"Touch Me (All Night Long)\", a začne u toho i tancovat, a v tu chvíli přijde jeho máma s Lisou a on se ztrapní. Najdou deník Nancy Thompsonové, a začnou se obávat. Další noc má Jessy sny, ale tentokrát vyrazí do Gay-Baru a tam potká Schneidera, který ho zavede do tělocvičny běhat za trest, že si objednal pivo. Jakmile Schneider stráví asi 30 min. ve svém kabinetu začnou létat pálky, činky, míče apod. Až nakonec začnou švihadla uvazovat jeho ruce, a odtáhnou ho do sprch kde je Jesse, tam mu sundají šaty, a ručníky ho začínají švihat po zadku. Potom Jessy zmizí v páře a objeví se tam Freddy Krueger a pořeže mu záda. Dále je policií odveden domů. Další den ve škole, je hrůza a Jessymu se začnou dít divné věci. Freddy Krueger mu začne dělat tzv. pakárnu. Nejdříve mu zabije kamaráda Rodda, tak že ho rozřeže, a pak napadne Lisu. Ta mu však pomůže, protože Freddy jí udělal masakr, na její bazénové párty. Takže jede o továrně kde Freddy pracoval, a tam se Freddymu postaví. Když se zdá že je po všem, tak Freddy v autobuse prostrčí ruku do Kellyna břicha a tak jí zabije. Pak je akorát vidět jak do pouště jede autobus a je tam slyšet Freddyho smích, a pak začínají titulky.\n\n\n\nNa tento druhý film v letech 1987, 1988, 1989, 1991 a 1994 navázaly filmy označené \"\", \"\", \"\", \"Freddyho smrt - Poslední noční můra\" a \"Nová noční můra\". Ve všech si Freddyho zahrál Robert Englund.\n"}
{"id": "507848", "url": "https://cs.wikipedia.org/wiki?curid=507848", "title": "Marcus Daniell", "text": "Marcus Daniell\n\nMarcus Daniell (* 9. listopadu 1989 na Novém Zélandu) je současný novozélandský profesionální tenista. Ve své dosavadní kariéře vyhrál na okruhu ATP World Tour 1 turnaj ve čtyřhře. Jeho nejvyšším umístěním na žebříčku ATP ve dvouhře bylo 731. místo (říjen 2009) a ve čtyřhře 219. místo (leden 2010).\n\n\n"}
{"id": "507850", "url": "https://cs.wikipedia.org/wiki?curid=507850", "title": "Autoionizace vody", "text": "Autoionizace vody\n\nAutoionizace vody (nebo autoprotolýza) je chemická reakce, během níž se dvě molekuly vody přemění na hydroxoniový kation HO a hydroxidový anion OH:\n\nVoda, i ve velmi čistém stavu, není tvořena pouze souborem molekul HO. Velmi citlivým přístrojem lze i v čisté vodě naměřit slabou vodivost 0,055 µS.cm. Podle Arrheniovy teorie to musí být způsobeno přítomností iontů.\n\nRovnovážná konstanta této reakce je: formula_1\n\nZ toho plyne, že konstanta kyselosti je: formula_2\n\nPro reakce ve vodě (nebo zředěných vodných roztocích) je molární koncentrace vody, [HO], prakticky konstantní a konvenčně se odstraňuje ze vztahu pro konstantu kyselosti vody. Tím získáme rovnovážnou konstantu, která se nazývá \"konstanta autoprotolýzy vody\" nebo \"iontový součin vody\" a je označena K:\n\nkde\n\nZa standardních podmínek je K = 10 Čistá voda poskytuje ekvimolární množství ([HO]=[OH]) obou iontů, tzn. že koncentrace jednotlivých iontů je 10: náhodně vybraná molekula bude disociovat během 10 hodin. Protože koncentrace vody je disociací prakticky neovlivněná a je rovna přibližně 56 mol.dm, můžeme odvodit, že na každých 5,6×10 molekul vody připadá jeden pár iontů. Každý roztok, který obsahuje stejnou koncentraci obou iontů se označuje jako \"neutrální\". Absolutně čistá voda je neutrální, ale i stopy nečistot mohou posunout rovnováhu mezi ionty. Hodnota K je citlivá jak k teplotě, tak i k tlaku a zvyšuje se s nárůstem obou veličin.\n\nPodle definice je\na za standardních podmínek je\n\nHodnota pK je teplotně závislá, s narůstající teplotou její hodnota klesá. To znamená, že ionizace vody narůstá se zvyšující se teplotou.\n\nExistuje také tlaková závislost, ionizace vody vzrůstá společně s tlakem, efekt je ale menší než u teploty. Vliv teploty a tlaku na ionizaci vody byl podrobně zkoumán.\n\npH je logaritmická stupnice pro kyselost. Je definováno vztahem:\nProtože platí [HO] = [OH], je v neutrálních roztocích za standardních podmínek pH = 7.\n\nAutoionizace vody je proces, který určuje pH vody. Za standardních podmínek je koncentrace hydroxoniových iontů přibližně 1,0×10, takže pH čisté vody při této teplotě je sedm. Hodnota K narůstá s teplotou, takže v horké vodě bude koncentrace hydroxoniových iontů vyšší než ve studené, ale to neznamená, že se zvyšuje i kyselost vody. Koncentrace hydroxidových iontů se totiž zvyšuje stejným způsobem.\n\nGeissler a kolektiv zjistil, že fluktuace elektrického pole v kapalné vodě způsobují disociaci molekul. Předpokládali následující posloupnost událostí, které se odehrají přibližně během 150 fs:\n\nNásledná reorganizace sítě vodíkových vazeb umožňuje velmi rychlý (1 ps) transfer protonu k nižšímu elektrickému potenciálu a rekombinaci iontů. Tato časová škála odpovídá času, který potřebují vodíkové vazby ve vodě ke změně orientace.\n\nTěžká voda, DO, je autoionizovaná méně, než obyčejná voda (HO). Kyslík vytváří s deuteriem trochu silnější vazbu než s obyčejným vodíkem. Důvodem je jeho vyšší hmotnost, která způsobuje nižší energii nulového bodu. V následující tabulce jsou srovnány hodnoty pK pro HO a DO.\n\n\n"}
{"id": "507854", "url": "https://cs.wikipedia.org/wiki?curid=507854", "title": "Sušení", "text": "Sušení\n\nSušení je běžný fyzikálně-chemický proces, kdy z příslušného materiálu (suroviny, produktu, výrobku apod.) nebo i z předmětu běžné denní potřeby či spotřeby odstraňujeme nežádoucí vodu jejím odpařením do ovzduší.\nJedná se o proces, který je v přírodě zcela běžný. Lze jej urychlit zahřátím okolního vzduchu (sušení za tepla) případně vystavením předmětu na slunce, zvětšením proudění okolního vzduchu (např. vítr, průvan) nebo výměnou vlhkého/nasáklého vzduchu za suchý apod.\nK urychlení sušení se používá zpravidla technika a takovéto sušení se provádí v uzavřeném prostoru.\n\n\n\n\n\n"}
{"id": "507858", "url": "https://cs.wikipedia.org/wiki?curid=507858", "title": "Pete Agnew", "text": "Pete Agnew\n\nPete Agnew (vlastním jménem Peter Agnew, 14. září 1946, Dunfermline, Skotsko je baskytarista skotské hard rockové skupiny Nazareth. Je jedním ze zakládajících členů skupiny Nazareth.\n\n"}
{"id": "507861", "url": "https://cs.wikipedia.org/wiki?curid=507861", "title": "Manny Charlton", "text": "Manny Charlton\n\nManny Charlton (vlastním jménem Manuel Charlton, 25. července 1941, La Linea Španělsko je skotský kytarista a jeden ze zakládajících členů skotské hard rockové skupiny Nazareth. Ve skupině působil v letech 1968 až 1990.\n\n"}
{"id": "507863", "url": "https://cs.wikipedia.org/wiki?curid=507863", "title": "Rohovín Čtverrohý", "text": "Rohovín Čtverrohý\n\nRohovín Čtverrohý je divadelní „jednoaktová“ hra, jejímž autorem je Václav Kliment Klicpera. Vyšla v roce 1821.\n\nChudí pocestní malíři Čížek, Čečetka a Stehlík, nemají se svými kresbami úspěch, ranhojič Rohovín Čtverrohý jejich práci navíc veřejně zesměšňuje. Malíři se mu chtějí pomstít, proto se s ním vsadí o sto dukátů, že se svým jménem nedokáže projít drážďanskou branou. Malíři se k bráně dostanou první a postupně jí procházejí pod falešnými jmény (i s falešnými doklady): Josef Jednorohý, Pavel Dvourohý a Jerolím Třírohý. Po nich přijíždí Rohovín Čtverrohý, důstojník si myslí, že si z něj dělá legraci a nechá ho zavřít. Čečetka v důstojníkovi poznává starého přítele, vypraví mu o sázce a poprosí ho, aby Rohovína pustil na svobodu, důstojník ho propustí. \n\nPodle Klicperovy veselohry napsal roku 1948 stejnojmennou operu skladatel Zbyněk Vostřák.\n"}
{"id": "507864", "url": "https://cs.wikipedia.org/wiki?curid=507864", "title": "Kolík", "text": "Kolík\n\nKolík, zdrobněle kolíček, může být:\n\n\n\n"}
{"id": "507865", "url": "https://cs.wikipedia.org/wiki?curid=507865", "title": "Handa (ostrov)", "text": "Handa (ostrov)\n\nHanda ( ) je malý ostrov na severozápadě Skotska, součást Vnitřních Hebrid. je známý především jako přírodní rezervace, kterou spravuje organizace Scotish Wildlife Trust. Každoročně zde hnízdí velké kolonie papuchalka bělodradého a dalších mořských ptáků, proto se ostrov stal rájem ornitologů a fotografů, kteří se sem sjíždějí z celého světa.\n\n"}
{"id": "507867", "url": "https://cs.wikipedia.org/wiki?curid=507867", "title": "Allen Carr", "text": "Allen Carr\n\nAllen Carr (2. září 1934 – 29. listopadu 2006) byl britský odborník na odvykání kouření. Založil síť klinik, které léčí kouření jeho metodou EASYWAY. Do roku 1983, než přestal kouřit, kouřil třiatřicet let, v posledních letech až 100 cigaret denně.\n\nNež Allen Carr přestal kouřit a začal se profesionálně věnovat problému kouření, živil se jako účetní. Provedl mnoho pokusů přestat kouřit a vždy trpěl silnými abstinenčními příznaky.\n\nV posledních letech dokázal vykouřit i 100 cigaret denně, ovšem nikdy méně než tři krabičky denně. 15. července 1983 přestal kouřit natrvalo. Začal zkoumat, proč bylo tak jednoduché přestat kouřit, ale nemohl tomu přijít na kloub, než zjistil, že problém není nutno hledat v tom, proč to bylo tak jednoduché, nýbrž spíše proč se to zdá jiným kuřákům tak těžké. Začal se profesionálně věnovat problému závislosti na nikotinu a léčit z této závislosti kuřáky; nejdříve svou metodu používal na individuálních sezeních ve svém bytě a nakonec při skupinových seminářích. Dnes se tyto skupinové semináře konají po celém světě pod značkou Allen Carr´s EASYWAY®. V roce 1985 Carr napsal svou nejznámější knihu \"Snadná cesta jak přestat kouřit.\" Dodnes je to nejprodávanější kniha o odvykání kouření na světě.\n\nMetoda EASYWAY je v principu protikladem tradiční „metody silné vůle“. Allen Carr tvrdil, že k tomu, aby člověk přestal kouřit, silnou vůli nepotřebuje. Potřebuje se pouze myšlenkově naladit do stavu, kdy nebude po cigaretách tesknit. Jestliže se takto kuřák naladí ještě během doby, co kouří, bude vyléčen ze své závislosti v momentě, kdy típne svou poslední cigaretu.\n\nMetoda se zakládá na analýze a racionálním vhledu. Carr kuřákům vysvětloval, že samotná drogová (fyzická) závislost na nikotinu je poměrně slabá, kuřák při odvykání necítí žádnou fyzickou bolest, je to jen pocit prázdnoty. Skutečným problémem jsou podle něj pochybnosti. Kuřák sice chce přestat, avšak má pocit, že se musí něčeho vzdát, že cigareta je něčím skvělým, že uvolňuje, zbavuje stresu, zahání nudu, pomáhá se koncentrovat, umožňuje lepší relaxaci. Tyto mýty Carr argumentačně zpochybňoval a objasňoval jejich absurditu.\n\nCarr se moc nezabýval zdravotními riziky kouření a dalšími negativními jevy, nezabýval se tím, proč by kuřák neměl kouřit, jelikož to on sám moc dobře ví. Carr se naopak zabýval tím, proč navzdory zjevným nevýhodám kuřák přesto dál kouří.\n\nMetoda je z odborného hlediska kognitivně-behaviorální terapií. Kuřák si při účasti na semináři nebo při čtení knihy postupně uvědomuje skutečné důvody, proč kouří, a postupně začíná chápat hloubku a mechanismus své závislosti. Kliniky fungují v asi čtyřiceti zemích světa a celkově jich existuje kolem sta. Původně vznikly v Anglii a fungovaly jen na bázi doporučení.\n\nZnámými osobnostmi, kteří přestali kouřit díky metodě Allena Carra, jsou například Anthony Hopkins, Anjelica Huston, Ruby Wax, Johnny Cash a mnoho dalších.\n\nKurz se zpravidla skládá z jednoho sezení v trvání asi šesti hodin. Den konání semináře je pro kuřáka zároveň dnem D, kdy vykouří svoji poslední cigaretu, což se děje na závěr semináře. Jestliže se kuřákovi nepodaří po tomto semináři přestat kouřit, může absolvovat ještě jedno a maximálně dvě kratší sezení. Jestliže se kuřákovi ani po absolvování všech tří kurzů nepodaří přestat kouřit, platí tříměsíční záruka na vrácení peněz. Úspěšnost metody je na základě záruky na vrácení peněz devadesát procent a úspěšnost po jednom roce organizace uvádí asi 53 procent. Všichni instruktoři, kteří na sezeních léčí kuřáky ze závislosti, byli dříve též kuřáky, kteří přestali kouřit pomocí Carrovy metody.\n\nAllen Carr nedoporučoval v období odvykání používat jakékoli náhražkové produkty, např. žvýkačky, bonbóny a další, zvláště tehdy, když náhražka obsahuje nikotin. Vysvětloval, že budou-li kuřáci místo cigaret např. žvýkat žvýkačky, jen se v nich umocní pocit, že se museli něčeho vzdát a musejí to proto nahrazovat něčím jiným. Říkal, že abstinenční symptomy jdou snadno zaměnit s hladem, ovšem hlad uspokojíme jídlem, kdežto touha po nikotinu nejde uspokojit ničím jiným než nikotinem. Tedy i kdyby se kuřák žvýkačkami nacpal k prasknutí, nepomůže mu to a svou náladu si jenom zhorší.\n\nPodobnou argumentaci používal při řešení problému se vzrůstem tělesné hmotnosti při odvykání kouření. Kuřák musí rozlišit, co je skutečný hlad a co jsou abstinenční příznaky. On sám poté, co přestal kouřit, zhubl třináct kilo. Vysvětloval, že kuřáci často příliš mnoho jedí, protože neustále trpí abstinenční symptomy, ale schopnost snést škodlivé látky je u každého individuální, což staví množství vykouřených cigaret určité hranice. Čili mnoho kuřáků v určitých chvílích radši jí, přestože nemají hlad, nýbrž trpí nedostatkem nikotinu.\n\nCarr byl silný odpůrce tzv. náhradní nikotinové terapie. Sice uznával, že některým kuřákům se podařilo přestat kouřit současně s užíváním těchto prostředků, ale tvrdil, že se jim to podařilo navzdory těmto výrobkům, nikoli jejich zásluhou. Jeho názor se dá ve stručnosti vyjádřit tak, že je absurdní léčit závislost na nikotinu užíváním nikotinu. Při náhradní nikotinové terapii není nikotin nahrazen, je to jen pokračování užívání nikotinu, udržení závislosti na něm a zbytečné prodlužování utrpení.\n\nPůvodně se na Carra lékaři dívali s velkou dávkou skepse a byl považován skoro až za šarlatána; a to i přesto, že jeho metoda je založena čistě na zdravém rozumu a používá analytické myšlení. Dnes už tomu tak není, Allen Carr je i po své smrti považován za předního celosvětového odborníka na odvykání kouření a některé jeho argumenty i lékaři používají, chtějí-li svému pacientovi pomoci přestat kouřit. Přesto měl stále své odpůrce a mnozí jeho metodu neuznávali. Největší boj sváděl s firmami na náhradní nikotin. Tvrdil, že se mu spíše zdá, že místo toho, aby tyto firmy bojovaly proti tabákovým firmám a snažily se kuřáky vyléčit, jsou spíš jejich konkurenty a bojují o ten samý výsledek – aby člověk zůstal závislý na nikotinu. Na toto téma Carr krátce před svou smrtí napsal svou poslední knihu \"Scandal\".\n\nV roce 2006 byl Allenu Carrovi zjištěn karcinom dlaždicových buněk, forma plicní rakoviny. Carr věnoval své poslední dny sebepropagaci jako příkladu nesmyslného riskování kouřením. Neví se, zda mu nemoc způsobilo jeho dřívější nezřízené, třiatřicet let trvající kouření, nebo pasivní kouření na seminářích, kdy léta léčil osoby závislé na nikotinu, kteří v místnosti mohli v přítomnosti Carra kouřit. Sám Carr se ovšem na vše díval velmi pozitivně. Tvrdil, že kdyby tenkrát nepřestal kouřit, už by byl dávno mrtvý, a byl vděčný za ta léta navíc. Zemřel v okruhu své rodiny, ve svém domě ve Španělsku, ve věku 72 let.\n\n"}
{"id": "507872", "url": "https://cs.wikipedia.org/wiki?curid=507872", "title": "Arthropleura", "text": "Arthropleura\n\nArthropleura byl rod velkých, až dva metry dlouhých členovců, žijících v prvohorách v karbonu. Jedná se o největší známé členovce, kteří kdy na Zemi žili. Jejich existence je doložena zachováním fosilních stop ve skále v dnešním Skotsku. Zachované fosilní nálezy jsou jen jednoduché, takže přesný vzhled živočicha je neznámý. Arthropleura je nicméně často virtuálně zobrazována v televizních dokumentech. Žila v tenkrát rozsáhlých deštných pralesích a nejspíše se živila rostlinami.\n\nTelevizní pořady, ve kterých lze spatřit Arthropleuru:\n\nFilmy, ve kterých lze spatřit Arthropleuru:\n\n"}
{"id": "507873", "url": "https://cs.wikipedia.org/wiki?curid=507873", "title": "Quartier Saint-Germain-des-Prés", "text": "Quartier Saint-Germain-des-Prés\n\nQuartier Saint-Germain-des-Prés (\"čtvrť Svatého Heřmana v Lukách\") je 24. administrativní čtvrť v Paříži, která je součástí 6. městského obvodu. Má rozlohu 28,2 ha a ohraničují ji ulice \"Rue de Seine\" na východě, \"Rue du Four\" na jihu, \"Rue des Saints-Pères\" na západě a řeka Seina na severu.\nČtvrť byla pojmenována podle opatství Saint-Germain-des-Prés. V ulici \"Rue Bonaparte\" č. 18 se nachází konzulát České republiky a české kulturní centrum.\n\nOpatství benediktinů s chrámem roku 558 vysvětil pařížský biskup Germain. Stavební komplex byl dřevěný a kolem roku 1000 byl nahrazen kamennými stavbami. Kostel byl přestavěn v románském slohu na trojlodní baziliku s hranolovou západní věží. Chrám sv. Petra sloužil až do 12. století jako farní. Kolem roku 1180 převzal funkci farního kostela nově vysvěcený kostel svatého Sulpicia.\nOpatství bylo zásadně přestavěno v románském slohu a dále upravováno ve 13.-14. století. Během revoluce po roce 1789 byly stavby pobořeny a kostel využíván jako prachárna. Ze středověkých staveb se dochoval kostel, část křížové chodby a někdejší opatský palác, přestavěný v 19. století.\n\nKolem kláštera vznikla osada již v raném středověku, při brodu a později mostu přes Seinu. Dlouho však stála mimo hradby města Paříže.\n\nČtvrť byla oblíbeným místem setkání intelektuálů již od poloviny 17. století. Bydlel zde mj. matematik a filozof René Descartes, jehož ostatky jsou od roku 1819 uloženy ve zdejším kostele v kapli sv. Benedikta a ve stěně je označuje černá mramorová deska epitafu.\n\nV kavárně Café Landelle se scházeli encyklopedisté Denis, Diderot a pozdější reolucionáři Marat, Danton a Guillotin. Vznikaly zde první tiskárny, antikvariáty a kavárny. Café Procope existuje dodnes.\n\nOd roku 1921 se kolem nakladatelství Le Divan a stejnojmenné literární revue, kterou vedl Henri Martneau, se scházeli literáti a výtvarníci. Další skupina přibyla po druhé světové válce. Celá čtvrť se proslavila jako pařížské centrum intelektuálního a kulturního života. Ve zdejších kavárnách, barech a nočních klubech se scházeli filozofové, spisovatelé, malíři, sochaři, básníci a hudebníci, jak ve své knize zaznamenal jeden z účastníků - Boris Vian. K dalším známým jménům patří Jean-Paul Sartre a Simone de Beauvoir, Jean-Luc Godard, François Truffaut, Juliette Gréco, Nathalie Sarrautová nebo Jacques Prévert. I když tento věhlas čtvrť pozvolna ztratila, stále existují kavárny Les Deux Magots nebo Café de Flore a pivnice \"U Lippa\", které patřily u umělců k nejoblíbenějším.\n\nBoris Vian, Jean-Paul Caracalla a Nicolas Grenier je autorem knihy o Saint-Germain-des-Pres.\n\n"}
{"id": "507874", "url": "https://cs.wikipedia.org/wiki?curid=507874", "title": "Autolýza", "text": "Autolýza\n\nAutolýza může být:\n"}
{"id": "507881", "url": "https://cs.wikipedia.org/wiki?curid=507881", "title": "Sachnin", "text": "Sachnin\n\nSachnin, ( סַחְ'נִין, سخنين , v oficiálním přepisu do angličtiny Sakhnin) je město v Izraeli, v Severním distriktu.\n\nLeží v nadmořské výšce 250 metrů, na pahorcích v Dolní Galileji, na jihozápadním okraji údolí Bik'at Sachnin, v místech kde do údolí svažuje vysočina Harej Jatvat s horami Har Morsan a Har ha-Š'avi. Severně od vesnice se terén svažuje do vlastního údolí, do kterého přitéká po východním okraji města vádí Nachal Morsan. Na západní straně od města stojí vrch Giv'at Sachnit, od něhož k severu směřuje vádí Nachal Sachnin.\n\nMěsto leží cca 20 kilometrů od Haifského zálivu, cca 100 kilometrů severovýchodně od centra Tel Avivu a cca 30 kilometrů severovýchodně od centra Haify, hustě zalidněném pásu. Osídlení v tomto regionu je smíšené. Vlastní město je osídleno izraelskými Araby, stejně jako mnohá další města a vesnice v okolí. Na sever od Sachninu leží větší židovské město Karmiel. Vysočina Harej Jatvat má rozptýlené židovské osídlení.\n\nSachnin je na dopravní síť napojen pomocí lokální silnice číslo 805, která ve východozápadním směru propojuje jednotlivé převážně arabské obce tohoto regionu.\n\nSachnin patří k největším arabským sídlům v Galileji. V římských a byzantských dobách byl židovskou vesnicí, která je připomínána v Mišně i Talmudu. Ve středověku byla osídlena muslimskými Araby. Podle cestopisu Victora Guérina z 19. století šlo o vesnici se 700 převážně muslimskými obyvateli ale i s arabskými křesťany. Římané vesnici nazývali Sagane, křižáci ji znali pod jménem Zakkanin. Roku 1888 byla v obci tureckými úřady založena základní chlapecká škola. Během 1. poloviny 20. století se vyvíjela v menší město. Roku 1931 měl Sachnin 400 domů a k roku 1945 už tu žilo 2600 obyvatel.\n\nSachnin byl izraelskou armádou dobyt během První arabsko-izraelské války 15. července 1948 v rámci Operace Dekel. Koncem října 1948 pak v rámci Operace Chiram ovládli Izraelci celou přilehlou oblast centrální a severní Galileje. Po dobytí nebyla zdejší arabská sídla většinou vysídlena a jejich obyvatelé se stali občany státu Izrael, byť až do 1. prosince 1966 se jimi osídlené regiony nacházely pod vojenskou správou.\n\n30. března 1976 se ve městě odehrávaly demonstrace místních obyvatel proti vyvlastňování pozemků pod jurisdikcí arabských obcí ve prospěch nově zřizovaných židovských vesnic a měst (takto například vzniklo i město Karmiel). V průběhu protestů došlo ke střetu s bezpečnostními složkami a tři místní obyvatelé byli zabiti. Izraelští Arabové si toto výročí pravidelně připomínají jako takzvaný Land Day (\"Den půdy\"). V centru města vyrostl pomník připomínající událost, navržený společně arabským i židovským umělcem jako výraz snah o smíření. V říjnu 2000 ale město zažilo opět násilné demonstrace, když místní Arabové protestovali na podporu Palestinců na Západním břehu Jordánu a v Pásmu Gazy v počátečních dnech druhé intifády. Došlo k zásahu policie, při kterém bylo zabito pět Arabů z tohoto regionu včetně dvou přímo ze Sachninu.\n\nMěsto je centrem okolního regionu. Sídlí zde několik základních škol a také učitelský ústav založený roku 2001. Roku 1995 získal Sachnin status většího města, do té doby šlo o místní radu (malé město). Ceremoniálu povýšení na město se zúčastnil i tehdejší izraelský premiér Jicchak Rabin. Vzhledem k pokračujímu růstu obyvatel vede město jednání ohledně rozšíření správních hranic tak, aby bylo možné rozšiřovat zastavěné území. Jednání se vedou zejména se sousední Oblastní radou Misgav. Na západním okraji města stojí velká průmyslová zóna Misgav.\n\nMěsto získalo v rámci Izraele proslulost díky zdejšímu fotbalovému klubu Bnej Sachnin (בני סחנין), který v roce 2004 vyhrál izraelskou ligu. Za klub nastupují arabští i židovští hráči.\n\nPodle údajů z roku 2009 tvořili naprostou většinu obyvatel izraelští Arabové - cca 25 500 osob. K roku 2004 se tu uvádějí jen dvě židovské rodiny, zbytek obyvatelstva tvořili izraelští Arabové. Vlastní arabská komunita se dělí na většinové muslimy, kteří tvoří 94 % obyvatel města, a křesťany, kteří tvoří zbytek populace. Sachnin je středně velké sídlo městského typu, byť zástavba má zejména na okrajích obce rozvolněný a spíše venkovský ráz. K 31. prosinci 2015 zde žilo 29 300 lidí.\n\n\n"}
{"id": "507883", "url": "https://cs.wikipedia.org/wiki?curid=507883", "title": "Minamoto Jošicune", "text": "Minamoto Jošicune\n\nMinamoto Jošicune (japonsky: 源 義経 nebo 源 義經 \"Minamoto no Jošicune\") (1159 - 1189) patří k nejslavnějším samurajským velitelům v celých japonských dějinách. Přestože byl malé postavy a nevynikal ani tělesnou konstitucí, dokázal u svých stoupenců vzbudit nadšení a dovést je ke třem slavným vítězstvím, která pro Minamoty znamenala úspěšné zakončení válek Gempei.\n\nLegendy jeho životopis značně přikrášlily. Podle nich ho umění vládnout mečem naučili lesní \"tenguové\" (skřítkové) a slávu si získal tím, že dokázal porazit obřího mnicha Benkeie, který se pak stal jeho oddaným vazalem. Benkei údajně na mostě Godžó obtěžoval obyvatele Kjóta a násilím bral kolemjdoucím samurajům meče. Mladý Jošicune ho porazil v jediném souboji. Avšak vynikající pověst Minamota Jošicuneho jako samurajského velitele je samozřejmě podložena i konkrétními činy - a proto plně zasloužená.\nPoprvé se proslavil tím, že porazil svého bratrance Jošinaku. Jeho vojenský talent se ale plně projevil zejména tehdy, když byl pověřen, aby pronásledoval Tairy. K Jošicuneho slavným činům náleží vítězství v bitvě u Ičinotani v roce 1184. Ičinotani byla tairská pevnost na mořském pobřeží v Sumě, západně od dnešního Kóbe. Rozkládala se na přirozeně chráněném místě, nad ní čněly strmé útesy a její dřevěné valy se otevíraly směrem k moři, kde kotvily tairské lodě. Jediným reálně proveditelným způsobem, jak ji dobýt, byl útok podél pobřeží. Minamoto Jošicune poslal většinu své armády k pobřeží směrem od západu, zatímco sám provedl překvapivý útok zezadu. Jednalo se o zvlášť nebezpečnou operaci, protože hned za Ičinotani se nacházel strmý, na první pohled nepřekonatelný útes. Jošicune se svým jízdním oddílem přesto sestoupil po krkolomné stezce dolů, zaútočil na relativně málo střežený zadní trakt Ičinotani a pevnost podpálil. Následoval nelítostný boj na pláži, na jejímž písku se v proslulých soubojích střetlo mnoho bojovníků. Tairové se nakonec pokusili uprchnout na člunech. Do legend vstoupila zejména jedna tragická příhoda: Věrný vazal Minamotů zvaný \"Kumagai Naozane\" v ní zabil Tairu Acumoriho, mladíka stejně starého jako byl jeho syn, o něhož přišel. \"Naozaneho\" však potom trápily výčitky svědomí natolik, že se vzdal vojenského řemesla a stal se mnichem. Většina Tairů, kterým se na lodích podařilo uprchnout, byla pronásledována až k Jašimě, vulkanické planině, jež byla v roce 1184 oddělena od ostrova Šikoku mořskou úžinou. Tairové v této úžině zakotvili. Minamotové se v noci přeplavili přes Vnitřní moře a vylodili se o něco dále na pobřeží. Jošicuneho muži zaútočili na Tairy z pevniny, kryti kouřem z hořících budov, a jejich útok byl stejně nečekaný jako v Ičinotani. V boji se pokračovalo i na člunech. Právě u Jašimy přitom došlo k později tradované události - Jošicune tady upustil do vody svůj luk a zoufale se ho snažil vylovit dříve, než si Tairové všimnou jeho slabé fyzické konstituce. Jošicuneho vojenské umění však jeho tělesné nedostatky zdaleka předčilo a Minamotové pod jeho velením zvítězili. Tairům se nicméně opět podařilo uprchnout po moři.\n\n"}
{"id": "507890", "url": "https://cs.wikipedia.org/wiki?curid=507890", "title": "Quartier Saint-Thomas-d'Aquin", "text": "Quartier Saint-Thomas-d'Aquin\n\nQuartier Saint-Thomas-d'Aquin (\"čtvrť Svatého Tomáše Akvinského\") je 25. administrativní čtvrť v Paříži, která je součástí 7. městského obvodu. Má rozlohu 82,7 ha a ohraničují ji ulice \"Rue des Saints-Pères\" na východě, \"Rue de Sèvre\" na jihovýchodě, \"Rue Vaneau\" na jihozápadě, \"Rue Bellechasse\" na západě a řeka Seina na severu.\n\nČtvrť byla pojmenována podle kostela Saint-Thomas-d'Aquin.\n\n"}
{"id": "507899", "url": "https://cs.wikipedia.org/wiki?curid=507899", "title": "Lední hokej na Zimních olympijských hrách 2002 – soupiska muži", "text": "Lední hokej na Zimních olympijských hrách 2002 – soupiska muži\n\n</div>\n</div>\n</div>\n</div>\n</div>\n"}
{"id": "507901", "url": "https://cs.wikipedia.org/wiki?curid=507901", "title": "Lední hokej na Zimních olympijských hrách 2006 – soupiska muži", "text": "Lední hokej na Zimních olympijských hrách 2006 – soupiska muži\n\n</div>\n</div>\n</div>\n</div>\n"}
{"id": "507902", "url": "https://cs.wikipedia.org/wiki?curid=507902", "title": "Prostředník (návrhový vzor)", "text": "Prostředník (návrhový vzor)\n\nProstředník ( ) patří mezi návrhové vzory, které zjednodušují program. Často je použit společně s návrhovým vzorem Pozorovatel ( ). Na rozdíl od Fasády, která ze složitého systému vybírá pouze vhodnou část, nepřidává funkcionalitu a zjednodušuje komunikaci systému směrem k dalším systémům (programům), Prostředník funkcionalitu přidává a zjednodušuje komunikace objektů v systému (uvnitř programu), kde nahrazuje vazby mezi objekty typu m:n vazbami n:1. \n\nJeho princip spočívá v tom, že mezi komunikující objekty je vložen další objekt (právě tento objekt je prostředníkem), někdy může být mezi komunikující objekty vloženo i několik prostředníků. Na první pohled by se mohlo zdát, že vložením prostředníka program zesložiťujeme, ale opak je pravdou, protože si objekty nemusí pamatovat odkazy na všechny ostatní objekty, ale pouze na prostředníka.\nPrincip tohoto návrhového vzoru je možno spatřit i v reálném životě. Například, když člověk posílá SMS zprávu. Koncovým uživatelům (objektům) se zdá, že zprávy posílají mezi sebou přímo, ale ve skutečnosti tomu tak není. Zpráva je z mobilního telefonu odesílatele poslána jeho středisku zpráv, to ji pak odešle, pokud příjemce má stejného operátora, na mobilní telefon příjemce nebo jí předá středisku zpráv operátorovi, kterého má příjemce, a ten zprávu pošle na telefon příjemce. Díky tomuto principu se odesílatel nemusí starat, jakého operátora má příjemce, nebo jestli se nenachází v zahraničí. Jelikož zprávy neposíláme přímo, tak se nemusíme znát celou \"cestu\" zprávy a může odesílatel nebo příjemce snadno změnit operátora a zpráva stejně dojde, dále je možné uchovávat odeslané zprávy (případně je kontrolovat, zda např. neobsahují informace k dopadení zločinců a podobně).\n\nPříkladem použití vzoru může být okno se seznamem pořadů, z nichž si vybíráme své oblíbené, které pak si pak můžeme vytisknout na standardním výstupu a zobrazit v informačním okně. Okno programu obsahuje dva panely, kde jsou názvy pořadů, vstupní pole pro přidávání pořadů, tlačítka pro přidání pořadu, přesunutí do oblíbených, vyčištění seznamu oblíbených a vytištění do souboru a na standardní výstup. V případě, že by nebyl zařazen do programu prostředník, tak by každý součást programu musela vědět o ostatních součástech a znát jejich metody, při použití prostředníka stačí součásti znát pouze prostředníka. Touto konstrukci se zaručí mnohem snazší budoucí úpravy programu, jelikož když změníme nějakou metodu, tak nemusíme opravovat všechny její použití, ale pouze použití u prostředníka.\n\nPrincip nahrazení původních vztahů m:n, lze dobře vidět z diagramu tříd. Komplikované vztahy mezi jednotlivými třídami byly nahrazeny jednoduššími vztahy jednotlivých tříd k prostředníkovi. Toto uspořádání umožňuje snadnější budoucí úpravy programu, ale klade větší nároky na prostředníka.\n\nPři implementaci je vhodné si rozdělit třídy podle toho, jakým způsobem budou komunikovat s prostředníkem. Podle tohoto kritéria je možno najít 3 skupiny tříd:\n\n\nVe výseku je použita část při výběru pořadu ze zdrojového listu do seznamu oblíbených, kde je vidět implementace návrhového vzoru:\n\nPři aplikaci návrhového vzoru prostředník se často používá návrhový vzor Pozorovatel pro oznámení změny stavu programu, jeho dalším částem.[1]\n\nNávrhový vzor Prostředník je vhodné použít pokud jsou vnitřní vztahy v systému příliš složité a nepřehledné. Zavedením prostředníka se výrazně zvýší přehlednost systému a usnadní budoucí změny systému. Také je možné prostředníka nahradit jiným a tím jednoduše změnit funkčnost celého systému.\n"}
{"id": "507910", "url": "https://cs.wikipedia.org/wiki?curid=507910", "title": "Unna a Nuuk", "text": "Unna a Nuuk\n\nUnna a Nuuk (fin. \"Unna ja Nuuk\") je finský rodinný film z roku 2006, který režírovala Saara Cantell. Na vytvoření filmu použilo Mandart Entertainment zhruba 1,5 miliónů eur. Účastnil se Berlínského filmového festivalu v únoru 2006 a ve stejném roce obdržel 2. místo ve své kategorii na Giffoni Film Festival v Itálii. \n\nJedenáctiletá Unna se dozví od svého dědečka, kterého nedávno převezli do nemocnice, o šamanech a zvláštním stromu, jehož dřevo by mu pomohlo se vyléčit. Pomocí kouzel – amuletu a bubnu – se ocitá v pravěku, kde hledá onen vzácný strom. Mezitím se Nuuk, zhruba stejně starý chlapec, vydává se svým otcem na průzkum, protože do jejich vesnice přestala téct říčkou voda. Zjistí, že jiný kmen postavil na řece přehradu, aby měl sám pro sebe vodu. Při průzkumu jsou však cizím kmenem odhaleni a Nuuk se svým otcem jsou od sebe odtrženi. Rychle se vrací do vesnice, když v tom potká Unnu. Stanou se z nich přátelé a Nuuk jí chce pomoci při jejím pátrání. Ve vesnici se Unna od místní šamanky dozví, že strom roste v oblasti, kde se usadil cizí kmen.\n"}
{"id": "507912", "url": "https://cs.wikipedia.org/wiki?curid=507912", "title": "Taira Tomomori", "text": "Taira Tomomori\n\nTaira Tomomori (1152–1185) byl jeden z nejznamenitějších samurajů své doby. Měl velkou zásluhu na vítězství v bitvě na řece Udži v roce 1180. \n\nJeho smělý útok přes řeku se stal příkladnou ukázkou nejlepších tradic vojenského umění samurajů. Tomomori poté vedl útok na chrám Miideru, který patřil vojenskému mnišskému řádu, a zničil ho tak důkladně, že v těchto místech nebyla až do konce válek Gempei pozvednuta jediná zbraň. V tomto případě přitom čelil impozantní armádě mnichů, chráněné hrabou z dřevěných štítů a poražených stromů. Avšak Tomomoriho bratři a bratranci jeho vojenské schopnosti nesdíleli, a tak Tairové vítězili jen v případech, kdy velel Tomori osobně. \n\nV roce 1181 dosáhl také významného úspěchu v bitvě u Sunomaty, kde Minamotům velel Jošiiův strýc Minamoto Jukiie. Armády od sebe dělila řeka, kterou Minamotové v noci překročili s nadějí, že se jim podaří nečekaný útok. Tairové je nechali vniknout do svého ležení a zde je pobili. Nepříte odlišili od vlastních vojáků snadno, protože Minamotové byli celí promáčení. Ti, kteří přežili, byli přinuceni vrátit se přes řeku zpátky. Minamoto Jukiie se při ústupu od Sunomaty pokusil postavit nepříteli u mostu přes Jahagigawu, který zničil, a na jeho místě nechal vztyčit obrannou hradbu ze štítů. Tairové ho nakonec přinutili k ústupu, ale od dalšího pronásledování upustili, protože Taira Tomomori onemocněl. Ukázalo se také, že v době, kdy byl Jošicune na vzestupu, byl právě Tomomori hlavním stratégem svého rodu, Byl přítomen u Ičinotani i u Jašimy a po všech nezdarech se mu podařilo postavit Tairy znovu na nohy. \n\nTomomori utrpěl konečnou porážku v bitvě u Dannoury v roce 1185, která byla bitvou námořní a ukončila války Gempei. Patří k nejosudovějším bitvám v dějinách Japonska a v sázce bylo mnoho, protože na jedné z tairských lodí se nacházel dětský císař Antoku. Z analýzy bitvy u Dannoury je zřejmé, že k vítězství měly blízko obě strany. Na počátku zaujal výhodnější postavení Taira Tomomori. Byl zkušeným námořníkem a dějiště bitvy dobře znal. Oproti tomu Jošicune neměl s plavbou po moři žádné zkušenosti a musel spoléhat na jednotlivé kapitány, kteří se postavili na stranu Minamotů. Řečeno slovy \"Heike monogatari\", Tomomori připomněl svým přívržencům, že \"stejně jako v Indii a Číně, ani v naší zemi nemůže zvítězit armáda, které není osud nakloněn, byť by měla toho nejlepšího vojevůdce a nejudatnější válečníky\". \n\nBitva začala soubojem lučištníků na dlouhý dostřel. Tairové se zprvu chopili iniciativy, protože díky přílivu byli ve výhodě, navíc patrně Taira Tomomori využil i svých znalostí mořských proudů v úžině. Na začátku bitvy, kdy ve Vnitřním moři pomalu nastával příliv, se jeho lodě pokusily obklíčit loďstvo Minamotů. Trvalo to však déle, než Tomomori předpokládal. V jedenáct hodin dopoledne se obě flotily konečně utkaly, došlo i na boj mečem a dýkami. Přibližně ve stejnou dobu ovšem nastal odliv a voda z úžiny začala mizet. Tím získali výhodu Minamotové a plně jí využili. Události se zvrátily v jejich prospěch a vítězství měli takřka jisté. \n\nJeden z tairských velitelů, \"Miura Jošizumi\", navíc své spolubojovníky zradil a napadl Tairy zezadu. Minamotové se mezitím dovtípili, že císař se nachází na největší lodi celé flotily. \"Miura Jošizumi\" jim prozradil, kde přesně se nalézá, takže Minamotové zaměřili svůj útok na správný cíl. Jejich lučištníci soustředili palbu na veslaře a kormidelníky, a tairské lodi se brzy vymkly kontrole a začal je unášet odliv. Když si Tairové uvědomili, že je pro ně bitva ztracena, mnoho z nich spáchalo sebevraždu. Byl mezi nimi i Taira Tomomori, který zvolil dramatický způsob smrti. \n\nPodle díla \"Heike Monogatari\" si oblékl na závěr nešťastné bitvy u Dannoury dvoje brnění, aby ho dokázalo stáhnout ke dnu, sevřel v náručí svého nevlastního bratra \"Tairu Ienagu\" a společně se vrhli do moře. Jinde se vypráví, že se přivázal ke kotvě a skočil do vln. Tato verze byla ztvárněna v divadle kabuki, v němž Tomomori vystupuje jednak jako válečník, jednak jako duch. \n\nTaira Tomomori byl bezesporu nejznamenitějším samurajským velitelem svého slavného, ale k záhubě odsouzeného rodu. Vynikl jako vůdce na bitevním poli i jako vzor samurajských ctností.\n\n"}
{"id": "507918", "url": "https://cs.wikipedia.org/wiki?curid=507918", "title": "Kyma", "text": "Kyma\n\nSlovo Kyma může mít více významů:\n\n"}
{"id": "507920", "url": "https://cs.wikipedia.org/wiki?curid=507920", "title": "Noční můra v Elm Street 3: Bojovníci ze sna", "text": "Noční můra v Elm Street 3: Bojovníci ze sna\n\nNoční můra v Elm Street 3: Bojovníci ze sna je třetí pokračování kultovní hororové série filmů s názvem \"Noční můra v Elm Street\".\n\nKristen Parkerová začne mít noční můry, ve snu se ocitá v kotelně, kde najde křičící holčičku, kterou se snaží vzít sebou do reálného světa, jenže po probuzení zjistí, že z holčičky zbyla jen kostra. Kristen skončí v psychiatrické léčebně ve Westin Hills, kam akorát přichází nový zaměstnanec Nancy Thompsonová, která zjistí, že Kristen a ostatní pacienti jsou poslední z Elm Streetských dětí a důvod jejich hospitalizace je jediný - Freddy Krueger se vrátil a začíná všem způsobovat noční můry.\n\nV české verzi tohoto filmu, kterou si lze stáhnout na internetu, je změněna píseň, která hraje při závěrečných titulcích.\n\nMísto skladby \"Dream Warriors\" od kapely Dokken se v této verzi nachází píseň \"Ghost Love\" od skupiny Nightwish.\n\n"}
{"id": "507927", "url": "https://cs.wikipedia.org/wiki?curid=507927", "title": "Goffman", "text": "Goffman\n\nGoffman může znamenat:\n\n"}
{"id": "507944", "url": "https://cs.wikipedia.org/wiki?curid=507944", "title": "Větrná energie ve Španělsku", "text": "Větrná energie ve Španělsku\n\nŠpanělsko je ve světě čtvrtým největším výrobcem energie z větru, po Spojených státech amerických, Německu a Číně s nainstalovaným výkonem 18 119 megawatt ke konci roku 2009, s nárůstem 1 379 megawatt za tento rok. Více než 13 procent elektrické energie bylo ve Španělsku vyrobeno větrnými elektrárnami v roce 2009. V roce 2008 bylo vyrobeno 31,4 TW hodin elektřiny větrnými elektrárnami.\n\nNavyšování instalovaného výkonu v minulých letech zobrazuje následující tabulka. \n"}
{"id": "507947", "url": "https://cs.wikipedia.org/wiki?curid=507947", "title": "Handa", "text": "Handa\n\nHanda může být:\n\nnebo někdo z lidí s japonským příjmením Handa (半田):\n"}
{"id": "507948", "url": "https://cs.wikipedia.org/wiki?curid=507948", "title": "Šagor", "text": "Šagor\n\nŠagor též Šagur, (: שגור, : الشاغور \"aš-Šághúr\", : Shaghur, v oficiálním seznamu sídel Shaghor) bylo město v Izraeli, v Severním distriktu vzniklé roku 2003 sloučením tří samostatných obcí a zrušené po roce 2008, kdy se původní obce opět osamostatnily.\n\nŠagor ležel v nadmořské výšce 277 metrů, v údolí Bejt ha-Kerem odvodňovaném tokem Nachal Šagor, na pomezí Dolní a Horní Galileji, cca 18 kilometrů východně od města Akko, cca 105 kilometrů severovýchodně od centra Tel Avivu a cca 28 kilometrů severovýchodně od centra Haify. Šagor se nacházel v hustě zalidněném pásu. Osídlení v tomto regionu je smíšené. Vlastní město Šagor bylo osídleno izraelskými Araby, stejně jako mnohá další města a vesnice v okolí. Na jihovýchod od bývalého Šagoru leží ale větší židovské město Karmiel.\n\nŠagor byl na dopravní síť napojen pomocí dálnice číslo 85, která ve východozápadním směru propojuje Akko a oblast okolo Galilejského jezera.\n\nŠagor patřil k největším arabským sídlům v Galileji. Město vzniklo uměle, sloučením tří do té doby samostatných obcí v roce 2003. Šlo o Madžd al-Krúm, Dejr al-Asad a Bi'ina.\n\n\n\nBěhem 2. poloviny 20. století zaznamenaly všechny tři obce mimořádný populační nárůst. V roce 2002 měl Madžd al-Krúm 11 400, Dejr al-Asad 8300 a Bi'ina 6700 obyvatel. Všechny tři obce zároveň územně expandovaly a vytvořily souvislou aglomeraci. Všechny také postupně získaly status místní rady (malého města). V roce 2003 v rámci reformy samosprávy došlo k jejich sloučení do jedné obce, pro kterou zvolen název Šagor. Ta byla v roce 2005 povýšena na město.\n\nUnie se ovšem neosvědčila a sloučené město se potýkalo s ekonomickými potížemi. Radnici chyběl profesionální úřednický sbor, jednotlivé městské části se vzájemně obviňovaly z neúměrného preferování jedné či druhé, nedařilo se vybírat komunální daně. Zhroutil se systém odvozu komunálního odpadu a kanalizace. Splašky tak po dlouhou dobu znečišťovaly vádí poblíž města. Kvůli dluhu u vodárenské společnosti Mekorot byla do Šagor opakovaně přerušena dodávka pitné vody. V roce 2008 bylo proto rozhodnuto, že dojde k opětovnému osamostatnění všech tří původních obcí, ve kterých měly v srpnu 2009 proběhnout komunální volby.\n\nŠagor byl etnicky arabským městem. Arabská komunita se dělila na většinové muslimy (zejména v Madžd al-Krúm a Dejr al-Ásad) a menšinové arabské křesťany v Bi'ině. Šagor byl středně velké sídlo městského typu, byť zástavba měla zejména na okrajích obce rozvolněný a spíše venkovský ráz. K 30. červnu 2009 zde žilo 30 800 lidí. Během roku 2008 stoupla populace o 2,1 %.\nVývoj počtu jednotlivých samostatných součástí města Šagor je v jednotlivých článcích Madžd al-Krúm, Dejr al-Asad a Bi'ina\n\n"}
{"id": "507952", "url": "https://cs.wikipedia.org/wiki?curid=507952", "title": "29 (číslo)", "text": "29 (číslo)\n\nDvacet devět je přirozené číslo. Následuje po číslu dvacet osm a předchází číslu třicet. Řadová číslovka je \"dvacátý devátý\" nebo \"devětadvacátý\". Římskými číslicemi se zapisuje XXIX.\n\nDvacet devět je\n\n\n\n"}
{"id": "507966", "url": "https://cs.wikipedia.org/wiki?curid=507966", "title": "Seznam vesnických památkových zón v Česku", "text": "Seznam vesnických památkových zón v Česku\n\nToto je seznam vesnických památkových zón v Česku seřazený podle krajů.\n\nNa území hlavního města Prahy se nachází 7 vesnických památkových zón.\n\nNa území Středočeského kraje se nachází 26 vesnických památkových zón.\n\nNa území Jihočeského kraje se nachází 55 vesnických památkových zón.\n\nNa území Plzeňského kraje se nachází 44 vesnických památkových zón.\n\nNa území Karlovarského kraje se nachází 8 vesnických památkových zón.\n\nNa území Ústeckého kraje se nachází 13 vesnických památkových zón.\n\nNa území Libereckého kraje se nachází 10 vesnických památkových zón.\n\nNa území Královéhradeckého kraje se nachází 14 vesnických památkových zón.\n\nNa území Pardubického kraje se nacházejí 3 vesnické památkové zóny.\n\nNa území kraje Vysočina se nachází 5 vesnických památkových zón.\n\nNa území Jihomoravského kraje se nachází 9 vesnických památkových zón.\n\nNa území Olomouckého kraje se nachází 11 vesnických památkových zón.\n\nNa území Moravskoslezského kraje se nachází 6 vesnických památkových zón.\n\nNa území Zlínského kraje se nacházejí 3 vesnické památkové zóny.\n\n"}
{"id": "507975", "url": "https://cs.wikipedia.org/wiki?curid=507975", "title": "30 (číslo)", "text": "30 (číslo)\n\nTřicet () je přirozené číslo. Následuje po číslu dvacet devět a předchází číslu třicet jedna. Řadová číslovka je \"třicátý\". Římskými číslicemi se zapisuje XXX. Tutéž číselnou hodnotu má i hebrejské písmeno lamed.\n\nTřicet je\n\n\n\n\n\n\n"}
{"id": "507976", "url": "https://cs.wikipedia.org/wiki?curid=507976", "title": "Darrell Sweet", "text": "Darrell Sweet\n\nDarrell Antony Sweet (16. května 1947, Bournemouth, Dorset, Anglie – 30. dubna 1999, New Albany, Indiana, USA) byl bubeník skotské hard rockové skupiny Nazareth a její spoluzakládající člen.\n\nZemřel na infarkt v roce 1999, během koncertního turné k albu \"Boogaloo\". Skupina přijela do amfiteatru ve městě New Albany v Indianě a když se 51letému Sweetovi udělalo špatně, byl převezen do Floyd Memorial Hospital v New Albany, kde lékař konstatoval smrt.\n\nPo Sweetovi zůstala vdova Marion a syn s dcerou. Ve skupině Nazareth jej nahradil syn Pete Agnewa, Lee Agnew.\n\n"}
{"id": "507983", "url": "https://cs.wikipedia.org/wiki?curid=507983", "title": "Kyma (architektura)", "text": "Kyma (architektura)\n\nKyma (řecky κύμα – vlna, střední rod) je vodorovný architektonický prvek starořecké architektury. Česky je nazýváno též karnýs.\nProfil římsy, který je spojen ze dvou částí: vhloubené resp. vyduté dovnitř (konkávní) tedy žlábky a vypouklé ven (konvexní) tedy oblounu resp. podvalku:\nS tím souvisí pojem Kymatium – horní část římsy (nad deskou) s profilem kymy.\n\nDále může být tento výraz označením spodní části římsy (pod deskou); podle tvaru se rozlišuje:\n\n\n"}
{"id": "507999", "url": "https://cs.wikipedia.org/wiki?curid=507999", "title": "Škoda 33E", "text": "Škoda 33E\n\nŠkoda 33E je tovární označení pro elektrické lokomotivy, které České dráhy provozují pod dvěma samostatnými řadami:\n\n"}
{"id": "508003", "url": "https://cs.wikipedia.org/wiki?curid=508003", "title": "Simpsonovi (20. řada)", "text": "Simpsonovi (20. řada)\n\nDvacátá řada amerického animovaného seriálu Simpsonovi je pokračování devatenácté řady tohoto seriálu. Byla vysílána na americké televizní stanici Fox 28. září 2008 do 17. května 2009. V Česku pak tato řada měla premiéru 6. září 2009 na druhém kanálu České televize. Řada má celkem 21 dílů.\n\n\n<onlyinclude></onlyinclude>\n"}
{"id": "508004", "url": "https://cs.wikipedia.org/wiki?curid=508004", "title": "Škoda 47E", "text": "Škoda 47E\n\nŠkoda 47E je tovární označení pro elektrické lokomotivy, které České dráhy provozují pod dvěma samostatnými řadami:\n\n"}
{"id": "508010", "url": "https://cs.wikipedia.org/wiki?curid=508010", "title": "Škoda 57E", "text": "Škoda 57E\n\nŠkoda 57E je tovární označení pro elektrické lokomotivy, které České dráhy provozují pod dvěma samostatnými řadami:\n\n"}
{"id": "508020", "url": "https://cs.wikipedia.org/wiki?curid=508020", "title": "Michail Alexandrovič Romanov", "text": "Michail Alexandrovič Romanov\n\nMichail II. Alexandrovič (rusky Михаил Александрович (22. listopadu 1878 podle juliánského kalendáře, Petrohrad – 13. června 1918, nedaleko Permu), velkokníže ruský, čtvrtý (nejmladší) syn cara Alexandra III. a Marie Fjodorovny, dcery dánského krále Kristiána IX.), ruský vojevůdce, v letech 1899 – 1904 cesarevič a 1917 – 1918 (do své smrti) následník trůnu Ruského impéria.\n\nOd narození byl jmenován \"gosudarem velkoknížetem\" s titulem \"Imperátorská výsost\". V roce 1886 při schválení nového znění \"Výnosu o imperátorské rodině\" bylo rozhodnuto, že starý titul „\"gosudar\"“ bude od tohoto okamžiku náležet pouze imperátorům a imperatricím. Všechna velkoknížata a velkokněžny tohoto přídomku ke svým titulům pozbyla.\n\nDruhý den po křtu třetího dítěte cara Mikuláše II. (třetí dcery Marie Nikolajevny) 18. června roku 1899 neočekávaně zemřel na chrlení krve současný následník trůnu, cesarevič a velkokníže Georgij Alexandrovič (druhý syn předchozího cara Alexandra III.). Následníkem se tak stal Michail Alexandrovič jako další mladší carův bratr, který v té době neměl syna, pouze tři dcery, na něž následnictví nepřecházelo. V manifestu vydaném k této příležitosti bylo řečeno, že Michail Alexandrovič je následníkem, nebyl však jmenován následníkem-cesarevičem, což byl oficiální titul carevičů, tedy synů cara-následníků trůnu. Tato z dnešního pohledu drobnost vzbudila nespokojenost a dohady, iniciovala i udělení dalších titulů Michailu Alexandroviči. Situace se ovšem vyřešila narozením syna a následníka trůnu Mikuláše II. Alexeje (30. července 1904); car Mikuláš II. rozhodl o návratu k původním titulům Michaila, který přestal být následníkem, současně však po příkladu svých předchůdců ustanovil pro případ své smrti Michaila regentem cesareviče až do dosažení jeho plnoletosti.\n\nMichail byl oblíbeným synem Alexandra III., především pro svou povahu a humor. V roce 1907 se Michail seznámil s Natálií Sergejevnou Šeremeťjevskou (1880-1952), ženou Vladimíra Vladimíroviče Vulferta, poručíka gatčinského pluku, kterému Michail velel, navíc bývalou ženou hudebníka Sergeje Ivanoviče Marmontova, a v roce 1912 se s ní po jejím rozvodu tajně oženil ve Vídni v pravoslavném kostele sv. Sávy. Dozvěděv se, co se přihodilo, napsal Mikuláš II. matce, Marii Fjodorovně: „\"Naneštěstí mezi ním a mnou nyní je vše skončeno, protože on nedodržel své slovo. Kolikrát on sám mi říkal - ne já jeho prosil -, že se s ní neožení. A já mu bezmezně věřil! Co mě obzvláště mučí, je, že se odvolával na nemoc ubohého Alexeje, která ho přinutila pospíšit si s tímto nerozvážným krokem! Nezajímá ho ani tvé hoře, ani naše hoře, ani skandál, který tato událost způsobí v Rusku. A v takovou dobu, kdy všichni hovoří o válce, několik měsíců před výročím domu Romanovců! Stydno je a těžko. Moje první myšlenka byla zatajit tuto zprávu, ale když jsem si přečetl jeho dopis, pochopil jsem, že nyní nemůže přijet do Ruska.\"“ V důsledku tohoto morganatického sňatku Mikuláš zakázal bratrovi návrat ke dvoru a odebral mu právo být regentem neplnoletého následníka trůnu. Odpuštění Michail získal teprve v roce 1914.\nSe svou ženou měl Michail jediného syna Georgije (Jiřího), narozeného ještě před uzavřením manželství (Georgij Michailovič Brasov, 1910-1931). V roce 1915 Natálie a její syn dostali od imperátora titul hrabat Brasovových, Mikuláš II. uznal Jiřího za svého synovce, ale stále tak jako dřív ho ponechal vyloučena z práv na trůn.\n\nGeorgij se s matkou dostal po revoluci z Ruska a usadil se ve Francii. Jeho matka získala v emigraci titul kněžny Romanovské-Brassovské. Zemřela v bídě v Paříži roku 1952, sama a opuštěná; pohřbena byla na pařížském hřbitově Cimetière de Passy. Georgij zemřel jako jedenadvacetiletý mladík dvacet let před svou matkou, stal se roku 1931 obětí autohavárie.\n\nPo začátku první světové války požádal Michail Alexandrovič Mikuláše o dovolení vrátit se do vlasti a sloužit v armádě. Po kladné odpovědi se postavil do čela Divoké divize, ustavené 23. srpna 1914 z muslimských dobrovolníků, běženců ze Zakavkazí, kteří podle ruského zákonodárství nepodléhali vojenské povinnosti.\n\nNěkteří historikové považují Michaila za posledního, patnáctého ruského imperátora. 15. března roku 1917 Michail dostal telegram od bratra Mikuláše II., v němž byl titulován „\"všeruským carem Michailem\"“. Mikuláš II. abdikoval z trůnu ve jménu svém i svého syna Alexeje.\n\nTak se Michail „de facto“ stal ruským carem; jeho panování však trvalo sotva jednu noc. Již následujícího dne přijetí ruského trůnu odmítl a předal vládu Prozatímní vládě. Dokument podepsal s titulem velkokníže. Názory na to, zda má být zařazen mezi ruské cary, se rozcházejí. Nebyl korunován, formálně odmítl přijetí trůnu, nepoužíval carský titul ani nevládl. Na druhé straně i pod jeho vlivem Mikuláš abdikoval a on to byl, kdo vydal poslední vládní dokument podepsaný osobou z domu Romanovců. Teprve jeho zřeknutí se trůnu a vlády znamenalo konec ruské monarchie a umožnilo Prozatímní vládě přeměnit zemi v republiku.\n\nKrátce po abdikaci byl Michail uvězněn a 13. června 1918 zastřelen bolševiky u Permu na Urale.\n"}
{"id": "508024", "url": "https://cs.wikipedia.org/wiki?curid=508024", "title": "Ignacy Hryniewiecki", "text": "Ignacy Hryniewiecki\n\nIgnacy Hryniewiecki (25. dubna 1856, Kalinovka, Ruské impérium – , Petrohrad, Ruské impérium) byl ruský revolucionář polského původu a vrah cara Alexandra II.\n\nIgnacy Hryniewiecki se narodil ve zchudlé polské šlechtické rodině na malém panství. V roce 1875 odešel Hryniewiecki studovat na Petrohradskou univerzitu v oboru matematika. Později se stal členem organizace Narodnaja volja.\nV roce 1880 měl Hryniewiecki na starosti revoluční propagandu mezi studenty a odborníky.\n\nRoku 1881 začal Hryniewiecki organizovat atentát na Alexandra II. Členům organizace Narodnaja volja poslal dopisy, v nichž spílal carovi Alexandrovi II., velebil prvního neúspěšného carova atentátníka Dmitrije Karakozova, považoval za nezbytné odstranit cara a vyzval členy organizace, aby mu v atentátu pomohli. K Hryniewieckému se tak připojili Timofej Michajlov, Andrej Željabov, Nikolaj Rysakov, Ivan Jemeljanov, Sofie Perovská a Nikolaj Kibalčič.\n\nVýbušniny zhotovil Kibalčič s kombinací nitroglycerinu a nitrocelulózy. Bomby byly testované v předměstském parku. Dvě bomby sice selhaly, jedna však přesto explodovala.\n\nDen před atentátem Hryniewiecki napsal:\n\nV den atentátu pořádal Alexandr II. vojenskou přehlídku v Petrohradu. Když průvod přejížděl přes most nad řekou Něvou, vyšel z davu spiklenec Nikolaj Rysakov a hodil na carův kočár bombu. Exploze však zabila dva kozáky a jednoho svědka. Když šokovaný Alexandr II. vystoupil z kočáru, z druhého konce mostu přiskočil Hryniewiecki a hodil po carovi bombu, která pod jeho nohama explodovala. Car byl těžce zraněn a brzy po několika hodinách zemřel.\n\nPři atentátu však zahynul i sám Hryniewiecki.\n\nHryniewieckého spoluspiklenci Nikolaj Kibalčič, Sofie Perovská, Nikolaj Rysakov, Timofej Michajlov a Andrej Željabov byli odsouzeni k trestu smrti a 15. dubna 1881 oběšeni (jediný Jemeljanov si zachránil život útěkem). Těla pak byla zahrabána v neoznačených hrobech.\n"}
{"id": "508028", "url": "https://cs.wikipedia.org/wiki?curid=508028", "title": "Béatrice Uria-Monzon", "text": "Béatrice Uria-Monzon\n\nBéatrice Uria-Monzon (28. prosince 1963 Agen) je francouzská operní pěvkyně, mezzosopranistka.\n\nDcera španělského malíře Antonia Uria-Monzona studovala na lyceu v Agenu a univerzitě v Bordeaux. Pro svou pěveckou dráhu se školila na Conservatoire national de musique de Bordeaux a École d'art lyrique de l'Opéra national de Paris. Na scéně poprvé vystoupila v roce 1987. Účinkovala v Opeře Bastille v sezónách 1993, 1994, 1997, 1998 a 1999. Dále hostovala mimo Francii v Itálii, Rakousku a USA.\n\n"}
{"id": "508035", "url": "https://cs.wikipedia.org/wiki?curid=508035", "title": "Seznam italských televizních seriálů", "text": "Seznam italských televizních seriálů\n\nToto je seznam italských televizních seriálů. Originální názvy jsou uváděny v závorkách.\n"}
{"id": "508037", "url": "https://cs.wikipedia.org/wiki?curid=508037", "title": "Bryan", "text": "Bryan\n\nPříjmení Bryan mosí více různých osobností:\n\n\n"}
{"id": "508041", "url": "https://cs.wikipedia.org/wiki?curid=508041", "title": "Bezděkov (Velká Bíteš)", "text": "Bezděkov (Velká Bíteš)\n\nBezděkov (s předložkou 2. pád \"do Bezděkova\", 6. pád \"v Bezděkově\"; ) je vesnice, místní část města Velké Bíteše. V roce 2009 zde žilo 66 obyvatel.\n\nBezděkov leží 4 km západně od Velké Bíteše v těsné blízkosti dálnice D1. Na ni je napojen prostřednictvím silnice č. II/602, resp. silnice č. II/390. Bezdekov se rozkládá uprostřed svého katastrálního území. Dalšími sousedními vesnicemi jsou Záblatí, Jáchymov a Nové sady při silnici č. II/602, na jihu pak Březka a na severovýchodě Vlkov.\n\nNa severovýchodě od Bezděkova je les, kde teče Bítýška, \"Bílý potok\". U potoka se nachází skála, které místní říkají podle pověsti \"Strašná skála\". Potok vytváří východní hranice území obce.\n\nNázev se vyvíjel od varianty Bezdyecow (1353), Wezdichow (1355), Enkenfurt (1846), Bezděkov (1935). Místní jméno Enkenfurt odkazovalo na majitele panství hraběte Václava Adriána Enkenvoirta. Bezděkov znamenal ves lidí Bezděkových.\n\nDnešní název vsi je odvozen od zaniklého dvora Bezděkova. Tento vladycký statek prý v obci byl odedávna a sídlila na něm rodina téhož jména–vladykové z Bezděkova, se zvonem ve svém erbu. Roku 1355 První písemná zmínka o dvoře - zemanském statku, 1355 v níž je zaznamenán prodej pozemků Mikulášem z Bezděkova Jindřichovi z Louček. Roku 1371 – Jindřich z Bezděkova zavazuje polovinu dvorce jako pojistku věna své manželce Anne. V roce 1378 - Jan z Bezděkova prodává zdejší dvůr Václavovi a Janovi z Křenářova (Skřinářova).\n\nOdedávna ve vsi býval dvůr, který vlastnila rodina Vladiků z Bezděkova. Roku 1466 byl dvůr Bezděkov prodán Mikulášem ze Zhoře Matěji z Březí. Vladíkové z Bezděkova byli v té době majiteli blízkých Otěchleb. V letech 1481–1504 je jako vlastník uváděn pan Jan z Bezděkova a Otěchleb. A po zániku Otěchleb, kde žil stejnojmenný zemanský rod, drželi vladycký dvůr v Bezděkově po dobu 100 let právě tito pánové z Otěchleb.\n\nPo zániku sousední vesnice Otěchleby se vrátili na svůj bezděkovský dvůr. Po tomto období, kdy Bezděkovský dvůr vlastnila většinou nižší feudální šlechta (vladykové, zemané), přešel tento majetek do vlastnictví „rodů občanských“, převážně občanů bítešských a v roce 1506 se bezděkovský dvůr dostal do obvodu města Bíteše. V roce 1539 byl majitelem dvora Bezděkov Jan Ryšavý, který dvůr vyženil a patřil jemu a jeho rodině. Matěj, syn Jana Ryšavého v této rodině zůstal dvůr až do počátku třicetileté války třicetileté války (1618–1648), (roku 1604 – Pavel a Tobiáš Ryšaví, poslední držitelé) během níž dvůr zanikl a připadl vrchnosti. Tak končí historické období, kdy vesnice ale od něhož je paradoxně odvozen její současný název – BEZDĚKOV, úředně schválený a používaný až od roku 1931.\n\nV roce 1737 založil Václav Hadrián na místě dvora ves \"Enckenfurt\". Původním názvem obce byl Enkenfurt, používán téměř 200 let. K jeho zrušení v roce 1931 vedlo jistě vlastenecké cítění tehdejších radních, mnohdy legionářů, s cílem nahradit název připomínající panství Habsburků (a německé šlechty vůbec) v zemích bývalého českého království. Teprve v roce 1737 založil na jejím místě majitel náměšťského panství, hrabě Václav Adrian z Enkenvoirtu, ves novou, nazvanou ENKENFURT. Byl to tentýž hrabě, který ve stejném roce započal výstavbu nákladného, barokního kamenného mostu přes řeku Oslavu v Náměšti, jenž nahradil původní most, stržený povodní v roce 1706. Nově založená ves s podlouhlou návsí, zvoničkou a rybníkem, se zemědělskými usedlostmi stavěnými postupně ve dvou řadách, zažívala velký rozmach, o čemž svědčí i následující údaje:\nDo roku 1805 chodily děti do školy ve Velké Bíteši a v témže roce byly tehdejším guberniem přiděleny do Osové Bítýšky, náhradou za vyčlenění Březí a jiných vesnic. V roce 1962 začal jezdit mezi Velkým Meziříčím a Velkou Bíteší autobus, a tak se děti vrátily do bítešské školy. Rodné domy držené téměř od založení, zde mají rodiny: Procházkova, Nováčkova, Veselých a Dufková.\n\nZemědělci „různých stavů“ tvořili ještě do nedávna nejpočetnější skupinu obyvatel. Zaznamenán byl také obchodník s dobytkem, stolař, cestář i trafikant a hostinec. V současné době má zemědělskou půdu pronajatou akciová společnost Agro a.s. Záblatí. V roce 1923 byl starostou obce dne 22. října zvolen František Pecina a byla založena kronika nazvaná „\"Pamětní kniha obce Enkenfurt\"“. Kronikářem byl zvolen rolník Augustin Malý z č. 3, který ji vzorně vedl až do roku 1938, nástupce se nenašel. Roku 1924 byl v Brně odlit nový zvon do kapličky. V roce 1928 – 17. 6. projíždí kolem obce prezident T. G. Masaryk srdečně zdraven občany, vůz pouze zpomaluje, kroniku obce podepisuje pan prezident dodatečně v Brně na ústředí starostenských sborů, v měsících srpnu a září byla provedena elektrizace obce. Roku 1929 byl založen sbor dobrovolných hasičů, Dobrovolní hasiči byly velice činní, pořádali bály a hráli ochotnické divadlo.\n\nStarosta František Pecina, náčelník Vincenc Tomek, znovu byl obnoven hostinec v domě č.15. V roce 1930 bylo utvořeno „\"Družstvo svazu obcí\"“ pro lesní hospodaření, které v podstatě trvá dodnes (Níhov, Křoví, Březské, Vlkov, Enkenfurt, Osová Bítýška a Záblatí).\n\nRoku 1931 proběhla rekonstrukce státní silnice v úseku Velká Bíteš - Ruda, položením asfaltu a o rok později proběhla stavba obecní silnice a vysázení třešňové aleje. Mezi lety 1939 a 1945 se v obci ukrývali dva partyzání a místní občané podporovali jídlem a informacemi i partyzány v okolí Svaté hory. Blízká státní silnice byla svědkem mohutných transportů vojsk poražených německých okupantů a za nimi následující vítězné Rudé armády. Roku 1948 byl znovu umístěn a slavnostně vysvěcen zvon na kapličce (zvoničce). V letech 1955 až 1958 si obyvatelé Bezděkova postavili kulturní dům v akci „Z“ a a bezprašné cesty. Roku 1960 bylo založeno JZD (předseda Miloš Malý), které se později sloučilo se Záblatím (za předsedy Antonína Rybníčka). Roku 1971 byly vybudovány bezprašné cesty (místní komunikace) Roku 1974 došlo k integraci obcí a obec byla přičleněna do Velké Bíteše. V roce 1975 byla zbudována kanalizace.\n\nV roce 1989 se v obci vyměnilo veřejné osvětlení a vybudoval se veřejný vodovod. V roce 1996 byla obec napojena na skupinový vodovod a byly vráceny lesní parcely původním vlastníkům. Roku 1997 Petr Vondrák otevřel společnost na výrobu svíček a zpracování plastů. Roku 1998 byly pořízeny telefonní přípojky. V roce 1999 byly zalesněny 3 ha půdy, vyčištěn rybník a opravena hráz a kanalizace. Roku 2000 za pomoci Technických služeb města započalo odbahňování rybníka. V roce 2001 proběhla oprava skupinového přivaděče pitné vody z Mostišťské přehrady, oprava kapličky, pořízení výkonnější aparatury pro obecní rozhlas. V roce 2009 bylo dokončeno fotbalového hřiště. V roce 2010 proběhla obnova místních komunikací. V roce 2011 proběhlo rozšíření místního rozhlasu.\n\nZ hlediska územní správy byl Bezděkov v letech 1869–1930 veden jako obec v okrese Velké Meziříčí, v roce 1950 v okrese okrese Velká Bíteš, v letech 1961–1980 jako obec v okrese Žďár nad Sázavou. Jako část Velké Bíteše je Bezděkov veden od 1. července 1980.\n\n"}
{"id": "508042", "url": "https://cs.wikipedia.org/wiki?curid=508042", "title": "Nazareth (album)", "text": "Nazareth (album)\n\nNazareth je první studiové album rockové skupiny Nazareth. Bylo vydáno v roce 1971.\n\nStopa #10 je bonus na remasterovaném CD\n\n\n\n"}
{"id": "508043", "url": "https://cs.wikipedia.org/wiki?curid=508043", "title": "Chung-si", "text": "Chung-si\n\nCísař Chung-si (; 16. srpna 1378 – 29. května 1425) vlastním jménem Ču Kao-čch' () vládl v letech 1424–1425 mingské Číně jako čtvrtý císař dynastie Ming. Byl synem císaře Jung-leho. Na trůn nastoupil po smrti otce, vládl však pouze necelý rok. Po převzetí vlády s novým rokem vyhlásil éru „Nesmírné záře“, \"Chung-si\". Název éry je používán i jako jméno císaře.\n\nČu Kao-čch’ se narodil 16. srpna 1378 jako nejstarší syn Ču Tiho, čtvrtého syna císaře Chung-wu. Ču Ti se smrti Chung-wua v občanské válce porazil císaře Ťien-wena a roku 1402 se zmocnil trůnu jako císař Jung-le. Svému nejstaršímu synovi poskytl nejlepší možné vzdělání v konfuciánském duchu. Ču Kao-čch’ úřadoval jako regent v Nankingu nebo Pekingu během válečných tažení svého otce.\n\nJakmile se Ču Kao-čch’ stal císařem, zrušil Čeng Cheovy zámořské výpravy, zastavil též výměnu čaje za koně s asijskými národy, stejně jako výpravy za zlatem a perlami do Jün-nanu a Vietnamu. Rehabilitoval úředníky postižené za minulé vlády a reorganizoval administrativu, přičemž klíčová místa obsadili jeho důvěrníci. Posílil autoritu velkého sekretariátu, který byl nejvyšším vládním orgánem. Opustil nepopulární militaristickou politiku svého otce. Upravil dosavadní finanční a daňovou politiku, zrušil mnohé povinné dodávky, podporoval návrat rolníků, kteří opustili své domovy, především na dolním toku Jang-c’-ťiang. Jeho konfuciánský idealismus byl cítit ve stylu vlády po následující století.\n\nRozhodl o vrácení hlavního města do Nankingu. Ale o měsíc později, v květnu 1425, zemřel, pravděpodobně na srdeční infarkt. Jeho šestadvacetiletý syn Ču Čan-ťi převzal vládu a pokračoval v liberální politice svého otce, která tak měla trvalý dosah.\n\nČu Kao-čch’ se narodil 16. srpna 1378 jako nejstarší syn Ču Tiho, čtvrtého syna císaře Chung-wu a knížete z Jen, a jeho hlavní manželky, paní Sü. Dostal obvyklé vojenské i konfuciánské vzdělání. Měl špatné zdraví a chabou fyzickou kondici, proto se věnoval především knihám a diskuzím s učiteli. Vynikl ve sportu vznešených – lukostřelbě. Jeho děd byl potěšen jeho literárními a administrativními dovednostmi, nicméně jeho otec si více vážil svých mladších synů, tíhnoucích k vojenskému životu. Ču Kao-čch’ se zatím obklopoval učenci, jako byli Jang Š’-čchi, Jang Žung, Jang Pchu a Chuang Chuaj.\n\nČu Ti po smrti Chung-wua roku 1398 v občanské válce (kampaň ťing-nan) porazil císaře Ťien-wena a roku 1402 se zmocnil trůnu jako císař Jung-le. Ču Kao-čch’ zatím spravoval otcovo území, zatímco ten s mladšími syny bojoval v občanské válce. Při obležení Pekingu koncem roku 1399 prokázal své organizační a vojenské dovednosti, když s desetitisícem vojáků ubránil město proti mnohem silnější armádě Li Ťing-lunga. Za obranu Pekingu vyslovil Jung-le Ču Kao-čch’ovi své uznání, nicméně se i nadále více shlížel ve svých vojáčtějších mladších synech.\n\nV květnu 1404 ho otec, po výzvách Sie Ťina a Chuang Chuaje, jmenoval následníkem trůnu. Během Jung-leho nepřítomnosti v hlavním městě, vesměs kvůli tažením do Mongolska, spravoval s pověřenými ministry a velkými sekretáři říši. V nepřítomnosti otce se pod vlivem velkých sekretářů a ministrů jeho politika částečně odchýlila od otcovy. Potýkal se přitom s nepřátelstvím mladších bratrů, Ču Kao-süa a Ču Kao-sueje. V září 1414 po návratu Jung-leho z Mongolska Ču Kao-sü obvinil Ču Kao-čch’a z porušení povinností, císař potrestal jeho rádce, Jang Pchua a velké sekretáře Chuang Chuaje a Jang Š’-čchiho, uvězněním nebo odvoláním z funkcí. Ču Kao-sü sice přestal být nebezpečný po roce 1417, kdy byl odsunut do Šan-tungu, ale vztahy s otcem už zůstaly narušené. Ču Kao-čch’ ani poté k bratru nechoval hněv a po nástupu na trůn mu zvedl příjem a udělil jeho synům tituly.\n\nJung-le zemřel 12. srpna 1424 při návratu z pátého mongolského tažení. Ču Kao-čch’ formálně nastoupil na trůn 7. září 1424, vyhlásil amnestii a od nového roku 1425 éru Chung-si, pod jejímž jménem je znám. Už několik dní předtím zajistil bezpečnost v metropoli, poslal eunucha Wang Kuej-tchunga (známého dříve jako Wang Ťing-chung) do Nankingu ve funkci vojenského velitele Nankingu (\"čen-šou\", doslova „velký obránce“) a propustil z vězení zatčené ministry, Sia Jüan-ťiho (vězněného od dubna 1422) a Wu Čunga. Brzy po převzetí vlády (8. září) se Sia Jüan-ťi vrátil na místo ministra daní, současně se do ministerské funkce vrátil i Wu Čung.\n\nReorganizace velkého sekretariátu proběhla 9. září. Byli do něj jmenováni Chuang Chuaj a Jang Pchu, věznění od roku 1414; zůstali v něm Jang Š’-čchi (povýšený do čela sekretářů), Jang Žung (dosud první velký sekretář) a Ťin Jou-c’. Sekretáři obdrželi vysoké hodnosti náměstků ministrů, čímž jejich formální status vzrostl v souladu s jejich reálným vlivem. Později získali vyšší první hodnost a nadpočetný titul ministra (Jang Š’-čchi války, Jang Žung práce a Chuang Chuaj daní), což jim umožnilo přímo zasahovat do vládních záležitostí. Císař se sekretáři a ministry těsně spolupracoval, na zasedáních je vyzýval k otevřenému posouzení záležitostí. K rozhodnutím se dospívalo v kolektivní diskuzi, což vedlo k rušení Jung-leho nepopulárních programů.\n\nDne 29. října povýšil svou první manželku paní Čang na císařovnu (od roku 1435 do své smrti 1442 za nedospělého vnuka vládla jako regentka ve spolupráci s velkými sekretáři). O tři dny později jmenoval svého nejstaršího syna Ču Čan-ťiho korunním princem a ostatní syny knížaty. Také zvýšil příjmy členů císařského rodu, přičemž potvrdil jejich vyloučení ze státních záležitostí.\n\nCísař reformoval státní správu. Do konce roku 1424 byli propuštěni nadbyteční neschopní a přestárlí úředníci, zatímco úspěšní stoupali výše. Kontroloři se rozjeli po říši vyšetřovat zneužití moci a korupci a vyhledávat schopné kandidáty na uvolněná úřední místa. Velcí sekretáři Jang Š’-čchi, Jang Žung a Ťin Jou-c’ a ministr státní správy Ťien I dostali 18. října 1424 právo důvěrně informovat císaře, zjistí-li přestupky jiných úředníků. Koncem roku toto privilegium získal i Sia Jüan-ťi. Zkorumpovaný Liou Kuan však zůstal v čele kontrolního úřadu a jeho úřad zůstal neočištěn.\n\nPodporována byla konfuciánská morálka. V únoru 1425 byl Čeng Che jmenován velkým obráncem Nankingu, obecně však byli eunuchové drženi zkrátka. Změny se dotkly i úřednických zkoušek – u nich měli výraznou převahu uchazeči z jižních provincií, převyšujících sever počtem obyvatel i úrovní vzdělanosti. Císař proto rozhodl, že u metropolitních zkoušek bude 40 % úspěšných kandidátů ze severu, aby zvýšil zastoupení seveřanů ve státní správě. Tuto politiku zachovávali i jeho nástupci a byla převzata i dynastií Čching.\n\nChung-si se snažil napravit justiční přehmaty minulé vlády. Řada případů byla znovu posouzena, koncem roku 1424 byly rodiny úředníků popravených za věrnost Ťien-wenovi rehabilitovány a dostaly zpět zabavený majetek. Císař zrušil i některé vlastní rozsudky, s tím, že byly vyneseny v hněvu bez ohledu na okolnosti.\n\nCílem jeho ekonomické politiky bylo snižování daňové zátěže obyvatelstva, za Jung-leho výrazně narostlé kvůli nákladům na zahraniční politiku. V den nástupu na trůn zrušil dálkové zámořské plavby, pozastavené několik let předtím, výměnu čaje za koně na západních a severních hranicích a mimořádnou těžbu dřeva v Jün-nanu a Ťiao-č’. Jeho vláda vyzývala tuláky a bezdomovce k návratu domů a usazení. Mnoho lidí totiž opustilo své domovy pod tlakem vysokých státních odvodů a požadavků Jung-leho vlády. Navrátilcům Chung-si zaručil dvouleté odpuštění daní a pracovní povinnosti. Do Ťiang-nanu (kde byly útěky z půdy zvláště časté) vyslal zvláštní vyšetřující komisi v čele s Čou Kanem. Na základě její zprávy Chung-siho nástupce Süan-te tamním poplatníkům odpustil daňové nedoplatky a snížil daně.\n\nOblasti zasažené kalamitami osvobozoval od daní a organizoval rozdělování potravin ze státních zásob. Dávky a odvody vymáhané na obyvatelstvu v takových případech snížil, mimořádné odvody dřeva, zlata a stříbra rušil. Kritizoval úředníky, pokud projevovali v pomoci obyvatelstvu nedostatečnou aktivitu.\n\nChung-si upustil od pochodů do Mongolska a konsolidoval pozice říše v zahraničí. Zrušil dálkové plavby, nicméně pokračovaly běžné zahraniční styky, např. se středoasijskými státy. Válka ve Vietnamu byla hlavní vojenský problém Chung-siho vlády. Z Vietnamu odvolal Chuang Fua (od roku 1407 stál v čele civilní správy i kontrolního úřadu provincie) a nahradil ho Čchien Č’em, hrabětem Žungem z Čchang, ale vojsko nebylo posíleno a vietnamské povstání pokračovalo. Historikové odvolání Chuang Fua hodnotí negativně a označují za hlavní příčinu mingské porážky, měl totiž velké zkušenosti a byl v provincii respektován.\n\nMěsíc před smrtí se Chung-si rozhodl pro radikální krok – vrácení hlavního města do Nankingu. Návrat prosazoval především Sia Jüan-ťi a další vysocí úředníci, z finančních důvodů. Císař sám se cítil v Nankingu pohodlněji než na severu. Dne 16. dubna 1425 přejmenoval pekinské úřady na „vedlejší“ (\"sing-caj\") a od dva týdny později vyslal do Nankingu následníka Ču Čan-ťiho. Vlastní přesun se však neuskutečnil, protože císař zemřel a jeho nástupce, těsněji spojený s politikou Jung-leho a nesdílející Chung-siho nesouhlas se severní orientací vládní politiky, plán zrušil.\n\nChung-si náhle zemřel v Pekingu 29. května 1425, nejspíše na srdeční mrtvici, nepřekvapivou vzhledem k jeho obezitě a potížím s chůzí. Dostal posmrtné jméno Čao-ti (, „Význačný císař“; Čao-ti je zkrácené posmrtné jméno, plné má 19 znaků a neužívá se) a chrámové jméno Žen-cung (仁宗, „Humánní předek“). Jeho hrobka Sien-ling, jedna z mingských císařských hrobek u Pekingu byla postavena v jednoduchém strohém stylu, charakterizujíce tak i způsob jeho vlády.\n\nCísař měl deset synů a sedm dcer, devět synů a čtyři dcery dosáhly dospělosti. Nejstarší syn a od listopadu 1424 následník trůnu Ču Čan-ťi byl synem císařovny Čang, po smrti Chung-siho nastoupil jako císař Süan-te.\n\nHlavním Chung-siho cílem bylo zrušení těch aktivit Jung-leho vlády, které vnímal jako nesprávné a nekonfuciánské; chtěl ustavit vzornou konfuciánskou vládu s morálně bezchybným císařem v čele, následovaným moudrými a přímými ministry. I přesun hlavního města do Nankingu byl zřetelnou demonstrací rozchodu s expanzívní politikou Jung-leho, která věnovala velkou pozornost severní hranici.\n\nI po Chung-siho smrti jím vybraní velcí sekretáři a ministři stále ovládali říši, zprvu jako rádci a ministři jeho syna Süan-tea, později pod vedením jeho vdovy, císařovny Čang, dokud v první polovině 40. let 15. století postupně nezemřeli. V důsledku brzké smrti nemohl realizovat své cíle úplně a konfuciánsky vychovaní úředníci nezvítězili nad ostatními skupinami mingských elit úplně; nebyli schopni zlikvidovat samostatné podniky eunuchů a zastavit růst jejich počtu za Süan-teho a je nástupců. Nikdo z císařů se také už nechtěl vrátit na jih do Nankingu, i když formálně byla politika návratu opuštěna až roku 1441. Zůstali však dominující vrstvou mingské vlády, řídící běžné záležitosti státu, až do konce říše Ming. A tak duch jeho vlády, prodchnutý konfuciánskými ideály, přetrvával. Umírněný císař, obklopený vzdělanými ministry, cítící s lidem, zůstal vzorem pro následující generace.\n\nČínští historikové, sdílející s úřednickou vrstvou konfuciánské hodnoty, oceňovali Chung-siho jako příkladného vládce, který konsolidoval říši, když zrušil nákladné a nepopulární programy předešlé vlády. Kritizován byl za občasnou impulsívnost, když nepřiměřeně tvrdě trestal úředníky vzbudivší jeho nelibost, byl však schopen své chyby uznat a omluvit se za ně. Jeho chyby byly vyváženy jeho lidskostí a upřímnou snahou o prosazování veřejného zájmu.\n\n"}
{"id": "508045", "url": "https://cs.wikipedia.org/wiki?curid=508045", "title": "Multiagentní systém", "text": "Multiagentní systém\n\nMultiagentní systém (Multi-agent system, zkráceně MAS) je simulované prostředí se síťovým charakterem, v němž dochází k interakci určitých typů aktérů (agentů) mezi sebou a / nebo s prostředím, ve kterém se nacházejí. Tito agenti řeší společně problémy, které přesahuji možnosti a znalosti každého z nich.\n\nMultiagentní systém lze rozlišit podle následujících rysů:\n\nNěkdy jsou multiagentní systémy chápány díky svému charakteru jako nové paradigma pro konceptualizaci, návrh a implementaci softwarových systémů, zvláště těch, které se využívají v prostředí, jež je distribuované a otevřené jako např. internet.\n\nNa rozdíl od klasických výpočetních algoritmů, které vedou k predikovatelným výsledkům, vznikají v multiagentních systémech díky interakci agentů emergentní jevy připomínající živé ekosystémy a projevující určitou inteligenci. V tom je hlavní rozdíl oproti agentním systémům, kde se pracuje jen s jedním agentem, neboť mnohost agentů je základním rysem MAS.\n\nV některých případech se také o těchto systémech z hlediska jejich projevů hovoří jako o nejslabší formě tzv. umělého života či nové umělé inteligenci, případně distribuované umělé inteligenci. Oproti modelům klasické umělé inteligence s centralizovanou jednotkou pracující s reprezentací prostředí, poznatků a rozhodovacím mechanismem tato nová umělá inteligence využitá v multiagentních systémech vychází z následujících principů:\n\n\nVývoj MAS kopíruje historii computingu a otázky po využití agentů se objevily souběžně s rozvojem distribuovaného výpočetního prostředí. Prvotní zájem lze vysledovat do přelomu 70. a 80. let 20. století, kdy došlo k pokrokům v expertních systémech a začal se využívat distribuovaný computing přes sítě typu LAN. V té době se také začíná hovořit právě o zmíněné distribuované umělé inteligenci. Princip autonomního agenta (tzv. reaktivního agenta) popsal Rodney Brooks, pracovník laboratoří umělé inteligence Massachusettského technologického institutu. Princip inteligentních agentů pak popsal M. J. Wooldridge. Zájem byl v této fázi zaměřen na problém kooperace v rámci jedné konkrétní organizace, v níž byl systém vyvíjen. Jedna z prvních laboratoří orientovaná na multiagentní systémy vznikla v roce 1977 v rámci ústavu informatiky na Massachusettské univerzitě v Amherstu. \n\nV 90. letech pak zvýšilo atraktivitu tohoto přístupu propojení lokálních počítačových sítí s internetem, v němž mohou být agenti implementováni a udržováni více než jednou organizací. Výzkum v této sféře se posunul směrem k možnostem interakcí obecně s důrazem na možnosti emergentního chování. V roce 1996 vzniká nezisková asociace s názvem FIPA (Foundation for Intelligent Physical Agents) , která byla založena jako organizace s cílem produkovat softwarové standardy pro heterogenní a agentní systémy a jejím hlavním cílem je propagovat technologii založenou na agentech a interoperabilitu mezi jinými technologiemi. Zaměřuje se hlavně na oblasti modelování, metodologií, bezpečnosti a komunikace v MAS. Od roku 1997 je na její půdě rozvíjen jazyk ACL (Agent Communication Language), určený pro vzájemnou komunikaci agentů, který vychází z jazyka KQML (Knowledge Query Manipulation Language). V roce 2005 se FIPA stala součástí organizace IEEE (Institute of Electrical and Electronics Engineers) .\n\nAktuálními otázkami pro dnešní dobu je v oblasti MAS hlubší rozpracovávání otázek autonomie, kooperace, vazeb a společných akcí. V současnosti lze již tvrdit, že multiagentní systémy dosáhly stupně dospělosti, který je spojený s jejich nasazením v řadě oborů a kromě původní oblasti výzkumu a pronikají do prostředí, která fungují jako rozhraní mezi člověkem a počítačem. Lze se s nimi setkat např. v astronautice při ovládání vesmírných lodí, zpracování zdravotních záznamů, plánování vojenských misí, správě síťových zdrojů, plánování řešení katastrof nebo třeba v aukcích. MAS již ovlivnily takové oblasti, jako je vzdělávání, zábava, simulace, designování mechanismů, uživatelská rozhraní a modely založené na agentech se používají pro simulaci nejrůznějších typů societálních sítí a lidských organizací. Příliš ovšem tento přístup zatím ještě nepronikl např. do oblasti návrhů architektury informačních systémů.\n\nBudoucí výzkumy by pak mohly rozšířit měřítko využitelnosti MAS, jejich heterogenitu a přímé nasazení v reálném světě pro zkoumání, porozumění a ovládání komplexních a propletených vztahů ve fyzickém světě a to způsoby, které byly s dosavadními metodami prakticky nepředstavitelné. Jako budoucí aplikace v horizontu zhruba 10 let si lze představit např. tzv. chytré domy, inteligentní dálniční systémy a podobně. Za 15 let by pak mohly být multiagentní systémy kompletně integrovány do systémů, které podporují a sloužit pro sledování a opravu jakéhokoliv nesprávného chování těchto systémů.\n\nMotivace pro zvyšující se zájem o multiagentní systémy vychází z možnosti jejich využití v následujících oblastech:\n\n\nPři konkrétních aplikacích multiagentních systémů se pak hovoří o multiagentních modelech či o multiagentním modelování. Jedná se o základní přístup pro analýzu multiagentních systémů a o způsob jejich uvádění do praxe.\n\nI když MAS přinášejí řadu potenciálních výhod, je tento přístup spojen i s určitými specifickými nároky, které se u tradičních výpočetních systémů nevyskytovaly a vytvořit kvalitní multiagentní systém může být proto obtížné. Jedná se hlavně o návrh a implementaci MAS, neboť není vždy snadné popsat, zformulovat, dekomponovat a alokovat problémy a syntetizovat výsledky mezi skupinou inteligentních agentů. Je také potřeba vyhnout se nepředvídatelnému a chaotickému chování multiagentních systémů, které může plynout z chybějícího globálního pohledu, který v MAS z principu není obsažen. Problémem může být použití optimálních komunikačních protokolů mezi agenty a spolupráce mezi heterogenními entitami, zajištění koherentního jednání agentů a zprostředkování individuálním agentům informace o akcích, plánech a znalostech dalších agentů. Nedostatečné jsou také systematické metodologie, které by návrhářům přinesly jasné specifikace a strukturu pro jejich aplikace a nástrojové balíčky a jazyky pro tvorbu MAS, kterých existuje jen omezený počet.\n\nModerní platformy pro multiagentní simulace podporují využití statisíců až milionů souběžně aktivních agentů, přičemž toto množství umožňuje porozumět na systémové úrovni chování i v relativně složitých a komplexních situacích.\n\nVzhledem k možnosti paralelního postupu agentů při výpočtech dochází také ke zkrácení doby řešení úkolu, nicméně s rostoucím počtem agentů se výrazně zvyšují i nároky na hardware počítače, provádějícího výpočty. Jednou z možných cest by mohlo být např. využití jader grafických čipů od společnosti nVidia s podporou architektury CUDA či od AMD s technologií ATI Stream, vhodných pro zpracování masivně paralelizovaných úloh, jakými modely s velkým množstvím agentů jsou.\n\nPilotní aplikace pro multiagentní systémy se objevily v první polovině 80. let a zahrnovaly řešení problémů z řady oblastí, počínaje řízením výrobního procesu přes letovou kontrolu až po informační management.\n\nJedna z prvních MAS aplikací od Victora R. Lessera a Daniela D. Corkilla byla zaměřena na distribuovaný monitoring vozidel, v níž se vyskytovaly geograficky rozmístění agenti, kteří monitorovali vozidla, projíždějící jimi sledovanými lokalitami a výsledkem byl pokus o interpretaci toho, jak tato vozidla projíždějí celým prostorem a snaha analyzovat jejich pohyby. Výsledky byly publikovány v roce 1983 pod názvem The Distributed Vehicle Monitoring Testbed: A Tool for Investigating Distributed Problem Solving Networks v časopise \"AI Magazine\".\n\nVan Dyke Parunak v roce 1987 popsal výrobní systém (YAMS), ve kterém se využívá pro výrobu protokol CNP (Contract Net Protocol), který je určen pro spolupráci mezi agenty. Továrny v simulaci se skládají z jednotlivých buněk, tvořících funkční celky, které jsou zastoupeny agenty. Úkolem je docílit co nejefektivnější produkce, čehož je dosaženo vyjednáváním mezi zainteresovanými agenty.\n\nVelmi známá je softwarová platforma pro procesní řízení s názvem Archon, spojená s metodologií pro budování aplikací na této platformě. Jednalo se o jednu z prvních platforem využívající MAS, která se dočkala použití v reálné praxi. Archon byl totiž využit v několika aplikacích řízení procesů, např. při správě transportu elektřiny v severním Španělsku či při řízení urychlovače částic. Další systémy procesního řízení využívající agenty byly vytvořeny pro monitoring a diagnostiku selhání v atomových elektrárnách, řízení raket či pro dohled nad klimatem.\n\nV roce 1992 popsali autoři Magnus Ljungberg a Andrew Lucas sofistikovaný systém řízení letového provozu využívající agenty, který nesl název Oasis. Agenti v něm reprezentují jednotlivé stroje, které mají různé cíle (např. přistát v konkrétní dobu na určité ranveji) a další agenti, kteří jsou zodpovědní za letový provoz, mají na starost, aby byly tyto cíle splněny. Další známou aplikací, jež vznikla v 90. letech, je systém pro správu finančního portfolia s názvem Warren, který integruje informace, které získává a filtruje z internetu tak, aby podpořil uživatele ve správě jeho portfolia. Řada multiagentních systémů našla uplatnění v oblasti telekomunikací a např. autoři Robert Weihmayer a Hugo Velthuijsen v roce 1994 použili agenty pro vyjednávání o podmínkách uskutečnění telefonních hovorů v případě, že došlo ke konfliktu. Existují i obdobné multiagentní systémy pro řízení počítačových sítí, pro směrování a přepínání, pro správu služeb a podobně, přičemž stupeň jejich využití v posledních letech narůstá.\nMezi základní prvky každého multiagentního systému patří zmínění agenti a prostředí, v němž se vyskytují.\n\nAgenti fungují jako autonomní systémy a vazby mezi nimi jsou většinou volné, mohou se měnit dle aktuální situace či zanikat. V multiagentních systémech je lze chápat jako aktivní prvky, které jsou vytvořeny za určitým účelem. Agenty lze rozlišit např. dle typu na umělé (fyzické a softwarové) a na přirozené, dle komplexnosti na jednoduché či složité nebo podle chování např. na reaktivní, deliberativní (též označovaní jako inteligentní či intencionální), hybridní a sociální.\n\nAgenti jakožto hlavní aktéři v multiagentních systémech se v každém okamžiku nalézají v určitém stavu, označovaném jako lokální stav, jenž obsahuje veškerou jim dostupnou informaci, kterou je možné označit jako znalost. Prostředí, v němž je agent zasazen, lze pak chápat jako vše ostatní, co je relevantní pro řešenou úlohu. Vývoj systému v diskrétním čase pak popisuje globální stav.\n\nV multiagentních systémech lze chápat prostředí nebo také okolí jako vše, s čím agent přichází do styku. Je možné odlišit prostředí agentů (přímo v rámci konkrétního modelu) a prostředí pro celou simulaci. To je z programátorského hlediska možné brát jakožto vrstvu mezi systémem a aplikací, která zprostředkovává agentům jejich interakce a přístup ke zdrojům a přirovnat jej k middlewaru v konvenčních aplikacích. Toto prostředí je možné tedy obecně považovat za sadu specifických komponent a služeb pro konkrétní aplikaci.\n\nAgentní prostředí může být: plně pozorovatelné / částečně pozorovatelné, statické / dynamické, deterministické / nedeterministické či diskrétní / spojité.\n\n\n"}
{"id": "508049", "url": "https://cs.wikipedia.org/wiki?curid=508049", "title": "Jan IV.", "text": "Jan IV.\n\nJméno Jan IV. označuje vícero osob:\n\n\n\n\n\n"}
{"id": "508051", "url": "https://cs.wikipedia.org/wiki?curid=508051", "title": "Bigbít (dokument)", "text": "Bigbít (dokument)\n\nBigbít je dokumentární cyklus České televize, který popisuje historii československé rockové hudby v období 1956–1989. V letech 1995–2000 bylo natočeno celkem 42 dílů, každý o délce přibližně 60 minut. Prvních 27 jich bylo odvysíláno již v roce 1998, o dva roky později diváci v televizi viděli všech 42 dílů. Začátkem roku 1999 získal tento dokumentární seriál cenu TýTý 1998, když byl zvolen nejlepším pořadem dle kritiky. Celý \"Bigbít\" byl poprvé, v případě prvních 27 dílů již podruhé, reprízován v České televizi po 10 letech; první díl byl vysílán 1. ledna 2010.\n\nHlavními režiséry byli Zdeněk Suchý (díly 1–13 a 15–16) a Václav Křístek (díly 18–42). Jednotlivé dokumenty režírovali Zdeněk Tyc (14) a Václav Kučera (17). Celý výzkum a průzkum archivů zpracoval Petr Hrabalik, garantem celého projektu byl Radim Hladík a odbornými poradci se stali hudební publicisté Aleš Opekar a Vojtěch Lindaur.\nPozději Vojtěch Lindaur a Ondřej Konrád vydali stejnojmennou knihu s přiloženým soundtrackem.\nPodle stránky TV seriál Bigbít.\n\nRock and rollové počátky v Československu a jejich vzory (Elvis Presley, Little Richard, Chuck Berry, aj.). První skupiny: Akord club, Samuels Band, EP Hi-Fi, Fapsorchestra, Paralax, Komety.\n\nVznik dalších r'n'r skupin: Sputnici, Big Beat Kvintet, Crazy Boys. Počátky Olympicu v divadle Semafor.\n\nČeskoslovenský pojem \"bigbít\". Pavel Sedláček, skupiny Hell Devils, Crystal a brněnské Synkopy 61.\n\nSkupina Crossfire, divadelní a bigbítový soubor VOJ, kapela Karkulka, 14letý Petr Kalandra, vznik klubu Olympik. Skupina Olympic, rozpad jejího „semaforovského orchestru“ a přerod k rockové skupině s vlastním repertoárem. Zpěvák Miki Volek.\n\nJsou slovenští The Beatmen lepší než Olympic? Jejich nástupci The Soulmen a Dežo Ursiny. „Naši a Beatles“ – setkání s nejslavnější hudební skupinou. Krátká rock'n'rollová kariéra Karla Gotta.\n\nSlovenský bigbít. Skupiny Twist Club, Tiene, Drinkers, Kométa, Players. Kapela For Meditation a jejich rhythm and blues. The Buttons ovlivnění britskými „stouny“. Skupiny Gentlemen a Modus.\n\nRocky Eagles z Brna, Synkopa s Pavlem Novákem z Přerova. Pražská skupina Donald (také s Karlem Černochem). „Čech v Americe“ a následující Rogers Band. Kapely Hayx a Juventus. Kučerovci s náznaky bigbítu.\n\n„Bigbítová estráda“ Komety, hudební začátky Radima Hladíka a Vladimíra Mišíka. Skupiny Pra-Be a Fontána a následní r'n'b The Matadors. Manfred Mann a jejich pražský koncert v roce 1965. Viktor Sodoma, Mišíkovo krátké angažmá ve Skupině Karla Duby. Rhythm and bluesové Komety, rozpad Matadors, jejich emigrace a německý muzikál \"Hair\".\n\nSkupiny Mefisto (Karel Svoboda) a Samuels. Olympic od poloviny 60. let (první nahrávky samostatné skupiny) do první poloviny 70. let (členem je Jiří Korn). The Crystal a Crystalky.\n\nRozhlasová „Houpačka“ Mirky a Jiřího Černých, George & Beatovens a Petr Novák. Raní Flamengo, skupina The Hurican a jejich nástupce Cardinals. Jiří Korn ve skupinách Mickey a Rebels (+ manažer František Janeček).\n\nDobové hudební nástroje – představení československých elektrických kytar, baskytar, mikrofonů, kláves, jak vypadaly první bicí soupravy. Technika – zesilovače a reproduktory, magnetofony Sonet duo. Muzeum československých kytar na Slovensku.\n\nSlovenské bigbítové kapely druhé poloviny 60. let a přelomu 60. a 70. let: Peter Lipa a Blues Five, Pavol Hammel a Prúdy, Marián Varga a Collegium Musicum.\n\nPetr a Jan Spálení a jejich skupiny The Hipps a Apollobeat. Vršovický New Club, kde se scházeli hudebníci. První období existence Framus Five. Dívčí bigbítová skupina Jolana z Teplic, českobudějovičtí The Sinners. Olomoucká skupina The Bluesmen účinkující na přelomu 60. a 70. let v mnichovském muzikálu \"Hair\".\n\nBigbítové skupiny v Brně – Vulkán (Hana a Petr Ulrychovi, Martha a Tena Elefteriadu), Atlantis (Ulrychovi), Synkopy 61. Bigbítové skupiny v Ostravě – The Spies, The Majestic (Marie Rottrová, Věra Špinarová), Orchestr Ivo Pavlíka, Flamingo (Hana Zagorová, Špinarová, Rottrová).\n\nPrvní (prosinec 1967) a druhý (prosinec 1968) československý beatový festival v Praze. Náznaky hnutí hippies v Československu. Tři československé koncerty The Beach Boys v Praze, Bratislavě a Brně (červen 1969), vystoupení The Nice jako finále druhého beatového festivalu. Heslo „sex, drogy a rokenrol“ – výpovědi hudebníků.\n\nPočátky skupiny The Blue Effect, kapela P-67 a nástupnická The Colour Images. První československá psychedelická skupina The Primitives Group, undergroundoví The Plastic People of the Universe a Mejla Hlavsa. Experimentální Knížákova skupina Aktual z Mariánských Lázní.\n\nProgresivní kapely The Yearning Lorry (jejich vzorem byli Vanilla Fudge), Yatchmen (vzor Canned Heat), Ages B. C. The Progress Organization z Brna, slovenští Gattch na pomezí beatu, jazzu a klasiky. Třetí a poslední československý beatový festival v Praze (duben 1971) s vystoupením Omegy (Maďarsko), Czesława Niemena (Polsko) a Livin' Blues (Nizozemsko). Vrcholné období skupiny Flamengo – texty Josefa Kainara a album \"Kuře v hodinkách\".\n\nRozpad Flamenga, navazující hardrockový Energit a krátkodobě existující skupina Formace. Normalizace v Československu v první polovině 70. let 20. století, boj proti dlouhým vlasům, adaptace rockových hudebníků na doprovodné skupiny popových a estrádních umělců, případně emigrace. Rekvalifikační zkoušky (tzv. přehrávky) jakožto zkoušky z marxismu-leninismu.\n\nHospody jako centra rocku, burzy desek, pražské kluby. Incident s jednou obětí v Lucerně před koncertem maďarských Locomotiv GT. Vesnické tancovačky a regionální rockové kapely. Folkoví písničkáři (Jaroslav Hutka, Vlastimil Třešňák, Marsyas, Petr Lutka, Vladimír Merta, Jan Burian) a spolupráce některých rockerů s nimi (Čundrgrund).\n\nPrvní polovina 70. let a silně omezená činnost rockových skupin, spolupráce rockových hudebníků s písničkáři či popem. Jazzrock v Československu: skupina Blue Effect (později M. efekt) a její spolupráce s Jazz Q a Jazzovým orchestrem Československého rozhlasu, Energit, Jazz Q, Fermáta a další. Vliv zahraničí (Miles Davis, Mahavishnu Orchestra, Weather Report), nové nástroje – syntezátory a bezpražcová baskytara.\n\nJazz Q jako free jazzová skupina, později přechod k blues (Luboš Andršt, Joan Dugganová) a jazzrocku (Oskar Petr). Organizace Jazzová sekce a její Pražské jazzové dny, Milan Svoboda & Pražský Big Band. První jazzrockové období Pražského výběru. Folkrocková skupina Marsyas a Petr Kalandra.\n\nVladimír Mišík & Etc... Skupiny a interpreti z pražské Hanspaulky: Ivan Hlas (Žízeň, Navi Papaya), Ondřej Hejma (Žízeň, vokální soulový kvartet Yo Yo Band), Bluesberry, hospoda Na Houtyši, festival Babstock 1973–1974.\n\nTvorba Olympicu ve druhé polovině 70. let a komponované pořady první poloviny 80. let, Skupina F. R. Čecha a její přerod od bubble gum k hardrocku, příchod Jiřího Schelingera. Václav Neckář a Bacily jako rocková skupina, kytarista a skaldatel Ota Petřina. Založení Katapultu a jeho počáteční období, obnova Framus 5.\n\nArt rockový Blue Effect (tehdy M. efekt) ve druhé polovině 70. a na začátku 80. let. Bohemia navazující na Flamengo, později přechod k jazzrocku. Koncert SBB v Praze (1975). Návrat Oldřicha Veselého do Synkop – artrocková tvorba první poloviny 80. let. Progres 2 schovaní v doprovodných skupinách v průběhu a jejich osamostatnění ve druhé polovině 70. let, rocková opera \"Dialog s vesmírem\".\n\nTelevizní pořady \"Písničky pod rentgenem, Hudební studio M\" a \"Hitšaráda\". Hudebníci na rozhraní rocku a mainsteamového popu: Marie Rottrová a Flamingo, návrat Petra Nováka, Petra Janů, Jan Spálený, Jana Kratochvílová. Slovenská scéna druhé poloviny 70. let – Pavol Hammel a Prúdy, obnovené Collegium Musicum, jazzrocková Fermáta, středoproudý Modus s Miro Žbirkou.\n\nUnderground v první polovině 70. let. Skupina Aktual Milana Knížáka a The Plastic People of the Universe. Incident (tzv. „masakr“) s máničkami na koncertě v Českých Budějovicích. Inspirace: The Velvet Underground, Egon Bondy; Kanaďan Paul Wilson členem „Plastiků“.\n\nPokračování českého undergroundu: The Plastic People of the Universe, Magorova \"Zpráva o třetím českém hudebním obrození\", DG 307, Umělá hmota (a Umělá hmota II a III), rock'n'rolloví The Old Teenagers. Festivaly II. kultury: 1. Postupice září 1974, 2. Bojanovice únor 1976, 3. Hrádeček září 1977; role Václava Havla v undergroundu, soudní proces s „Plastiky“ (1976), underground jako ghetto. Festival v Nové Vísce u Chomutova (přelom 1978 a 1979), poslední koncert The Plastic People of the Universe v Kerharticích 1981.\n\nČeská alternativní scéna, také vliv Franka Zappy. Kluby Miloše Čuříka, skupiny Extempore, Expanze, Elektrobus, F.O.K., Stehlík, Kilhets, Combo FH. Jazzová sekce jako centrum alternativní kultury a jí pořádané Jazzové dny.\n\nPokračování alternativní scény: alternativní skupiny na Jazzových dnech. Žabí hlen, další vývoj Extempore (převzetí Mikolášem Chadimou a náznaky punku), skupina Švehlík jako pokračování Stehlíka, Mezanin (Jaroslav Jeroným Neduha). Sekce mladé hudby v rámci Svazu hudebníků a její podpora alternativní hudby. Kontakty Jazzové sekce s hnutím Rock in Opposition a koncerty západních skupin (Art Bears, Art Zoyd, This Heat a další). Konec rocku na diskotékách a objev disca. Vlasta Marek a Amalgam. Postupný příchod nové vlny.\n\nVznik punku a jeho postupný příchod do Československa, skupiny Zikkurat, Energie G, Garáž, Kečup, A 64, Suchý mozky, havířovská Hlava 2000, teplická FPB. Příchod nové vlny.\n\nČeská verze nové vlny, pražský klub Na chmelnici jako zázemí. Skupiny Jasná Páka, Letadlo, Dvouletá fáma, Precedens. Odlišný zvuk od ostatních rockových stylů, používání syntezátorů, móda.\n\nPokračování nové vlny a navzájem odlišné styly českých kapel. Skupiny OK Band, Abraxas (a její předchůdce Abraam z poloviny 70. let), druhé období Expanze, Heval s Janou Kratochvílovou a Pražský výběr.\n\nUkončení činnosti Pražského výběru zákazem, udělení zákazu činnosti i Vladimíru Mišíkovi. Článek „Nová vlna se starým obsahem“ v časopisu \"Tribuna\". Následné přejmenování některých skupin: Letadlo → Jižní pól, Jasná Páka → Hudba Praha. Kdo byl a jak si hudebníci představovali autora článku Jana Krýzla. Kompletní výměna redakce časopisu \"Melodie\" a jeho přeorientování na hudbu východního bloku. Skupiny hrající tzv. jižanský rock: Žlutý pes (kvůli článku v \"Tribuně\" přejmenovaná na Hudebně zábavná skupina Ondřeje Hejmy) a Pumpa. Bluesové skupiny ASPM a Blues Band.\n\nNově vzniklé skupiny po zákazech činnosti. Film \"Hudba 85\" a v něm představené skupiny: OZW, Garáž, Dybbuk, Krásné nové stroje, Nahoru po schodišti dolů band, Máma Bubo. Koncerty Nico v říjnu 1985 v hospodském sále v Brně-Kníničkách a v kulturním domě na pražském Opatově.\n\nAlternativní rocková scéna na Moravě: Valašské Meziříčí (Slepé střevo, Happyend, Mňága a Žďorp, Betula Pendula, Ciment, festival Valašský špalíček), Ostravsko (Třírychlostní Pepíček, Masomlejn, Buty, Matyáš Gali) a Brno (Odvážní bobříci, Ještě jsme se nedohodli, Nucleus, Pro pocit jistoty, festival Valná hromada, Z kopce, Iva Bittová, E, Dunaj).\n\nNahrávání koncertů a rozšiřování těchto pirátských nahrávek (např. Petr Cibulka). Rock na českém venkově: letní festivaly, soutěžní přehlídky (např. Rock Vysočina), tzv. mrtvé kraje s minimem rocku, skupiny Atomová mihule, Znouzectnost, Oceán, Oi Oi Hubert Macháně. Teplická scéna: Už jsme doma, Šanov, Aku Aku, Laura a její tygři. Fenomén videoklipů, propojení hudby a vizuálních zážitků (společné show Laury a jejich tygrů a Baletní jednotky Křeč).\n\nHistorie skupiny C&K Vocal, odchod Luboše Pospíšila a založení vlastní skupiny 5P. Michal Prokop a obnovení Framus 5. Vliv reggae a africké hudby v Československu: Babalet a Yo Yo Band.\n\nReggae v rocku, skupina Dr. Max. Žánrová rozmanitost československého rocku v 80. letech 20. století, nástup tzv. nového popu (Žentour, Bossanova, ZOO, Lucie, Tango). Soupeření Hudby Praha a Vítkova kvarteta. Skupiny Krausberry, Vltava, Ženy, Panika. Přehlídky Vokalíza, obnovené Beatsalóny, Rockový maratón. Skupina Moped, spolupráce Zuzany Michnové s Michalem Pavlíčkem, obnovení Pražského výběru v roce 1986 (tehdy pouze Výběru), Pavlíčkovo Stromboli.\n\nPovolení činnosti Vladimíru Mišíkovi a obnovení Etc... Slovenská hudba 80. let: Dežo Ursiny (+ Provisorium a Burčiak), Demikát, Banket, skupiny tzv. nového popu (poprocku) Elán, Vašo Patejdl, Limit, Midi a Vidiek (s vlivem nové vlny). Hardrocková až heavymetalová Tublatanka.\n\nPřehlídky \"Rockfest\" pořádané Socialistickým svazem mládeže v pražském Paláci kultury od roku 1986, vystoupení i některých nezávislých skupin, názory hudebníků (např. Laura a její tygři, Bez ladu a skladu, E, Oceán, Oliver, Panika, Visací zámek aj.) a publicistů na \"Rockfest\". Přesun metalové scény do Sportovní haly, koncerty před 15tisícovým publikem. České heavy metalové skupiny: Arakain, Citron, Vitacit, Motorband, black metalový Törr, satanistický Root.\n\nIndustriální skupiny Paprsky inženýra Garina a Střední Evropa. Počátek českého rapu – Manželé. Rozvoj punku a hardcoru, skupiny Plexis, Hrdinové nové fronty, Visací zámek, Egypt, Michael's Uncle, Radegast, Našrot, Debustrol, Insania. Underground 80. let: Orchestr Bissext, Jim Čert, Posádková hudba Marného Slávy, MCH Band, Psí vojáci, rozpad The Plastic People of the Universe, Hlavsova Půlnoc. Dále novovlná kapela Precedens, zákaz Jazzové sekce v roce 1984 a odsouzení jejích pěti členů v roce 1987 za nedovolené podnikání.\n\nVystoupení zahraničních skupin v Československu ve druhé polovině 80. let 20. století: Depeche Mode, Duran Duran a UB40 v Praze, mírový koncert za Olofa Palmeho v Plzni – Die Toten Hosen a Stromboli s Michalem Davidem. Ostravský festival \"Folkový kolotoč\" a noví písničkáři – tzv. II. generace českého folku: Jaromír Nohavica, Karel Plíhal, Pavel Dobeš, Slávek Janoušek. Další festivaly (Lipnice, Frýdštejn, aj. s kritikou režimu). Experimentální interpreti na pomezí žánrů: Jablkoň, Oldřich Janota, Dagmar Andrtová-Voňková, Nerez, Václav Koubek. Koncert pro Arménii 14. ledna 1989 zorganizovaný samotnými umělci. Společenský vývoj v roce 1989, kritika režimu Michaelem Kocábem na \"Děčínské kotvě 1988\", Joan Baez na \"Bratislavské lyře 1989\" podporující Chartu 77, Petra Cibulku, Václava Havla a Ivana Hoffman. Vystoupení Vladimíra Mišíka na Letné (listopad 1989) a Karla Kryla (prosinec 1989).\n\n"}
{"id": "508057", "url": "https://cs.wikipedia.org/wiki?curid=508057", "title": "Kamona", "text": "Kamona\n\nKamona je řeka na západě Litvy, v okresech Tauragė, Šilutė a Pagėgiai pravý přítok řeky Vilka.\n\nVytéká z jezera jménem (?), 1 km na sever od obce Sartininkai, teče zprvu na jih, u obce Sartininkai se stáčí na západ, u obce Minjotai na jihozápad. Před vsí Pakamoniai protéká rybníkem (plocha 9 ha), Pakamoniai zůstávají na pravém břehu, protéká městysem Rukai, za nimi ji překlenuje most železniční trati Klaipėda – Šilutė – Pagėgiai – Tilžė a vzápětí se vlévá do řeky Vilka 3 km od jejího ústí do řeky Gėgė. Průměrný spád je 233 cm/km.\n\nLevé:\n"}
{"id": "508059", "url": "https://cs.wikipedia.org/wiki?curid=508059", "title": "Fakulta elektrotechniky a informatiky VŠB-TUO", "text": "Fakulta elektrotechniky a informatiky VŠB-TUO\n\nFakulta elektrotechniky a informatiky (FEI) je jedna z sedmi fakult Vysoké školy báňské – Technické univerzity Ostrava (VŠB–TUO). Fakulta poskytuje studijní programy v bakalářském, (navazujícím) magisterském i doktorském stupni studia. Studenti jsou vyučováni ve všech úrovních studia formou prezenčního i kombinovaného studia. Charakteristický pro fakultu je velký počet zájemců o studium. Absolventi nacházejí uplatnění v rámci celé ČR i v zahraničí. V současné době studuje na fakultě více než 3 100 studentů.\n\nHistorie fakulty sahá do roku 1970, kdy vznikl první samostatný studijní obor silnoproudá elektrotechnika. V současnosti je Fakulta elektrotechniky a informatiky progresivní součástí struktury VŠB-TU Ostrava. Vizí fakulty je zajišťovat technické vzdělání absolventů na srovnatelné úrovni, jako je běžná v Evropské unii.\n\nSoučástí fakulty jsou tyto katedry:\n\n\n\n\n\n\n\n"}
{"id": "508066", "url": "https://cs.wikipedia.org/wiki?curid=508066", "title": "Struhařov (okres Praha-východ)", "text": "Struhařov (okres Praha-východ)\n\nObec Struhařov se nachází v okrese Praha-východ, kraj Středočeský. Rozkládá se asi 31 kilometrů jihovýchodně od centra Prahy a devět kilometrů jihovýchodně od města Říčany. Žije zde obyvatel. Nejvyšší bod v obci se nalézá 493 metrů nad mořem. Za obcí se nachází Struhařovský les.\n\nPrvní písemná zmínka o obci pochází z roku 1397.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\n\nVeřejná Autobusová doprava 2016\n"}
{"id": "508067", "url": "https://cs.wikipedia.org/wiki?curid=508067", "title": "Chotčiny", "text": "Chotčiny\n\nChotčiny () jsou součástí obce Dolní Hořice v okrese Tábor v Jihočeském kraji. V roce 2011 zde trvale žilo 86 obyvatel.\n\nLeží asi 15 km od města Tábor v přírodním parku Polánka.\n\nPrvní písemná zmínka o vesnici pochází z roku 1399.\n\nZ části zvané Hůrka je výhled na okolní krajinu a v jasných dnech je možné spatřit Šumavu i Alpy.\n\n"}
{"id": "508073", "url": "https://cs.wikipedia.org/wiki?curid=508073", "title": "Simpsonovi (21. řada)", "text": "Simpsonovi (21. řada)\n\nDvacátá první řada amerického animovaného seriálu Simpsonovi je pokračování dvacáté řady tohoto seriálu. Byla premiérově vysílána na americké televizní stanici Fox od 27. září 2009 do 23. května 2010. V Česku pak měla premiéru 2. září 2010 na stanici Prima Cool. Řada má celkem 23 dílů.\n\n\n<onlyinclude></onlyinclude>\n"}
{"id": "508077", "url": "https://cs.wikipedia.org/wiki?curid=508077", "title": "Pikornavirové infekce ptáků", "text": "Pikornavirové infekce ptáků\n\nPikornaviry ptáků (čeleď \"Picornaviridae\") jsou malé (20-40 nm) neobalené virusy s kubickou symetrií (32 kapsomer), obsahující jednovláknovou RNA. Jsou stabilní při pH 3 a rezistentní k éteru, chloroformu i jiným tukovým rozpouštědlům. K působení tepla jsou relativně stabilní a ve vnějším prostředí dlouhodobě přežívají. U ptáků mají největší význam pikornaviry z rodu Enterovirus; zástupci dalších rodů z čeledě \"Picornaviridae\" (\"Hepatovirus\", \"Cardiovirus\", \"Rhinovirus\" a \"Aphthovirus\") se u ptáků nevyskytují. Doposud izolované ptačí enteroviry a entero-like viry lze rozlišit do 6 séroskupin. Pomnožení enterovirů v kuřecích embryích a buněčných kulturách není vždy úspěšné, což limituje znalosti o jejich významu, patogenitě, vlastnostech i klasifikaci.\n\nHostitelské spektrum pikornavirů je poměrně malé. Kromě několika různě významných a blíže popsaných onemocnění u domácí drůbeže vyvolávaných pikornaviry (aviární encefalomyelitida, virová hepatitida kachen, virová hepatitida krůt a infekční nefritida kuřat), jsou enteroviry a entero-like viry často diagnostikovány elektronopticky v gastrointestinálním traktu drůbeže, u oblíbených i volně žijících ptáků s příznaky enteritidy, zakrslosti nebo i bez klinických příznaků onemocnění. Jejich veterinární význam ještě není plně znám. Ojediněle byly také pozorovány hepatopatie a nervové příznaky. U volně žijících kakaduů (žlutočečelatý a růžový) ve věku 7-9 týdnů byl popsán výskyt fatálních (smrtících) enteritid krátce po jejich odchytu v přírodě. Elektronmikroskopicky byly pozorovány enterovirus-like partikule; jejich etiologický význam se ale nepodařilo potvrdit.\n"}
{"id": "508082", "url": "https://cs.wikipedia.org/wiki?curid=508082", "title": "Quartier des Invalides", "text": "Quartier des Invalides\n\nQuartier des Invalides (\"čtvrť Invalidovna\") je 26. administrativní čtvrť v Paříži, která je součástí 7. městského obvodu. Má rozlohu 107,4 ha a ohraničují ji ulice \"Rue Bellechasse\" a \"Rue Vaneau\" na východě, \"Rue de Babylone\", \"Boulevard des Invalides\" a \"Avenue de Tourville\" na jihu, \"Boulevard de la Tour-Maubourg\" na západě a řeka Seina na severu.\n\nČtvrť byla pojmenována podle pařížské Invalidovny.\n\n"}
{"id": "508083", "url": "https://cs.wikipedia.org/wiki?curid=508083", "title": "Šfar'am", "text": "Šfar'am\n\nŠfar'am (v transliteraci z hebrejštiny), Šafa 'Amr (v transliteraci z arabštiny), ( שְׁפַרְעָם, شفاعمرو , v oficiálním přepisu do angličtiny Shefar'am, přepisováno též Shefa-'Amr nebo Shfar'am) je město v Izraeli, v Severním distriktu.\n\nLeží v nadmořské výšce 70 metrů, na pahorcích na západním okraji Dolní Galileji. Jižně od města se zvedá vrch Har Charbi, na severovýchodním okraji je to Har Šifron. Na východ od města se terén postupně zvedá k hoře Har Chanaton.\n\nMěsto leží cca 12 kilometrů od Haifského zálivu, cca 90 kilometrů severovýchodně od centra Tel Avivu a cca 16 kilometrů východně od centra Haify, v hustě zalidněném pásu. Osídlení v tomto regionu je smíšené. Vlastní město Šfar'am je osídleno izraelskými Araby, stejně jako mnohá další města a vesnice v okolí. Na západ od Šfar'am začíná oblast s etnickou převahou židů při pobřeží Haifského zálivu (aglomerace měst Krajot.\n\nŠfar'am je na dopravní síť napojen pomocí dálnice číslo 79.\n\nŠfar'am patří k největším arabským sídlům v Galileji. Status města získal už v tureckém období a po vzniku státu Izrael roku 1948 šlo o jedno z pouhých dvou arabských měst v Izraeli (druhým byl Nazaret). Ve starověku šlo o židovské sídlo zmiňované v mišně a Talmudu. Později osídleno Araby. Původní hebrejské jméno obce bylo odvozeno od slov \"šofar\" (beraní roh) a \"am\" (národ). V období křížových výprav v Šfar'amu stál hrad \"Le Saffran\". V 15. století se tu usadili i sefardští židé. Roku 1525 se tu uvádějí tři židovské rodiny, do deseti let jejich počet stoupl na deset. V 17. století si zde postavili synagogu. Židovský cestovatel z Evropy David d'Beth Hillel zde v 19. století uvádí mezi obyvateli i cca dvacet židovských rodin, kterým tu sloužila jedna synagoga. Francouzský cestovatel Victor Guérin popisuje koncem 19. století místní populaci následovně: 1500 křesťanů, 400 muslimů, 300 drúzů a cca 80 židů. Celkem tu žilo cca 2500 lidí. Poslední Židé se z města vystěhovali roku 1920.\n\nBěhem První arabsko-izraelské války v červenci 1948 bylo město v rámci Operace Dekel dobyto izraelskou armádou. Na rozdíl od mnoha jiných arabských sídel v Galileji nebylo Šfar'am vysídleno a zachovalo si svůj arabský ráz i ve státě Izrael. Ve městě funguje třicet mateřských škol, devět základních a šest středních škol. Dále je tu odborné učiliště. Mezi turistické pamětihodnosti patří turecká citadela, některé staré mešity a kostely a drúzské i židovské památky.\n\nV srpnu 2005 zaútočil na arabské pasažéry v autobusu ve městě Šfar'am voják izraelské armády, který měl napojení na židovské extrémisty. Zastřelil čtyři obyvatele. Pak byl ubit.\n\nŠfar'am je etnicky arabské město. Podle údajů z roku 2009 tvořili naprostou většinu obyvatel izraelští Arabové - cca 35 900 osob.\n\nJde o středně velkou obec městského typu (byť zástavba má zejména na okrajích obce rozvolněný a spíše venkovský ráz) s dlouhodobě rostoucí populací. K 31. prosinci 2014 zde žilo 39 200 lidí. 55 % obyvatel tvoří arabští muslimové, 28 % arabští křesťané a 17 % arabsky mluvící izraelští Drúzové.\n\n\n"}
{"id": "508084", "url": "https://cs.wikipedia.org/wiki?curid=508084", "title": "Tokimune Hódžó", "text": "Tokimune Hódžó\n\nTokimune Hódžó (japonsky: 北条 時宗 \"[Hódžó Tokimune]\", 1251-1284) byl samurajským velitelem z rodu Hódžó, který čelil velké krizi 13. století. Tuto krizi vyvolal pokus Kublajchána, jüanského (mongolského) císaře Číny, o invazi do Japonska. Když stanul nejmocnější samurajský velitel, Tokimune Hódžó, tváří v tvář mongolské invazi, zachoval se nikoli jako generál, ale jako státník a na Mongoly ani na nikoho jiného nevytasil meč. Zpráva o Tokimuneho duchapřítomnosti se dostala po velitelské linii až k podřízeným velitelům a podnítila jejich nebývalé úsilí o obranu Japonska. Tokimune, vůdce regentů \"šikken\", přijal v roce 1268 a 1271 mongolské vyslance a jeho otevřený vzdor vůči Kublajchánovým výhrůžkám vedl k první mongolské invazi do Japonska v roce 1274. Mongolové se vylodili v blízkosti dnešní Fukuoky na ostrově Kjúšú. Zpustošili ostrovy Cušimu a Iki a samurajskou obranu zasypali mraky šípů a zápalných bomb vrhaných katapulty. K osobnímu souboji sobě rovné soupeře nevyzývali. Nezvyklý způsob boje způsobil samurajům, kteří statečně vzdorovali neznámému nepříteli, velké těžkosti, invaze však naštěstí skončila po jediném dni, neboť mongolskou flotilu zničila bouře. (Po celou dobu měli Mongolové zřejmě v úmyslu se stáhnout, neboť šlo jen o ozbrojený průzkum.) V následujících několika letech probíhala diplomatická jednání, ale chán své požadavky nezmírnil. V roce 1276 nařídil Tokimune popravu mongolského vyslance a po celém západním Japonsku vyhlásil stav nejvyšší pohotovosti, neboť očekával další invazi. Než mongolská flotila v roce 1281 znovu připlula a zaútočila, postavili Japonci kolem zálivu Hakata obrannou zeď. Na koních se dalo vyjet po svahu k jejímu zadnímu traktu. Tam samurajové útočníky odrazili a v malých člunech přepadli předvoj mongolských lodí. Jde o snad nejslavnější epizodu v průběhu celé invaze. Když dorazila mohutná mongolská flotila, Japonci očekávali, že se pokusí o vylodění. Útočníky se jim však záškodnickými přepady podařilo udržet v zálivu. Tato strategie se vyplatila a na pomoc Japoncům nakonec přišel i tajfun (zvaný \"kami kaze\" neboli boží vítr, japonsky: 神風), který zničil většinu mongolských lodí. Ti z mongolských vojáků, kteří přežili, odtáhli domů a od té doby už nedošlo k žádnému dalšímu pokusu o dobytí Japonska. Tokimune nicméně rozkázal vybudovat pro případ nového útoku během několika následujících let na pobřeží opevnění. Přílišné vypětí při obraně Japonska si však vyžádalo svou daň. Tokimune zemřel v mladém věku 34 let brzy po svém triumfálním vítězství, oplakáván všemi svými muži.\n\n"}
{"id": "508095", "url": "https://cs.wikipedia.org/wiki?curid=508095", "title": "Vilka (přítok Gėgė)", "text": "Vilka (přítok Gėgė)\n\nVilka je řeka na západě Litvy, v okresech Tauragė a Pagėgiai pravý přítok řeky Gėgė.\n\nŘeka pramení u vsi Vaitiškė (8 km na západ od okresního města Tauragė) při silnici č. 199 Vainutas - Tauragė. Vytéká směrem východním a tvoří meandrovaný oblouk až do směru západního (přes jižní směr). U vsi Kulmenai na levém břehu stojí hradiště \"Kreivėnų piliakalnis\" (jinak \"Kulmenų piliakalnis\"). Kříží železniční trať Pagėgiai - Tauragė - Radviliškis (dvakrát), silnici č. 141 Šilutė - Pagėgiai - Jurbarkas - Kaunas a železniční trať Klaipėda - Šilutė - Pagėgiai - Tilžė. U obce Plaškiai se vlévá do řeky Gėgė 15 km od jejího ústí do ramene delty Němenu Rusnė. Prokopáním kanálu Vilka (nová) spojujícího starou Vilku přes Kamonu do Gėgė, se stala původní Vilka, která byla původně přímým přítokem Gėgė také přítokem Kamony. V jakém vzájemném poměru jsou průtoky těchto větví není známo - je obtížné to určit.\n\nPravé:\n"}
{"id": "508102", "url": "https://cs.wikipedia.org/wiki?curid=508102", "title": "Župan (oděv)", "text": "Župan (oděv)\n\nŽupan nebo také převlečník je druh svrchního domácího oblečení, doplňující pyžamo. Vyrábí se převážně z bavlny – nejčastěji z froté nebo (původně) z hedvábí. Nosil se nejdříve jako svrchní oděv k negližé. V současnosti je obvyklý po sprchování a koupání, aby zachytil zbytkovou vlhkost. Župan se nosí převážně v soukromí.\n\nŽupany se objevují počátkem 18. století v jižní a jihozápadní Evropě jako součást domácího oděvu, jemuž dali francouzští králové počínaje Ludvíkem XV. statut oficiálního svrchního oděvu pro dopolední audience. Byl oblékán přes krajkové negližé, a poté se vžil jako oblíbený domácí kabát v období osvícenství a biedermeieru. Župan najdeme na portrétech králů, šlechty i měšťanů 18.-19. století.\n\nV současnosti se nosí při denních či nočních příležitostech, spojených s intimním životem, s hygienou nebo volnočasovými aktivitami, např. bazény či sauny, ale bývá též součástí společenského oděvu pacientů v nemocničních zařízeních a klientů v domovech seniorů.\nŽupany se vyrábějí pro muže, ženy i děti v různých velikostech.\n\nČeský termín byl převzat z italského \"giupone\".\nJde o jeden kus oděvu, pláště s dlouhými rukávy, raglánového střihu se šálovým límcem, mnohdy bez knoflíků. Obléká se na pyžamo či na nahé tělo a upevňuje se kolem pasu pomocí pásku, případně zipem. Může být doplněn i kapucí.\nPro výrobu županů se využívá široká škála materiálů. Nejčastějšími materiály jsou bavlna, mikro bavlna či polyester. Především mikro bavlna má dobré savé vlastnosti, a tím je vhodná po koupeli. Dalšími materiály bývají například hedvábí, šifon, tyl. Zajímavým materiálem je bambusové vlákno, které je vhodné i pro alergiky.\n\nŽupany mají různé střihy podle svého určení. Dlouhé župany, které sahají až po kotníky, jsou většinou vhodné po koupeli či do chladných zimních dnů. Často mají kapuci, aby nenachladla hlava. Naopak krátké župany jsou určeny spíše jako pohodlný kus oblečení pro doma či na koupaliště.\n\n"}
{"id": "508109", "url": "https://cs.wikipedia.org/wiki?curid=508109", "title": "Sartė", "text": "Sartė\n\nSartė je řeka na západě Litvy, v okresech Tauragė a Pagėgiai levý přítok řeky Kamona.\n\nTeče západním směrem, protéká při jižním okraji obce Sartininkai. Na východ od vsi Pėteraičiai se vlévá do řeky Kamona 15,7 km od jejího ústí do řeky Vilka. Podle údajů z roku 2006 je to nejvíce znečištěná řeka v Litvě.\n"}
{"id": "508114", "url": "https://cs.wikipedia.org/wiki?curid=508114", "title": "Quartier de l'École-Militaire", "text": "Quartier de l'École-Militaire\n\nQuartier de l'École-Militaire (\"čtvrť Vojenská škola\") je 27. administrativní čtvrť v Paříži, která je součástí 7. městského obvodu. Má velmi nepravidelný půdorys a rozlohu 80,8 ha. Ohraničují ji ulice \"Avenue de Saxe\" a \"Avenue de Ségur\" na jihu, \"Avenue de Suffren\" na jihozápadě, náměstí \"Place Joffre\" na severozápadě, \"Avenue de Tourville\", \"Boulevard des Invalides\" a \"Rue de Babylone\" na severu, \"Rue Vaneau\" na východě a \"Rue de Sèvre\" na jihovýchodě.\n\nČtvrť nese jméno vojenské akademie École militaire.\n\n"}
{"id": "508148", "url": "https://cs.wikipedia.org/wiki?curid=508148", "title": "Škoda 78E", "text": "Škoda 78E\n\nŠkoda 78E je tovární označení pro elektrické lokomotivy, které České dráhy provozují pod dvěma samostatnými řadami:\n\n"}
{"id": "508151", "url": "https://cs.wikipedia.org/wiki?curid=508151", "title": "Unimex Group", "text": "Unimex Group\n\nSpolečnost UNIMEX GROUP, a.s. vznikla v roce 1991. Společnost se podílí na projektech v oblasti DIY, bytového, průmyslového a hotelového developmentu, cestovního ruchu a obchodu značkovým zbožím.\n\nKonsolidovaný obrat firem ve společnosti UNIMEX GROUP, a.s. za rok 2008 přesahuje 8 mld. Kč, bilanční suma 8,5 mld. Kč.\n\nUNIMEX GROUP, a.s. ovládá či drží významné vlastnické podíly v následujících společnostech:\n\n\n"}
{"id": "508154", "url": "https://cs.wikipedia.org/wiki?curid=508154", "title": "Sleď", "text": "Sleď\n\nSleď je český rodový název pro několik druhů sleďovitých ryb z rodů \"Clupea\", \"Amblygaster\", \"Escualosa\", \"Harengula\" a \"Herklotsichthys\". Jsou to štíhlé mořské ryby. V České republice nežijí.\n\nClupea \n\nAmblygaster \n\nEscualosa \n\nHarengula \n\nHerklotsichthys \n\n"}
{"id": "508156", "url": "https://cs.wikipedia.org/wiki?curid=508156", "title": "Překlady bible", "text": "Překlady bible\n\nPřeklady Písma svatého mají dlouhou historii. Překlady bible, pořízené před začátkem letopočtu a v prvních staletích po Kristu jsou významné nejen proto, že často byly a jsou dodnes oficiálními verzemi mnoha církví, ale i z důvodů textové kritiky, která jejich prostřednictvím postupuje k objevení původní verze biblických knih. Protože Bible je překládána do většiny jazyků, téměř každý jazyk má historii svých překladů bible.\n\nOriginálním jazykem Starého zákona je hebrejština a aramejština. Originálním jazykem Nového zákona je řečtina. Prvním významným překladem byl překlad původního Starého zákona do řečtiny ve 3.století př.n.l., tzv. Septuaginta. Dalším důležitým překladem, nyní už celé bible, byla Vulgata, což je překlad do latiny na přelomu 4. a 5. století našeho letopočtu.\n\nDo klasické řečtiny se překládal pouze Starý zákon, neboť Nový zákon je v tomto jazyce psán přímo. Již před přelomem letopočtu vzniká v Alexandrii řecký překlad bible, tzv. Septuaginta (lat. \"sedmdesát\" podle legendárního počtu 72 překladatelů). O několik století po ní, od 2. do 3. století, vznikly další překlady Starého zákona do řečtiny (viz Starořecké překlady bible).\n\nNež byl vůbec do syrštiny přeložen Nový zákon, existoval již kompilát ze čtyř evangelií, tzv. Tatiánův Diatessaron. Další, pozdější překlady Nového zákona jsou: Starosyrský překlad Nového zákona, jeho revize v Pešitě, Harkelův Nový zákon či Filoxenův Nový zákon. Nejstarším překladem Starého zákona do syrštiny je verze nacházející se v Pešitě; druhým významným překladem je Syrská hexapla.\n\nNejstarším latinským překladem je tzv. Vetus latina, která vznikala mezi 2. a 3. stoletím. Nejedná se o ucelený překlad, ale obecně o latinské překlady všech biblických knih pořízených před Jeronýmem. Velmi význačným překladem do latiny je tzv. Vulgata, jejímž základem jsou Jeronýmovy překlady většinou z hebrejské předlohy Starého zákona. Vulgáta postupně nahradila a od karolinské doby téměř zcela vytlačila Vetus latinu. Vulgáta, oficiální text západního křesťanství po celý středověk, doznala v průběhu staletí různých verzí a přepracování. Ve 20. století pak vzniká péčí benediktinských mnichů nový překlad vycházející z poznatků moderní biblické vědy, tzv. Nova Vulgata.\n\nKoptské biblické rukopisy obsahující všechny knihy bible jsou známy až z 10. a 11. století. Přesto již ve třetím století po Kr. byly přeloženy do koptštiny, konkrétně do sahidského dialektu. Jelikož byl později tento dialekt potlačen dialektem bahairským, byly biblické knihy přeloženy do tohoto dialektu. Bahairské rukopisy jsou dochovány již z 4. a 5. století. Jejich předností je skutečnost, že v případě Nového zákona staví na tzv. \"alexandrijském textu\" (viz Textové rodiny Nového zákona). \n\nPřeklad Písma do gótštiny byl pořízen v polovině 4. století Wulfilou. Blíže viz Gótský překlad bible. \n\nVelmi významným počinem byl též překlad Písma do staroslověnského jazyka sv. Konstantinem Cyrilem a Metodějem (26. října 883) během jejich velkomoravské mise (počátek 862). Z tohoto překladu vychází česká překladatelská tradice.\n\nDo Arménie se křesťanství dostalo ze Sýrie, což mělo vliv i na první arménské překlady. Literární (vlastní i překladová) tvorba byla umožněna, když Mesrop (Maštoc) vytvořil v roce 406 arménskou abecedu. Sám Maštoc a několik jeho spolupracovníků pak přeložili Písmo, liturgické texty a některé texty církevních Otců, zvláště syrských. \n\nPrvní překlad byl vytvořen na základě předloh jak syrských, tak řeckých (v tom případě se u Starého zákona jednalo o Lúkianovu verzi). Druhý překlad nebo revize (těžko posoudit) vznikl již na základě řeckého střídavě hexaplárního a Lúkianova textu. Evangelia první verze byla přeložena ze syrštiny, v druhé verzi již z řečtiny patrně na základě textu raného byzantského typu. \n\nPřesto i druhý překlad kopíroval rozsah syrského kánonu; v kánonu chybělo Zjevení Janovo, 2. list Petrův a navíc se zde nacházel apokryfní 3. list Korintským. Starozákonní kánon obsahuje knihy v závislosti na Septuagintě s výjimkou 4. knihy Makabejské; navíc některé rukopisy obsahují 4. knihu Ezdrášovu a Závěť dvanácti patriarchů. Kniha Zjevení, 4. kniha Ezdrášova a Sírachovec se začaly objevovat častěji poté, co se Arménie v Kilikii dostala do styku se západním křesťasnstvím a jeho Vulgatou.\n\nPrvním ázerbájdžánským překladem bylo Evangelium podle Matouše, které přeložili Mirza Farrukh a Feliks Zaręba. Bylo publikováno roku 1842 v Londýně. Celý Nový zákon byl přeložen a vydán v Londýně roku 1878 a Starý zákon roku 1891. V roce 1982 byl stockholmským institutem pro překlad bible vydán překlad Nového zákona od Mirzy Khazara v moderním ázerbájdžánském jazyce. Khazarův překlad Starého zákona byl přepsán do moderního jazyka v roce 1984, ale nebyl vydán.\n\nVýznamným podnětem pro nové překlady bylo období reformace v 16. století. Reformátoři dávali důraz na návrat k původnímu křesťanství očištěnému od pozdějších přídavků a na studium bible i laiky. Z toho také vyplynula potřeba nových překladů, které se pořizovaly z původních jazyků – na rozdíl od středověkých překladů z latinské Vulgáty. Katolická církev zůstala věrná revidovanému textu Vulgáty.\n\nKe známým překladům z původních jazyků patří díla protestanských teologů, německý překlad Martina Luthera, francouzský překlad Jana Kalvína (\"Ženevská bible\"), česká \"Bible kralická\", italský překlad Giovanniho Diodati či anglická (anglikánská) \"Bible krále Jakuba\".\n\nDalší překlady:\n\nV dnešní době se vydávání bible ve velkém měřítku věnují Mezinárodní biblická společnost (IBS) a WBT. Jen tyto dvě organizace vydávají bibli nebo její část ve více než 600 jazycích pro 127 zemí. V současné době (2007) pracuje IBS na překladu bible do dalších 50 jazyků, na němž se podílí přes 500 odborníků. WBT koordinuje práci asi 6600 lidí překládajících bibli v 90 zemích na světě.\nKromě již existujících překladů je bible i nadále překládána, a to z pochopitelného důvodu, neboť každý jazyk podléhá změnám. Různá biblická vydání se také liší svým stylem podle zaměření, ke kterému jsou určena. Například se vznikem internetu se objevil na sklonku 20. století online anglický překlad NET Bible.\n\nVelmi významným počinem byl překlad Písma do staroslověnského jazyka sv. Konstantinem Cyrilem a Metodějem (26. října 883) během jejich velkomoravské mise (počátek 862). Z tohoto překladu vychází česká překladatelská tradice.\n\nVe 14. století vznikly nejstarší české překlady – např. Bible leskovecko-drážďanská (1360) či Bible olomoucká a Bible třeboňská.\n\nNejvýznamnějším a nejznámějším českým překladem je Bible kralická („Šestidílka“, 1579–1594, poslední revize z roku 1613), první český překlad z původních jazyků. Bible kralických bratří (viz Kralice nad Oslavou) byla a je skvostem české a slovanské kultury. Ve slovanských jazycích tak byla vůbec první; na světě byli Češi pátý národ, který měl Bibli ve své rodné řeči. Mezi katolickými barokními překlady vyniká třísvazková Bible svatováclavská z let 1677–1715.\n\nVe 20. století byl nejvýznamnějším \"Český ekumenický překlad\", moderní překlad, který vznikal v letech 1961–1979 v rámci mezicírkevní, ekumenické spolupráce. V roce 2008 vyšla Česká synoptická Bible, která uspořádává do sloupců vedle sebe jak překlad kralický, tak ekumenický. Toto vydání Bible tak může napomoci srovnání obou překladů a lepšímu pochopení Písma Svatého. \n\nNa přelomu tisíciletí se v České republice pracovalo nebo pracuje na šesti nových překladech bible: blíže viz moderní české překlady bible.\n\n"}
{"id": "508169", "url": "https://cs.wikipedia.org/wiki?curid=508169", "title": "Tamra", "text": "Tamra\n\nTamra ( טַמְרָה, طمرة, v oficiálním přepisu do angličtiny Tamra) je město v Izraeli, v Severním distriktu.\n\nLeží v nadmořské výšce 50 metrů, na pahorcích na západním okraji Dolní Galileji, cca 12 kilometrů od Haifského zálivu. Východně od města stoupá terén k hoře Har Kavul, z níž sem stéká vádí Nachal Tamra. Od západního okraje obce pak do Zebulunského údolí směřuje krátké vádí Nachal Kankan.\n\nMěsto leží cca 95 kilometrů severovýchodně od centra Tel Avivu a cca 20 kilometrů severovýchodně od centra Haify, v hustě zalidněném pásu. Osídlení v tomto regionu je smíšené. Vlastní město Tamra je osídleno izraelskými Araby, stejně jako mnohá další města a vesnice v okolí. Na západ od Tamry začíná oblast s etnickou převahou židů při pobřeží Haifského zálivu (aglomerace měst Krajot). Další menší židovská sídla jsou rozprostřena mezi jednotlivými arabskými obcemi. Tamra je na dopravní síť napojena pomocí dálnice číslo 70, která vede západně od města.\n\nTamra patří k největším arabským sídlům v Galileji. Na jejím místě patrně stála ve starověku židovská vesnice připomínaná v mišně a Talmudu. Ve středověku byla lokalita osídlena Araby. Francouzský cestovatel Victor Guérin popisuje koncem 19. století místní populaci jako zcela muslimskou, sestávající cca z 800 lidí.\n\nBěhem první arabsko-izraelské války v červenci 1948 byla obec v rámci Operace Dekel dobyta izraelskou armádou. Na rozdíl od mnoha jiných arabských sídel v Galileji nebyla Tamra vysídleno a zachovalo si svůj arabský ráz i ve státě Izrael. Roku 1948 zde podle portálu Bet-alon žilo jen 300 trvalých obyvatel, jejichž řady ale rozšířilo cca 1500 arabských uprchlíků z okolních vesnic, které byly v průběhu války vysídleny. Mělo jít o největší koncentraci vnitřních uprchlíků v Galileji. Podle údajů portálu Palestine Remembered měla ale Tamra už v roce 1945 přes 1800 obyvatel. Původně šlo o obec se statutem místní rady (menšího města). Na velké město byla povýšena roku 1996. V tomto arabském městě měl osobní přátele izraelský politik Jigal Alon.\n\nTamra je etnicky arabské město s muslimskou populací. Podle údajů z roku 2009 tvořili naprostou většinu obyvatel izraelští Arabové - cca 28 600 osob.\n\nJde o středně velkou obec městského typu (byť zástavba má zejména na okrajích obce rozvolněný a spíše venkovský ráz) s dlouhodobě rostoucí populací. K 31. prosinci 2017 zde žilo 33 400 lidí.\n\n"}
{"id": "508178", "url": "https://cs.wikipedia.org/wiki?curid=508178", "title": "Skeleton", "text": "Skeleton\n\nSkeleton (angl. \"skeleton\" = kostra) je zimní sport podobný bobování. Závodník sjíždí dolů v důsledku působení zemské gravitace v ledovém korytě na speciálních nízkých saních vleže na břiše hlavou napřed. Saně pro skeleton vypadají jen jako tenká deska – na polstrované desce s držadly jsou zespodu připevněny ocelové nože, které kloužou po ledové dráze.\n\n\n"}
{"id": "508181", "url": "https://cs.wikipedia.org/wiki?curid=508181", "title": "Endozom", "text": "Endozom\n\nEndozom je membránový váček uvnitř eukaryotních buněk. Vzniká endocytózou a slouží k třídění endocytovaného materiálu. Dnes je známo několik druhů endozomů, které se uplatňují v různých fázích degradační dráhy a končí obvykle na lysozomu. Nejprve vzniká časný endozom a až v následných fázích (přes mezistupeň - „multivezikulární tělísko“) se vyvíjí pozdní endozom a následně dochází se splývání s lysozomy.\n\nObsah endozomu je kyselejší než cytosol. Kyselé prostředí je udržováno H pumpou poháněnou ATP, která čerpá protony z cytosolu do endozomu. Kyselé prostředí přiměje řadu receptorů uvolnit navázaný náklad.\n\nČasný endozom vzniká spojováním např. klathrinových váčků vzniklých při endocytóze zprostředkované receptorem. Je to dynamický útvar a část obsahu vody, proteinů a lipidů se téměř ihned vrací pomocí váčků zpátky na plazmatickou membránu. Dělá se to pomocí specializovaných membránových domén, jejichž osud je ovládán pomocí Rab proteinů. Mimo domény, která směřuje přímo na plazmatickou membránu, je část váčků někdy posílána do tzv. recyklační endozomu (a až následně ven). V časném endozomu je pH asi 6,5. Následně váčky putují po mikrotubulech směrem ke středu buňky a mění se na pozdní endozomy.\n\nPozdní endozom je další typ vnitrobuněčného váčku (vezikulu), který vzniká v degradační kaskádě. Vzniká z časného endozomu (přes mezistadium známé jako multivezikulární tělísko, MCB) a má kyselejší pH (cca pH 6, podle jiných zdrojů až 4,5). Z pozdního endozomu je ještě úniku a je možno některé proteiny posílat přes Golgiho aparát zpátky na plazmatickou membránu buňky (takto se recyklují např. M6P receptory nebo jisté proteolytické enzymy). Už se v něm nicméně vyskytují některé hydrolytické enzymy dopravené z Golgiho aparátu, které zahajují proteolytický rozklad.\n"}
{"id": "508182", "url": "https://cs.wikipedia.org/wiki?curid=508182", "title": "Quartier du Gros-Caillou", "text": "Quartier du Gros-Caillou\n\nQuartier du Gros-Caillou (\"čtvrť Gros Caillou\") je 28. administrativní čtvrť v Paříži, která je součástí 7. městského obvodu. Má rozlohu 138,2 ha, ovšem značnou část plochy zabírá park Champ-de-Mars, kde stojí Eiffelova věž, a kde se také poblíž nachází budova Velvyslanectví ČR na \"Avenue Charles Floquet\" č. 15. Čtvrť vymezuje na severu a severozápadě řeka Seina, na jihozápadě \"Avenue de Suffren\", na jihu náměstí \"Place Joffre\" a \"Avenue de Tourville\" a na východě \"Boulevard de la Tour-Maubourg.\n\nČtvrť byla pojmenována podle kostela Saint-Pierre-du-Gros-Caillou v ulici \"Rue Saint-Dominique\".\n\n"}
{"id": "508183", "url": "https://cs.wikipedia.org/wiki?curid=508183", "title": "Ďábel nenosí Pradu", "text": "Ďábel nenosí Pradu\n\nĎábel nenosí Pradu je pátý díl dvacáté první řady amerického seriálu \"Simpsonovi\" napsaný Timem Longem.\n\nMarge udělala pin-up fotografie pro kalendář, díky kterému se stává sex symbolem pro každého muže ve Springfieldu a to včetně Neda Flanderse. Mezitím je Carl Carlson vybrán jako nový vedoucí Springfieldské jaderné elektrárny a Homer se stane jeho asistentem. Carl se svým asistentem Homerem jsou pracovně pozvaní na \"Dny s jádrem\" do Paříže. Tato část tohoto dílu je parodií na film \"Ďábel nosí Pradu\", kde pro připomenutí scén je použita i stejná hudba od U2 (City Of Blinding Lights). Závěr celého dílu je nápadně podobný scéně z animovaného filmu z dílny Walta Disneye \"Lady a Tramp\", kde v roli Trampa je Spasitel.\nNázev tohoto díla je odvozen od známého hollywoodského hraného filmu \"Ďábel nosí Pradu\" (anglicky \"The Devil Wears Prada\") z roku 2006 s Meryl Streepovou a Anne Hathawayovou v hlavní roli . Jedná se o jeho zjevnou parodii.\n"}
{"id": "508185", "url": "https://cs.wikipedia.org/wiki?curid=508185", "title": "Friedrich Wannieck", "text": "Friedrich Wannieck\n\nFriedrich Wannieck (18. července 1838 Brno – 21. dubna 1919 Merano) byl rakousko-uherský, respektive moravský podnikatel a politik německé národnosti.\n\nNarodil se v roce 1838 jako třetí dítě v brněnské soukenické rodině. Vystudoval vídeňskou polytechniku a Polytechnikum Karlsruhe. V 25 letech podnikl studijní cestu do Londýna a do Skotska. Po návratu do Brna zde vedl stavbu firmy Löw a Sehnal. V roce 1865 začal sám s podnikáním ve strojírenství. Založil si malou továrnu na zahradě svého domu (Trnitá 21, Brno). Toto byl začátek tzv. Vaňkovky, jak byla již tehdy nazývána.\nMezi svými zaměstnanci byl velice oblíbený, když pro ně zařídil sociální podporu v nezaměstnanosti a nemocenskou. Sám do pokladny přispíval poměrně velkou sumou. Vystavěl také byty pro invalidy a postižené pracující v jeho továrně. Jedná se o čtyři dosud stojící dvojdomky ve Viniční ulici v Brně-Židenicích, označované jako Wannieckova kolonie či \"Friedrichs-Ruhe\". Už od roku 1866 byl zván na nejrůznější přednášky a stával se stále známějším i v širším okruhu společnosti.\n\nZajímal se o projekt kulturního domu pro německy mluvící obyvatelstvo Brna a podporoval jeho stavbu. Sbírka byla započata již v roce 1872, stavba Německého domu však byla zahájena až roku 1888. Podílel se rovněž na vzniku pěstitelské ovocnářské školky \"Victoria\" v Želešicích.\n\n16. října 1894 složil slib poslance Říšské rady (celostátní zákonodárný sbor), kam nastoupil poté, co zemřel Gustav Winterholler. Reprezentoval městskou kurii, obvod Brno. Ve vídeňském parlamentu setrval do konce funkčního období sněmovny, tedy do roku 1897. Politicky byl stoupencem německých liberálů. Po svém nástupu do Říšské rady se stal členem klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Z tohoto klubu ale v listopadu 1896 vystoupil v rámci hromadného odchodu některých poslanců.\n\nV roce 1891 byl jmenován čestným občanem Brna, přesto z něj v roce 1903 odešel. Přestěhoval se do Mnichova a následně do pozdější severní Itálie. Zemřel 21. dubna 1919 v italském Meranu a je pohřben v Mnichově.\n\n"}
{"id": "508186", "url": "https://cs.wikipedia.org/wiki?curid=508186", "title": "Štrálek", "text": "Štrálek\n\nŠtrálek (též Strálek) je zřícenina středověkého hradu, která se nachází 3 km jižně od Rýmařova v okrese Bruntál na hranici katastru s obcí Jiříkov.\n\nHrad vystavěli v polovině 13. století příslušníci Benešovců. Roku 1282 se uvádí Beneš de Stralek, roku 1323 se po hradě píše Zbyněk a Dobeš. Zdejší kraj byl však neúrodný a málo výnosný a tak Zbyňkův syn Beneš roku 1349 prodal vesnice, které patřily k hradu a odstěhoval se no nížiny na Přerovsko. Hrad koupil roku 1352 moravský markrabě Jan Jindřich. Stalo se tak patrně z důvodu možné těžby stříbra v okolí. Očekávání se však nepotvrdilo a tak hrad bez užitku zchátral.\n\n\n"}
{"id": "508192", "url": "https://cs.wikipedia.org/wiki?curid=508192", "title": "Süan-te", "text": "Süan-te\n\nCísař Süan-te (; 16. března 1399 – 31. ledna 1435) vlastním jménem Ču Čan-ťi () z dynastie Ming vládl jako císař v letech 1425–1435 říši Ming. Byl synem a nástupcem císaře Chung-siho. Po převzetí vlády od nového roku vyhlásil éru „Šíření ctnosti“, Süan-te. Název éry je používán i jako jméno císaře.\n\nČu Čan-ťi se narodil Ču Kao-čch’ovi, budoucímu císaři Chung-simu. Miloval poezii a literaturu, byl uznávaným malířem, ale i zdatným válečníkem. Roku 1425 se po krátké vládě otce stal císařem říše Ming. Po nástupu na trůn zrušil otcovo rozhodnutí o přesunu hlavního města z Pekingu do Nankingu. Proti mladému císaři se postavil jeho strýc Ču Kao-sü, ale neuspěl. Süan-te veden schopnými poradci osobně vytáhl proti strýci a snadno a rychle ho porazil.\n\nDruhým problémem počátku Süan-teho vlády byla už téměř dvacet let se táhnoucí válka ve Vietnamu. Názory císařových rádců a ministrů na řešení konfliktu byly rozporné. Císař jmenoval nového velitele okupačních vojsk a poslal mu velké posily, které však Vietnamci ihned rozdrtili. Mingská armáda poté ustoupila do Číny a Vietnam získal nezávislost. Vztahy s ostatními státy jihovýchodní Asie byly klidné. Ve východní Asii pokračovala pravidelná výměna poselstev s Koreou, s Japonskem byly navázány oficiální styky roku 1432, po změně jeho vlády. Na severu rozdělení Mongolové nepředstavovali velké nebezpečí, východní Mongolové se chovali přátelsky a občasné nájezdy Urianchajců Süan-te osobně odrazil. Poté, co západní Ojrati roku 1434 porazili východní Mongoly, mingská Čína navázala korektní styky i s nimi. Po desetileté přestávce Süan-te povolil eunuchovi a mořeplavci Čeng Cheovi uskutečnit ještě jednu dálkovou plavbu do Indického oceánu; proběhla v letech 1431–1433, ale byla poslední.\n\nZa vlády Süan-teho vzrostl vliv eunuchů císařského paláce. V neposlední řadě i proto, že řídili tajnou policii. Císař se snažil vnést řád a disciplínu do státní správy. Roku 1428 provedl čistku na kontrolním úřadu, která stála místo i nejvyššího kontrolora. Kvalita práce úřadu se pak zvedla. Téhož roku císař reformoval pravidla vojenské služby. Neefektivnost a špatná morálka dědičných vojáků se však nezlepšila.\n\nSüan-teho vláda se snažila podpořit oběh papírových peněz, proto potlačovala užívání mincí a zakazovala užívání drahých kovů. Neměla úspěch a papírové peníze prakticky vymizely z užívání. Vysoké daně vedly za předešlých vlád v nejvíce zatížených prefekturách říše (především v Ťiang-nanu) rolníky k opouštění hospodářství. Süan-te snížil daně a vyslal do provincií „cestující usmiřovatele“ zlepšit práci provinčních úřadů. Měli za úkol odstraňování nespravedlností a korupce výběrčích daní a kontrolu stavu vojenských jednotek.\n\nCísař zemřel po krátké nemoci po desetiletém panování. Vládl v pozoruhodně mírových časech bez větších vnitřních nebo zahraničních problémů. Pozdější historici považovali jeho vládu za zlatý věk dynastie.\n\nCísař Süan-te byl pátý panovník čínské říše Ming. Jeho vlastní jméno bylo Ču Čan-ťi, Süan-te (doslova „Šíření ctnosti“) je název éry jeho vlády a je používáno jako jeho jméno. Byl nejstarším synem císaře Chung-siho (1378–1425; vládl od 1424, vlastním jménem Ču Kao-čch’) a císařovny Čang (1379–1442). Narodil se 16. března 1399.\n\nČu Čan-ťiho rodiče v té době žili v Pekingu na severovýchodě Číny v paláci jeho děda, pozdějšího císaře Jung-leho, tehdy pouze Ču Tiho, knížete z Jen. Jung-le v létě 1399 povstal proti císaři Ťien-wenovi, porazil ho v tříleté občanské válce a od roku 1402 vládl Číně jako třetí mingský císař.\n\nV dětství se Ču Čan-ťi cvičil ve vojenských dovednostech i studoval konfuciánskou literaturu pod vedením chanlinských akademiků. Byl talentovaný literát, ale díky fyzické zdatnosti (kontrastující s chabým zdravím otce) vynikal ve vojenských disciplínách, což mu přineslo přízeň Jung-leho, se kterým sdílel oblibu lovu a jízdy. Jung-le se jím nechal doprovázet na lovu a vojenských inspekcích a roku 1414 vzal mladého prince s sebou na tažení proti Mongolům.\n\nRoku 1411 byl Ču Čan-ťi jmenován korunním princem-vnukem císaře – obdržel titul \"chuang-tchaj-sun\" (, doslova „císařský velký vnuk“) – zatímco jeho otec byl od roku 1404 korunním princem s titulem \"chuang-tchaj-c’\" (, doslova „císařský velký syn“). Poté jeho výuku v konfuciánském učení a způsobech vládnutí vedl velký sekretář Chuang Chuaj, věnoval se jí dokonce i na vojenských výpravách.\n\nVe dvorských intrikách Ču Čan-ťi vždy bránil svého otce proti strýcům, čímž si vysloužil jejich zášť. Se znepokojením hleděli i na jeho rozhodnost, oblíbenost u Jung-leho a úzkou spolupráci s velkými sekretáři. Obávali se o své postavení, pokud princ převezme vládu.\n\nKoncem srpna 1424 Jung-le při návratu z pátého mongolského tažení zemřel v mongolské stepi na mozkovou mrtvici. Novým císařem říše Ming se začátkem září stal Ču Čan-ťiho otec Chung-si. Dne 1. listopadu 1424 Chung-si jmenoval Ču Čan-ťiho korunním princem (\"chuang-tchaj-c’\"). V dubnu 1425 ho vyslal do Nankingu, aby tam připravil přesun hlavního města z Pekingu. Záhy panovník onemocněl a povolal ho zpět, ale zemřel dříve, než se syn stihl vrátit.\n\nČu Čan-ťi přijel do Pekingu, 27. června 1425 oficiálně usedl na císařský trůn a stal se pátým císařem říše Ming. S platností od nového roku (čínského, tedy od 8. února 1426) vyhlásil novou éru vlády, za její jméno zvolil „Süan-te“ – „Šíření ctnosti“. Jméno éry bylo heslem vyjadřujícím směr vládní politiky a je používáno i jako jméno císaře. Zrušil přesun hlavního města do Nankingu, patrně proto, že se v Pekingu, kde vyrůstal, cítil doma a také protože sdílel Jung-leho zaujetí bezpečností severní hranice.\n\nJeho nástup přijali úředníci ve vládě klidně, nový císař sdílel otcovu idealistickou konzervativní politiku. Byl literát a příznivec umění, jeho vláda je významná kulturními a politickými úspěchy. Přes svou prchlivost byl otevřený radám. Jako císař byl svědomitý, pokusil se vyvážit vliv různých složek mingské elity – civilních úředníků, eunuchů a generálů. Byl schopen rázně rozhodovat, pokud to situace vyžadovala, ale většinou potvrzoval návrhy velkých sekretářů (kteří připravovali císařské výnosy) a ministrů. Oproti předešlým císařům žil v luxusu a prostopášnostech, po jeho smrti bylo z paláce propuštěno několik tisíc žen.\n\nVelké problémy prvních dvou let – vzpouru strýce a válku ve Vietnamu – úspěšně vyřešil. Po dobu jeho vlády byla severní hranice bez větších problémů a styky se státy střední, východní a jihovýchodní Asie klidné, což poskytlo prostor a čas pro vnitřní reformy.\n\nNástup mladého císaře zpochybnil jeho strýc Ču Kao-sü, na rozdíl od Jung-leho uzurpace ale neuspěl. Ču Kao-sü byl Jung-leho oblíbenec kvůli svým vojenským schopnostem. Za občanské války v letech 1399–1402 se projevil jako schopný a energický velitel, ale byl i arogantní a pohrdal svým obtloustlým starším bratrem Chung-sim, otcem Süan-teho. Zahořkl, když nebyl roku 1404 jmenován následníkem. Jeho neposlušnost mu nakonec vynesla vypovězení do zapadlého města Le-an v prefektuře Čching-čou v Šan-tungu.\n\nV přesvědčení, že se roku 1424 měl stát císařem místo nemocného staršího bratra, začal po jeho smrti připravovat převrat. Nedlouho po Süan-teho nástupu na trůn, 2. září 1425, se pokusil zopakovat Jung-leho cestu k císařské hodnosti, když zahájil vzpouru. Obvinil Süan-teho ze zneužití moci, konkrétně z porušení zákonů jmenováním osob se šlechtickými tituly do civilních úřadů a jmenováním nehodných osob. Svého sotva dospělého synovce nepovažoval za nebezpečného soupeře. Podcenil však sílu vlády, schopné fungovat i v dlouhých obdobích Jung-leho nepřítomnosti (když byl na taženích do Mongolska) a nevzal v úvahu značné omezení vlivu knížat, kterého dosáhl Jung-le. Měl proto znatelně slabší pozici než Jung-le roku 1399.\n\nCísař zprvu váhal, ale pod tlakem velkého sekretáře Jang Žunga a dalších rádců 9. září osobně převzal velení nad trestnou expedicí. Předvoj dvaceti tisíc vojáků, který vedl zkušený veterán Süe Lu (1358–1430) 21. září oblehl Le-an. Obránci se odmítli vzdát a na druhý den císařští dobyli město. Ču Kao-sü byl odvezen do Pekingu, degradován na obyčejného poddaného a umučen k smrti. Přes 600 jeho stoupenců bylo popraveno, dalších 2200 vypovězeno na hranice. Vyšetřování zjistilo, že se do vzpoury zapletli i dalších císařovi příbuzní, včetně vzbouřencova bratra Ču Kao-sueje. Potrestáni nebyli, kvůli zachování prestiže císařského rodu.\n\nSüan-te si ponechal otcovy rádce a ministry, funkce některých úřadů se však změnily. Reformy se týkaly především velkých sekretářů, kteří za Jung-leho měli pouze poradní roli, když četli císařovu korespondenci a navrhovali odpovědi. Za Chung-siho získali více vlivu a nyní se dostali k reálné výkonné moci. Formální právo na ni získali udělením ministerských titulů (Jang Š’-čchi se stal ministrem vojenství, Chuang Chuaj ministrem daní a Ťin Jou-c’ ministrem obřadů). Kvůli své dlouholeté službě státu se těšili respektu a důvěře císaře. Mezi nejbližší císařovy rádce patřili ještě Ťien I (ministr státní správy v letech 1402–1422 a 1423–1435) a Sia Jüan-ťi (ministr daní v letech 1402–1421 a 1424–1430). Sestava nejvlivnějších úředníků a velkých sekretářů se nezměnila ani po Süan-teho smrti. Ve výsledku špičkám vlády dominovala jedna skupina od roku 1424 do začátku 40. let 15. století.\n\nDůležitá vládní rozhodnutí za panování Süan-teho vznikala na setkáních velkých sekretářů s císařem, na kterých císař schvaloval a podepisoval návrhy svých dekretů připravených sekretáři. Ministři je poté dostávali k provedení. Císař obvykle přijal návrhy sekretářů. Ti nyní nemuseli předem konzultovat ministry, což přineslo zrychlení a zpružnění rozhodování.\nSoučasně vzrostla moc eunuchů sloužících v císařském paláci a naprosto závislých na císaři. Eunuchové měli za Chung-wua, prvního mingského císaře, zakázáno komunikovat s vládními úřady a i císař Jung-le je pevně ovládal. Süan-te jim poskytl vzdělání a více je využíval při důvěrné korespondenci. Přes odpor úředníků pokračovalo a rostlo podnikání eunuchů k užitku císařových osobních projektů – těžby dřeva, stavby lodí a dalších. V případech, kdy císař nesouhlasil s řešením záležitostí podle představ velkých sekretářů, používal eunuchy k předávání svých příkazů nižším složkám státní správy. A protože se ministři s císařem pravidelně nesetkávali, mohli eunuchové rozkazovat ministrům jménem císaře i bez jeho vědomí. Takové zneužívání pravomoci bylo potenciálně značně nebezpečné a Chung-wu se ho velmi obával. Süan-te v zásadě udržel eunuchy pod kontrolou a pokud překročili meze, neváhal s jejich popravou. Dlouhodobě však tento postup eunuchům otevřel cestu ke zneužívání moci, pokud by vládl méně energický císař.\n\nVe vnitřní politice se císař soustředil na reformy kontrolního úřadu, místní správy a armády. Snažil se o zavedení disciplíny a řádu do státní správy. Zajímal se o význačné trestní případy a často přikazoval revidovat rozsudky. Tisíce nevinných lidí se pak domohlo spravedlnosti. V srpnu 1428 odvolal dlouholetého (od roku 1415) nejvyššího kontrolora Liou Kuana a jmenoval na jeho místo čestného Ku Cuoa. Nový vedoucí během několika měsíců odvolal 43 kontrolorů z pekingského a nankingského úřadu a i sám Liou Kuan byl potrestán za mnohá zneužití pravomocí. Kontrolní úřad byl reorganizován, postupy změněny, pravomoci kontrolorů zvýšeny. Byli jmenováni komisaři pro dohled nad vojenskými rolníky, velkými stavebními akcemi, vojenskými výcvikovými tábory u Pekingu, daněmi v Nan č’-li (daně byly vybírány v produktech, především rýži; na rýži vybrané v Nan č’-li závisela výživa obyvatel Pekingu).\n\nKontroloři byli po čistce z roku 1428 efektivnější a otevřenější. Kontroly se týkaly všech větví státní správy, civilních i vojenské. V desetiletí 1424–1434 vyústily v odvolání více než 240 úředníků, trojnásobek byl kritizován. Úředníci a kontroloři zneužívající své pravomoci byli trestáni, ne však popravováni.\n\nV regionální správě za Süan-teho získalo na pravidelnosti vysílání úředníků \"sün-fu\" (doslova „cestující usmiřovatel“), kteří koordinovali práci tří provinčních úřadů – civilního, vojenského a kontrolního. Koordinátoři existovali i za předešlých císařů. Chung-wu takto vyslal „cestovat a usmiřovat“ následníka trůnu Ču Piaa, Jung-le posílal do provincií Chung-siho i Süan-teho a například roku 1421 vyslal do provincií 26 vysoce postavených vládních úředníků. Süan-te je však vysílal „cestovat a usmiřovat“ nikoliv jednorázově, jako předešlí císaři, ale na dlouhá období. V září 1425 poslal dva pověřence do Nan Č’-li a Če-ťiangu, roku 1430 byli posláni do Chu-nanu, Šan-si a S’-čchuanu. Kolem roku 1426 byli posláni také do Ťiang-si a Šen-si.\n\nKoordinátor \"sün-fu\" nebyla samostatná funkce, ale pověření uložené vysoce postaveným hodnostářům ústředních úřadů, obvykle měli postavení zástupce ministra (zvláště vojenství), později i vysoké funkce v kontrolním úřadu, a hodnost (spolu)správce vojenských záležitostí (\"cchan-can ťi-wu\"). To jim dávalo právo řídit úřady civilní, vojenské i kontrolní. Bezprostředním důsledkem zavedení koordinátorů \"sün-fu\" byl přesun velení nad vojsky v provinciích do civilních rukou. Definitivní podobu získal systém koordinátorů v éře Čeng-tchung (1436–1449), kdy byli vysláni do všech provincií kromě Fu-ťienu a šesti z devíti pohraničních velitelství na severní hranici.\n\nNemalé problémy přetrvávaly v armádě. Zkorumpovaní důstojníci k tažením přiváděli chudé odvedence, zatímco bohaté za úplatu nechávali na pokoji. Zpronevěřovali platy vojáků a zaměstnávali je jako své služebníky. Zásobování armády fungovalo problematicky, když klesly dodávky vojenských rolníků. Schopní důstojníci se v letech míru neměli jak se prodrat vpřed, v čele armády proto stáli muži, kteří bez vlastních zásluh zaujali pozice svých otců. Velitelé, kteří své postavení zdědili a válku nezažili, měli silnou tendenci vojáky necvičit pro boj, ale využívat je, spolu s vojenskými rolníky, jako pracovní sílu pro své osobní potřeby. Vojáci proto odmítali službu, upadala kázeň, rozšířilo se dezertérství, síla armády klesala.\n\nOd roku 1427 kontrolní úředníci ověřovali skutečný stav a početnost oddílů a snažili se obnovit disciplínu. Postupně se místní vojenská velitelství dostala pod dohled kontrolních úřadů, ale bez většího efektu. Roku 1429, aby pozvedl morálku, provedl císař velkou vojenskou přehlídku pluků pekingské posádky a tří výcvikových táborů ležících v okolí Pekingu. Morálka armády se však příliš nezvýšila. Léta míru přinesla úpadek kvality výcviku a navíc císař vůči provinivším se důstojníkům postupoval shovívavě. Nicméně slabost mingských armád se v důsledku dlouhého míru plně projevila až jedenapůl desetiletí po Sün-teho úmrtí, roku 1449, v tchumuské bitvě, v níž Mongolové rozdrtili mingskou armádu v čele s císařem Jing-cungem, přičemž císař padl do zajetí.\n\nKoncem dvacátých let 15. století Süan-teho vláda čelila vážným finančním problémům. Válka ve Vietnamu spolykala značné prostředky a následná prohra přinesla ztrátu příjmů z jeho nerostného bohatství. Vysoké daně a odvody neúnosně zatížily hospodářství některých bohatých regionů Číny, což vedlo k poklesu státních příjmů. Su-čou, hospodářské centrum Číny, mělo koncem 20. let 15. století daňové nedoplatky ve výši tříletého odvodu. Začátkem 30. let navíc poklesla výnosnost mnohých dolů na stříbro a měď. Vláda se potížím snažila čelit prosazováním papírových peněz, snížením a reformou daní a omezením státních výdajů.\n\nZa základ měny určil zakladatel říše Ming Chung-wu papírové peníze – státovky \"pao-čchao\". Pro malé platby byly používány měděné mince, které v éře Jung-le obíhaly na vnitřním trhu společně se státovkami. Mincí i mědi, ze které byly odlévány, byl nedostatek. Naopak státovky vláda tiskla ve velkém množství, takže jejich hodnota rychle klesala. Roku 1425 \"pao-čchao\" měly jen 2 % nominální hodnoty. Süan-teho předchůdce Chung-si v neúspěšné snaze podpořit papírovou měnu uzavřel doly na drahé kovy. Süan-teho vláda umožnila částečnou obnovu těžby.\n\nSüan-te a jeho rádci vyzkoušeli řadu opatření na podporu státovek. Pod tlakem úřadů takřka zmizely z oběhu měďáky, považované vládou za konkurenci papírových peněz. Ministr daní Sia Jüan-ťi navrhl řešit pokles hodnoty státovek zpětinásobením obchodních daní a jejich výběrem pouze ve státovkách. Vláda se přiklonila k opatrnější politice, a sice prodeji oprávnění k obchodu se solí za státovky. Opatření však nemělo očekávaný výsledek, hodnota státovek se nezvedla. Süan-teho vláda také zavedla nové obchodní poplatky a zřídila cla na Velkém kanálu, obojí splatné pouze ve státovkách. Nové poplatky měly záporný vliv na obchod. Zvedl se proti nim silný odpor a po několika letech byly zrušeny. Jako podpora hodnoty státovek zcela selhaly. Přes všechny pokusy vlády, papírové peníze stále ztrácely hodnotu. Od 30. let 15. století státovky prakticky vymizely z užívání, stát jimi v omezené míře vyplácel zaměstnance, a stahoval je zpět jako povinné platidlo obchodních poplatků. Na hospodářství země větší vliv neměly.\n\nPřetrvávající nedůvěra k papírové měně a nedostatek mincí vedly k rozšíření obchodu ve stříbře. K nahrazování měďáků a papírové měny stříbrem se vláda stavěla odmítavě, nicméně pokusy zakazovat užití stříbra v obchodních transakcích se nesetkaly s úspěchem. Stříbro však nepostačovalo potřebám trhu. Používalo se pouze ve velkých platbách a placení daní, pro drobné transakce měly ve městech neochvějnou pozici měďáky.\n\nRoku 1433 Süan-teho vláda uzavřela mincovny, což vyvolalo problémy od Japonska po Jávu. Zastavení výroby mincí vyvolalo masové rozšíření padělků mincí a hromadění drahých kovů. Nespokojení úředníci v Pekingu nebyli schopni oběh mincí odlévaných soukromými podnikateli potlačit, obnovit státní výrobu mincí se však neodhodlali. Koncem éry Süan-te vláda rezignovala a začala tolerovat stříbro, roku 1433 guvernér Nan č’-li Čou Čchen začal v nejvíce zatížených prefekturách Ťiang-nanu vybírat pozemkovou daň ve stříbru.\n\nDalší oblastí císařova reformního úsilí byla fiskální politika, zejména v Ťiang-nanu. Tamní prefektury Su-čou, Chang-čou, Sung-ťiang, Ťia-sing a Čen-ťiang dodávaly čtvrtinu pozemkové daně říše (ačkoliv říše Ming měla skoro 160 prefektur). V samotné prefektuře Su-čou, i po snížení z původní velmi vysoké úrovně daně, které proběhlo roku 1393, dosahovala pozemková daň téměř desetiny (2,81 miliónů \"tanů\" rýže; 1 \"tan\" měl 107,4  litru) celkové daňové kvóty říše. Prefektura Sung-ťiang dodávala dalších 4,14 %.\n\nZa Jung-leho se příjmy z pozemkové daně zvýšily o deset procent za celou zemi, pravděpodobně všude rovnoměrně. Vysoké daně nebyli rolníci Su-čou a Sung-ťiangu schopni odvádět a daňové nedoplatky rostly. Když se koncem Jung-leho vlády přidaly přírodní kalamity, rolníci opouštěli půdu. V letech 1422–28 daňové nedoplatky každoročně dosáhly několika miliónů \"tanů\" rýže. Problémy s výběrem daní v rýži ohrožovaly zásobování Pekingu, závislého na daňové rýži dodávané z Ťiang-nanu po Velkém kanálu. Vláda se snažila zachovat pravidelné dodávky rýže prostřednictvím snížení daní a odpuštěním části nedoplatků. Císařský komisař Čou Kan, pověřený prozkoumáním situace na místě, v srpnu 1426 navrhl snížení daní, vykořenění korupce při jejich výběru a zkvalitnění místní správy s pomocí expertů vyslaných z ústředí v čele se speciálním komisařem. Snížení daní podpořili i velcí sekretáři, ale ministerstvo daní je dokázalo oddalovat celé čtyři roky, takže příslušný císařský dekret vyšel až v květnu 1430.\n\nV říjnu 1430 císař vyslal několik vysokých úředníků dozírat (\"cung-tu\") na výběr daně. Do Nan č’-li byl poslán Čou Čchen (asistent tajemníka ministerstva prací). On a Kchuang Čung (od června 1430 prefekt v Su-čou) poté hráli významnou roli v reformách daní v Ťiang-nanu. Na místě se setkali s důsledky masívních útěků z půdy – místy odešlo devět desetin původního počtu rolníků, přičemž zbylé domácnosti musely odvést stejnou celkovou sumu daní. Čou Čchen zavedl pět hlavních opatření:\n\nCísař s návrhy Čou Čchena a Kchuang Čunga vesměs souhlasil, ale ministerstvo daní je blokovalo, takže například souhlas ke snížení daní v Su-čou na čtvrtinu dostal až roku 1433. Další reformy ve stejném směru pokračovaly po roce 1436.\n\nPři živelních pohromách a epidemiích Süan-teho vláda neváhala s pomocí obyvatelstvu. Pod dozorem zvlášť vyslaných pověřenců úřady rozdávaly obilí ze zásob, snižovaly pozemkovou daň o 20–40 % a ostatní daně na jeden nebo dva roky odpouštěly. Císař byl za tyto akce v oficiálních dějinách dynastie chválen.\n\nCelkově v Číně za Süan-teho klesl výnos pozemkové daně na 30 milionů \"tanů\" rýže. Což bylo o 8 % méně než za Chung-siho a o 5 % méně než za Jung-leho. V éře Čcheng-tchung (1436–1449) došlo k dalšímu snížení o 10–15 %. Do konce říše Ming zůstala pozemková daň na 25–28 miliónech \"tanů\". Díky redukci výdajů byl v éře Süan-te stát schopen udržet vyrovnaný rozpočet, v pozdějších érách už tomu bylo jinak.\n\nVážným problémem počátečního období Süan-teho vlády byla válka ve Vietnamu, z mingského hlediska povstání v provincii Ťiao-č’, trvající od roku 1408. Když roku 1425 mingské jednotky v čele s nově jmenovanými veliteli Li Anem a Čchien Č’em utrpěly od Vietnamců vedených Le Loim několik porážek, císař reagoval jmenováním (v květnu 1426) nového velitele – Wang Tchunga, nového šéfa civilní správy – ministra Čchen Čchiaa a požádal své okolí o radu, přičemž připomenul Chung-wuův zákaz invaze do Vietnamu (a dalších zemí) a Jung-leho původní cíl: restauraci dynastie Tran. Ministři Ťien I a Sia Jüan-ťi chtěli potlačit odpor Vietnamců vojenskou silou, velcí sekretáři Jang Š’-čchi a Jang Žung souhlasili s odchodem z Vietnamu. Pro rozpornost názorů porada skončila bez výsledku.\nV zimě 1426 mingská armáda při útocích Vietnamců ztratila 20–30 tisíc mužů. Císař v lednu 1427 přikázal Mu Šengovi, veliteli vojsk provincie Jün-nan, sestavit v Jün-nanu armádu a přivést ji do Ťiao-č’ a generálu Liou Šengovi přivést druhou armádu z Kuang-si. Současně jmenoval zkušeného Chuang Fua do čela civilní správy provincie (Chuang Fu spravoval Ťiao-č’ už v letech 1407–1424). Le Loi zatím rozšířil své operace do údolí Rudé řeky, ohrožujíce i Ťiao-čou, hlavní město provincie (dnešní Hanoj). Útok na Ťiao-čou mingská posádka odrazila. Neschopný Wang Tchung úspěch nevyužil a umožnil Vietnamcům připravit se na příchod mingských posil.\n\nDne 30. září 1427, když armáda Liou Šenga dosáhla hranic, Le Loi neočekávaně navrhl, že předá moc nově nalezenému potomku dynastie Tran, Tran Caovi, který bude vládnout pod čínskou svrchovaností. Vzápětí armádu Liou Šenga vlákal do pasti a rozdrtil. Čínské ztráty dosáhly 70 tisíc mužů. Pod dojmem katastrofy Wang Tchung bez vědomí císaře přijal návrh Le Loie a 12. listopadu začal vyvádět vojska z Vietnamu. Mu Šeng zatím dosáhl horního toku Rudé řeky a začal stavět lodě, aby mohl postoupit níže. Když se dozvěděl o stažení Wang Tchunga, ustoupil zpět do Číny.\n\nSüan-te se o nabídce Le Loie dozvěděl až 16. listopadu 1427. V diskuzi nad ní byli rádci rozděleni stejně jako dříve, císař však už neváhal a 20. listopadu rozhodl o přijetí návrhu. Vzápětí vyslal do Vietnamu delegaci, která měla dojednat podrobnosti. Ve Vietnamu to vypadalo jako mingská kapitulace po vojenské porážce a prestiž Le Loie byla nyní neotřesitelná. Le Loi vyjednavačům oznámil, že Tran Cao zemřel, jiný člen rodu Tran nežije a ať králem uznají jeho. Navíc odmítl repatriaci čínských zajatců a úředníků. Süan-te odmítl uznat Le Loie vládcem Vietnamu a požadoval návrat dynastie Tran. Až když roku 1431 obdržel od Le Loie pokorný dopis, jmenoval ho „správcem záležitostí státu Annam“ (Annam byl čínský název pro Vietnam). Oficiální uznání a královský titul přiznala pekingská vláda synovi Le Loie v listopadu 1436, po smrti Süan-teho.\n\nOdchod z Vietnamu otřásl mingskou hrdostí a prestiží, pro státní finance však znamenal značné ulehčení. Pro Vietnamce znamenal významné vítězství, které v jejich myslích zanechalo trvalou vzpomínku. Dvě desetiletí mingské správy a vzdělávání proměnily vietnamskou kulturu i stát. Z dlouholetého válčení vzešla mocná a efektivní vietnamská armáda, na jejíž sílu v následujících desetiletích těžce doplatila jižněji položená Čampa.\n\nDo Pekingu pravidelně přicházeli vyslanci ze zemí jihovýchodní Asie – Čampy, Jávy, Ajutthaje, Sumatry, ne však už z pobřeží Indického oceánu. I nadále trval zákaz nepovoleného obchodu a zámořských cest poddaných. V praxi však jeho vynucování selhalo.\n\nÚředníci ve vládě ostře odmítali dálkové plavby a pod jejich vlivem císař roku 1429 zrušil jeden z posledních programů stavby lodí (vedený císařovými eunuchy). O několik měsíců později, krátce po smrti předního oponenta plaveb Sia Jüan-ťiho, změnil názor. V letech 1430–33 proběhla poslední z velkých výprav Čeng Chea. Snad měla i obnovit prestiž říše otřesenou po ústupu z Vietnamu. Čeng Che přivezl do Číny vyslance ze Srí Lanky, Kóčinu, Kalikatu, Hormuzu, Adenu, pobřeží východní Afriky a dalších zemí. Císař byl potěšen.\n\nPo Süan-teho smrti už nebyla vypravena žádná další dálková expedice. Podporovali je totiž pouze palácoví eunuchové, konfuciánští úředníci byli rozhodně proti. Po zprovoznění Velkého kanálu odpadla nutnost dopravy rýže na sever po moři a tak úředníci viděli v námořních expedicích pouze nákladná císařská dobrodružství. Jejich zastavení mělo dlouhodobě negativní dopady jak na morálku a sílu mingského loďstva, později neschopného se vypořádat s piráty wo-kchou, tak na vliv Číny v jihovýchodní Asii a Indickém oceánu. Konec období rané Ming byl proto i koncem třistaleté dominance Číňanů ve východoasijských mořích.\n\nNa severní hranici panoval v éře Süan-te poměrný klid. Džürčeni žijící v dnešním Mandžusku uznávali mingskou svrchovanost a nekladli odpor expedicím eunucha Išichy, které dorazily až téměř k ústí Amuru. Východním Mongolům panoval chán Arughtaj, soupeřící se západomongolskými Ojraty vedenými Toghonem. Arughtaje neuznávali ani urianchajští Mongolové na jihovýchodě Mongolska, udržoval proto přátelské vztahy s říší Ming a měnil s Číňany koně za hedvábí a čaj.\n\nUrianchajci občas drancovali v pohraničí, v říjnu 1428 je císař, projíždějící poblíž na inspekci s třemi tisíci vojáky, zahnal. Do května 1430 Číňané opevnili města na hranici mezi Čínou a stepí (podél pozdější linie Velké čínské zdi) jižně od Kchaj-pchingu (bývalého jüanského hlavního města Šang-tu a poslední mingské posádky ve stepi) a pak se z něho stáhli. Zkrátili tím hranici, což přineslo úlevu namáhaným oddílům, ale pozdějšími historiky bylo rozhodnutí kritizováno. Posunutí hranice na jih a ztráta základny ve stepi totiž výrazně ztížily výpady proti Mongolům.\n\nMingská vláda doufala, že východní Mongolové zničí Ojraty, ale ti byli silnější a na východní Mongoly opakovaně útočili. Když v září 1434 Ojrati porazili a zabili Arughtaje, udržoval od té doby Toghon s Mingy dobré vztahy.\n\nSüan-te se opakovaně pokusil navázat styky s Japonskem, ale šógun Jošimoči (šógun 1394–1425, fakticky vládl v letech 1408–1428) jakoukoliv komunikaci neústupně odmítal. Avšak jeho nástupce Jošinori (vládl 1429–1441) měl velký zájem o obchod s Čínou a tak, s využitím zprostředkování krále souostroví Rjúkjú, roku 1432 přibyli mingští vyslanci k šógunovi. První japonská delegace připlula do Číny v červnu 1433 s koni, zbrojemi, meči atd. a také 2,6 tunami mědi. Zboží mingská vláda zaplatila státovkami (\"pao-čchao\"), které Japonci ihned vyměnili za hedvábí (z jedné pětiny) a měděné mince (zbytek).\n\nMingské úřady přijímaly Japonce pouze v přístavu Ning-po. Japonská poselstva připlouvající po roce 1433 do Číny se skládala převážně z agentů daimjóů, klášterů a chrámů, kteří toužili po přístupu na čínský trh. Kromě luxusního zboží je lákaly zejména čínské měděné mince. Japonci měli z obchodu velké zisky a tak vzájemné styky trvaly až do roku 1529. Doprovázely je spory při oceňování japonského zboží a mingské stížnosti na neschopnost japonské vlády potlačit pirátství. Šóguni ovšem postrádali prostředky, pomocí nichž by proti pirátům mohli zasáhnout.\n\nS Koreou byly vztahy klidné, mezi metropolemi pravidelně cestovala poselstva. Podle čínských záznamů císař požadoval od Korejců koně, a žádal je aby neposílali zlato a stříbro a neobvyklé dary, které jejich země neprodukuje. Žádost o přijetí korejských studentů na císařskou univerzitu v Pekingu Süan-te odmítl; náhradou Koreji daroval soubor konfuciánských klasických děl a historické literatury. V kontrastu s oficiálním čínským popisem vzájemných vztahů korejské zápisy zdůrazňují osobní motivy císařových žádostí – o ženy (po smrti císaře mingská vláda povolila návrat do vlasti třiapadesáti Korejkám), sokoly, lovecké psy, tygry, kuchaře a eunuchy.\n\nCísař Süan-te ve své osobě ideálně kombinoval ctnosti čínského válečníka i vzdělance. Jako talentovaného umělce a básníka ho občas více zaujalo umění a radovánky než vládní povinnosti. Byl znám jako schopný kaligraf, básník, spisovatel a výborný malíř. Maloval krajiny, postavy, „trávu a hmyz“, oblíbil si žánr „květin a ptáků“. Zvláště dovedný byl v zobrazování zvířat, zejména psů. Za vzor si bral techniku a styl literátských malířů jeho doby, zejména Sia Čchanga. Maloval obvykle tuší bez použití barev, přičemž si vybíral náměty se symbolickými a alegorickými významy. Byl nejlepší malíř mezi čínskými císaři od sungského Chuej-cunga (vládl 1100–1126).\n\nNěkteré z jeho děl uchovávají Národní palácové muzeum v Tchaj-peji, jakož i zahraniční instituce, například Muzeum Arthura M. Sacklera. Robert Mowry, kurátor sbírek čínského umění Muzea Arthura M. Sacklera, ho roku 2007 popsal jako „jediného mingského císaře, který projevil opravdový talent a zájem“. Nizozemský orientalista Robert van Gulik (1910–1967) prohlásil o jedné ze Süan–teho maleb, \"Hrajících si gibbonech\", že je „dovedně namalovaná“, i když „není nádherným dílem“. Živě vypadající obrazy dávají tušit, že císař maloval podle skutečných zvířat, patrně chovaných v palácových zahradách.\n\nUměním se císař nejen zabýval, ale také je podporoval a formoval umělecké trendy své doby. Osobně hodnotil práce malířů ucházejících se o místo u dvora a snažil se o pozvednutí dvorského malířství na úroveň vrcholu kultury sungské éry z první čtvrtiny 12. století. Několik kaligrafů a malířů (například Šang Siho) finančně zabezpečil jmenováním důstojníky císařské gardy. Jeho éra je také známá vysokou kvalitou řemeslné výroby, bronzů a porcelánu, především modrobílého z Ťing-te-čenu.\n\nNa podzim a v zimě 1434 císař v čele vojenského oddílu objížděl severní hranici. Po návratu do Pekingu onemocněl. Churavěl necelé dva měsíce, než 31. ledna 1435 náhle zemřel v Paláci nebeské čistoty Zakázaného města. Dostal posmrtné jméno Čang-ti (, „Vynikající císař“; Čang-ti je zkrácené posmrtné jméno, plné má devatenáct znaků) a chrámové jméno Süan-cung (, „Vyhlášený předek“). Pohřben je v mauzoleu Ťing-ling u Pekingu. Přežili ho dva synové a dvě dcery, další dcera zemřela v dětství.\n\nSüan-teho nástupcem se stal jeho starší syn Ču Čchi-čen, který byl už v květnu 1428 jmenován korunním princem. Císařem se stal v osmi letech. Pravidla stanovená císařem Chung-wuem, zakladatelem dynastie Ming, nepředvídala nástup dětského císaře a proto nebylo možno jmenovat regenta, který by spravoval zemi místo nezletilého panovníka. Z rozhodnutí Süan-teho vedoucí úředníci konzultovali vládní záležitosti s císařovou babičkou velkou císařovnou vdovou Čang, která fakticky vládla říši. Spolupráce císařovny vdovy Čang s velkými sekretáři zajistila kontinuitu státní politiky až do začátku 40. let 15. století.\n\nSüan-te byl schopným, aktivním a obratně jednajícím císařem. Nicméně některé jeho reformy, především rozšíření moci a vlivu palácových eunuchů, přinesly v budoucnu problémy. Považoval se za válečníka a podobně jako Jung-le osobně vedl vojenské akce. Jeho tažení však byla relativně malá (potlačení povstání strýce) nebo nevýznamná (srážky s Mongoly na severní hranici). Süan-te byl poslední mingský císař, který se aktivně účastnil řízení státu a relativně nestranně stál nad skupinami, ze kterých se skládala vládnoucí elita. Spoléhal na civilní úředníky, ale pravidelně využíval i eunuchy a vojenské velitele. Pozdější mingští císaři přestali hrát roli stabilizujícího prvku státu, když se stáhli k palácovým rozkoším, přičemž předali otěže vlády do rukou úředníků, obvykle rozdělených na soupeřící strany, nebo častěji palácových eunuchů. Není tedy překvapením, že následující generace úředníků vzhlížely k éře Süan-te jako ke zlatému věku ideální vlády kontrastující s frakčními konflikty a rozkladem institucí v jejich době.\n\nVláda Süan-teho je proto historiky považována za nejvyšší bod mingské éry a období stability a pokoje, které obzvlášť kontrastovalo s brutálními čistkami státní správy v éře Chung-wu a občanskou válkou v éře Ťien-wen. Schopní a často dlouho sloužící ministři a úředníci pod vedením „tří Jangů“ spravovali zemi s mírou kontinuity a spolehlivosti v mingské éře jedinečnou, v duchu konfuciánských ideálů moudré vlády ministrů vedené schopným vladařem. Vláda dbala na zlepšení života lidí, vzdala se expanze ve Vietnamu a zdokonalovala správu země. I když císař byl občas krutý k úředníkům a benevolentní k vysokým důstojníkům, na charakter vlády to výrazný vliv nemělo.\n\nPovstání císařova strýce v očích císaře a úředníků potvrdilo, že rozhodnutí zbavit členy císařského rodu jakéhokoliv vlivu na armádu bylo správné. Neúspěch vietnamské války i pozdější tchumuská porážka byly stálými argumenty úředníků proti vojenským dobrodružstvím, které by mohly vrátit moc do rukou generálů, při založení říše Ming dominujícím vládě. Z původně různorodých elit mingské říše – generálů, členů císařského rodu, konfuciánských úředníků a eunuchů – tak první dvě skupiny ztratily vliv na řízení země. V éře Süan-te získali převahu nad ostatními skupinami konfuciánští úředníci a udrželi si ji do konce říše Ming. Tím se ve 30. letech 15. století uzavřelo rané mingské období. Mingské vojenské i politické instituce zůstaly poté víceméně stejné do konce dynastie, i když se velikost populace a ekonomiky několikrát zvýšila.\n\nCísař Süan-te měl celou řadu manželek, titul císařovny nosily za jeho života dvě z nich, další byla povýšena na císařovnu vdovu posmrtně o dvě staletí později:\n\n\n"}
{"id": "508196", "url": "https://cs.wikipedia.org/wiki?curid=508196", "title": "Quartier des Champs-Élysées", "text": "Quartier des Champs-Élysées\n\nQuartier des Champs-Élysées (\"čtvrť Elysejská pole\") je 29. administrativní čtvrť v Paříži, která je součástí 8. městského obvodu. Má rozlohu 114,1 ha, ovšem značný díl (48 ha) zabírají veřejná prostranství – široké ulice a rozlehlé náměstí Place de la Concorde. Čtvrť vymezuje na jihu řeka Seina, na západě \"Avenue Marceau\", na severu Avenue des Champs-Élysées a \"Avenue Gabriel\" a na východě \"Place de la Concorde\".\n\nČtvrť byla pojmenována po významné Avenue des Champs-Élysées, která tvoří její severní hranici. V horní části ulice od Vítězného oblouku až ke křižovatce \"Rond-Point des Champs-Élysées\" proto patří jižní strana (domy s lichými čísly) do této čtvrti, a stejně tak celá dolní část ulice i s přilehlým parkem až k \"Place de la Concorde\".\n\n"}
{"id": "508202", "url": "https://cs.wikipedia.org/wiki?curid=508202", "title": "Letiště Dháka", "text": "Letiště Dháka\n\nMezinárodní letiště Zia (IATA: DAC, ICAO: VGZR) se nachází 20 km severně od Dháky, hlavního města Bangladéše. Otevřeno bylo v roce 1981 a na počest bývalého bangladéšského prezidenta Ziaura Rahmana dostalo jméno Zia. Na letišti sídlí několik leteckých společností, mj. také BIMAN Bangladesh Airlines, GMG Airlines a United Airways.\n\nLetiště dali vystavět Britové během II. světové války hlavně pro kontrolování japonských agresí v Barmě. Později bylo používáno United States Army Air Forces, které zde mělo umístěné několik bombardérů B-24. Po válce bylo letiště rekonstruováno a přestavěno k veřejným účelům.\n\nLetiště se rozkládá na ploše 802 ha a přepravuje do Bangladéše přes 52% cizích i domácích cestujících. Druhé největší letiště v zemi chittagonské mezinárodní.\n\nModerní vybavení letiště zahrnuje řídící věž, mezinárodní i domácí terminál, VIP salonky, malou obchodní zónu, hangáry a sklady, letištní hotýlek apod.\n\nJedna z nejvážnějších nehod se na letišti stala 4. srpna 1984, kdy Fokker F-27 společnosti BIMAN havaroval v bažinách nedaleko letiště. Všech 45 cestujících a čtyřčlenná posádka zahynuli.\n"}
{"id": "508203", "url": "https://cs.wikipedia.org/wiki?curid=508203", "title": "Etiketa (rozcestník)", "text": "Etiketa (rozcestník)\n\nVýraz Etiketa má několik významů:\n\n"}
{"id": "508209", "url": "https://cs.wikipedia.org/wiki?curid=508209", "title": "Abu Snan", "text": "Abu Snan\n\nAbu Snan ( אַבּוּ סְנָאן, أبو سنان, v oficiálním přepisu do angličtiny Abu Sinan) je místní rada (malé město) v Izraeli, v Severním distriktu.\n\nLeží v nadmořské výšce 76 metrů, na pahorcích na západním okraji Horní Galileji, cca 9 kilometrů od břehů Středozemního moře, cca 105 kilometrů severoseverovýchodně od centra Tel Avivu a cca 23 kilometrů severovýchodně od centra Haify.\n\nAbu Snan se nachází v hustě zalidněném pásu. Osídlení v tomto regionu je smíšené. Vlastní město je osídleno izraelskými Araby a izraelskými Drúzy, stejně jako mnohá další města a vesnice v jeho jižním a východním okolí. Na západ od Abu Snan začíná zemědělsky intenzivně obdělávaný pruh území při pobřeží, ve kterém dominují židovská sídla. Abu Snan je na dopravní síť napojen pomocí dálnice číslo 70, která prochází západním okrajem města.\n\nAbu Snan byl podle tradice založen v 13. století jako arabská vesnice obývaná muslimy, křesťany i drúzy. Poprvé se v historických pramenech uvádí roku 1250 v dokumentech křižácké provenience jako pevnost Busnen. V roce 1617 postavil v obcí drúzský emír Fahr ed-Din al-Mani palác pro svého syna Aliho. Nachází se tu drúzské poutní místo - hrobka Nebi Zakarija, patrně odkazující na proroka Zachariáše.\n\nBěhem první arabsko-izraelské války v červenci 1948 byla obec v rámci Operace Dekel dobyta izraelskou armádou. Na rozdíl od mnoha jiných arabských sídel v Galileji nebyl Abu Snan vysídlen a zachoval si svůj arabský ráz i ve státě Izrael. Roku 1964 byla vesnice povýšena na místní radu.\n\nV září 2001 se místní obyvatel z Abu Snan odpálil na vlakové zastávce v nedalekém židovském městě Naharija a zabil tři lidi.\nPodle údajů z roku 2009 tvořili naprostou většinu obyvatel izraelští Arabové - cca 12 400 osob. Arabská populace se dělí na muslimskou, drúzskou a křesťanskou komunitu. Podíl izraelských Drúzů dosahuje 35 %. Mezi jednotlivými náboženskými komunitami převládají dobré vztahy. Ve městě se nachází muzeum drúzského folklóru.\n\nJde o středně velkou obec městského typu (byť zástavba má zejména na okrajích obce rozvolněný a spíše venkovský ráz) s dlouhodobě rostoucí populací. K 31. prosinci 2017 zde žilo 13 700 lidí.\n\n"}
{"id": "508215", "url": "https://cs.wikipedia.org/wiki?curid=508215", "title": "Čuček", "text": "Čuček\n\nČuček (množné číslo čučky) je architektonický prvek na renesančním průčelí. Objevuje se i na průčelích barokních a klasicistních. Má tvar koule, šištice, kuželky, kalichu nebo vázy a je umístěn na horní straně štítu nebo římsy.\n\n"}
{"id": "508216", "url": "https://cs.wikipedia.org/wiki?curid=508216", "title": "Bernoulliho disk", "text": "Bernoulliho disk\n\nBernoulliho disk je magnetooptické záznamové médium, které se používalo v letech 1982-1995 v počítačích pro ukládání nebo zálohu dat. Bylo nahrazeno jednoduššími a levnějšími výměnnými magnetickými disky. Pro ukládání dat se využívá dvou fyzikálních principů, Curieovy teploty a Kerrova jevu. Výhodou těchto disků byla dlouhá životnost uložených dat. Nevýhodou je pak vyšší výrobní cena.\n\nPři zápisu se magnetická vrstva zahřeje působením laseru na Curieovu teplotu. Poté se elektromagnetem změní magnetická doména záznamové části. Právě směr domény určuje, zdali se na disk ukládá logická 1 nebo 0. Při ochlazení se magnetická doména nemění a nelze ji změnit ani působením vnějšího magnetického pole. Pro změnu je potřeba opět zahřát magnetickou vrstvu.\n\nPři čtení dat se využívá Kerrova jevu. Ten spočívá ve změně polarizační roviny odraženého lineárně polarizovaného světla od magnetického povrchu. Detektor pak zachycuje intenzitu odraženého světla, která rozhoduje, zdali je vyhodnocena jako logická 1 nebo logická 0.\n\nPrvní řada Bernoulliho disků uváděná na trh od roku 1982 měla kapacitu 5 až 20 megabytů, šířka a délka disků byla srovnatelná s rozměry listu papíru formátu A4 – 21 cm × 27,5 cm.\n\nDruhá řada, Bernoulli Box II, používala disky s rozměry 13,6×14 cm s tloušťkou 0,9 cm a kapacitou od 20 do 230 megabytů (uvedené na trh v roce 1993). Jednotky používaly obvykle rozhraní SCSI.\n\nV průběhu 90. let 20. století byly Bernoulliho disky vytlačeny levnějšími mechanikami používajícími pouze magnetický záznam – ZIP disky s kapacitami 100, 250 nebo 750 MB, případně Iomega Jaz disky s kapacitou 1 nebo 2 GB, které byly nahrazeny USB flash disky a externími pevnými disky s rozhraním USB.\n"}
{"id": "508217", "url": "https://cs.wikipedia.org/wiki?curid=508217", "title": "SAE International", "text": "SAE International\n\nSAE International (SAE), dříve Society of Automotive Engineers, je profesní sdružení odborníků z oblasti leteckého, automobilového a dopravního průmyslu. Sdružení je standardizační organizací pro oblast motorových dopravních prostředků, včetně osobních a nákladních automobilů, lodí, vzdušných prostředků apod. Členství je otevřené veřejnosti, zvláště pro ty, kdo se zajímají o lidské faktory a ergonomické standardy.\n"}
{"id": "508224", "url": "https://cs.wikipedia.org/wiki?curid=508224", "title": "Basmat Tab'un", "text": "Basmat Tab'un\n\nBasmat Tab'un ( בַּסְמֶת טַבְּעוּן, بسمة طبعون, v oficiálním přepisu do angličtiny Basmat Tab'un) je místní rada (malé město) v Izraeli, v Severním distriktu.\n\nLeží v nadmořské výšce 199 metrů, na pahorcích, které oddělují Zebulunské údolí a Jizre'elské údolí a které jsou jihozápadními výběžky Dolní Galileji. Podél západní strany obce se zvedá kopcovitý hřbet Reches Kešet. Na severu se terén svažuje do údolí vádí Nachal Cipori.\n\nMěsto leží cca 80 kilometrů severovýchodně od centra Tel Avivu a cca 18 kilometrů jihovýchodně od centra Haify. Basmat Tab'un se nachází v hustě zalidněném pásu. Osídlení v tomto regionu je smíšené. Vlastní město Basmat Tab'un je osídleno izraelskými Araby, respektive Beduíny. Arabská sídla se rozkládají i západě a severu odtud. Basmat Tab'un zároveň ale tvoří dvojměstí s židovským městem Kirjat Tiv'on, s nímž na jihu přímo sousedí. Demograficky převládají židovská sídla i na východní straně, v Jizre'elském údolí. Basmat Tab'un je na dopravní síť napojen pomocí lokálních silnic v dvojměstí s Kirjat Tiv'on, zejména pomocí lokální silnice číslo 7513, která odbočuje z dálnice číslo 75.\n\nBasmat Tab'un vznikl jako samostatná obec až ve 2. polovině 20. století. Do té doby šlo jen o neoficiální shluk arabských domů. Oficiálně byla vesnice uznána v roce 1962. Vyrůstala pak podle předem připraveného plánu jako trvalé sídlo pro dosud polokočovné Beduíny - první takto navrhovaná beduínská obec v Izraeli. V roce 1965 byla povýšena na místní radu (malé město). Roku 1966 zde byla otevřena základní škola. Postupně došlo k rozšíření o čtvrti Sa'adija (סעדיה) a Chilf (חילף) na severní straně. K městu nepatří žádná zemědělská půda a obyvatelé se tak zabývají převážně obchodem nebo pracují mimo obec. Záměry na zřízení průmyslové zóny v Basmat Tab'un z konce 20. století ale nevyšly a roku 2000 se uvádí, že příslušné plány nebyly nikdy schváleny. Basmat Tab'un má společný územní plán se sousedním židovským městem Kirjat Tiv'on, se kterým koordinuje stavební rozvoj.\n\nZápadně od Kirjat Tiv'on se nachází živelně vzniklá skupina arabských domů nazývaná Zubejdat. Vznikla prý už koncem 19. století a podle zprávy z roku 2006 v ní stálo 25 domů. Tato arabská osada není oficiálně uznávaná a není proto možné do ni zavést elektřinu a další sítě. Vedení města Basmat Tab'un požádalo o připojení osady Zubejdat pod své správní území. To ale vláda odmítla a v květnu 2006 vydala na polovinu staveb v Zubejdat demoliční výměr.\nBasmat Tab'un je arabské město s muslimskou populací, která se ale od izraelských Arabů muslimského vyznání odlišuje svou beduínskou minulostí. Jde o menší obec městského typu s dlouhodobě rostoucí populací. K 31. prosinci 2017 zde žilo 7700 lidí.\n\n"}
{"id": "508227", "url": "https://cs.wikipedia.org/wiki?curid=508227", "title": "Kolize galaxie v Andromedě s Mléčnou dráhou", "text": "Kolize galaxie v Andromedě s Mléčnou dráhou\n\nKolize Galaxie v Andromedě s Mléčnou dráhou je předpovídaný střet galaxií, ke kterému dojde přibližně za let. Z obou spirálních galaxií se stane jedna nepravidelná eliptická galaxie. Podle měření Dopplerova jevu se obě galaxie k sobě přibližují rychlostí asi To je pomalejší než samotný pohyb hvězd uvnitř galaxie (Slunce obíhá kolem středu galaxie rychlostí asi ). Výpočty času a průběhu střetu nemohou být přesné vzhledem k tomu, že není známo množství temné hmoty mezi galaxiemi. Vzhledem k relativně řídkému rozmístění hvězd v prostoru galaxií nemá střet galaxií takový průběh jako střet pevných těles. Kdyby neexistovala temná hmota a slapové síly, obě galaxie by se prostoupily, vzájemně ovlivnily, avšak galaktická jádra by se od sebe opět vzdálila. Zmíněné vlivy však způsobí, že většina hvězd Mléčné dráhy se z gravitačního vlivu galaktického jádra dostane na oběžnou dráhu kolem jádra Andromedy. Rovněž jádro Mléčné dráhy zůstane součástí nové galaxie. Tento děj bude ukončen asi za let od počátku kolize.\n\nOsud sluneční soustavy v důsledku kolize je nejistý. (Slunce se v té době bude již blížit k závěru své fáze hvězdy hlavní posloupnosti.) Průchod nějaké hvězdy tak blízko, aby výrazně ovlivnila oběžné dráhy planet, je málo pravděpodobný. Je však možné, že Slunce spolu s hvězdami nacházejícími se v jeho bezprostředním okolí bude gravitačními silami trvale nebo přechodně vyvrženo ven z galaxie. Podle většiny simulací se Slunce po kolizi dostane na okraj galaxie, asi čtyřikrát dále od jejího středu, než je nyní. Život ve sluneční soustavě (bude-li ještě existovat) však může ohrozit zvýšená míra radiace a vyšší frekvence výbuchů supernov v galaxii. Dalším nebezpečím je možnost, že vlivy okolí uvolní více těles z Oortova oblaku a navedou je na dráhy mířící do středu sluneční soustavy.\n\n"}
{"id": "508229", "url": "https://cs.wikipedia.org/wiki?curid=508229", "title": "Concha Márquez Piquer", "text": "Concha Márquez Piquer\n\nConcha Márquez Piquer (31. prosince 1946, Buenos Aires, Argentina) je španělská zpěvačka stylu copla.\n\nConcha Márquez Piquer se narodila 31. prosince 1946 v Buenos Aires. Jejími rodiči byli toreador Antonio Márquez a známá zpěvačka Concha Piquer. 26. října 1962 se vdala za Francisca Romera Lópeze, španělského toreadora známého pod jménem Curro Romero. V manželství se narodily dvě dcery, Concha Romero a Coral Romero. Mladší dcera zahynula tragicky v roce 1986 ve svých 19 letech při dopravní nehodě v USA. Po rozchodu se svým prvým manželem se zpěvačka v roce 1982 vdala podruhé; jejím druhým manželem se stal herec Ramiro Oliveros Fernández. V roce 1988 se manželům narodila dcera Iris Oliveros Márquez.\n\nJiž v útlém dětství se rozhodla věnovat hudbě jako její matka. Debutovala ve svých 22 letech v divadle \"Teatro Calderón\" v Madridu. O rok později, 20. června 1970 již při představení v divadle \"Teatro de la Zarzuela\" přednesla na 30 písní. V témže roce na sebe upozornila účastí v konkurzu \"Pasaporte a Dublín\" na účast v soutěži Eurovision Song Contest 1971 vysílaném španělskou televizí.\n\nVe své čtyřicet let trvající kariéře se zaměřila především na interpretaci písní ve stylu copla. V roce 2002 vydala knihu receptů a vzpomínek \"Sabores. Las recetas de mi vida\".\n\n\n\n"}
{"id": "508231", "url": "https://cs.wikipedia.org/wiki?curid=508231", "title": "Lotrinsko (rozcestník)", "text": "Lotrinsko (rozcestník)\n\nLotrinsko (z alemánského výrazu pro „Lotharovu zem“, francouzsky \"Lorraine\", německy \"Lothringen\") má více významů:\n\n"}
{"id": "508232", "url": "https://cs.wikipedia.org/wiki?curid=508232", "title": "Mark Lenard", "text": "Mark Lenard\n\nMark Lenard (15. října 1924 Chicago, Illinois, USA – 22. listopadu 1996 New York, New York, USA), vlastním jménem Leonard Rosenson, byl americký herec.\n\nNarodil se v rodině ruských emigrantů židovského původu. V roce 1943 vstoupil do americké armády a byl cvičen na parašutistu, nicméně do bojů nebyl nasazen a v roce 1946 byl uvolněn do civilu.\n\nHrál především v televizních projektech, jako herec se podílel i na sci-fi seriálech a filmech ze světa Star Treku. Poprvé se objevil v roce 1966 v epizodě „Rovnováha hrůzy“ seriálu \"Star Trek\" jako romulanský kapitán. O rok později v epizodě „Cesta k Babylonu“ hrál postavu vulkánského velvyslance Sareka, Spockova otce. Sarekovu roli si Mark Lenard zopakoval v jednom dílu animovaného seriálu \"Star Trek\" (1973), ve dvou epizodách seriálu \"\" (1990, 1991) a třech filmech na motivy Star Treku: \"\" (1984), \"\" (1986) a \"\" (1991). Ve snímku \"\" (1979) se Lenard objevil jako klingonský kapitán.\n\nOd roku 1960 až do své smrti byl ženatý s Ann Amouriovou, se kterou měl dvě děti. Zemřel 22. listopadu 1996 na mnohočetný myelom ve věku 72 let.\n\n"}
{"id": "508234", "url": "https://cs.wikipedia.org/wiki?curid=508234", "title": "Myšice", "text": "Myšice\n\nMyšice (\"Apodemus\") je rod myšovitých hlodavců z Evropy a Asie. Dorůstají velikosti 7–14 cm, váží 12–50 g.\n\nSystematiky patří do čeledi myšovitých (\"Muridae\") a její podčeledi pravých myší (\"Murinae\"). Jsou blízce příbuzné myším rodu \"Tokudaia\" žijícím v Japonsku. Evropským myším z rodu \"Mus\", mezi něž patří i myš domácí, jsou již více vzdálené.\n\nV České republice žijí 4 druhy myšic:\n\n"}
{"id": "508236", "url": "https://cs.wikipedia.org/wiki?curid=508236", "title": "Kočkodanovití", "text": "Kočkodanovití\n\nKočkodanovití (Cercopithecidae) je čeleď opic obývajících Starý svět. Řadíme je do skupiny úzkonosých opic. Čeleď čítá přes 20 známých recentních rodů a asi 10 vyhynulých.\n\nKočkodanovití jsou rozšíření v teplých oblastech Afriky a Asie. Žijí pozemním i stromovým způsobem života, obvykle ve větších tlupách. Uvnitř skupin panuje přísná hierarchie. Mají převážně denní aktivitu. Živí se rostlinnou potravou nebo jsou všežraví. Někteří mají dlouhý ocas, jiní jej mají redukovaný. Někdy jsou vyvinuty sedací mozoly a lícní torby. K dorozumívání používají hlavně hlas a zrak, méně i čich.\n\nU některých druhů zduří a zčervenají při říji samicím vnější pohlavní orgány. Březost je poměrně dlouhá a trvá okolo 150 až 200 dnů. Samice rodí většinou jediné mládě. Ta se mohou rodit po celý rok, období porodů není většinou nijak vyhraněné. Mládě se přidržuje matčiny srsti na břiše a samice je nosí stále s sebou. Péče o mláďata je velmi dlouhá. Samice některých druhů je kojí až jeden a půl roku. Pohlavně dospívají ve 3 až 6 letech. Mnohé druhy jsou velmi otužilé a vyskytují se i ve vysokohorských oblastech nebo v méně příznivých klimatických podmínkách.\n\nZ oligocénních vrstev Fayumského údolí v Egyptě jsou první stopy primátů Starého světa. Z nich se v období miocénu, tj. zhruba před 30 až 15 milióny lety, oddělila od větve vedoucí ke kočkodanům a paviánům skupina, s které se vyvinuli hulmani.\nČeleď kočkodanovití se dělí na dvě podčeledi:\n\nDo této skupiny zařazené opice jsou všežravci, jejich základní potravou jsou plody příležitostně doplněné o hmyz a drobné obratlovce. Najdeme zde rozličné přechodné typy s odlišným způsobem života, z různě velkou specializací. Některé přešly k pozemnímu životu v otevřené savaně a jiné zůstaly stále vázány na prales.\nTuto podčeleď proto rozdělujeme na dva triby:\n\nDo tribu kočkodani (Cercopithecini) patří praví kočkodani, kteří stojí z celé čeledě nejblíže původním předkům. Jsou to nejprimitivnější zástupci, jsou nejméně specializovaní. Obývají rozmanité ekosystémy subsaharské Afriky a jsou podle toho různě přizpůsobeni. Lebka je poměrně gracilní (štíhlá, úzká) a čelisti jsou v porovnání s ostatními kočkodanovitými kratší. Pohlavní dimorfismus se projevuje především délkou špičáků. Rozdílná velikost těla samce a samice není tak patrná jako například u paviánů. Obsadili všechna patra deštného pralesa i lesnatých savan. Charakteristickým znakem je dlouhý neredukovaný ocas. Až na jeden druh jsou aktivní jen ve dne.\n\nVětšina kočkodanů, až na kočkodana husarského nejrychlejšího běžce mezi primáty, žije stromovým způsobem života. K životu ve větvích jsou přizpůsobeni výrazně delšími zadními končetinami. Je pro ně typický pohyb po všech čtyřech končetinách a to nejen po zemi, ale i po stromech, žádné jiné opice tento pohyb po stromech neovládají lépe.\n\nVytvářejí komunity složené z několika jedinců a to jak v rámci jednoho druhu, tak i mezidruhově, například s mandrily, mangabeji nebo guerézami. Obyvatelé pralesních oblastí jsou většinou pestře zbarvení a na hlavě mají dále světlé skvrny, která pravděpodobně slouží pro zrakovou komunikaci v šeru stromů. Je zajímavé, že druhy které mají skvrny vertikální pohybují při hrozbě hlavou vertikálně, druhy s horizontálními skvrnami pohybují hlavou horizontálně, zvětšují tak zřetelnost barev.\n\nZajímavým znakem kočkodanů je obrana proti predátorům. Mají značně rozvinutou komunikaci a vokalizaci. V rámci vokalizace byl pozorován u některých jedinců primitivní \"jazyk\", kdy na určitý zvukový signál reagovali všichni jedinci, až na mláďata, v tlupě obdobně. Tento akustický signál se však dle oblastí liší, takže varování kočkodana obecného, žijícího v Senegalu, nerozumí kočkodani obecní, žijící v Malawi. Navíc těmto signálům se mláďata učí. Pozoruhodné může být i to, že hlídkující jedinec svými projevy přitahuje pozornost dravce a poskytuje tím drahocenný čas ostatním kočkodanům. Úkryt nacházejí nejen ve vrcholcích stromů, ale někteří kočkodani jsou dobrými plavci a před predátory skáčou do vody. Kočkodan talapoin se dravcům dokonce aktivně a mnohdy úspěšně brání.\n\nKočkodani patří k opicím které jsou v zajetí chovány nejvíce, ovšem druhová pestrost je malá. V zajetí se poměrně špatně množí, jsou-li dovezeni rodiče z přírody, mívají většinou potomky jen jednou. Dožívají se při dobré péči poměrně vysokého věku, 20 a výjimečně i 30 let.\n\nSystematicky se tribus kočkodani dělí do tří skupin dle výskytu:\n\nDo tribu paviáni (Papionini) patří kočkodanovití pohybující se většinu času na zemi. Z hlediska potravy patří mezi omnivory. Živí se především plody, kořínky, hlízami, listy, semeny a travinami, ale i hmyzem a menšími obratlovci. Obývají savany, stepi, lesostepi a sušší horské ekosystémy. Dalo by se říci, že preferují otevřené krajiny porostlé travinami a disponující množstvím úkrytů v podobě křovin a stromů. Vyskytují se v celé subsaharské Africe a jižní části Arabského poloostrova.\n\nS robustní stavbou těla a výraznou muskulaturou paviáni jednoznačně patří k největším úzkonosým primátům. Veliká hlava přechází v poměrně krátký, ale mohutný trup, zakončený kratším ocasem. Mají stejnou délku předních a zadních končetin a délka předloktí je větší než délka zbytku paže. Prsty nohou i rukou jsou oproti jiným kočkodanovitým kratší. Výrazné protažení čelistí vytváří pro paviány charakteristický psovitý tvar tlamy. Čelisti obsahují docela široké řezáky a dlouhé, robustní špičáky. První dolní premolár slouží k doostřování horního špičáku. Výrazné jsou i nadočnicové oblouky. Tělo je pokryté srstí, obličej a anogenitální část, která obsahuje sedací hrboly, jsou lysé. Pohlavní dimorfismus se projevuje u samců značně vyšší hmotností, větší velikostí, jasnějším a pestřejším zbarvením, velikostí špičáku a hřívou.\n\nVětšinu času tráví na zemi a do spodních pater stromů se uchylují pouze za potravou, nebo ke spánku a odpočinku. Na stromech se vyskytují převážně mladší jedinci a samice, což je určeno především velikostí a hmotností. Starší jedinci nejsou příliš obratní v pohybu ve stromoví, nezavěšují se, nejsou dobrými skokany a po stromech povětšinou šplhají. Po zemi se pohybují po všech čtyřech končetinách. Velmi často se nacházejí v členitém, skalnatém terénu, kde jsou značně obratní.\n\nPaviáni žijí v skupinách o velikosti od několika desítek jedinců až po formace o několika stech členech. V některých oblastech vznikají na noc gigantické komunity, které se v průběhu dne rozpadají do menších společenstev a k večeru opět schází. Charakter těchto sociálních systémů umožňuje u některých druhů bezproblémovou migraci samců i samic do sousedních tlup. Tlupa má svou hierarchii a je vedena dominantním samcem. Společenské seskupení se mění v závislosti na roční době, počasí a reprodukčním období. Lze se tedy setkat se skupinami, kde se vyskytuje jeden samec s několika samicemi a jejich mláďaty, i se skupinami s více samci a samicemi, kde je jeden dominantní samec s neomezenou mocí a je podporován všemi členy tlupy, včetně ostatních samců. Samice hrají v struktuře skupiny neméně důležitou roli, jelikož u většiny společenstev se vyskytuje matrilineární rodová hierarchie. Struktura velkých komunit a postavení jednotlivých jedinců lze pozorovat při přesunu skupiny do jiné oblasti. V čele zástupu jdou zkušení samci, kteří propátrávají cestu, následují je dorostenci – mladé samice a samci, za nimi jde dominantní samec obklopený samicemi s mláďaty a průvod uzavírají mladí samci, někdy i samice, kteří sbírají zkušenosti a učí se bojovat s čímkoli, co by pochod mohlo ohrozit. Paviáni jsou velmi hlučnými a agresivními tvory a to obzvláště ve větších skupinách.\n\nPrůměrná délka života se v zajetí pohybuje okolo 45 let, kdežto ve volné přírodě okolo 30 let. Nebezpečí pro ně představují lidé, leopardi, lvi, gepardi, psi hyenovití, šakali, krajty, krokodýli a šimpanzi. Pro všechny dravce, s výjimkou člověka a krokodýla, jsou kořistí jen mladí a nemocní jedinci.\n\nSystematicky se tribus paviáni dělí do tří skupin dle výskytu:\nNěkdy jsou makakové vyčleňování do samostatné skupiny.\n\nV období pozdního pliocénu a snad i počátku pleistocénu (asi před 3 až 2 miliony let) se na jihu a východě Afriky vyskytoval obří zástupce paviánů druhu \"Dinopithecus ingens\". Ten dosahoval celkové tělesné délky kolem dvou metrů a byl dvakrát těžší než současní paviáni.\n\nHulmani jsou to úzce specializované býložravé opice živicí se převážně jen listím. Pro takovou potravu se jim přizpůsobily např. stoličky, které pro snadnější rozžvýkání dostaly příčná žebra, žaludek ke zpracování množství celulózy se rozdělil do několika oddílů a získal podobnost se žaludkem přežvýkavců, lícní torby zmizely. Zakrněl nebo zcela vymizel palec na předních končetinách nutný pro uchopení nebo vyhrabání potravy. Pro svou potravní specializaci mají většinou úzký areál rozšíření. Rozdílná velikost těla samce a samice není moc veliká.\n\nHulmani se pomalu množí, samice dospívají až po 3 létech, doba březosti bývá okolo 6 měsíců, rodí se i dvojčata. Skoro rok je matka kojí a dalšího půl roku opatruje, po tu dobu nepřichází do říje. V umělých chovech, mimo hulmana posvátného (\"Presbytis entellus\") patří k náročným a choulostivým zvířatům.\n\nOpice této podčeledi lze rozdělit podle místa výskytu na:\n\npodčeleď kočkodani (Cercopithecinae) Gray, 1821\n\n\npodčeleď hulmani (Colobinae) Blyth, 1863\n\n"}
{"id": "508237", "url": "https://cs.wikipedia.org/wiki?curid=508237", "title": "Branford Marsalis", "text": "Branford Marsalis\n\nBranford Marsalis (* 26. srpna, 1960) je americký jazzový saxofonista, skladatel a leader Branford Marsalis Quartetu. Je vyhledávaným spoluhráčem a vystupuje také s orchestry zaměřenými na klasickou hudbu.\n\nMarsalis se narodil v městečku Breaux Bridge ve státě Louisiana, jeho bratři Jason Marsalis, Wynton Marsalis, a Delfeayo Marsalis jsou také jazzoví hudebníci.\n\nBranford poprvé koncertoval v Evropě během svého studia na Berklee. Bylo to v létě 1980 s bigbandem, který vedl bubeník Art Blakey. Hrál tu tehdy na barytonsaxofon. Pár následujících let pak hrál ve velkých kapelách vedených Lionelem Hamptonem a Clarkem Terrym. Na konci roku 1981 už hraje společně se svým bratrem Wyntonem ve slavných Art Blakey’s Jazz Messengers. Tady už přesedlal na altsaxofon. Se svým bratrem pak také koncertoval na japonském turné Herbieho Hancocka. Následovalo hraní v kvintetu, který vedl jeho bratr Wynton. Tady už Branford většinou hraje na sopránsaxofon a tenor saxofon. S Wyntonem spolupracoval až do roku 1985. V této době také vyšla jeho první deska \"Scenes in the City\". Branford v té době také hrál jako host s ostatními hudebníky včetně Milese Davise a Dizzy Gillespieho.\n\nJeho druhá deska, \"Buckshot LeFonque\", vyšla až v roce 1997. Od této doby se Branford zaměřuje hlavně na svůj vlastní kvartet, hraní klasiky a vyučování. Kvartet tvoří už od roku 1989 bubeník Jeff \"Tain\" Watts, kontrabasista Eric Revis a pianista Joey Calderazzo. Jako The Branford Marsalis Quartet hodně koncertovali a nahráli společně řadu alb. Jedno z nich, \"Contemporary Jazz\", získalo v roce 2001 cenu Grammy. V roce 2009 bubeníka nahradil mladý talentovaný Justin Faulkner.\n\nVíce než dvě dekády pracoval také jako konzultant pro label Columbia Records, mezi lety 1997–2001 i jako producent. V roce 2002 si ale založil svůj vlastní label Marsalis Music. Pod tímto labelem pak kromě Marsalisova kvartetu vydávali Harry Connick, Jr., nová jména jako Miguel Zenón a Doug Wamble a veteráni jako Alvin Batiste, Michael Carvin, Jimmy Cobb a Bob French. Marsalis stojí za hudební produkcí většiny desek, které pod jeho značkou vyjdou.\n"}
{"id": "508239", "url": "https://cs.wikipedia.org/wiki?curid=508239", "title": "Vosges", "text": "Vosges\n\nVosges může být:\n"}
{"id": "508240", "url": "https://cs.wikipedia.org/wiki?curid=508240", "title": "Elvdalština", "text": "Elvdalština\n\nElvdalština (v nativním jazyce \"Övdalsk\" či \"Övdalską\", ve švédštině \"Älvdalska\" nebo \"Älvdalsmål\") je lingvistická varianta severogermánských jazyků, ve Švédsku tradičně považovaná za nářečí švédštiny, dnes považována některými lingvisty za samostatný jazyk.\nJako v některých dalších lidových jazycích mluvených v oblasti kolem jezera Siljan se zde dochovalo značné množství gramatických a fonologických rysů, které lze vystopovat až do staré severštiny, a je považována mezi dalekarlijskými nářečími za nejkonzervativnější a nejzachovalejší. Vzhledem ke značné izolaci nedošlo od středověku v elvdalštině k mnoha jazykovým inovacím.\n\nElvdalštinou dnes mluví jen kolem 3000 lidí a její existence se stává ohroženou. Zlepšení by mohlo nastat po případném uznaní elvdalštiny jako minoritního jazyka ve Švédsku, čímž by došlo k rozšíření výuky a ochrany jazyka. V roce 2007 se od švédského parlamentu očekávalo, že problém vyřeší, to se ale nestalo. Evropská rada třikrát urgovala švédskou vládu k opětovnému zvážení statusu elvdalštiny, naposledy v květnu 2009.\n\nElvdalština má vysoce komplexní morfologickou strukturu, částečně zděděnou ze staré severštiny. Např. používá časování sloves podle osoby, 3 jmenné rody a rozlišuje mluvnické pády. Jako v ostatních severogermánských jazycích mají podstatná jména určitou a neurčitou formu.\n\nToto je příklad skloňování v elvdalštině, jak ji popsal Levander v roce 1909, někdy také nazývané \"klasická elvdalština\". V současnosti se může akuzativ v plné formě ztrácet a genitiv byl obecně nahrazen \"-es\" formou (viz Dahl & Koptjevskaja-Tamm 2005), nicméně většina mluvčích rozlišuje dativ, který se používá zvláště po předložkách a také pro určitá slovesa (např. \"jåpa\", 'help').\n\nNa rozdíl od jiných švédských lidových jazyků byla syntax elvdalštiny zkoumána na počátku 20. století (Levander 1909). Nicméně, i když syntax elvdalštiny přitahuje stále větší pozornost, značná část syntaktických jevů je stále nedostatečně probádaná.\n\nV elvdalštině ze všech jazyků nejdéle přetrvaly germánské runy, poslední záznamy psané elvdalskými runami jsou z roku 1900, tyto runy byly variantou dalekarlijských run.\n\nElvdalština obsahuje mimo písmen ze švédské abecedy navíc písmena s ocáskem označující nazální samohlásky a písmeno Ð,ð pro znělou dentální frikativu.\n\n"}
{"id": "508241", "url": "https://cs.wikipedia.org/wiki?curid=508241", "title": "Menza (jídelna)", "text": "Menza (jídelna)\n\nMenza (z latinského = stůl) je jídelna pro posluchače a obvykle i pro zaměstnance vysokých škol, prakticky vždy samoobslužná. Tento výraz je obvyklý v ČR, SR, Německu, Nizozemsku a Itálii; v angličtině mu obvykle odpovídá apod. Někdy se mezinárodně používá latinský výraz \"mensa academica\".\n\n\n"}
{"id": "508252", "url": "https://cs.wikipedia.org/wiki?curid=508252", "title": "Machinarium", "text": "Machinarium\n\nMachinarium [machinárium] je point-and-click adventura vyvinutá firmou Amanita Design, grafickým stylem zaměřená na kompletní ruční kresbu. Byla vydána 16. října 2009 pro Microsoft Windows, Mac OS X a Linux. PC a Mac demo bylo vydáno 30. září 2009. Dne 26. října 2018 vývojáři na svém twitterovém kanále oznámili vydání hry i na Nintendo Switch, tam titul vyšel 1. listopadu 2018. \n\nHlavním úkolem ve hře je řešit adventurní puzzly a hlavolamy. Puzzly jsou spojeny dohromady v klasickém point-and-click příběhu. Největší odklon od klasických postupů je ten, že hráč může používat pouze ty předměty, které jsou v dosahu hráčova avatara.\n\nMachinarium je známé tím, že ve hře nepoužívá verbální komunikaci ani text. Veškerá komunikace, která ve hře je, probíhá přes klasické komiksové „bubliny“. Jediný text, který se ve hře vyskytuje, je v menu a v úvodní obrazovce s tutoriálem.\n\nHra obsahuje vestavěný dvouúrovňový systém nápovědy. Jednou za level může hráč získat drobnou radu, jak pokračovat v dané oblasti. Kromě toho má Machinarium také tzv. walkthrough (průvodce hrou), který je spuštěn po dohrání vložené „old-schoolové“ minihry. Walkthrough je stejně jako rozhovory zpracován jako soubor nákresů a komiksů.\n\nMachinarium bylo vyvíjeno přes tři roky, sedmi až dvanácti českými vývojáři, kteří financovali projekt z vlastních úspor. Rozpočet hry byl něco pod 1000 $. Vývoj skončil bez zadluženosti vývojářů.\n\nVětšina programátorů má za sebou uměleckou školu, a proto vsadili místo nejlepší 3D grafiky na humor, styl a grafické zpracování. Na hře se podílel český skladatel Tomáš Dvořák (držitel Anděla), který používal „staré, pochroumané a špinavé“ hudební pasáže.\n\nPozadí jednotlivých obrazovek bylo ručně nakresleno na papír, a poté naskenováno do počítače. Animace jsou klasické ruční ploškové animace.\n\n\n\n\n\nMachinarium bylo dobře přijato po vydání, servery Game Rankings a Metacritic mají průměrné hodnocení okolo 85 %.\n\nHra získala cenu \"Excellence in Visual Art Award\" na dvanáctém ročníku nezávislých her Annual Independent Games Festival.\n\nNa serveru DDWorld byla hra označena za 2. nejlepší hru roku 2009. Na jiném serveru Hrej.cz se hra umístila na 7. místě. V obou žebříčcích se však, v rámci českých her, umístila nejlépe.\n\n"}
{"id": "508253", "url": "https://cs.wikipedia.org/wiki?curid=508253", "title": "Quartier du Faubourg-du-Roule", "text": "Quartier du Faubourg-du-Roule\n\nQuartier du Faubourg-du-Roule (\"čtvrť Předměstí Roule\") je 30. administrativní čtvrť v Paříži, která je součástí 8. městského obvodu. Má rozlohu 79,6 ha a ohraničují ji ulice Avenue des Champs-Élysées na jihu, \"Avenue de Wagram\" na západě, \"Boulevard de Courcelles\" na severu, \"Rue de Courcelles\" na severovýchodě a krátké úseky ulic \"Rue La Boétie\", \"Rue du Faubourg-Saint-Honoré\", \"Rue Jean Mermoz\", \"Rue Rabelais\" a \"Avenue Matignon\" na východě.\n\nČtvrť byla pojmenována podle bývalého předměstí Roule, které se v místech rozkládalo. Jeho název se objevuje i v označení kostela Saint-Philippe-du-Roule.\n\n"}
{"id": "508261", "url": "https://cs.wikipedia.org/wiki?curid=508261", "title": "Santa Maria Regina dei Cuori", "text": "Santa Maria Regina dei Cuori\n\nSanta Maria Regina dei Cuori je římský kostel v rione Ludovisi na via Sardegna, na rohu s via Romagna.\n\nKostel s připojeným konventem Padri Montfortani byl postaven v letech 1903 až 1913 architektem Passarellim v novorománském slohu. Fasáda je cihlová a v lunetě nad hlavním vchodem je zobrazeno \"Zvěstování\".\n\nInteriér tvoří jedna loď. Okna jsou vitrajová a na hlavním oltáři stojí mramorové sousoší \"Madona s dítětem, svatým Luigim di Montfortem a archandělem Gabrielem\" (dílo Paola Bartoliniho).\n"}
{"id": "508262", "url": "https://cs.wikipedia.org/wiki?curid=508262", "title": "Amanita Design", "text": "Amanita Design\n\nAmanita Design s.r.o. je česká nezávislá herní vývojářská společnost, založená roku 2003 Jakubem Dvorským. Zaměřuje se na vývoj flashových her, které by žánrově šlo zařadit jako 2D Point-and-click adventury. Pro její hry je typické umění animace, propojení vizuálních prvků se zvukem i hudbou a humor.\n\nStudio původně vzniklo jako grafické, nicméně velmi záhy se začalo specializovat na tvorbu her a animací. První počinem byla v roce 2003 hra Samorost, která vznikla ještě coby školní práce Jakuba Dvorského. Jednalo se o krátkou hříčku odehrávající se v surreálně pojatém vesmíru, která nejen pro svou výtvarnou originalitu zaujala široký okruh lidí. Hru bylo možné si zdarma zahrát na internetu a na její úspěch navázal Samorost 2, který vyšel v roce 2005 a byl rovněž z části volně přístupný. V roce 2009 pak studio uvedlo svůj doposud největší projekt – hru Machinarium. Děj se tentokrát odehrával v technicky pojatém světě robotů a hra se dočkala mnoha ocenění. Dalším projektem pak byla v roce 2012 hra Botanicula vracející se k přírodnímu pojetí. V roce 2018 vyšla hra Chuchel, ta si zakládá na humornosti.\n\nMimo svou autorskou tvorbu studio vytvořilo i několik projektů na zakázku. Mezi její klienty patřili například BBC, Nike nebo kapela The Polyphonic Spree. V současné době se studio věnuje už pouze tvorbě vlastních her a projektů.\n\nLogem společnosti je halucinogenní houba muchomůrka červená (amanita muscaria).\n\n\n\n\n"}
{"id": "508264", "url": "https://cs.wikipedia.org/wiki?curid=508264", "title": "Eilean Donan", "text": "Eilean Donan\n\nEilean Donan (skotskou gaelštinou \"Eilean Donnáin\") je malý ostrůvek na jezeře Loch Duich v západní části Highlands - Skotské vysočiny. S pevninou je spojený mostem pro pěší a leží přibližně 800 metrů od vesnice Dornie. Eilean Donan (což znamená \"ostrov Donnán\") je pojmenováný po Donnán of Eigg, keltském svatém, který byl umučen v roce 617. Na ostrově je malebný hrad, jehož podoba je obecně známa z mnoha fotografií a filmů.\n\nEilean Donan je středověký hrad tyčící se nad jezerem Loch Duich a je jednou z nejpřitažlivějších turistických atrakcí oblasti skotských Highlands.\n\nPůvodní hrad byl postaven na počátku 13. století na obranu proti Vikingům. Do konce století patří klanu Mackenzie. Roku 1511 se dědičným správcem stal klan Macrae.\n\nV dubnu roku 1719 byl zabrán španělskými jednotkami pro podporu dalšího jakobitského povstání. Hrad byl zpětně dobyt a zbourán v květnu třemi fregatami Britského královského námořnictva. Španělské jednotky byly poraženy o měsíc později v bitvě u Glen Shiel\nHrad opravil v letech 1919 až 1932 podplukovník (\"Lieutenant Colonel\") John MacRae-Gilstrap. Rekonstrukce zahrnovala vybudování klenutého mostu pro lepší přístup k hradu.\n\nNa trase turistické prohlídky hradem je mj. zajímavá expozice středověké kuchyně včetně příslušného zázemí.\n\nHrad je jedna z nejfotografovanějších památek ve Skotsku a oblíbené místo pro svatby a filmové exteriéry. Objevuje se například ve filmech Soukromý život Sherlocka Holmese (1970), Highlander (1986), Něco se děje (Kuch Kuch Hota Hai 1998), Past (1999), Jeden svět nestačí (1999), (2007) , Jak ukrást nevěstu (2007)\n\n"}
{"id": "508265", "url": "https://cs.wikipedia.org/wiki?curid=508265", "title": "Příroda (rozcestník)", "text": "Příroda (rozcestník)\n\nPříroda má více významů:\n\n\n\n\n"}
{"id": "508287", "url": "https://cs.wikipedia.org/wiki?curid=508287", "title": "FK Teplice 2008/09", "text": "FK Teplice 2008/09\n\nFK Teplice 2008/09\n\n\"Hlavní článek: FK Teplice\"\n\nTento článek se podrobně zabývá fotbalovou sezónou týmu FK Teplice v ročníku 2008 - 2009.\n\n\n\n"}
{"id": "508294", "url": "https://cs.wikipedia.org/wiki?curid=508294", "title": "Omezená racionalita", "text": "Omezená racionalita\n\nHlavní myšlenkou omezené racionality je tvrzení, že existence kognitivních limitů lidského mozku, složitost struktury okolního prostředí ale i omezený čas, který na rozhodování máme, neumožňuje jedinci se ve většině případů rozhodovat optimálně. \nV důsledku omezenosti kognitivního orgánu jsme k dořešení rozhodovacího procesu v reálném čase nuceni zjednodušovat rozhodovací mechanismy a používat pouze přibližné metody.\nLidské rozhodování má tedy dle teorie omezené racionality spíše podobu hledání uspokojivého řešení pomocí různých heuristik, nežli hledání optimálního řešení, jak uvádí teorie racionální volby. Jelikož úspěšnost jednotlivých heuristik závisí na struktuře prostředí, modely omezené racionality popisují nejenom, jak je rozhodnutí dosaženo na základě zvolené heuristiky, ale posuzuje v kterých oblastech je tato heuristika úspěšná a v kterých ne. \n\nTeorie omezené racionality vznikla jako konkurenční teorie k teorii racionality jako optimalizace. Pojem \"racionální\" a \"racionalita\" je užíván v mnoha oborech (ekonomie, psychologie, sociologie,…). Mnoho ekonomických modelů předpokládá, že lidé jsou v průměru racionální. Tyto modely obvykle vycházejí z teorie ekonomické rovnováhy. Typicky se jedná o situaci, v níž se nabídka rovná poptávce. Dle ekonomické teorie je tento stav jediným optimálním stavem, při kterém nedochází na trhu ani k přebytku ani nedostatku zboží. O způsob, jakým je rovnováha docílena, se tyto modely příliš nestarají, resp. je udáváno, že rovnováhy je dosahováno racionálním chováním všech účastníků trhu. (viz teorie racionální volby). V případě strategické hry by se jednalo o situaci, v níž všichni hráči zvolí optimální strategii.\nV ekonomii je racionální agent člověk, který za všech okolností jedná tak, aby maximalizoval svůj užitek. Ekonomická teorie pro analýzu tohoto chování zavedla zvláštní abstrakci člověka - \"homo economicus\", člověk ekonomický. Homo economicus je dle ekonomické teorie sobecký individualista, jedná přísně logicky, a nemá na zřeteli nic jiného než maximalizovat své výnosy a minimalizovat své náklady.\nV ekonomické teorii má racionální agent následující vlastnosti:\nVýsledkem rozhodovacího procesu je optimum, které je hledáno bez ohledu na cenu výpočtu a cenu informací. Možnost neoptimálního rozhodnutí se v této teorii nezvažuje.\nKaždodenní zkušenost i pokusy však říkají, že tato definice racionality mluví spíše o chování geniálního robota, než o chování běžných lidí. Z řady experimentů navíc plyne, že se lidé zdaleka jako abstraktní homo economicus nechovají. A to ani tehdy, když jim nestojí nic v cestě. \nOproti tomu teorie omezené racionality říká, že svět, ve kterém žijeme, je složitější, než bychom si přáli. Je velký a příliš komplexní na to, aby člověk mohl porozumět všemu. Lidé jsou často racionální svými záměry, ne nutně svým jednáním. Lidé získávají často zpětnou vazbu, podle které opravují své teoretické modely jen velmi pomalu.\nMohou dlouhodobě zastávat mylné teorie o fungování světa, náboženství, morálních\nhodnotách atp. Jejich jednání se proto z pohledu vševědoucího agenta bude jevit jako\nsuboptimální. Jejich suboptimální jednání ale ovlivňuje svět i ekonomiku.\nAgent podle teorie omezené racionality:\nZ toho však neplyne, že bychom nutně museli být za všech okolností hloupí, iracionální nebo se chovat absurdně.\nOmezená racionalita je často interpretovaná jako suboptimální nebo dokonce i iracionální ve srovnání s neomezenou racionalitou. Avšak existuje evidence, že rychlá a jednoduchá pravidla mohou vést ke stejně dobrým výsledkům jako komplexní statistické modely (např. vícenásobná regrese, Bayesovské sítě) zatímco vyžadují méně informací a výpočetních schopností.Gerd Gigerenzer a Reinhard Selten ve své knize uvádějí několik důvodů, proč jednoduché heuristiky fungují. První výhodou je možnost využití informací ze struktury prostředí, ve kterém je heuristika aplikována (oproti univerzálnímu rozhodovacímu algoritmu). Druhým důvodem je robustnost jednoduchých strategií oproti složitým modelům s velkým množstvím parametrů. Třetím důvodem je, že reálné rozhodovací situace na rozhodnutí kladou mnoho nároků (přesnost, rychlost, jednoduchost,…), které mohou představovat protikladné požadavky a tedy způsobují vážný problém pro optimalizaci, nicméně nikoliv pro modely omezené racionality. Kvasničkadokonce uvádí, že současná kognitivní a evoluční psychologie považuje schopnost používat jednoduché heuristiky za „požehnání“ pro lidský druh, protože umožňuje rychlou orientaci ve složitém materiálním ale i sociálním světě. Bez této schopnosti by šance na přežití byla mnohem nižší.\n\nEmoce jsou často označovány jako překážka racionality. Pokud zkoumáme lidské chování, zjistíme, že respondenti často vysvětlují své počiny v kontextu emocí. Lidé pociťují emoční prožitky jako reakci na určité druhy podnětů v závislosti na jejich individuálních minulých zkušenostech a kulturním kontextu. Emoce umožňují rychlé, automatické reakce a akce orientované na přežití. Emoce jsou vývojově starší než rozumové chování, jejich projevy jsou proto silnější a hůře ovladatelné. Lidé jsou schopni reagovat rozzuřeně nebo až agresivně v důsledku stimulů, které vnímají jako nefér nebo nespravedlivé. \nPodle Gerda Gigerenzera a Reinharda Seltena se tyto vlastnosti u lidí vyvinuly, protože představovaly výhody pro jejich vlastníky.\nAutoři uvádí následující funkce emocí při rozhodování.\n\n\nKoukolík a Drtilová také uvádějí, že novější výzkum hodnotí emoce ve vztahu k řešení problémů ve dvou rozměrech: jednak rozlišuje míru příjemného/nepříjemného, jednak míru nabuzení (arousal). Nabuzení lidé obecně více riskují. Pokud mají současně špatnou náladu, užívají primitivnější myšlenkové strategie a mají sklon k černobílým rozhodnutím. Mají-li dobrou náladu, déle uvažují, jsou tvořivější, užívají více informací, které přezkoumávají do větší hloubky.\n\nTeorie racionální volby předpokládá, že lidé ohodnocují zisk i ztrátu stejnou měrou. Ze souboru alternativ by měl člověk volit tu možnost, která jim přinese největší užitek (Ať už se jedná o maximalizaci zisku, nebo minimalizaci ztráty). Užitek ze zvolené možnosti je dán očekávaným užitkem možných důsledků zvolené možnosti, násobených pravděpodobností jejich nastání. \nZ experimentů provedených Amosem Tverským a Danielem Kahnemanem však vyplývá, že člověk projevuje větší ochotu riskovat v situacích, které představují potenciální ztrátu, než v situacích přinášejících potenciální zisk. Nepříjemný pocit ze ztráty určité sumy peněz je obecně silnější, než pocit uspokojení z výhry té samé částky. Proto lidé tak často odmítají férové sázky na hod mincí.\nAutoři dále na mnoha testech dokazují, že lidé často přijímají a užívají informace v podobě, v níž je získali, aniž by o nich v tomto ohledu uvažovali. Z experimentů vyplývá, že pro rozhodnutí je důležitá formulace – „zarámování“ problému. Klade-li zarámování problému důraz na pozitivní znaky, je důsledkem větší ochota riskovat jak při možnosti zisku, tak při možnosti ztrát. Klade-li se důraz na znaky negativní, ochota riskovat v obou směrech klesá (\"Toto maso je z 90% libové!\" vůči \"Toto maso obsahuje 10% tuku!\" převzato z Koukolíka a Drtilové )\n\nRozhodování je ovlivňováno způsobem, jakým vnímáme a hodnotíme rizika. Podle Koukolíka a Drtilové obecně platí, že riziko nastávající s velmi nízkou pravděpodobností, například úmrtí při letecké katastrofě nebo teroristickém útoku přeceňujeme, zatímco riziko událostí, která nastávají s pravděpodobností vysokou, například úraz elektrickým proudem v domácnosti, onemocnění a úmrtí v důsledku kouření cigaret, nebezpečí při neléčeném vysokém krevním tlaku nebo dlouhodobém řízení motorového vozidla, podceňujeme.\nKlasická ekonomie předpokládá, že aplikujeme stejné počty na rozhodování v přítomnosti jako na rozhodování v budoucnosti (krátké období nepředpokládá žádné znehodnocení peněz). Lidé však často upřednostňují okamžité uspokojení a přijmou menší hodnotu ihned, než větší hodnotu i třeba v blízké budoucnosti. Podle Koukolíka a Drtilové časový odklad zisku způsobí \"odečítání\" nějakého podílu hodnoty. Experimenty také prokázaly, že se toto \"snižování hodnoty s ohledem na čas\" liší v závislosti na tom, jaké hodnoty se týká. Je odlišné v případě zisku a v případě ztráty, záleží i na tom, zda bylo rozhodnutí riskantní nebo bez rizika, nebo zda šlo o jeden nebo větší počet možných důsledků.\nNejen čas, ale i vlastnictví a původ předmětů hraje při našem rozhodování roli. Pro lidi mají předměty, které jsou v jejich vlastnictví větší cenu, než předměty cizí. Hodnota předmětu v jejich očích ale také dále roste s dobou, po kterou jej vlastní. I v případě předmětů, které již nevlastníme, roste v našich očích jejich hodnota s dobou, po kterou jsme je vlastnili. \nPsychologové také zjistili, že se lidé chovají různě k penězům, které získali různými způsoby a nikoliv stejně, jak předpokládá klasická ekonomická teorie. Z jednoho druhu zisku lidé utrácejí s větší lehkostí, jsou tedy ochotni více riskovat, než z jiného druhu zisku. Předmětu, který lidé získávají s velkým úsilím, si cení více než stejného předmětu získaného bez námahy. Výher v loterii a dědictví si lidé cení méně než mzdy.\nKoukolík a Drtilová poukazují na to, že tato pokusně ověřená poznání mají základní význam i pro rozhodování ve věcech veřejných. Například bytů, které rodiny s nízkým příjmem získají zcela zadarmo, si váží méně než bytů, které dostanou byť za velmi nízkou, nicméně nějakou cenu.\nDalšími příklady experimentů zkoumajících míru racionality při lidském rozhodování mohou být – hra Ultimatum nebo Aschův experiment \nSnahou Herberta A. Simona, tvůrce pojmu omezená racionalita byl pokus o konstrukci více realistické teorie o lidském ekonomickém rozhodování. Ale také tvrdil, že nejlepší způsob, jak tuto oblast studovat, je skrze počítačovou simulaci. \nKvasničkauvádí, že pro umělou inteligenci je velkou výzvou navrhovat mechanizmy vzniku rozhodovacích heuristik s použitím prostředků počítačové inteligence a pozorovat jejich přenos v systému.\nZákladní paradigma současné umělé inteligence a kognitivní vědy je multiagentní přístup, který je reprezentovaný množinou agentů, přičemž jejich přístup k výpočetním schopnostem a k informacím je omezený. Multiagentní modely umožňují velice snadné omezení racionality agentů, která je v matematických modelech absolutní a často představuje důvod jejich kritiky. V těchto modelech je navíc jednoduché vytvořit jednotlivé agenty tak, aby byli navzájem heterogenní. Toho je docíleno tak, že při vytváření populace agentů jsou mezi jejich jednotlivé instance distribuovány jiné hodnoty počátečního stavu nebo preferencí. Mezi agenty můžeme také distribuovat různé informace, schopnosti nebo cokoliv, co může ovlivnit chování modelu a přiblížit ho více realitě. Z pohledu tvorby rozhodovacích pravidel jsou však nejdůležitější schopnosti agentů učení se a adaptace. \nDle Kvasničky umělá inteligence využívá pro modelování omezené racionality především trojice metod:\n\n\n"}
{"id": "508301", "url": "https://cs.wikipedia.org/wiki?curid=508301", "title": "46664", "text": "46664\n\n46664 je série charitativních koncertů, organizovaná Nelsonem Mandelou, jejíž výtěžek jde na boj proti AIDS. Nelson Mandela byl vězněn od roku 1964 pod vězeňským číslem 466 a z těchto dvou čísel vznikl název samotné akce, tedy 466 64 (vězeňské číslo + rok uvěznění).\n\nJako první místo oslovení posluchačů zvolil 29. prosince 2003 sobě dobře známou Jihoafrickou republiku, přesněji její druhé největší město a to Kapské Město, kde se na jejím \"Green Point Stadium\" představilo mnoho známých osobností.\n\n"}
{"id": "508305", "url": "https://cs.wikipedia.org/wiki?curid=508305", "title": "Sakramentář", "text": "Sakramentář\n\nSakramentář je liturgická kniha z 6.–9. století obsahující mešní modlitby a texty potřebné ke slavení svátosti (kánony a preface). Od 13. století se tyto texty vkládají do misálu, jehož předchůdcem sakramentář byl.\n\nMezi nejstarší liturgické knihy dochované v českých zemích patří Kroměřížský sakramentář (latinsky Sacramentarium Cremsiriense).\n\n"}
{"id": "508310", "url": "https://cs.wikipedia.org/wiki?curid=508310", "title": "Pryskyřník rolní", "text": "Pryskyřník rolní\n\nPryskyřník rolní (\"Ranunculus arvensis\") rostlina z čeledi pryskyřníkovité, která se často vyskytuje jako polní plevel.\n\nJedná se o jednoletou rostlinu dorůstající nejčastěji výšky 15–40 cm. Lodyha je bohatě větvená, lysá až přitiskle chlupatá. Listy jsou střídavé, přízemní jsou dlouze řapíkaté, lodyžní jsou s kratšími řapíky až přisedlé. Čepele listů jsou trojdílné až trojsečné, úkrojky jsou často trojzubé. Listy jsou lysé až řídce chlupaté. Květy jsou celkem malé, světle citrónově žluté, květní stopky jsou rýhované a hustě chlupaté. Kališních lístků je 5, jsou rozestálé až nazpět sehnuté, vně roztroušeně chlupaté. Korunní lístky jsou jen o málo delší než kališní, světle citrónově žluté, obvejčité, nejčastěji 4–5 mm dlouhé. Kvete v květnu až v červenci. Plodem je nažka, která je asi 5–7 mm dlouhá, na plochách nápadně ostnitě hrbolkatá, na hranách až dlouze ostnitá, na vrcholu zakončená krátkým přímým až slabě zakřiveným zobánkem, nažky jsou uspořádány do souplodí. Počet chromozómů je 2n=32.\n\nPryskyřník rolní široce rozšířen téměř po celé Evropě, chybí jen v severnější Skandinávii a SV části Evropy, přesahuje do severní Afriky, také roste místy v JZ Asii na východ až po SZ Indii. Člověkem zavlečen je ale i mnohde jinde, např. v Severní Americe, dále je udáván adventivní výskyt v Jižní Americe, na Novém Zélandu, v Austrálii a na některých ostrovech v Tichém oceánu. V České republice roste roztroušeně v teplejších oblastech od nížin po pahorkatiny, ovšem se značně nerovnoměrným výskytem. Jedná se o polní plevel, nejvíce v obilí.\n\n \n"}
{"id": "508316", "url": "https://cs.wikipedia.org/wiki?curid=508316", "title": "Cat Stevens", "text": "Cat Stevens\n\nYusuf Islam (narozen jako Steven Demetre Georgiou 21. července 1948), obecně znám pod dřívějším uměleckým jménem Cat Stevens, je britský hudebník. Je znám jako zpěvák-písničkář, multiinstrumentalista, učitel, filantrop a osobnost, která konvertovala k Islámu.\n\nNarodil se v Londýně jako syn emigranta kyperského Řeka a Švédky. Dlouhou dobu žil ve Spojených státech amerických.\nJeho první alba z roku 1970 \"Tea for the Tillerman\" a \"Teaser and the Firecat\" byla oceněna v USA jako trojnásobná platinová, jeho album \"Catch Bull at Four\" dosáhlo prodeje půl milionu výlisků v prvních dvou týdnech po vydání a bylo podle časopisu \"Billboard\" nejlépe prodávaným LP ve třech po sobě jdoucích týdnech.\n\nStevens konvertoval k Islámu v době své největší slávy v prosinci 1977, a následující rok přijal muslimské jméno Yusuf Islam. V roce 1979 prodal všechny své kytary v charitativní aukci a zanechal hudební kariéry, aby se věnoval vzdělávání a dobročinnosti v muslimské komunitě. Obdržel několik cen za podporu míru ve světě, \"World Award\" (2003), \"Man for Peace Award\" (2004) a \"Mediterranean Prize for Peace\" (2007). V roce 2006 se vrátil do pop music se svým novým albem písniček \"An Other Cup\", vydaným po 28 letech. V současnosti vystupuje pod jménem Yusuf Islam. Jeho album \"Roadsinger\" bylo vydáno 5. května 2009, album \"Tell 'Em I'm Gone \"vyšlo 27. října 2014.\n\n\n\n"}
{"id": "508317", "url": "https://cs.wikipedia.org/wiki?curid=508317", "title": "Bejt Džan", "text": "Bejt Džan\n\nBejt Džan ( , , Bajt Džan, v oficiálním přepisu do angličtiny Beit Jann) je místní rada (malé město) v Izraeli, v Severním distriktu, kterou obývají izraelští Drúzové.\n\nLeží v nadmořské výšce 908 metrů (jde o jednu z nejvýše položených obcí v Izraeli), na jihozápadním okraji masivu Har Meron v Horní Galileji. Jižně od města terén prudce spadá do údolí Bejt ha-Kerem (vede do něj odtud kaňon vádí Nachal ha-Ari). Samotné město je rozloženo mezi několika místními kopci. Na jižní straně, přímo nad srázem Bejt ha-Kerem, je to Har ha-Ari (1048 m n. m.), v jihozápadní části města Har Cafrir (1016 m n. m.), v severovýchodním sektoru města Har Šachal (přes 900 metrů). Kopcovitý terén pokračuje i severně od obce (vysočina Har Peki'in). Na východní straně probíhá hluboký kaňon vádí Nachal Šfanim, na jehož protější straně stojí hora Har Šfanim (950 m n. m.) a pak se zvedají centrální části masivu Meron. Přímo v prostoru města začínají vádí Nachal Peki'in a Nachal Gamal.\n\nBejt Džan se nachází cca 10 kilometrů od hranice s Libanonem, cca 115 kilometrů severoseverovýchodně od centra Tel Avivu a cca 40 kilometrů severovýchodně od centra Haify, v hustě zalidněném pásu. Osídlení v tomto regionu je smíšené. Vlastní město je osídleno arabsky mluvícími izraelskými Drúzy, v okolí se nacházejí vesnice židovské, muslimské i křesťanské. Bejt Džan je na dopravní síť napojen pomocí lokální silnice číslo 864, která pak ústí do dálnice číslo 85 Akko-Galilejské jezero.\n\nBejt Džan založili v 18. století Drúzové, kteří sem přesídlili z Libanonu. Když francouzský cestovatel Victor Guérin navštívil vesnici koncem 19. století, napočítal zde jen cca 200 drúzských obyvatel. Mnoho domů ale bylo opuštěno a obec působila, jako by byla částečně vylidněná. Místní obyvatelé Guérinovi řekli, že mnohé rodiny odešly do regionu Hauran v dnešní Sýrii, aby se vyhnuly daním a vojenským odvodům. V 19. století tu ještě žilo i několik židovských rodin. Podle jiné tradice je vesnice daleko starší a navazuje svým názvem na biblickou lokalitu \"Bét-dágon\", zmiňovanou například v Knize Jozue 15, 41. Na přelomu 19. a 20. století část obyvatel z Bejt Džan založila cca 3 kilometry jihovýchodním směrem novou drúzskou vesnici Ejn al-Asad.\n\nBěhem první arabsko-izraelské války v říjnu 1948 byla obec v rámci operace Chiram dobyta stejně jako celá severní oblast Horní Galileje izraelskou armádou. Roku 1964 byla vesnice povýšena na místní radu (malé město).\n\nV okolí Bejt Džan se nacházejí některé významné drúzské památky a poutní místa. Město leží v přírodní rezervaci Har Meron. Existence rezervace byla předmětem opakovaných kontroverzí mezi státem a obyvateli Bejt Džan, kteří odmítali omezení práv těžby dřeva a využívání pozemků v rezervaci. 6. července 1987 se zde odehrávaly násilné demonstrace, jejichž výsledkem bylo 31 zraněných, včetně policistů a strážců rezervace. Obyvatelé odmítali regulace a tvrdili, že využívání okolních pozemků je součástí jejich tradičního životního stylu. V letech 2000–2001 byla uzavřena dohoda mezi správou rezervace a obcí ohledně pozemků a výstavby zpevněné silnice. Právě výstavba silnice spojující drúzská města Bejt Džan a Churfejš a projektované přes centrální partie přírodní rezervace, byla od konce 90. let 20. století dalším kontroverzním bodem. Problémy okolo nelegální těžby dřeva neustaly ani počátkem 21. století. V listopadu 2007 neznámý pachatel pokácel v rezervaci 24 stoletých dubů. Vedení města Bejt Džan čin odsoudilo. Zároveň tu došlo k napadení strážců rezervace skupinou nelegálních dřevorubců. V roce 2007 také zaslali obyvatelé několika galilejských obcí (arabských i židovských) ministru Benjaminu Ben Eliezerovi petici, ve které protestují proti nedostatečnému kanalizačnímu systému na horním toku vádí Nachal Kaziv, přičemž jako hlavní znečišťovatel se zmiňovalo město Bejt Džan.\n\nZdejší obyvatelé patří k loajálním obyvatelům státu Izrael. Při jižním výjezdu z obce stojí památník Drúzů, kteří padli v řadách izraelské armády. Další památník postavili obyvatelé obce v centrální části přírodní rezervace. Připomíná Salaha Tapaše, místního obyvatele, který byl jako armádní lékař zabit během nasazení v jižním Libabonu roku 1992.\nBejt Džan je město s drúzskou (arabsky mluvící) populací. Jde o středně velké sídlo městského typu, byť zástavba má zejména na okrajích obce rozvolněný a spíše venkovský ráz. K 31. prosinci 2017 zde žilo 11 700 lidí.\n\n\n"}
{"id": "508318", "url": "https://cs.wikipedia.org/wiki?curid=508318", "title": "Wave (album)", "text": "Wave (album)\n\nWave je hudební album americké zpěvačky Patti Smith vydané roku 1979.\n\n\n\nAutorem fotografií na obalu alba je Robert Mapplethorpe, podobně jako na albu \"Horses\".\n\n\n"}
{"id": "508326", "url": "https://cs.wikipedia.org/wiki?curid=508326", "title": "Sasanka hajní", "text": "Sasanka hajní\n\nSasanka hajní (\"Anemone nemorosa\") je rostlina z čeledi pryskyřníkovitých. Sasanka patří k prvním poslům jara, je to vytrvalá bylina, nanejvýš 30 centimetrů vysoká. Charakteristický je pro ni plazivý oddenek a na konci lodyhy zpravidla jeden bílý květ s nejčastěji šesti okvětními lístky. Roste v listnatých lesích, kde je dostatek světla, vysoká vlhkost a silná vrstva humusu.\n\nPodle biolib.cz je pro druh s označením \"Anemone nemorosa \"používáno více rozdílných názvů, například \"Anemonidium nemorosum,\" ale byly používány i \"Anemone nemorosa-alba\", \"Anemone pentaphylla\", nebo \"Anemonoides nemorosa\".\n\nRoste v Evropě, ve východní Asii zasahuje do oblastí severní Koreje. V oblastech Severní Ameriky oblast rozšíření druhu sahá od Kalifornie až k jihovýchodnímu okraji Aljašky.\n\nV Evropě se vyskytuje na téměř celém území až po Laponsko, s výjimkou některých teplých oblastí jako je Sicílie, Sardínie a Řecko.\n\nV České republice se sasanka vyskytuje prakticky všude. Od nížin do podhorských oblastí hojně, v horských polohách roztroušeně až vzácně, nebo chybí (max. asi do 1 000 m n. m.). V ČR se ve vyšších (alpinských) polohách nachází na území Hrubého Jeseníku, v oblasti Keprníku, a na Králickém Sněžníku.\n\nOddenek je tmavohnědý až černý. Brzy zjara z něj vyrůstá přízemní list a jednoduchý stonek.\nStonek je nejčastěji 8–25 cm vysoký, lysý nebo roztroušeně chlupatý. Často nafialovělý. Většinou se zde vyskytuje jeden přízemní list.\n\nPřízemní list je dlouze řapíkatý, řapík je většinou chlupatý. Čepel má dlanitě troj- nebo pětičetnou s řapíkatými lístky, v obrysu je široce vejčitá až okrouhlá. Jednotlivé lístky čepele se dají rozdělit na prostřední třídílný a postranní dvojsečné. Všechny jsou hrubě vroubkovaně pilovité až peřenoklané.\n\nV horní třetině stonku se vyskytuje přeslen řapíkatých listenů. Čepel je opět troj- nebo pětičetná, v obrysu mnohoúhelníkovitá. Prostřední listen je tříklaný, postranní jsou pak dvojsečné. Všechny jsou nepravidelně hrubě nebo vroubkovaně pilovité.\n\nSasanka hajní kvete v březnu až květnu. Květní stonek je obvykle jeden, výjimečně bývají dva, povrch květního stonku je ochlupený a v plném rozkvětu je přímý.\n\nKvět miskovitého tvaru má 1,5-4,0 cm v průměru. Okvětních lístků bývá zpravidla 6 (může jich být méně i více). Jsou bílé, někdy z vnější strany růžově naběhlé. Mají souměrný vejčitý tvar. Květ je oboupohlavní, tyčinky jsou krátké (asi 4× kratší než okvětní lístek) a prašníky jsou žluté.\n\nSasanka hajní patří mezi entomogamní rostliny. Plodem je nažka cca 3–5 mm velká. Ta je nekřídlatá, chlupatá, s krátkým zakřiveným zobánkem, na bázi je často drobné masíčko.\nSasanku hajní můžeme nalézt v listnatých až smíšených lesích, křovinách, na lesních loukách a pastvinách, také v obhospodařovaných sadech a parcích. Základem pro výskyt jsou kypré, vlhké humózní půdy s dostatkem světla. Tato rostlina tvoří rozsáhlé kobercovité porosty.\n\nSvým květem tvoří součást jarního aspektu lesa, kdy využívá dostatku světla pod ještě neolistěnými stromy. Po dozrání nažek nadzemní část rostliny odumírá.\n\nČerstvě utržená rostlina je jedovatá. Obsahuje mnoho látek jako jsou glykosidy, saponiny, někdy se uvádí i alkaloidy. Hlavní jedovatou složkou je protoanemonin, který má bakteriostatický účinek na streptokoky a stafylokoky, také působí fungicidně.\n\nZnaky otravy jsou obdobné jako u otravy pryskyřníkem prudkým, tedy zvracení, bolest břicha, průjem, zánět ledvin. Uvádí se, že pro dospělého člověka je smrtelné požití 30 rostlin. Nicméně, více než požití je pravděpodobnější jiný kontakt s jedovatou šťávou. Při přenosu do očí, například při sbírání květů, vyvolává podráždění spojivek, může dojít i k zánětu. Potřísnění kůže šťávou vyvolává záněty nebo zpuchýření, které se špatně hojí.\n\nOtravy byly kromě pasoucího se hovězího dobytka zaznamenány u koní, hrabavé drůbeže a u pasoucích se prasat.\n\nPo usušení jedovatost zčásti mizí. V lidovém léčitelství byla sasanka užívána jako lék proti revmatismu, šťáva z nadzemní části se užívala zevně k léčení puchýřů a kožních chorob nebo do koupelí. Pro nebezpečné vedlejší účinky se však již v léčitelství sasanka nepoužívá.\n\nJako okrasná květina se oužívá ve výsadbách na záhony, do skalek, roztroušeně do výsadeb, nebo do skupin. Jsou pěstovány také plnokvěté odrůdy.\n\nV průmyslu se pro toxicitu nepoužívá.\n\nRozmnožuje se generativně, což je však zdlouhavé. Vegetativně jsou množeny kultivary. Vegetativně lze sasanku hajní množit dělením oddenků anebo dělením trsů.\n\nJe známo asi 40 druhů sasanek. Sasance hajní je nejblíže příbuzná sasanka pryskyřníkovitá (\"Anemone ranunculoides\"), která je často zastoupena v jejím porostu. Má nejčastěji žlutozlaté květy s 5 okvětními lístky. V takto smíšeném porostu lze nalézt křížence obou rostlin, který má, často sterilní, sírově žluté květy.\n\nNa sasance parazituje houba hlízenka sasanková (\"Dumontinia tuberosa\"). \n\n\n\n \n"}
{"id": "508329", "url": "https://cs.wikipedia.org/wiki?curid=508329", "title": "Ranvierovy zářezy", "text": "Ranvierovy zářezy\n\nRanvierovy zářezy jsou místa ztenčení myelinové pochvy (tvořené Schwannovými buňkami v PNS a oligodendrogliemi v CNS) u neuronu. Toto přerušované uspořádání urychluje přenos nervových impulsů (tzv. saltatorní vedení) po nervovém vlákně, tedy šíření vzruchu, neboť při každém styku impulsů s Ranvierovým zářezem dochází k obnovení jejich původní intenzity.\n\n"}
{"id": "508330", "url": "https://cs.wikipedia.org/wiki?curid=508330", "title": "Millions of Figurines", "text": "Millions of Figurines\n\nMillions of Figurines je druhé řadové album skupiny Crashpoint. Bylo vydáno v roce 2008 a obsahuje 12 skladeb.\n\n"}
{"id": "508333", "url": "https://cs.wikipedia.org/wiki?curid=508333", "title": "Plamének plotní", "text": "Plamének plotní\n\nPlamének plotní (\"Clematis vitalba\") je rostlina z čeledi pryskyřníkovitých (\"Ranunculaceae\"). Je to dřevnatá liána, rostoucí i v teplých oblastech České republiky.\nJedná se o dřevitou liánu, která dorůstá až do 6–12 m délky, stonek může mít dole 1–2 (řidčeji až 5) cm v průměru. Mladé letorosty jsou plstnatě chlupaté. Listy jsou lichozpeřené, řapíkaté, řapíkaté jsou i lístky, na zimu listy opadávají. Lístky jsou podlouhle vejčité až srdčité, nejčastěji 3–5 cm dlouhé, na okraji celokrajné až vroubkovaně zubaté, kromě hlavní žilky na rubu jsou lysé. Květy mají asi 2 cm v průměru, jsou bílé a jsou uspořádány do bohatých květenství, úžlabních i vrcholových vidlanů. Okvětní lístky jsou nejčastěji 4, jsou za květu rozestálé až nazpět ohnuté, bílé, oboustranně plstnaté, úzce vejčité, nejčastěji 7–10 mm dlouhé a asi 3–4 mm široké. Ve skutečnosti se ale jedná o petalizované (napodobující korunu) kališní lístky, kdy korunní lístky chybí. Kvete v červnu až v září. Tyčinek je mnoho. Gyneceum je apokarpní, pestíků je mnoho. Plodem je asi 3–4 mm dlouhá nažka, která je na vrcholu zakončená asi 2–4 cm dlouhým zakřiveným odstále chlupatým přívěskem. Nažky jsou uspořádány do souplodí. Počet chromozomů je 2n=16.\n\nPlamének plotní je přirozeně rozšířen v jižní Evropě, ve Středomoří, Malé Asii na východ po Kavkaz, přesahuje do střední a západní Evropy, na sever po jižní Anglii, Francii, jižní Moravu a oblasti kolem Černého moře na Ukrajině. Pěstovaný nebo i zdomácnělý ovšem může být i severněji. Člověkem zavlečený a zdomácnělý je i na několika místech v Severní Americe. V České republice roste především v teplejších oblastech od nížin po pahorkatiny. Výskyt na jižní Moravě je patrně původní, zatímco v Čechách nikoliv, ale pěstovaný a místy zdomácnělý ve volné přírodě ho můžeme najít i v Čechách. Nejčastěji roste v luzích, lemech lesů a v křovinách. Je pěstován i jako okrasná liána.\n\n \n"}
{"id": "508334", "url": "https://cs.wikipedia.org/wiki?curid=508334", "title": "Acid Vitamin", "text": "Acid Vitamin\n\nAcid Vitamin je první řadové album skupiny Crashpoint. Bylo vydáno v roce 2005 a obsahuje 12 skladeb.\n\n"}
{"id": "508336", "url": "https://cs.wikipedia.org/wiki?curid=508336", "title": "Point of the Crash", "text": "Point of the Crash\n\nPoint of the Crash je demoalbum skupiny Crashpoint. Bylo vydáno v roce 2003 a obsahuje 6 skladeb.\n\n"}
{"id": "508337", "url": "https://cs.wikipedia.org/wiki?curid=508337", "title": "Sabrina (film, 1954)", "text": "Sabrina (film, 1954)\n\nSabrina je americký romantický film z roku 1954 režiséra Billyho Wildera společnosti Paramount Pictures s Audrey Hepburnovou, Wiliamem Holdenem a Humphrey Bogartem v hlavní roli. Film byl natočen podle stejnojmenné romantické divadelní hry \"Sabrina Fair\" Samuela A. Taylora. Snímek byl nominován celkem na pět Oscarů, z nichž získal jedno ocenění za kostýmy.\n\nSabrina Fairchildová (Audrey Hepburnová) je dcera řidiče v bohaté podnikatelské rodině Larrabeeových. Sní svůj sen chudé dívky, pozoruje život ve velkém domě, stýká se od malička s oběma syny Larrabeeových, s mladším Davidem (William Holden) i starším Linusem (Humphrey Bogart). Je tajně zamilovaná do mladšího syna Davida. David žije jako playboy, utrácí peníze, má mnoho děvčat, byl již třikrát neúspěšně ženatý, o chod rodinných firem se nezajímá. Starší bratr Linus je jeho přímým opakem, upjatý, spořádaný, pracovitý a svědomitý podnikatel, je faktickou hlavou celého rodinného koncernu. Sabrina před svojí nešťastnou, neperspektivní a neopětovanou láskou uteče do Paříže, kde studuje na kuchařské škole. Zde se seznámí se stařičkým baronem St. Fontanelem, se kterým se spřátelí. Baron ji zde naučí užívat života, koupí jí krásné šaty a změní i její image. David Larrabee se pod rodinným nátlakem z obchodních důvodů počtvrté zasnoubí s dcerkou z bohaté podnikatelské rodiny Tysonových Elizabeth Tysonovou. Po dvou letech se Sabrina vrací zpět z Paříže do rodného domu. Hned při svém příjezdu se před nádražím náhodně setkává s Davidem Larrabee, který ji veze autem domů, ale Sabrina se změnila natolik, že ji už nepoznává. Nicméně okamžitě se jí začne dvořit a pozve ji na rodinnou párty, kde jí dává přednost před svojí snoubenkou. To se nelíbí celé rodině, jeho otci, bratru Linusovi. Linus proto zahájí „záchrannou“ akci. Nechává Davida sednout na šampusové skleničky, které má na párty v zadní kapse kalhot, a jeho poraněním zabránit dalšímu styku se Sabrinou. Úlohu svého mladšího bratra Davida, do kterého je Sabrina nadále zamilovaná, přebírá sám. Hodlá Sabrinu svést a poté opět odklidit zpět do Paříže tak, aby nebránila Davidově plánovanému sňatku s Elizabeth Tysonovou. Nicméně celá akce se mu vymkne z ruky, stane se to, co on sám neplánoval, do krásné a mladé Sabriny se zamiluje. Film končí happyendem na lodi do Evropy, kdy se Linus společně se Sabrinou plaví do Francie.\n\n\n\n\n\n\n"}
{"id": "508345", "url": "https://cs.wikipedia.org/wiki?curid=508345", "title": "Česko na Zimních olympijských hrách 2010", "text": "Česko na Zimních olympijských hrách 2010\n\nČesko na Zimních olympijských hrách 2010 v kanadském Vancouveru reprezentovalo 92 sportovců ve 13 sportech. Nejúspěšnějším českým závodníkem byla rychlobruslařka Martina Sáblíková, která získala dvě zlaté a jednu bronzovou medaili. Další cenné kovy získal běžec na lyžích Lukáš Bauer (bronz), mužská běžecká štafeta Jakš/Bauer/Magál/Koukal (bronz) a alpská lyžařka Šárka Záhrobská (bronz). V první desítce se v individuálních závodech dále umístili alpští lyžaři Šárka Záhrobská (ve svém dalším závodě) a Ondřej Bank, běžec na lyžích Lukáš Bauer (ve svém dalším závodě), krasobruslař Michal Březina, sdruženář Pavel Churavý a skokan na lyžích Antonín Hájek, ve dvojicích potom běžci na lyžích Kožíšek/Koukal. Se šesti cennými kovy se Česká republika umístila na 15. místě v pořadí národů. Počtem šesti medailí byla vyrovnána dosud nejpočetnější medailová bilance ze Sarajeva 1984 (bez ohledu na druh cenného kovu). Vůbec poprvé vybojovalo Česko (vč. Československa) na zimních olympijských hrách více než jednu zlatou medaili.\n\nNejmladší českým účastníkem ZOH 2010 byla akrobatická lyžařka Tereza Vaculíková (17 let), nejstarším bobista Ivo Danilevič (39 let).\n\nPočet českých sportovců startujících v jednotlivých olympijských sportech.\nČeští sportovci se nenominovali do závodů a soutěží v curlingu a skeletonu.\n\nSoupiska:\n\n"}
{"id": "508347", "url": "https://cs.wikipedia.org/wiki?curid=508347", "title": "Otakar III. Štýrský", "text": "Otakar III. Štýrský\n\nOtakar III. Štýrský (1125 – 31. prosince 1164, Pécs) byl v letech 1129 až 1164 markrabě štýrský z krve hrabat z Trangau.\n\nNarodil se v roce 1125 jako syn štýrského markraběte Leopolda Silného a jeho manželky Žofie, dcery bavorského vévody Jindřicha IX. Černého. Po nečekané smrti svého otce se stal jeho následníkem ve věku čtyř let. Jeho poručníky byli strýc hrabě Bernard z Trixenu a matka Žofie, sestra matky Fridricha Barbarossy. Když někdy v letech 1139/1140 dosáhl zletilosti, převzal vládu nad Štýrskem od svých poručníků. Již dříve, v roce 1136, dědil po Ottovi z Cordenone, který byl posledním z rodu hrabat z Naumu ve Friaulsku.\n\nPo roce 1143 se na welfské straně zapojil do bojů o bavorské vévodství proti Jindřichovi II. Jasomirgottovi. Během vlády se Otakarovi podařilo rozšířit rozsah svých práv, když získal např. horní regál pro Štýrsko a začal razit vlastní mince. Podporoval a založil také mnohé kláštery. V Seitzi založil klášter, do kterého pozval vůbec první komunitu kartuziánů v německých zemích. V roce 1147 se spolu se svým strýcem Bernardem z Trixenu vydal na druhou křížovou výpravu. Bernard byl na výpravě 16. listopadu 1147 zabit Turky a Otakar se stal jeho dědicem. Rozšířil tak své panství o velkou část území Dolního Štýrska na území dnešního Slovinska s centrem v Mariboru. Když v roce 1158 padl v bojích u Milána bez potomků Otakarův bratranec hrabě Ekbert III. z Formbach-Pittenu, připojil ke Štýrsku i Pittensko.\n\nNa konci roku 1164 se vypravil na pouť do Svaté země. Ještě na cestě nečekaně 31. prosince 1164 v uherské Pécsi zemřel Byl pohřben v kartuziánském klášteře Seiz a později byly jeho ostatky přeneseny do kláštera Rein. Jeho nástupcem se stal jeho teprve roční syn Otakar IV. z manželství s Kunhutou, dcerou markraběte Děpolta III. z Vohburgu, za jehož narození jako poděkování založil roku 1163 augustiniánský klášter Vorau.\n\n\n"}
{"id": "508352", "url": "https://cs.wikipedia.org/wiki?curid=508352", "title": "Bir al-Maksur", "text": "Bir al-Maksur\n\nBir al-Maksur nebo Bir al-Maksura ( בִּיר אל-מַכְּסוּר, بير المكسور \"Bír al-Maksúr\", v oficiálním přepisu do angličtiny Bir al-Maksur) je místní rada (malé město) v Izraeli, v Severním distriktu.\n\nLeží v nadmořské výšce 250 metrů, v pahorcích Dolní Galileji nedaleko od západního okraje údolí Bejt Netofa, které je zakončeno umělou vodní nádrží Ma'agar Bejt Netofa. Severně od vesnice se zvedá hora Har Chanaton a pahorek Giv'at Michman.\n\nLeží cca 10 kilometrů severozápadně od Nazaretu, 90 kilometrů severovýchodně od centra Tel Avivu a cca 22 kilometrů východně od centra Haify. Bir al-Maksur se nachází v hustě zalidněném pásu. Osídlení v tomto regionu je smíšené. Vlastní město je osídleno arabsky mluvícími izraelskými Araby, respektive Beduíny. Arabské osídlení převažuje i na západní a severní straně. Na jihu a východě sousedí s městem i židovská sídla. Bir al-Maksur je na dopravní síť napojen pomocí dálnice číslo 79 Haifa-Šfar'am-Nazaret.\n\nJako název obce použito místní jméno \"Chirbet Bir al-Maksur\" (חרבת ביר אל-מכסור). Bir al-Maksur je beduínské arabské sídlo, které bylo oficiálně založeno až během 20. století a mělo umožnit trvalé usazení dosud polokočovných Beduínů. Ti se zde objevili někdy na přelomu 19. a 20. století a šlo o přistěhovalce z jiných arabských zemí. V roce 1990 byla vesnice povýšena na místní radu (malé město). Obyvatelé jsou muslimové.\n\nObec má dobré vztahy s okolními židovskými obyvateli. V roce 2007 ale policie odhalila gang šesti místních mladíků, kteří znásilňovali židovské ženy a své činy odůvodňovali politickými motivy. Vedení obce se od této skupiny distancovalo.\n\nBir al-Maksur je menší sídlo, které nemá stavebně charakter města ale spíše rozvolněnější venkovské zástavby. K 31. prosinci 2017 zde žilo 9 100 lidí.\n\n\n"}
{"id": "508355", "url": "https://cs.wikipedia.org/wiki?curid=508355", "title": "Tiburzio Vergelli", "text": "Tiburzio Vergelli\n\nTiburzio Vergelli (1551 Camerino – 1609 Recanati) byl italský sochař a kovolijec.\n\nVyučil se u Antonia Calcagniho v Recanati. Jeho prvním samostatným dílem byla socha papeže Sixta V. v rodném městě, Camerinu. Při zakázce na bazilice v Loretu (1585 - 1587) pracoval vedle svého mistra a sochařů Sebastiana Sebastiani a Giovana Vitaliho.\n\n"}
{"id": "508357", "url": "https://cs.wikipedia.org/wiki?curid=508357", "title": "Milan Obrenović II.", "text": "Milan Obrenović II.\n\nNejstarší syn a dědic knížete Miloše Obrenoviće I. trpěl od dětství vážnou plicní chorobou. Jeho otec Miloš Obrenović abdikoval 13. června 1839 v jeho prospěch a na trůn byl Milan Obrenović nastolen 25. června, v té době byl však již smrtelně chorý. Vzhledem k tomu, že \"vládl\" jen několik dní, nebyly jeho jménem vydány žádné zákony ani veřejné doklady. Po jeho brzké smrti se novým knížetem stal jeho bratr Mihailo jako Michal Obrenović III.\n\n"}
{"id": "508358", "url": "https://cs.wikipedia.org/wiki?curid=508358", "title": "Robert Innes", "text": "Robert Innes\n\nRobert Thorburn Ayton Innes (10. listopadu 1861 Edinburgh – 13. března 1933 Londýn) byl skotsko-jihoafrický astronom.\n\nInnes objevil v roce 1915 Sluneční soustavě nejbližší hvězdu Proxima Centauri. Mimoto objevil velké množství dvojhvězd a jako první astronom viděl dne 12. ledna 1910 Velkou lednovou kometu roku 1910.\n\nInnes byl zakladatel meteorologické stanice v Johannesburgu, která se později přebudovala v astronomickou observatoř a byla pojmenována Union Observatory. Na jeho počest byl pojmenován asteroid Innes.\n\n"}
{"id": "508359", "url": "https://cs.wikipedia.org/wiki?curid=508359", "title": "Šindelář", "text": "Šindelář\n\nŠindelář může být:\n\n\n\n\n\n"}
{"id": "508362", "url": "https://cs.wikipedia.org/wiki?curid=508362", "title": "Erikson", "text": "Erikson\n\nPříjmení Erikson nebo Eriksson nosí více různých osobností:\n\n\nViz také Ericsson\n"}
{"id": "508365", "url": "https://cs.wikipedia.org/wiki?curid=508365", "title": "Lochstädt", "text": "Lochstädt\n\nLochstädt či Lochstedt je cihlový hrad nacházející se v dnešním Rusku (Kaliningradská oblast) postavený řádem německých rytířů na písečné kose chránící Viselský záliv.\n\nHrad byl vystavěn v roce 1270 jako dřevěný, koncem 13. století se dočkal přestavby na cihlový. Jeho hlavním úkolem bylo chránit vjezd z Baltského moře do Viselského zálivu a tím přístup ke Královci (dnešní Kaliningrad). Navíc sloužil také jako místo pro sběrače jantaru, který vyplavovalo moře na blízké pobřeží. V hradu sídlil tzv. mistr jantaru (\"Bernsteinmeister\"), který měl dohled nad jeho sběrem a odesíláním do Královce. Po dobytí Pomořanska řádem německých rytířů se řádové aktivity přesunuly více na západ, navíc se průliv, který hrad střežil, začal zanášet pískem. Kvůli těmto změnám začal hrad upadat, až byl nakonec opuštěn.\n\nHrad stojí na žulových základech na strmém dvacetimetrovém útesu a je postaven z cihel o rozměrech 30,5 × 14,6 × 8,9 centimetrů, které jsou poskládány v gotické vazbě. Vnitřní nádvoří je čtvercového půdorysu a je uzavřen dvoupodlažními budovami. V severovýchodním nároží stojí čtvercová věž. Na jižní straně byl most k dansku (odpadní věži). Hrad byl obehnán koncentrickou hradbou s parkánem. K hradu přiléhalo čtvercové předhradí s hospodářskými budovami. Oba objekty byly obehnány hlubokým příkopem. Posádka hradu měla přibližně čítat 60 mužů.\n"}
{"id": "508376", "url": "https://cs.wikipedia.org/wiki?curid=508376", "title": "Zářez", "text": "Zářez\n\nZářez může být:\n\n"}
{"id": "508377", "url": "https://cs.wikipedia.org/wiki?curid=508377", "title": "Kostel svaté Agáty (Florencie)", "text": "Kostel svaté Agáty (Florencie)\n\nKostel svaté Agáty ve Florencii (it. \"Chiesa di Sant'Agata\") je kostel ve Florencii na Via San Gallo zasvěcený svaté Agátě.\n\nKostel v průběhu staletí patřil několika ženským náboženským řádům. V 19. století, po napoleonských represích, připadl konvent vojenské nemocnici a v jejím vlastnictví je i s kostelem, který je využíván jako nemocniční kaple, do současnosti.\n\nV interiéru, který byl rekonstruován v roce 1569, je na hlavním oltáři malba \"Svatba v Caan\" od Alloriho. Fresku \"Martyrium svaté Agáty\" zhotovil Giovanni Bizzelli.\n"}
{"id": "508378", "url": "https://cs.wikipedia.org/wiki?curid=508378", "title": "Ladislav Drlý", "text": "Ladislav Drlý\n\nLadislav Drlý (* 28. listopadu 1953) je zastupitel města Chomutov a Ústeckého kraje, bývalý senátor za Senátní obvod č. 5 – Chomutov a člen KSČM.\n\nV letech 1996 – 2000 zastával funkci člena horní komory českého parlamentu, kde pracoval ve Výboru pro hospodářství, zemědělství a dopravu. Hlasoval proti vstupu České republiky do NATO. V roce 2000 svůj mandát ve volbách obhajoval, a přestože první kolo vyhrál 32,34 % hlasů, ve druhém kole jej porazil tehdejší starosta Chomutova Alexandr Novák.\n\nV roce 2008 se stal zastupitelem Ústeckého kraje, kde je členem investiční komise a finančního výboru. Působí také v zastupitelstvu města Chomutov, kde se stal předsedou Kontrolního výboru. V krajských volbách v roce 2016 obhájil za KSČM post zastupitele Ústeckého kraje. Dne 21. listopadu 2016 byl opět zvolen radním kraje pro oblast investic a majetku.\n\n"}
{"id": "508384", "url": "https://cs.wikipedia.org/wiki?curid=508384", "title": "Seznam kosmických agentur", "text": "Seznam kosmických agentur\n\nToto je neúplný seznam kosmických agentur.\n\n\n\n\n\n\n"}
{"id": "508385", "url": "https://cs.wikipedia.org/wiki?curid=508385", "title": "Gaspar Llamazares", "text": "Gaspar Llamazares\n\nGaspar Llamazares Trigo (* 28. listopadu 1957, Logroño, Španělsko) je španělský politik a poslanec za Komunistickou stranu Španělska (: \"Partido Comunista de España\"). V letech 2001 až 2008 byl lídrem koalice levicových stran Izquierda Unida (IU, česky: \"Sjednocená levice\"). Na stránky světových médií se dostal díky využití jeho fotografie americkým Federálním úřadem pro vyšetřování (FBI). Ten použil Llamazaresovu fotografii k rekonstrukci možné podoby teroristy Usámy bin Ládina. Ve čtvrtek 4. února 2010 se podle rakouské tiskové agentury APA americká FBI Llamazaresovi písemně omluvila za využití fotky bez jeho vědomí.\n\n"}
{"id": "508392", "url": "https://cs.wikipedia.org/wiki?curid=508392", "title": "Vmezeřená buňka", "text": "Vmezeřená buňka\n\nVmezeřená buňka (též intersticiální buňka) je velmi nekonkrétní označení pro buňku pojivové tkáně, která se vmezeřuje mezi ostatní buňky tkáně a často jim poskytuje podporu. K vmezeřeným buňkám patří namátkou v nervové tkáni neuroglie nebo ve varlatech tzv. Leydigovy buňky.\n"}
{"id": "508393", "url": "https://cs.wikipedia.org/wiki?curid=508393", "title": "Rys iberský", "text": "Rys iberský\n\nRys iberský, též rys pardálový (\"Lynx pardinus\"), je kočkovitá šelma vyskytující se endemicky v jihozápadní části Pyrenejského poloostrova. Je to ohrožený druh (počátkem 21. století několik let dokonce kriticky ohrožený), v současnosti (duben 2016) žije přibližně 400 jedinců ve čtyřech španělských populacích v oblastech Doñana, Sierra Morena, Montes de Toledo, Valley Matachel a v portugalském Vale do Guadiana. Oproti roku 2014 je to nárůst o téměř 100 kusů.\n\nRys iberský má tělo dlouhé 0,8–1 m a váží 7–14 kg. Samci jsou o 25 % větší než samice. Má dlouhé nohy, krátký ocas, krátké tělo a poměrně malou hlavu. Charakteristické jsou bílé licousy a dlouhé ušní střapce. Má krátkou žlutohnědou srst s tmavými skvrnami a světlou břišní částí.\n\nSpolečný předek současných druhů rysů (rys iberský, rys ostrovid, rys červený a rys kanadský) žil v Severní Americe před více než 6 miliony lety. Rysové se rozšířili do Eurasie přes Beringovu úžinu před 1,2–1,6 miliony lety. Společným předkem dvou evropských druhů, rysa iberského a rysa ostrovida, je pravděpodobně \"Lynx issiodorensis\", známý z kosterních nálezů z Číny.\nRys iberský má nejnižší genetickou variabilitu mtDNA ze všech kočkovitých šelem. To je považováno za důsledek efektu hrdla láhve z doby před více než 50 000 lety. Nízká genetická variabilita v populaci rysa iberského nicméně nemusí znamenat ohrožení dlouhodobého přežití tohoto druhu.\n\nDospělý rys iberský žije samotářským životem, jeho území má rozlohu 10 až 20 km. Rysové využívají nejvíce centrální část svého teritoria o velikosti 3 až 4 km. Teritoria vytváří především v křovinaté středomořské krajině. Samčí teritorium přesahuje nejčastěji teritorium jedné samice, a převažující jsou monogamní vztahy.\nAktivní je většinou v noci, především za soumraku a rozbřesku, byla však zjištěna značná variabilita v aktivitě mezi jedinci a ročními obdobími.\n\nRozšíření rysa iberského se značně zmenšilo za poslední dvě století. V 19. století byl rys rozšířen na většině Pyrenejského poloostrova. V roce 1950 se rys vyskytoval v jihozápadní části pyrenejského poloostrova a v roce 1990 rys přežíval pouze v deseti fragmentovaných populacích. Pokusy o záchranu rysa byly podniknuty ve čtyřech z deseti zbývajících populací. Dvě populace vyhynuly a v současné době přežívá přibližně 200 jedinců v oblastech Doñana (50 jedinců) a Sierra Morena (150 jedinců).\nPravděpodobnost vyhynutí populace v oblasti Doñana se zvýšila od roku 1995 z 34% na 95% a počet jedinců v oblasti Sierra Morena se snížil o 83 %. Situace v národním parku Doñana se zhoršila po nákaze rysů virovou leukémií koček (FeLV) a poslední odhad počtu rysů starších jednoho roku je 26 (SE = 5,26). Koncem roku 2014 došlo k vypuštění několika jedinců v Portugalsku.\n\nRozmnožování rysa iberského bylo studováno v národním parku Doñana. Samice rodí mláďata mezi třetím a osmým rokem života. Páření probíhá jednou ročně v průběhu ledna a února a mláďata se rodí nejčastěji v březnu po 65 dnech březosti.\nMláďata se rodí ve vykotlaných stromech s velkými dutinami. Obvykle se narodí 3 mláďata, ale pouze dvě z nich se dožijí jednoho roku. Mláďata jsou kojena přibližně deset týdnů. Ve věku čtyř týdnů začínají přijímat masitou potravu. Mláďata zůstávají v noře do věku 2-3 měsíců. Poté opouští noru a zůstávají v doprovodu matky do věku 10 měsíců. Ve věku 12-24 měsíců mladí rysové opouštějí teritorium matky.\n\nRys iberský je specialista na lov králíků divokých (\"Oryctolagus cuniculus\"), kteří představují 80–99 % jejich potravy. Počet králíků výrazně poklesl po introdukci myxomatózy v roce 1953 a po vypuknutí králičího moru (RHD) v r. 1989. Pokles počtu králíka divokého je považován za důležitý faktor ovlivňující snížení počtu rysa iberského. Oproti ostatním šelmám (např. liška, jezevec) má rys iberský potíže přejít na jinou kořist a v národním parku Doñana je od r. 2002 rysům poskytována náhradní potrava. Kromě divokých králíků občas rysové uchvátí i jiné živočichy. Jedná se především o malé a střední hlodavce od hrabošů po zajíce. Zabíjí také ptáky, nejčastěji orebici rudou.\n\nPodle dostupných údajů se počty rysa iberského snižovaly od roku 1940 a k lokálnímu vymření populací docházelo již před propuknutím nemocí u králíka divokého. Mortalita způsobená lovem a odchytem rysů hrála také důležitou roli pro úbytek rysů.\nOhrožení může představovat i výskyt parazitů a virových onemocnění. Virová leukémie koček (FeLV) byla zaznamenána v populaci národního parku Doñana a několik rysů nákazu nepřežilo. Onemocnění pravděpodobně pochází od koček domácích vyskytujících se ve stejné oblasti jako rys.\n\nZachování křovinaté krajiny a zlepšení konektivity mezi populacemi jsou zásadní opatření pro záchranu tohoto druhu. Monitoring počtu jedinců a velikosti jejich teritorií je průběžně prováděn pomocí telemetrie a fotografických pastí. Bylo dokumentováno i úspěšné vypuštění rysa vychovaného v zajetí do volné přírody.V roce 2014 bylo několik rysů reintrodukováno do Portugalska a celková populace je na vzestupu.\n\n"}
{"id": "508397", "url": "https://cs.wikipedia.org/wiki?curid=508397", "title": "Santi Agostino e Cristina", "text": "Santi Agostino e Cristina\n\nSanti Agostino e Cristina je bývalý kostel ve Florencii na Costa Scarpuccia, ve čtvrti Oltrarno.\n\nKostel s klášterem dala postavit Kristina Lotrinská pro řád augustiniánů. Stavba začala v roce 1640 podle návrhu Bernardina Radiho a Gherarda Silvanihho, a byla dokončena až po smrti velkovévodkyně.\n\nKostel by v roce 1817 významně přestavěn na jednolodní s třemi bočními kaplemi. Po potlačení řádu v roce 1808 přešel do soukromých rukou. V roce 1866 byl odkoupen Filipem Schwarzenbergem a ještě několikrát stavebně upravován, také z důvodu rozšíření Costa Scarpuccia. V současné době slouží jako kancelářská budova.\n"}
{"id": "508398", "url": "https://cs.wikipedia.org/wiki?curid=508398", "title": "Transportér", "text": "Transportér\n\nTransportér může být:\n"}
{"id": "508400", "url": "https://cs.wikipedia.org/wiki?curid=508400", "title": "Bart", "text": "Bart\n\nBart může znamenat:\n\nJméno může být zkráceninou jména Bartoloměj či jeho anglického ekvivalentu \"Bartholomew\".\n\n\n\n"}
{"id": "508405", "url": "https://cs.wikipedia.org/wiki?curid=508405", "title": "Jindřich Ladislav Barvíř", "text": "Jindřich Ladislav Barvíř\n\nJindřich Ladislav Barvíř (15. července 1863, Choltice – 26. května 1952, Praha) byl český geolog, báňský odborník a historik.\n\nNarodil se v rodině choltického mlynáře Josefa Barvíře a jeho manželky Anastazie, rozené Dvořákové.\nV letech 1873-1881 vystudoval gymnázium v Rychnově nad Kněžnou. Ve studiích pokračoval v letech 1881-1885 na Filozofické fakultě české university v Praze a poté v v letech 1889-1890 a 1891-1892 studoval chemii, mineralogii a petrografii na universitě ve Vídni u profesorů Albrechta Schraufa a Gustava Tschermaka.\n\nDoktorát získal roku 1890 za práci \"O rychlosti světelné v krystalech různými směry\" zároveň s aprobací pro výuku přírodních věd na středních školách.\n\nNavázal studiem mikroskopických metod petrografického výzkumu na universitě v Greifswaldu u profesora Emila Cohena (1892-1893).\n\nV roce 1894 se habilitoval jako docent petrografie prací \"O některých serpentinitech západní Moravy\".\n\nV letech 1892-1893 studoval středověká ložiska zlata v Jílovém u Prahy. Často se sem vracel a vroce 1939 zde rodina postavila činžovní vilu, které se říkalo \"Barvířova\". Zde se seznámil s Marií Kolihovou (24. 3. 1862-??), se kterou se 23. listopadu 1895 v Praze oženil.\n\nManželé Barvířovi měli syna Jindřicha (1896-1896); ten však téhož roku zemřel. Dcera Olga Barvířová (1898-1985) byla archeoložkou v muzeu v Jílovém u Prahy, autorka řady odborných prací.\n\nV letech 1885-1889 působil jako vychovatel dětí hraběte Jindřicha Haugwitze v Náměšti nad Oslavou. Poté (1890-1891) byl učitelem na gymnáziu v Litomyšli a od roku 1893 do roku 1894 asistentem u Karla Vrby na Mineralogickém ústavu české univerzity. Docentem na Mineralogickém ústavu se stal roku 1894 a tamtéž byl v roce 1902 jmenován mimořádným profesorem.\n\nV letech 1893-1910 vyučoval na středních školách v Prazea na Žižkově. Od roku 1910 byl ředitelem 1.české státní reálky v Plzni. Návazně (1919-1926) učil na české reálce v Praze I., odkud odešel v roce 1926 do výsluhy.\n\nK jeho známým žákům patřil Josef Kratochvíl, František Slavík, Vojtěch Rosický, Břetislav Zahálka a další.\n\nRoku 1896 byl jmenován mimořádným členem Královské české společnosti nauk. V roce [1900]] se stal dopisujícím členem České akademie věd a umění a v roce 1939 se tak stal členem s nejdelším členstvím (39 roků a 1 měsíc).\nV době studií na gymnáziu publikoval v Časopise Musea Království českého a Památkách archeologických výsledky svého archivního výzkumu. Zabýval se dějinami města Chocně a v roce 1896 vydal o své práci publikaci \"Děje města Chocně\".\nZabýval se dějinami hornictví v Kutné Hoře a Jílovém u Prahy a okolí.\n\nByl autorem řady odborných publikací. Ve Vídni publikoval práce o morfologické krystalografii korundu z Cejlonu a Pokojovic. Prováděl mikroskopický výzkum metamorfovaných hornin - granulitů, eklogitů a serpentinitů západní Moravy, granulitů z jihočeského moldanubika od Prachatic, Křišťanova a Adolfova a rul z Černé (ložisko grafitu).\n\nByl průkopníkem výzkumu horninotvorných minerálů, v letech 1896 a 1902 publikoval návod pro mikroskopické určování živců. Též popsal v Čechách dosud neznámý dumortierit a zpracoval morfologickou krystalografii cerusitu ze Stříbra, srostlic augitu z ostrova Stromboli.\n\nOd roku 1893 se zabýval geologickým a báňskohistorickým výzkumem středočeských ložisek zlata u Jílového, Štěchovic a Nového Knína.\n\nV Národním muzeu instaloval v devadesátých letech 19. století petrografickou sbírku.\n\n\nO úctě, s jakou se setkával v rodné Choltici svědčí výjimečný zápis v matrice narozených, kde k údaji o jeho narození a křtu připsal farář v roce poznámku, že v roce 1932 slavil Jindřich Barvíř své 70. narozeniny mší, slouženou v místním kostele.\n\n"}
{"id": "508408", "url": "https://cs.wikipedia.org/wiki?curid=508408", "title": "Pendrin", "text": "Pendrin\n\nPendrin je membránová buněčná pumpa s 11 transmembránovými řetězci, zejména přenášející jód přes membránu. Je to obvykle chlorido–jodidový, ale také chlorido–hydroxylový a chlorido–bikarbonátový přenašeč aniontů. U člověka se vyskytuje ve štítné žláze, vnitřním uchu, ledvinách, placentě a prsní žláze. Mutace genu pro pendrin způsobuje hluchotu nebo Pendredův syndrom, kombinované onemocnění ucha a štítné žlázy.\n\n"}
{"id": "508412", "url": "https://cs.wikipedia.org/wiki?curid=508412", "title": "Bu'ejne-Nudžejdat", "text": "Bu'ejne-Nudžejdat\n\nBu'ejne-Nudžejdat ( בועיינה-נוג'ידאת, بعينة-نجيدات, v oficiálním přepisu do angličtiny Bu'eine Nujeidat) je místní rada (malé město) v Izraeli, v Severním distriktu.\n\nLeží v nadmořské výšce 236 metrů, v Dolní Galileji. Je situován na jižní okraj údolí Bejt Netofa, na úpatí masivu hory Har Tur'an.\n\nMěsto leží cca 13 kilometrů severovýchodně od Nazaretu, cca 100 kilometrů severovýchodně od centra Tel Avivu a cca 35 kilometrů východně od centra Haify, v hustě zalidněném a zemědělsky intenzivně obdělávaném pásu. Osídlení v tomto regionu je smíšené. Vlastní město je osídleno izraelskými Araby ale v okolí se nacházejí i četné židovské obce. Na východní straně pak začíná převážně židovský region okolo Galilejského jezera. Bu'ejne-Nudžejdat je na dopravní síť napojen pomocí lokální silnice číslo 785, která ústí do dálnice číslo 65 z Afuly směrem do údolí řeky Jordán.\n\nBu'ejne-Nudžejdat vznikla roku 1987 sloučením dvou do té doby samostatných obcí Bu'ejne a Nudžejdat.\n\n\nVesnice Bu'ejne a Nudžejdat byly izraelskou armádou dobyty společně s celou centrální oblastí Galileje během první arabsko-izraelské války v červenci 1948 v rámci Operace Dekel a v říjnu 1948 (Operace Chiram). Po dobytí nebyla tato arabská sídla vysídlena a jejich obyvatelé se stali občany státu Izrael. Během 20. století zaznamenaly obě vesnice mimořádný nárůst a vytvořily souvislé zastavěné území. Roku 1987 byly sloučeny do jedné obce.\n\nBu'ejne-Nudžejdat je etnicky čistě arabské město se zcela muslimskou populací. Jde o menší sídlo městského typu, byť zástavba má zejména na okrajích obce rozvolněný a spíše venkovský ráz. K 31. prosinci 2017 zde žilo 9 500 lidí.\n\"Udaje pro roky 1922, 1931, 1945 a 1972 jsou jen pro vesnici Bu'ejne, ostatní údaje jsou v územním vymezení platném po roce 1987 (tedy po sloučení obou obcí)\"\n\n\n"}
{"id": "508424", "url": "https://cs.wikipedia.org/wiki?curid=508424", "title": "Travis", "text": "Travis\n\nTravis je skotská kapela, původem z města Glasgow. Vznikla v roce 1990 a hraje kytarový pop.tzv. \"indies\". Pro Travis jsou typické pomalejší kytarové skladby s melancholickými motivy. Travis jsou srovnáváni s kapelami Oasis, Coldplay, Keane nebo Snow Patrol.\n\n"}
{"id": "508428", "url": "https://cs.wikipedia.org/wiki?curid=508428", "title": "Česko na Zimních olympijských hrách 2002", "text": "Česko na Zimních olympijských hrách 2002\n\nČesko na Zimních olympijských hrách 2002 v americkém Salt Lake City reprezentovalo 78 sportovců ve 13 sportech. Nejúspěšnějším českým závodníkem byl akrobatický lyžař Aleš Valenta, který získal zlatou medaili v akrobatických skocích díky výjimečnému prvku – trojnému saltu s pěti vruty. Běžkyně na lyžích Kateřina Neumannová vybojovala na svých čtvrtých olympijských hrách dvě stříbrné medaile. V první desítce se v individuálních závodech dále umístil alpský lyžař Stanley Hayer a běžci na lyžích Lukáš Bauer (ve dvou závodech) a Martin Koukal, ve dvojicích potom krasobruslařský pár. Se třemi cennými kovy se Česká republika umístila na 16. místě v pořadí národů.\n\nNejmladším českým účastníkem ZOH 2002 byl skokan na lyžích Jan Mazoch (16 let), nejstarším lední hokejista Dominik Hašek (37 let).\n\nPočet českých sportovců startujících v jednotlivých olympijských sportech.\nČeští sportovci se nenominovali do závodů a soutěží v curlingu a snowboardingu.\n\nSoupiska:\n\n"}
{"id": "508429", "url": "https://cs.wikipedia.org/wiki?curid=508429", "title": "Anglo-irácká dohoda", "text": "Anglo-irácká dohoda\n\nAnglo-irácká dohoda z roku 1930 byla spojenecká smlouva mezi Spojeným královstvím Velké Británie a Severního Irska a Iráckým královstvím, které bylo do té doby mandátním územím Velké Británie. Smlouva vycházela z dřívější Anglo-irácké dohody z roku 1922, ale zohledňovala větší význam Iráku pro Velkou Británii po objevu dalších významných ropných polí na jeho území. \n\nJiž v průběhu první světové války byl region Blízkého východu velmi důležitý pro svá velká naleziště ropy. Velká Británie byla významně zásobena z těchto zdrojů a kontrola oblasti pro ni byla strategicky důležitá. Druhým důvodem pro vojenskou angažovanost Velké Británie v oblasti byla snaha oslabit Osmanskou říši, která bojovala na straně Trojspolku a jejímž územím byl i Irák. Po skončení první světové války měla Velká Británie zájem na zachování své přítomnosti v oblasti. Vítězné mocnosti dosáhly na pařížské mírové konferenci dohody o vzniku Společnosti národů a Velká Británie v roce 1920 dostala od Společnosti národů Irák jako mandátní území. Po krvavém potlačení revolty Iráčanů proti britské kontrole dosadili Britové na irácký trůn krále Fajsala I. Učinili tak s cílem dát Iráčanům zdání samostatnosti\n\nDohoda z roku 1930 postavila Irák na cestu k nezávislosti. Dva roky po podepsání smlouvy měl skončit britský mandát a Irák jako samostatná země vstoupil do Společnosti národů. Hlavním smyslem smlouvy bylo dát Velké Británii na území Iráku i po vyhlášení jeho nezávislosti široká práva v obchodní a vojenské oblasti. Výměnou za tato práva ale irácký stát nic nedostal. Kritici namítají, že smlouva nebyla vyjednána ale nadiktována Velkou Británií. Podle smlouvy z roku 1930 si Velká Británie mohla, mimo jiné, ponechat své vojenské základny na území Iráku a měla právo poskytovat výcvik iráckému vojsku.\n"}
{"id": "508430", "url": "https://cs.wikipedia.org/wiki?curid=508430", "title": "Nino Mačaidze", "text": "Nino Mačaidze\n\nNino Mačaidze ( , , , * 8. března 1983, Tbilisi) je gruzínská pěvkyně-sopranistka. Studia zpěvu absolvovala v Tbilisi a v Miláně (Accademia del Teatro alla Scala).\n\n\n"}
{"id": "508434", "url": "https://cs.wikipedia.org/wiki?curid=508434", "title": "Česko na Zimních olympijských hrách 2006", "text": "Česko na Zimních olympijských hrách 2006\n\nČesko na Zimních olympijských hrách 2006 v italském Turíně reprezentovalo 84 sportovců ve 13 sportech. Nejúspěšnějším českým závodníkem byla běžkyně na lyžích Kateřina Neumannová, která získala zlatou a stříbrnou medaili. Další cenné kovy získal běžec na lyžích Lukáš Bauer (stříbro) a mužské hokejové družstvo (bronz). V první desítce se v individuálních závodech dále umístila akrobatická lyžařka Nikola Sudová, alpský lyžař Ondřej Bank, běžci na lyžích Martin Koukal, Jiří Magál a Kateřina Neumannová (ve svém třetím závodě), biatlonista Zdeněk Vítek, rychlobruslařka Martina Sáblíková (ve dvou závodech), shorttrackařka Kateřina Novotná a skokan na lyžích Jakub Janda, ve dvojicích potom běžci na lyžích Kožíšek/Koukal. Se čtyřmi cennými kovy se Česká republika umístila na 15. místě v pořadí národů.\n\nNejmladším českým účastníkem ZOH 2006 byl sáňkař Antonín Brož (18 let), nejstarším lední hokejista Dominik Hašek (41 let).\n\nPočet českých sportovců startujících v jednotlivých olympijských sportech.\nČeští sportovci se nenominovali do závodů a soutěží v curlingu a skeletonu.\n\nSoupiska:\n\n"}
{"id": "508436", "url": "https://cs.wikipedia.org/wiki?curid=508436", "title": "Lokomotiva 209", "text": "Lokomotiva 209\n\nLokomotiva řady 209 byla elektrická lokomotiva na střídavý proud určená pro posun. Vznikla modernizací jednoho stroje řady 210 plzeňskou firmou Škoda v roce 1990 (tovární typ Škoda 51Em).\n\nDůvodem vzniku této lokomotivy byla potřeba výrobního závodu vyzkoušet si nové technologie před sériovou výrobou plánované řady 211. Aby se nemusel vyrábět nový prototypový stroj, byla pro účely testování vybrána starší lokomotiva 210.001, která byla nasazována v Chebu na staniční záloze.\n\nMechanická část lokomotivy vychází z původní řady 210, ze které byla převzata prakticky beze změn. Lokomotiva byla kapotová, se čtyřmi hnacími nápravami, které poháněly stejnosměrné trakční elektromotory (pro každou nápravu jeden). Regulace výkonu byla tyristorová pulzní. Hlavním rozdílem proti řadě 210 bylo dosazení elektrodynamické brzdy s rekuperací, která umožňuje to, že při brzdění motory fungují jako dynama a vracejí vzniklý elektrický proud zpět do sítě, což vede k dalším úsporám elektřiny. Elektřina byla odebírána jedním polopantografem na střeše středového věžovitého stanoviště strojvedoucího. Úpravy se dotkly i transformátoru a motorů, jmenovitý výkon byl zvýšen na 960 kW (oproti 880 kW u řady 210).\n\nPo provedení zkoušek na železničním zkušebním okruhu byla lokomotiva vrácena na své původní pracoviště v Chebu, kde sloužila na staniční záloze. Cílem bylo stroj otestovat na širokém spektru výkonů, objevila se proto také v traťové službě na trati do Vojtanova, a to dokonce i v čele rychlíků. Přestože lokomotiva vykázala značné úspory brzdových zdrží i energie, k dalším rekonstrukcím nedošlo a zůstalo tak u jediného prototypu. V provozu vydržela do roku 1996, kdy byla odstavena pro poruchy a nedostatek náhradních dílů. Po odstavení již nebyla znovu zprovozněna z důvodu značné atypičnosti. Výrobní podnik původně počítal s jejím zpětným odkoupením pro své muzeum, k tomu však nakonec nedošlo, stroj byl v roce 1999 administrativně zrušen a roku 2006 rozebrán. Nutno podotknout, že ještě před administrativním zrušením si na ni podnik Škoda ještě vyzkoušel některé konstrukční celky, a dále je třeba poznamenat, že k výrobě původně plánované řady 211 nedošlo a většinu výkonů převzaly univerzálnější motorové lokomotivy.\n\n"}
{"id": "508438", "url": "https://cs.wikipedia.org/wiki?curid=508438", "title": "Kvadratura paraboly", "text": "Kvadratura paraboly\n\nKvadratura paraboly je geometrické pojednání, které napsal řecký matematik Archimédés ve 3. století př. n. l. formou dopisu svému příteli Dositeusovi. Práce obsahuje 24 tézí o parabole, také formuloval důkaz, že oblast parabolického segmentu je 4 / 3 vepsaného trojúhelníka, který je dán:\n\n- úsečkou, která vymezuje parabolickou úseč\n\n- vrcholem parabolické úseče\nDůkaz používá metodu vyčerpání. Archimédés rozkládá oblast na nekonečně mnoho trojúhelníků.\n\nV díle Metoda neboli Poselství Eratosthenovi o mechanické metodě na řešení geometrických úloh, které bylo náhodou objeveno na pergamenu v Cařihradě roku 1906, Archimédes uvádí mechanickou metodu páky, pomocí níž zjišťuje obsah parabolické úseče. Toto řešení je založeno na vyvažování dané parabolické úseče a jistého trojúhelníku, přičemž obsah parabolické úseče je 1 / 3 onoho trojúhelníku. Tento jistý trojúhelník je dán:\n\n- úsečkou, která vymezuje parabolickou úseč \n\n- tečnou k parabolické úseči procházející průsečíkem, který je dán průnikem paraboly a úsečky vymezující parabolickou úseč\n\n- rovnoběžkou s osou paraboly procházející druhým průsečíkem, který je dán průnikem paraboly a úsečky vymezující parabolickou úseč\nJe zřejmé, že takové trojúhelníky můžeme nalézt pro danou parabolickou úseč dva, pro které platí výše zmíněný předpoklad. \n\nNavíc platí vztah: jistý trojúhelník daný tečnou parabolické úseče je čtyřnásobkem trojúhelníku vepsaného do parabolické úseče.\n"}
{"id": "508443", "url": "https://cs.wikipedia.org/wiki?curid=508443", "title": "San Leone Magno", "text": "San Leone Magno\n\nSan Leone Magno je kostel ve Florencii na via Beata Angela. Je zasvěcen Lvu I. Velikému.\n\nSoučasná stavba pochází z roku 1972 (projekt Luigi Lucherini. Stojí na místě původního trojlodního kostela z roku 1887 architekta Salvatore Pirisiniho postaveného pro františkánský řád, který byl zničen při sesuvech půdy v roce 1964.\n\nNový kostel byl vysvěcen v roce 1975. Má půdorys mušle s kruhovou apsidou v jejímž středu stojí hlavní oltář. Od roku 1999 je pod správou řádu mercedariánských rytířů.\n"}
{"id": "508444", "url": "https://cs.wikipedia.org/wiki?curid=508444", "title": "Fredrik Idestam", "text": "Fredrik Idestam\n\nKnut Fredrik Idestam (28. říjen 1838 – 8. duben 1916) byl finský důlní inženýr a podnikatel, zakladatel společnosti Nokia.\n\nV květnu 1865 Idestam získal povolení k výstavbě papírny v Tampere. Papírna zahájila provoz o rok později. V roce 1871 spolu s Leem Mechelinem založil firmu Nokia Ltd. ve městě Nokia.\nZ vedení firmy odešel v roce 1896.\n"}
{"id": "508446", "url": "https://cs.wikipedia.org/wiki?curid=508446", "title": "Daburija", "text": "Daburija\n\nDaburija, ( דַבּוּרִיָּה, بعينة-نجيدات, v oficiálním přepisu do angličtiny Daburiyya, přepisováno též Daburia nebo Daburiya) je místní rada (malé město) v Izraeli, v Severním distriktu.\n\nNachází se v nadmořské výšce 179 metrů v Dolní Galileji, na pomezí pohoří Harej Nacrat (\"Nazaretské hory\"), které se k městu přibližuje na severozápadní straně vrcholem Har Dvora, osamělé hory hory Tabor, která se zvedá na východním okraji města, a Jizre'elského údolí, respektive jeho severovýchodní části nazývané Bik'at Ksulot. Do tohoto údolí také z okolních vyvýšenin směřuje vádí Nachal Dvora, které tu pak zleva ústí do vádí Nachal Tavor.\n\nMěsto je situováno cca 6 kilometrů východně od Nazaretu, cca 90 kilometrů severovýchodně od centra Tel Avivu a cca 37 kilometrů jihovýchodně od centra Haify, v hustě zalidněném a zemědělsky intenzivně obdělávaném pásu. Osídlení v tomto regionu je smíšené. Vlastní město je osídleno izraelskými Araby a další arabská sídla (včetně města Nazaret) leží na severozápadní straně. Na východní a jižní straně od města ovšem začíná region s demografickou převahou Židů. Daburija je na dopravní síť napojena pomocí lokální silnice číslo 7266, která ústí do dálnice číslo 65 z Afuly směrem do údolí řeky Jordán.\n\nDaburija uchovává ve svém názvu jméno původní biblické lokality \"Dobrat\", zmiňované v Knize 1. Paralipomenon 6,53. Zbytky této starověké vesnice jsou dochovány severovýchodně od dnešní Daburije, v lokalitě Chirbet Debora. Ve středověku osídlena muslimskými Araby. Obec leží na úpatí hory Tabor a zčásti využívá místní turistický ruch.\n\nDaburija a její okolí směrem do strmých svahů okolo Nazaretu byla izraelskou armádou dobyta během První arabsko-izraelské války v červenci 1948 v rámci Operace Dekel. Po dobytí nebyla tato arabská vesnice vysídlena a její obyvatelé se stali občany státu Izrael. V roce 1961 byla vesnice povýšena na místní radu (malé město).\n\nV září 1999 provedli dva muži původem z Daburije sebevražedný atentát ve městě Tiberias. Při výbuchu kromě útočníků nikdo nezemřel. Šlo o jeden z prvních případů sebevražedných atentátníků z řad izraelských Arabů.\n\nDaburija je etnicky čistě arabské město se zcela muslimskou populací. Jde o menší sídlo městského typu, byť zástavba má zejména na okrajích obce rozvolněný a spíše venkovský ráz. K 31. prosinci 2017 zde žilo 10 200 lidí.\n\n\n"}
{"id": "508447", "url": "https://cs.wikipedia.org/wiki?curid=508447", "title": "Venting", "text": "Venting\n\nVenting představuje jednu ze základních a nejpoužívanějších metod sanace nesaturované zóny in situ.\n\nZákladní princip metody spočívá v odsávání znečištěného půdního vzduchu z nesaturované zóny v důsledku podtlakového pole vyvolaného ventingovou (vakuovou stanicí). Podtlakové pole je přenášeno trubními rozvody a sanačními objekty do horninového prostředí. Vzniklý dynamický stav je příčinou proudění půdního vzduchu s příměsí nežádoucí těkavé látky ventingové a dekontaminační stanici. Současně dochází ke strhávání těkavých podílů látky sorbovaných na pevnou nebo kapalnou matrici horninového prostředí. Kontaminovaný půdní vzduch se odsává z vertikálních vrtů nebo horizontálních směrovaných vrtů. Vytěžený půdní vzduch se zbavuje znečištění na dekontaminační jednotce. Venting lze provádět formou in situ, tak i ex situ. Venting patří mezi základní sanační metody pro odstraňování kontaminace těkavými organickými látkami.\n\nPoužitelnost ventingu je pro odstraňování těkavých organických látek, zejména chlorovaných alifatických uhlovodíků, chlorovaných rozpouštědel, ropných látek. Může být použit i pro odstranění částečně těkavých organických látek (např. některých halogenovaných sloučenin, ketonu, fenolů a ftalátů).\n\nZákladními faktory, které určují efektivnost ventingu jsou:\n"}
{"id": "508454", "url": "https://cs.wikipedia.org/wiki?curid=508454", "title": "Georgij Alexandrovič", "text": "Georgij Alexandrovič\n\nGeorgij Alexandrovič (, Carské Selo – , poblíž Abastumanu v Tbiliské gubernii), Jeho imperátorská Výsost, carevič a velkokníže, třetí syn ruského cara Alexandra III. a Marie Fjodorovny, bratr Mikuláše II.\n\nV dětství byl Georgij zdravější a silnější než jeho starší bratr Mikuláš. Vyrůstal ve vysokého, krásného, životaschopného chlapce. Třebaže byl Georgij matčiným miláčkem, stejně jako další bratři byl vychováván ve spartánských podmínkách. Chlapci spali na vojenských kavalcích, vstávali v šest hodin a myli se ve studené vodě. Na snídani jim podávali kaši s černým chlebem, k obědu skopové kotlety a rostbíf s hráškem a zapečenými bramborami. K dispozici měli obývací pokoj, jídelnu, hernu a ložnici, zařízené tím nejprostším nábytkem. Přepychová zde byla pouze ikona, zdobená drahokamy a perlami. Rodina žila převážně v zámku v Gatčině.\n\nBratři (Mikuláš a Georgij; nejmladší Michail byl o devět a sedm let mladší než oni) měli stejné vychovatele, třebaže se učili v různých místnostech. Mezi jejich učiteli byli ti nejváženější profesoři. Oba bratři suverénně ovládali angličtinu, běžně mluvili francouzsky a německy, slušně se domluvili dánsky (rodná řeč jejich matky). S oblibou se věnovali střelbě a rybolovu. Georgij byl předurčen ke službě u námořnictva, dokud neonemocněl tuberkulózou.\n\nPodle rozhodnutí rodičů se v roce 1890 Georgij spolu se starším bratrem vypravili na zahraniční cestu, která měla být zakončena v Japonsku. Marie Fjodorovna doufala, že slunce a mořský vzduch synovi prospějí. Přesto zhruba v polovině cesty, v indické Bombaji, měl Georgij záchvat a musel se vrátit zpět; Mikuláš pokračoval v cestě bez bratra.\n\nV roce 1894 zemřel nečekaně car Alexandr III. a Mikuláš se stal imperátorem. Poněvadž dosud neměl děti, následníkem cesarevičem se stal v pořadí další syn, tedy Georgij.\n\nZdravotní stav Georgije však byl špatný. Žil v Abastumani na Malém Kavkaze. Lékaři mu nedovolili jet do Petrohradu dokonce ani na otcův pohřeb (třebaže u jeho smrti v Livadiji byl přítomen). Jedinou Georgijovou radostí byly matčiny návštěvy. V roce 1895 spolu jeli k příbuzným do Dánska (Marie Fjodorovna byla dánská princezna, dcera dánského krále Kristiána IX.). Tam měl Georgij další záchvat; dlouhou dobu byl připoután na lůžko, dokud se nezačal cítit lépe a nevrátil se do Abastumani.\n\n28. června roku 1899, ve věku 28 let, zemřel náhle na chrlení krve \"\"na velocipedu s benzinovým motorem\"\" při návratu z výletu zpět do Abastumanu. Zpráva o jeho smrti byla těžkou ranou pro celou carskou rodinu a především pro jeho matku, carevnu Marii Fjodorovnu.\n\nJeho pohřeb se konal podle složitého protokolu. Tělo bylo převezeno nejdříve do Boržomu na trojce – voze taženém třemi koňmi, pokračovalo dál vlakem po železnici do Batumi a dál na eskadrovém křižníku \"Georgij Pobědonosec (Георгий Победоносец - Jiří Vítězonosný)\" do Novorossijska, odtud opět vlakem do Petrohradu, kam rakev s jeho tělem přibyla bylo 12. července a byla vystavena v Petropavlovském kostele. Pohřební obřad sloužil 14. července petrohradský metropolita Antonij za účasti cara i carevny, 15. července byl Georgij pohřben vedle sarkofágu svého otce.\n\nMikuláš stále vzpomínal na Georgije a obzvlášť na jeho smysl pro humor. Zapisoval si různé žerty svého bratra na útržky papíru a sbíral je do \"krabičky kuriozit\". I po letech ji car nejednou použil, aby pobavil své blízké.\n\nV roce 1910 nejmladší bratr Michail Alexandrovič, který se stal po Georgijově smrti následníkem trůnu, dal na jeho památku svému synovi jméno Georgij (Jiří). Ani ten nežil dlouho – zemřel při autohavárii v roce 1931.\n\n"}
{"id": "508460", "url": "https://cs.wikipedia.org/wiki?curid=508460", "title": "Bohemka", "text": "Bohemka\n\nBohemka () je česká evangelická obec v Mykolajivské oblasti na jižní Ukrajině. Má 452 obyvatel a rozlohu 1,182 km².\n\nBohemku založili v srpnu roku 1905 potomci českých pobělohorských evangelických exulantů původem ze Zelówa v Polsku a evangelíci z Čech bratři Ignác Andrš, Fridrich Horta, Fridrich Jelínek (*1867, †1957), Pavel Poláček (*1879, †1957) a František Zlatník (*1868, †1933) s rodinami.\n\nVšude na Ukrajině, kde sídlili krajané, úrodná půda a jejich pracovitost přinášely dobré hospodářské výsledky (s výjimkou roků neúrody). Tak to bylo i v Bohemce. Proto za peníze jednotlivých hospodářů, sboru nebo družstva (někdy za pomocí vlád okresu a oblasti) byly vystaveny škola (1907, existovala do r. 1927), mlýn (1941, existoval do roku 1976), rybník (1950), elektrárna (1953), vodovod (1960), dům kultury (1963, projekt Karla Kulhavého), cementové chodníky (1967), asfaltová silnice (1967–1987), nová škola (1972), plynovod (1994–1995), kterým Bohemka jako první v okrese zavedla plyn do domácností, Betlémská kaple (1996, architekt Petr Pirochta z Brna, posvěcená 20. října 1996), a nový mlýn (1998). Za peníze družstva bylo zakoupeno ještě před 2. světovou válkou i první nákladní auto AMO (1939). V rámci státní politiky byly zřízeny v Bohemce také funkce zdravotní sestry (1930), veterinárního lékaře (1934) a listonoše (1936), zaveden drátový rozhlas (1930) a pravidelný provoz kin (1932), provedena telefonizace (1956), otevřen obchod (1937), zdravotní středisko (1961), pošta (1966) a knihovna (1967) a zavedeno pravidelné autobusové spojení s okresem (1962).\n\nObčané Bohemky se zúčastnili také 1. a 2. československého odboje. Za 1. světové války se platila národní daň na účet Masarykovy Československé národní rady a v České družině a československých legiích sloužili starodružiník František Andrle (*1892, †1972) a vojín Karel Rejchrt (*1894, †1972). Za 2. světové války sloužilo v československé východní armádě (1. československý armádní sbor v SSSR) 62 vojáků a v Rudé armádě - 16 vojáků z Bohemky. Za dobu své existence Bohemka přežila mnoho podobných smrtelně nebezpečných historických událostí: 4 války (rusko-japonská, 1.světová, občanská a 2.světová), několik okupací, únorovou revoluci roku 1917, říjnový převrat roku 1917, 4 hladomory (1921–1922, 1928, 1932–1933, 1947–1948), perzekuce (1927–1951), znárodnění a kolektivizaci (1930), epidemie (1910), národnostní a náboženský útlak, neúrody (1922, 1932, 1947), Černobylskou katastrofu (1986) a existenci největšího a nejsilnějšího totalitního státu v dějinách lidstva – SSSR (1922–1991). Celkové ztráty nejsou přesně známy, ale jen v důsledku uměle vyvolaného hladu v letech 1932–1933 zemřelo 15 krajanů, perzekuci podlehlo kolem 40 krajanů a ve 2. světové válce padlo 13 krajanů v československé východní armádě a 3 v Rudé armádě. V roce 1967 byl odhalen v obci pomník padlým československým vojákům a rudoarmějcům a roce 1990 pomník prvním obyvatelům Bohemky.\n\nOd roku 1962 v obci působí český pěvecký folklórní soubor Bohemské frajerky (v letech 1962–1995 Niva a Bohemka) a od roku 1990 také český krajanský spolek Bohemka (v letech 1990–2005 Čeští bratři). Prvním předsedou spolku byl Ing. Josef Hart (). Od roku 2005 je předsedkyní spolku Olga Andršová (). Nově zvolený předseda/předsedkyně spolku se pak automaticky stává členem České národní rady Ukrajiny.\n\nUž za rok, kdy do Bohemky přišel Vilém Rejchrt (*1835, †1910), rodák ze Zelówa, písmák, kantor a malíř, vznikl evangelický reformovaný sbor, který existoval do roku 1962, kdy byl donucen sovětskou vládou zaniknout. V letech 1910–1962 bratřím sloužili jako kazatelé Václav Pujman (*1878, †1952) a Vilém Pujman (*1896, †1967) a potom do r. 1992 František Nechuta (*1892, †1965), Ludvík Jersák (*1893, †1968) a Amálie Jersáková (*1913, †1998), rozená Vintrová. Po vzniku nezávislé Ukrajiny (24.8.1991) byl sbor v únoru 1992 obnoven jako český nezávislý evangelický bratrský sbor a úzce spolupracuje s Českobratrskou církví evangelickou (ČCE). Sbor vedou ordinovaní presbyteři Josef Jančík () a Ludmila Sverdlovová (). Bohoslužby probíhají v evangelickém kostele Betlémská kaple a jsou vedeny v češtině. V letech 1907–1996 probíhaly v modlitebně nebo světnici některého z bratří.\n\nPro obnovení pravého církevního řádu a historické paměti na slavnou bratrskou minulost vyhověla ČCE žádosti bratří a vysílá do Bohemky mladé bohoslovce z Čech. V Bohemce sloužili David Balcar z Prahy (1. listopadu 1994 – 23. dubna 1995), Aleš Mostecký z Kostelce nad Labem (1. října 1997 – 18. května 1998), Daniel Heller z Prahy (27. září 1999 – 28. května 2000) a tajemník Evangelické teologické fakulty Univerzity Karlovy v Praze Petr Brodský (1. října 2002 – 29. dubna 2003). Koordinátorem spolupráce se sborem v Bohemce byl v letech 1997–2006 Mgr. Petr Brodský, který se v roce 2006 stal celocírkevním kazatelem pro české sbory ve východní Evropě. Po odchodu Petra Brodského do penze se v roce 2015 péče o Bohemku ujal farář z Libiše Miroslav Pfann.\n\n\n"}
{"id": "508461", "url": "https://cs.wikipedia.org/wiki?curid=508461", "title": "Sabrina (film, 1995)", "text": "Sabrina (film, 1995)\n\nSabrina je americký romantický komediální film z roku 1995 režiséra Sydney Pollacka s Julií Ormondovou a Harissonem Fordem v hlavní roli. Film byl natočen podle stejnojmenné romantické divadelní hry Sabrina Fair Samuela A. Taylora z roku 1953. Jde o remake původního filmu \"Sabrina\" z roku 1954 režiséra Billyho Wildera.\n\nSabrina Fairchildová (Julia Ormondová) je dcera řidiče v bohaté podnikatelské rodině Larrabeeových. Sní svůj sen chudé dívky, pozoruje život ve velkém domě, stýká se od malička s oběma syny Larrabeeových, s mladším Davidem i starším Linusem (Harrison Ford). Je tajně zamilovaná do mladšího syna Davida. David žije jako playboy, utrácí peníze, má mnoho děvčat, byl již jednou ženat, o chod rodinných firem se nezajímá. Starší bratr Linus je jeho přímým opakem, upjatý, spořádaný, pracovitý a svědomitý podnikatel je faktickou hlavou celého rodinného koncernu. Sabrina před svojí nešťastnou, neperspektivní a neopětovanou láskou uteče do Paříže, kde pracuje jako fotografka v tamní reklamní agentuře. Zde se spřátelí s několika Francouzi, kteří jí pomohou změnit její image a vážit si a užívat života. David Larrabee se pod rodinným nátlakem z obchodních důvodů zasnoubí s dcerkou z bohaté podnikatelské rodiny Tysonových Elizabeth Tysonovou. Po dvou letech se Sabrina vrací do rodného domu. Hned při svém příjezdu se náhodně setkává s Davidem Larrabee, který ji veze autem domů, ale Sabrina se změnila natolik, že ji nepoznává. Nicméně okamžitě se jí začne dvořit a pozve ji na rodinnou párty, kde jí dává přednost před svojí snoubenkou. To se nelíbí celé rodině, zejména bratru Linusovi a jeho matce. Linus proto zahájí \"záchrannou\" akci. Nechává Davida sednout na šampusové skleničky, které má na párty v zadní kapse kalhot a jeho poraněním zabránit jeho dalšímu styku se Sabrinou. Úlohu svého mladšího bratra Davida, do kterého je Sabrina nadále zamilovaná, přebírá sám. Hodlá Sabrinu svést a poté opět odklidit zpět do Paříže tak, aby nebránila Davidově plánovanému sňatku s Elizabeth Tysonovou. Nicméně celá akce se mu vymkne z ruky, stane se to, co on sám neplánoval, do krásné a mladé Sabriny se zamiluje. Film končí happyendem v Paříži, kam se Linus za Sabrinou vydá letadlem Concorde.\n\n\n\n"}
{"id": "508462", "url": "https://cs.wikipedia.org/wiki?curid=508462", "title": "Cimitero degli Allori", "text": "Cimitero degli Allori\n\nCimitero Evangelico degli Allori (nebo agli Allori) je hřbitov na via Senese 184 v italské Florencii.\n\nMalý hřbitov byl otevřen 26. února 1860, v době, kdy malá nekatolická komunita ve Florencii už nemohla pohřbívat své mrtvé na Cimitero degli Inglesi na Piazzale Donatello. Přejal původní název pozemku, na kterém se nachází.\n\nPůvodně evangelický hřbitov přijímá od roku 1970 i mrtvé jiného vyznání.\n\n"}
{"id": "508464", "url": "https://cs.wikipedia.org/wiki?curid=508464", "title": "Seznam vesnických památkových rezervací v Česku", "text": "Seznam vesnických památkových rezervací v Česku\n\nSeznam vesnických památkových rezervací v Česku. V České republice je celkem 61 vesnických památkových rezervací, a to v počtu podle krajů: hlavní město Praha 2, Středočeský kraj 10, Jihočeský kraj 16, Plzeňský kraj 5, Karlovarský kraj 2, Ústecký kraj 3, Liberecký kraj 8, Královéhradecký kraj 2, Pardubický kraj 1, Kraj Vysočina 3, Jihomoravský kraj 3, Olomoucký kraj 1, Moravskoslezský kraj 2, Zlínský kraj 3.\n\n"}
{"id": "508469", "url": "https://cs.wikipedia.org/wiki?curid=508469", "title": "Mon Mothma", "text": "Mon Mothma\n\nMon Mothma, senátorka a pozdější prezidentka Nové Republiky je fiktivní postavou světa Hvězdných válek. Svým celoživotním úsilím se zasloužila o svržení Impéria a založení Nové Republiky.\n\nMon Mothma se na narodila na světě Chandrila. S otcem, který byl republikovým vrchním soudcem, procestovala velkou část galaxie.\nJako jedna z nejmladších, poté ve svých 20 letech, nastoupila do republikového Senátu jako zástupce sektoru Chandrila. Zde si brzy, díky svým schopnostem, získala respekt a uznání. V době se jí narodila dcera Lieda. Těsně před invazí Yuuzhan Vongů zemřela ve spánku.\nS koncem se císař Palpatine zmocnil trůnu a začal utiskovat nevinné (Ghormanský masakr). \nMon Mothma se proto stala brzy jedním z největších kritiků Palpatinova Nového Řádu. \nSpojila se s Bailem Organou, ten s novým zřízením také nesouhlasil, a po tajných jednáních na Coruscantu (známých jako \"Canthamské schůzky\") spolu založili povstalecké hnutí.\nMothma do něj zapojila i generála ve výslužbě Jana Dodonnu a získala podporu protiimperiálního hnutí Codyho Sunn-Childe.\n\nAktivity Mon Mothmy postupně přilákaly pozornost Císaře. Byla prohlášena za zrádkyni a měla být popravena. Utekla proto z Coruscantu do bezpečí úkrytů povstalců.\nO několik měsíců později Mon Mothma, Bail Organa a senátor Garm Iblis Bel z Corellie sjednotili 3 největší hnutí proti Impériu. \nMon Mothma se postavila do čela Aliance a svým charismatem přesvědčila mnoho světů, aby se přidaly k Povstalcům. \nPo bitvě o Endor a smrti Císaře Palpatina, stála Mon Mothma u vzniku Nové Republiky. Zorganizovala také postupné osvobozování všech vnitřních světů - osvobodila tedy i svůj domov, Chandrilu, kde byla přivítána jako hrdinka a kde si následně nechala vystavět své sídlo.\n\nNovou Republiku spravovala vládní rada, kde byla Mothma první radní. Během svých prvních let, byla Nová Republika a její hlavní představitelé několikrát ohroženi (např Velkoadmirálem Thrawnem), nikdy se však za vlády Mothmy nerozpadla. Mon Mothma se obávala o udržení demokracie, proto změnila skladbu vlády a stala se prezidentkou Republiky.\nMon Mothma přežila několik pokusů o vraždu. Za války s Lordem Zsinjem byla terčem několika nájemných vrahů ze Zsinjova projektu Minefield. Zachránil ji však Malan Tugrina, její blízký spolupracovník, který při tom přišel o život. Další útok, pomocí molekulárního jedu, který zosnoval velvyslanec Furgan z Caridy, však Mothmu natolik poznamenal, že předala prezidentský úřad Leie Organa Solo a odešla do ústraní. Se svou dcerou žila pokojný život ve svém hlavním sídle na Coruscantu.\n\n\n"}
{"id": "508470", "url": "https://cs.wikipedia.org/wiki?curid=508470", "title": "Olli-Pekka Kallasvuo", "text": "Olli-Pekka Kallasvuo\n\nOlli-Pekka Kallasvuo (* 13. července 1953, Lavia, Finsko) byl prezident a výkonný ředitel firmy Nokia a předseda představenstva Nokia Siemens Networks, dceřiného podniku společností Nokia a Siemens AG. Vzděláním je právník (titul LL.M. z Helsinské univerzity).\n\n"}
{"id": "508473", "url": "https://cs.wikipedia.org/wiki?curid=508473", "title": "Perchtoldsdorf", "text": "Perchtoldsdorf\n\nPerchtoldsdorf je městys v okrese Mödling v Dolním Rakousku a je jedním s četných vinařských míst v okolí Vídně. Perchtoldsdorf se také dříve nazýval jako \"Petersdorf\" nebo také \"P´dorf\".\n\nPerchtoldsdorf leží na jižní hranici Vídně, na západě sousedí s Vídeňským Lesem. Okresní město Mödling je největší obcí okresu.\n\nPodle současných poznatků byl Perchtoldsdorf osídlený již 6000 let před naším letopočtem. Později byl osídlen také Římany.\n\nNázev místa \"Perchtoldsdorf\" je poprvé v listinách zmíněn v roce 1140. Osídlováno bylo tehdy nejdříve okolí hradu v místě dnešního náměstí. Na hradě Perchtoldsdorfu v té době sídlilu Babenberkové, vlivní \"Páni z Perchtoldsdorfu\". Odkud pochází název hradu, není historicky doloženo. Po pánech z Perchtoldsdorfu přešla v roce 1286 práva panství na Habsburky. Ti využívali hrad Perchtoldsdorf jako vdovské sídlo. Obec vzkvétala a v roce 1400 získala práva trhů.\n\nKdyž Uhry za panování Matyáše Korvína (1443-1490) převzali vládu nad Dolními Rakousy, byl Perchtoldsdorf postižen častou změnou držitelů panství. Teprve za císaře Maxmiliána I. Habsburského (1459-1519) se obec opět zotavila. Byla dostavěna ochranná věž a některé měšťanské domy, které stojí dodnes.\n\nBěhem prvního tureckého obléhání v roce 1529 byla obec zpustošena. Obyvatelé, kteří se opevnili v kostele byli ušetřeni. Teprve po druhém tureckém obléhání v roce 1683 se obec postavila, když předtím velmi hospodářsky zeslábla, bezmála všechno obyvatelstvo bylo Osmany vyvražděno. Velmi pomalu se obec zotavovala.\n\nV období ke konci 17. a v první polovině 18. století jsou do Perchtoldsdorfu zavedeny pašijové hry. Na počátku 19. století bylo dříve protestantské místo, dokonce poutním místem.\n\nVe druhé polovině 19. století byl Perchtoldsdorf oblíbeným místem jako letovisko. Vznikaly tu vinice a stavěly se vily, které z větší části stojí ještě dnes. To vydrželo ještě do 20. století. Škody ve druhé světové válce postihly také Perchtoldsdorf, který byl v letech 1938 až 1954 součástí Velké Vídně.\n\nV roce 1971 bylo v místě 11.486, roku 1981 13.451, 1991 14.051, 2001 13.998 a v roce 2006 bylo v obci 14.398 obyvatel.\n\nDnes zde žije přibližně 14.000 obyvatel a ještě 2500 obyvatel s přechodným pobytem.\n\nPřes Pertoldsdorf probíhá Jižní dráha z Vídně do Vídeňského Nového Města. Ve stanici zastavují také vlaky S9 na jih a S1/S2 na sever. Kromě toho se zde sjíždějí obecní autobusy a je tu také místní doprava.\n\nSeverní část obce leží při městské hranici Vídně s konečnou stanicí tramvajové linky 60. Tato trať, která Perchtoldsdorf spojuje s Hitzingem (Vídeň), byla postavena firmou Kraus & Comp. s koncesí od 30. července 1882 jako dílčí pouliční dráha, se zkušebním provozem od 18. října 1883 a od 27. října 1883 byla otevřena jako první parní pouliční dráha v Rakousku. Průběžně byly vlaky každodenně využívány v obou směrech. Podle koncese z 26. března 1886 byla dráha až do Mödlingu předána do provozu 12. května 1887.\n\nPo převzetí tratě městem Vídní dne 1. ledna 1908, došlo neprodleně s elektrizací této tzv. jižní trati a už 7. srpna 1912 jel poslední parní vlak do Mauer (Vídeň). Z důvodu poválečných byly vlaky až do roku 1921 taženy parní lokomotivou. V roce 1920 se slavnostně začalo s prodloužením elektrizace a 27. května 1921 byla dokončena. Trať byla označena číslem linky 360 (posílené vlaky do Perchtoldsdorfu až do roku 1938, jakož i v letech 1945 až 1963, se označovaly číslem linky 260).\n\nLinka 360/260 se změnila na linku číslo 60 vídeňského dopravního podniku (Vídeňské dráhy). Z 24. listopadu 1963 je známo prodloužení linky 60 nejdříve do Rodaun a později i do Perchtoldsdorfu po samostatném kolejovém tělese mimo ulice.\n\nV letech 1964 až 1966 byla trať modernizována, mezi jinými v roce 1964 nádraží v Perchtoldsdorfu, 1966 těleso dráhy prodlouženo až na území Mödlingu. Ještě během renovace se hovořilo o zastavení provozu, nejdříve od 1. ledna 1967, potom v témže roce došlo kvůli politickým rozporům dnem 30. listopadu 1967 k úplnému zastavení provozu tramvaje. Po zastavení provozu se ještě stavěla trať ve směru Donauwörther Straße. Kolejiště je ještě na konečné stanici v roce 2009 viditelné.\n\nBezprostřední dálniční připojení je k vídeňskému vnějšímu okruhu A21, a také přístup na jih k dálnici A2 není daleko.\n\nMimo to je tu několik firem s taxislužbou, na kterou přispívá obec a umožňují tak pohodlnou jízdu do okolních míst.\n\nV roce 1883 byl zahájen provoz na železniční trati Liesing-Kaltenleutgebener (Kaltenleutgebenerská dráha) probíhající z 80% na katastru Perchtoldsdorfském. Trať dosud existuje na Perchtoldsdorfském území, je ale využívána pouze pro dopravu cementu a vede už jen do konečné stanice Waldmühle v Holcimu (dříve Lafarge-Perlmooser), továrny v Kaltenleutgebenu. Nádraží železniční trati Liesing-Kaltenleutgeben bylo již druhým na Perchtoldsdorfském území. První nádraží bylo daleko od centra obce u silničního mostu v Mühlgasse na Jižní dráze (viz historické mapy), otevřeno v roce 1841 a roku 1883 po postavení Kaltenleutbenerské dráhy bylo opět uzavřeno. Dnešní zastávka Perchtoldsdorf na Jižní dráze byla zřízena až po druhé světové válce. Historická nádražní budova železniční trati Liesing-Kaltenleutgeben ještě existuje. Pro její velmi špatný stav byla v devadesátých letech nákladně a významně opravena.\n\nŽivnostenské hospodaření bylo již ve starších dobách velmi rozdílné. Početnější zastoupení řemesel bylo u cechů - nazývané \"Zechen\" - jako řezníci, obuvníci, pekaři, tkalci, kováři a bednáři. Jejich cechy jsou doloženy již ve středověku. Cechy rozvíjely určitou samosprávu v řemeslech, jejich dokumenty a pokladní podklady jsou uloženy v truhle, která se zachovala a zůstala v ochranné věži, ve které je zřízeno místní muzeum. I ostatní řemeslnické živnosti měly v Perchtoldsdorfu v 18. a počátkem 19. století svou důležitost. K tomu ještě se počítalo s výrobou ledku, tisku kartounů, výroba krabic a voskovaného plátna, svíčkařství, pivovarnictví a výroba octu.\n\nPerchtoldsdorf je vinařskou obcí v dolnorakouské oblasti a je známé zejména svými burčáky. Víno v Pertoldsdorfu prospívá tak dobře, protože se pěstuje ve sprašové půdě.\n\nVíno se v Perchgtoldsdorfu vyrábí tradičními metodami, kde od roku 1990 důležitou roli hrají dřevěné dubové (barikové) sudy. Víno se pěstuje v malých až středních podnicích, velkozávody nebo družstva zde nejsou.\n\nJen málo vinařství v regionu pěstuje biologickým způsobem. Vinařství Tiger Wurth nechává víno před stáčením protékat přes krystaly, čímž se víno stává jakostnější.\n\nTeprve v posledním desetiletí se ve východní části obce usídlily průmyslové podniky. Jedním z nejstarších je rakouská pobočka firmy 3M. Také další firma Stihl zřídila zde pobočky, především obchodního rázu.\n\nHlavní pamětihodností je v centru stojící hrad, středověké tržiště a mohutná, zachovaná Ochranná věž Rakouska. Věž slouží současně i za kostelní, avšak s kostelem není stavebně propojena.\n\nV Perchtoldsdorfu zemřel rakouský spisovatel Karl Hans Strobl (1877-1946), který se narodil v Jihlavě a do svého vypovězení v roce 1934 žil v tehdejším Československu.\n\nV Perchtoldsdorfu jsou dobře vybudované budovy pro vzdělávání. V místě jsou čtyři mateřské školy, dvě obecné školy, střední škola, gymnázium a zvláštní škola, jakož i hudební škola Franze Schmidta.\n\n"}
{"id": "508479", "url": "https://cs.wikipedia.org/wiki?curid=508479", "title": "Šventoji (přítok Nerisu)", "text": "Šventoji (přítok Nerisu)\n\nŠventoji je řeka ve východní Litvě, která se vlévá u Jonavy do řeky Neris jako její největší přítok. Vlévá se do ní přibližně 45 km od jejího ústí do Němenu jako její pravý přítok.\n\nŠventoji vytéká z jezera Samanis (3 km na severozápad od města Dūkštas v místě, kde ji překlenuje silnice č. 179 Dusetos - Dūkštas na území ChKO \"Gražutės regioninis parkas\"), teče zprvu směrem na sever a protéká velkou řadu jezer, z nichž lze namátkou jmenovat: Dūkštas (zde se řeka stáčí na západ), Luodis, Luodykštis, Asavas, Ūpartas, Dusetas, Jūžintas (Šventoji), rybník Vasaknių tvenkinys (zde se řeka stáčí na sever), Sartai (zde se řeka stáčí obloukem přes jezero Rašai na jih) ir Paštys. Zde jezernatá oblast toku řeky končí, dále proteče již jen rybníkem Kavarskų tvenkinys. Řeka několikrát mění směr, místy středně silně meandruje, celkově udržuje jihozápadní směr. Kromě horního toku protéká ještě dalšími dvěma ChKO: \"Sartų regioninis parkas\" a \"Anykščių regioninis parkas\". Ze všech litevských řek má Šventoji nejvíce ostrovů: 79.\n\nVětší města:\nDalší obce - namátkou:\n\nLevé:\nPravé:\n"}
{"id": "508483", "url": "https://cs.wikipedia.org/wiki?curid=508483", "title": "Uhlenhuthova metoda", "text": "Uhlenhuthova metoda\n\nUhlenhuthova metoda je imunoprecipitační reakce pro rozlišení lidské a zvířecí krve, přesněji řečeno specifických proteinů, které obsahuje. Objevil ji Paul Uhlenhuth v roce 1901. Je užívána především v soudním lékařství.\n\nMetoda hrála hlavní roli v epizodě „Krev“ televizního seriálu Antonína Moskalyka Dobrodružství kriminalistiky.\n"}
{"id": "508487", "url": "https://cs.wikipedia.org/wiki?curid=508487", "title": "Galeriový les", "text": "Galeriový les\n\nGaleriový les je specifický typ tropického pralesa, vázaného na vysokou hladinu spodní vody. Je to hustý stále zelený les s několikapatrovou strukturou korun stromů s častými liánami, mívá stromy s chůdovými dýchacími kořeny a po okrajích bohatý hustý podrost. Nachází se podél vodních toků nebo v jejich inundačních pásmech, v období záplav je toto území obohacováno o živiny. Bývá po zemi těžko prostupný, nezdržuje se tam mnoho velkých predátorů, ale zato ho obývá spousta drobných živočichů, kterým poskytuje úkryt i potravu. Je vyhledávaným útočištěm ptáků i opic.\n\nNachází se převážně ve špatně přístupných místech a většina jeho dřevin nemá větší hospodářský význam, a proto zde bývá zachována forma primárního tropického pralesa nedotčeného těžbou dřeva nebo jiným průmyslovým využitím. Na odvrácené straně od vodních toků mnohdy galeriový les pro nedostatek vláhy pozvolna přechází přes rozlehlé křovinaté úseky do travnaté savany. Pokud je zásobován vláhou z řek dlouhodobě bohatých na vodu, může spolehlivě přežívat i v suchých oblastech Jižní Ameriky a centrální Afriky bez dlouhodobých pravidelných srážek.\n\nV novějším pojetí se výraz galeriový les používá i pro evropské lužní lesy.\n"}
{"id": "508494", "url": "https://cs.wikipedia.org/wiki?curid=508494", "title": "Jorma Kinnunen", "text": "Jorma Kinnunen\n\nJorma Vilho Paavali Kinnunen (15. prosince 1941, Pihtipudas – 25. července 2019 Äänekoski) byl finský atlet, který se věnoval hodu oštěpem.\n\nTřikrát reprezentoval na letních olympijských hrách, třikrát se kvalifikoval do finále. V roce 1964 na letních hrách v Tokiu skončil na šestém místě (76,94 m). O čtyři roky později na olympiádě v Ciudad de México získal stříbrnou medaili, když v poslední, šesté sérii poslal oštěp do vzdálenosti 88,58 m. Ve finále byl lepší jen sovětský oštěpař Jānis Lūsis, který hodil 90,10 m.\n\n18. července 1969 vytvořil ve finském Tampere starým typem oštěpu nový světový rekord, jehož hodnota byla 92,70 m . V roce 1971 se umístil na mistrovství Evropy v Helsinkách na pátém místě. O rok později na letních olympijských hrách v Mnichově skončil šestý (82,08 m).\n\nJeho syn Kimmo byl rovněž oštěpařem.\n\n"}
{"id": "508500", "url": "https://cs.wikipedia.org/wiki?curid=508500", "title": "Doubrava (Lipová)", "text": "Doubrava (Lipová)\n\nDoubrava (německy: \"Taubrath\") je vesnice v okrese Cheb, kraji Karlovarském. Nyní patří k obci Lipová. Doubrava leží přibližně 9 kilometrů jihovýchodně od Chebu. V roce 2011 zde trvale žilo 48 obyvatel. Vesnice je od roku 1995 evidována v seznamu Vesnických památkových rezervací kvůli hrázděným statkům a domům chebského typu, které se zde vyskytují. Jeden z nich, pocházející z roku 1751, slouží dnes jako skanzen s muzeem zemědělství a lidového života a nábytku 18. až 20. století. Další hrázděné domy byly rekonstruovány v 90. letech minulého století, a dnes dodávají Doubravě historickou atmosféru.\n\nV Doubravě se nachází největší chovná stanice arabských plnokrevníků v Česku, založená v roce 1995.\n\nPrvně je Doubrava v historických pramenech zmiňována v roce 1313.\n\n"}
{"id": "508503", "url": "https://cs.wikipedia.org/wiki?curid=508503", "title": "Seznam měst v Ománu", "text": "Seznam měst v Ománu\n\nTento článek obsahuje seznam všech měst v Ománu:\n\n\n"}
{"id": "508511", "url": "https://cs.wikipedia.org/wiki?curid=508511", "title": "Masašige Kusunoki", "text": "Masašige Kusunoki\n\nMasašige Kusunoki (1294 – 4. června 1336, ) byl japonský samurajský velitel narozený v roce 1294. S nadšením vyslyšel výzvu císaře Godaiga do zbraně. Dlouhá Masašigova služba, zakončená teprve jeho smrtí, a fakt, že odmítl přejít na stranu nepřítele, způsobily, že byl koncem 19. století, po obnově císařské moci, „objeven“ jako císařský hrdina. K jeho slávě tedy přispělo především to, že bojoval na straně panovníka.\n\nAvšak situace se zpočátku pro loajalisty nevyvíjela dobře, neboť Hódžové Godaiga rychle vyhnali z Kjóta. Ten se uchýlil do blízkých hor Jošino a válka v této fázi přerostla ve vytrvalé bránění opevněných lesních táborů. Samurajové podporující Godaiga a jeho potomky,kteří si udrželi legitimitu i poté, co se rod Ašikaga zmocnil šógunátu a v Kjótu intronizoval jiného císaře, tedy vedli v lesích a horách středního Japonska jakousi partyzánskou válku. Ta měla za úkol jednak ochránit císaře Godaiga, jednak zahnat nepřátelské armády či odvrátit jejich pozornost. Mezi veliteli těchto operací se vyznamenal Masašige Kusunoki. Proslavil se svou věrností, která ho nakonec v prohrané bitvě u Minatogawy v roce 1336 stála život. Právě tady, v horách Jošino, uplatnil Masašige nový způsob vedení bitvy.\n\nTento nový styl válčení se ukázal být vzhledem k velkému nepoměru sil na obou stranách jako téměř nevyhnutelný. Začal se používat zhruba v době, kdy Godaigo ohlásil svůj úmysl svrhnout bakufu. Měl dobře v paměti předchozí osudný pokus císaře Gotoby o císařskou restauraci, který rychle selhal po okamžité vojenské odezvě Kamakury. Godaigo a jeho stoupenci uprchli i s korunními klenoty z Kjóta a opevnili se na hoře Kasagi. Jednotky bakufu pak musely na horách Hiei a Kasagi útočit na řadu opevněných jamaširo (horských hradů) a posléze na ještě mohunější základny Akasaky a Čihaji, jimž velel slavný vojevůdce Masašige Kusunoki: \"„...bojovníci vrhali z vrcholku hradních věží mohutné balvany, jimiž drtili štíty protivníků a nesnází útočníků využili k tomu, aby je zasypali šípy.“\" Tato taktika se v zásadě nelišila od obrany kjótských paláců během válek Gempei, kdy se samurajové chránili před střelami protivníka za dřevěnými hradbami. Jeden důležitý rozdíl tu však přece jen existoval. Za prvé - boje se ve 14. století vedly v terénu, v němž bylo použití jízdy prakticky nemožné. Koně se tak stali pouze prostředkem, jak se dopravit na místo bitvy. Za druhé - povaha terénu umožňovala využít pro boj i kamenů, nejrůznějších jam a nastražených léček. Lesy jsou v těchto oblastech husté a na některých místech se půda svažuje téměř kolmo. Zejména Čihaja působí velmi divoce a pro armádu neobeznámenou se stráněmi porostlými hlubokým lesem musela představovat smrtelnou léčku.\n\nPři jednom střetu nechal Kusunoki přiblížit jízdní armádu bakufu po horských stezkách až do samé blízkosti opevněné linie, pak na ně srazil pět obrovitých stromů a ve vzniklém zmatku protivníky zasypal šípy, jindy, \"„když už byla hradba téměř prolomena, obránci hradu se chopili naběraček s držadly dlouhými deset až patnáct stop, přinesli vařící olej a lili jej na nepřítele. Horký olej protekl otvory v jejich přilbách, stékal po okraji chráničů rame a popálil jejich těla tak silně, že se dali v hrůze na útěk, odhazujíce přitom své štíty a kotvice“\".\n\nKusunoki si plně zaslouží své čestné postavení mezi samurajskými veliteli, avšak loajalita, kterou se proslavil, byla zároveň jeho zhoubou. V bitvě u Minatogawy ustoupil císařovu přání - a pro oba to pak znamenalo katastrofu. Dokud Kusunoki velel, byl neporazitelný. Když mu však bylo poslední slovo ve velení odepřeno, utrpěl v bitvě u Minatogawy tragickou porážku.\n\n"}
{"id": "508518", "url": "https://cs.wikipedia.org/wiki?curid=508518", "title": "Imprinting", "text": "Imprinting\n\nImprinting může být:\n"}
{"id": "508522", "url": "https://cs.wikipedia.org/wiki?curid=508522", "title": "Masíčko", "text": "Masíčko\n\nMasíčko, odborně elaiozóm, (někdy také caruncula nebo ariloid), je dužnatý přívěsek různého tvaru přisedlý na některých semenech který obsahuje hodně živin. Je vytvořen hlavně na semenech myrmekochorních druhů bylin, které si vytvořily symbiotický vztah s mravenci, kteří je odnášejí do mravenišť. Po zkonzumování masíčka semena vynášejí zpět na povrch a jako nepotřebný odpad roznášejí po okolí, tím účinně přispívají k šíření rostlinného druhu; v případě ponechání semene v mraveništi je toto chráněno před predátory a zvyšuje se semenná banka daného druhu. V Česku rostoucí druhy rostlin přímo v mraveništi neklíčí.\n\nPřívěsky semen různých rostlin mají rozdílná složení, u rostlin v mírném podnebném pásmu se obvykle skládají z tuků (60 %) hlavně kyseliny olejové, z na dusík bohatých aminokyselin (22 %), sacharidů (11 %) a bílkovin (7 %). Poměry jednotlivých složek se liší mezi druhy i mezi populacemi v průběhu roku.\n\nPokud není čerstvě vypadlé semeno s masíčkem nalezeno mravenci v krátké době, masíčko pomalu zasychá a semeno se stává pro mravence nezajímavé. Po hydrataci se však jeho atraktivita opět obnovuje a tím se zvyšuje pravděpodobnost roznosu semen. Masíčko je však i lákadlem pro mnohé brouky kteří ho konzumují na místě a na rozšiřování semen se příliš nepodílejí. Podle provedených experimentů se vyvozuje, že masíčkem jsou krmeny hlavně mravenčí larvy a následně se rodí větší počet dělnic a královen.\n\nV České republice vyrůstá mnoho druhů rostlin jejichž semena obsahují masíčko ve větším či menším množství. Patří většinou do těchto rodů:\nbatolka (\"Claytonia\"), bažanka (\"Mercurialis\"), bika (\"Luzula\"), bledule (\"Leucojum\"), brambořík (\"Cyclamen\"), brčál (\"Vinca\"), brslen (\"Euonymus\"), bršlice (\"Aegopodium\"), čemeřice (\"Helleborus\"), černýš (\"Melampyrum\"), čilimník (\"Cytisus\"), drnavec (\"Parietaria\"), dymnivka (\"Corydalis\"), hispanka (\"Mantisalca\"), hlaváček (\"Adonis\"), hlodáš (\"Ulex\"), hluchavka (\"Lamium\"), chrastavec (\"Knautia\"), chrpa (\"Centaurea\"), jaterník (\"Hepatica\"), kandík (\"Erythronium\"), kopytník (\"Asarum\"), kostival (\"Symphytum\"), kručinka (\"Genista\"), křivatec (\"Gagea\"), ladoňka (\"Scilla\"), lněnka (\"Thesium\"), mateřka (\"Moehringia\"), medovník (\"Melittis\"), mochna (\"Potentilla\"), ocún (\"Colchicum\"), opletka (\"Fallopia\"), orsej (\"Ficaria\"), ostřice (\"Carex\"), pilát (\"Anchusa\"), pipla (\"Nonea\"), pitulník (\"Galeobdolon\"), plicník (\"Pulmonaria\"), podbílek (\"Lathraea\"), pomněnka (\"Myosotis\"), prlina (\"Lycopsis\"), prvosenka (\"Primula\"), pryšec (\"Euphorbia\"), pýr (\"Elytrigia\"), rozrazil (\"Veronica\"), rýt (\"Reseda\"), řepíček (\"Aremonia\"), sasanka (\"Anemone\"), skočec (\"Ricinus\"), snědek (\"Ornithogalum\"), sněženka (\"Galanthus\"), strdivka (\"Melica\"), šafrán (\"Crocus\"), šrucha (\"Portulaca\"), trojzubec (\"trojzubec\"), violka (\"Viola\"), vítod (\"Polygala\"), vlaštovičník (\"Chelidonium\"), všivec (\"Pedicularis\"), zběhovec (\"Ajuga\"), zemědým (\"Fumaria\"), zimostráz (\"Buxus\")\n"}
{"id": "508524", "url": "https://cs.wikipedia.org/wiki?curid=508524", "title": "Simon Helberg", "text": "Simon Helberg\n\nSimon Maxwell Helberg (* 9. prosince 1980, Los Angeles, Kalifornie) je americký herec a komik. Je znám především jako Howard Wolowitz ze sitkomu \"Teorie velkého třesku\".\n\nNarodil se v Los Angeles v židovské rodině herci Sandymu Helbergovi a jeho manželce Harriet. Studoval na New York University, při čemž působil v Atlantic Theater Company.\n\nVe filmu debutoval v roce 1999. Jednou z jeho prvních televizních prací byla účast ve skečovém pořadu \"MADtv\" (2002–2003). Větší roli ztvárnil ve filmu \"Sexy párty \" (2002), kde hrál jednoho ze šprtů, pro které Van Wilder pořádal párty. Jako Terry působil ve filmu \"Moderní Popelka\" (2004), v drobné roli se následující rok objevil ve snímku \"Dobrou noc a hodně štěstí\".\n\nV letech 2005–2007 působil v komickém duu Derek & Simon, jeho partnerem byl Derek Waters, přičemž v roce 2007 vytvořili společně s komikem Bobem Odenkirkem pro webový server Super Deluxe internetový seriál \"Derek & Simon\".\n\nZahrál si i v několika seriálech, například \"Sabrina – mladá čarodějnice\", \"Quintuplets\", \"Reno 911!\", \"Joey\" nebo \"Studio 60\", objevil se také v internetové minisérii \"Dr. Horrible's Sing-Along Blog\" (2008).\n\nDo povědomí diváků se dostal především jako Howard Wolowitz v seriálu \"Teorie velkého třesku\" (2007–2019), kde hrál inženýra, který se za každou cenu snaží získat srdce žen.\n\nPo roce 2005 hrál také např. ve filmech \"Seriózní muž\" (2009) nebo \"I Am I\" (2013).\n\n"}
{"id": "508529", "url": "https://cs.wikipedia.org/wiki?curid=508529", "title": "CunninLynguists", "text": "CunninLynguists\n\nV hip-hopu nikdy nebyly anomálie jako Jižní trio cunninlynguists, který by míchaly styly z psych-rock a blues nebo z new romantic a polka, hudebně jsou srovnáváni třeba s UDK nebo Atmosphere. Měli turné a hráli na stejných stagích jako např. Kanye West nebo Aesop Rock a měli stejný úspěch. Dělali produkci třeba Lil’ Scrappy nebo také KRS-one, tvořili songy s mezinárodně známou hvězdou Cee-Lo Green nebo s politicky zaměřenými Immortal technique se kterými jsou na jednom albu. Jsou na scéně už 8 let a mají zatím 8 alb a 2 mixtape a to vše s tím že je XXL magazín popsal jako nejvíc nenáviděné jméno v hip-hop .A výsledek? Jestli chcete tak to bude asi...\"Sounthern boombab\" jsou moc bílý pro BET a moc černí pro MTV2, ale hlavně...si sami vytvořili kariéru, jeden z nejvíce konzistentních katalogů aktuálního hip-hop umění a jedni z nejvíce loajálních a světově uznávaných v indie-rap . S nejlepšími beaty a smyslnými texty s kvalitními rýmy jsou Cunninlynguists duší southern hip-hop\nJejich kritikou oceňované debutové LP \"Will Rap For\" Food bylo vydáno v říjnu r. 2001 a připojili se k MC z Floridy Mr. SOS na jejich druhou LP \"Southernunderground\" která byla vydána 1. dubna 2003 Freshchest Records a QN5 Music a znovuvydána 2004. S hosty jako Masta Ace, Tonedeff a RJD2. Jejich nejvíce oceňované LP \"A Piece of Strange\" bylo vydáno v lednu 2006 via LAU Records a bylo jejich nejúspěšnější.\n\nMr. SOS, Tonedeff, PackFM, Kno, Substantial, Inverse, Cashmere The PRO, Masta Ace, Cyne, Snowgoons\n"}
{"id": "508530", "url": "https://cs.wikipedia.org/wiki?curid=508530", "title": "Indica", "text": "Indica\n\nIndica je dívčí finská pop-rocková skupina, založená v roce 2001. Jejími členkami jsou Jonsu (zpěv a housle), Heini (basová kytara), Sirkku (klávesy), Jenny (kytara) a Laura (bicí). Hned po vydání svého prvního alba \"Ikuinen virta\" si získali mnoho fanoušků. Následující alba \"Tuuliset tienoot\" a \"Kadonnut puutarha\" jen potvrdily předešlý úspěch a jejich sláva více vzrostla.\n\nIndica také spolupracovala se skupinou Nightwish během jejich turné (Scandinavian tour 2007), na kterém hráli anglické verze svých písní. Tuomas Holopainen z Nightwish byl také producentem jejich příštího alba, \"Valoissa\". Skupina se také přidala do sestavy druhé části turné \"Dark Passion Play\" od Nightwish spolu se švédskou metalovou skupinou Pain.\n\n\n\n\n\n\n"}
{"id": "508532", "url": "https://cs.wikipedia.org/wiki?curid=508532", "title": "Oblastní rada Sdot Negev", "text": "Oblastní rada Sdot Negev\n\nOblastní rada Sdot Negev ( מועצה אזורית שדות נגב, doslova „\"Oblastní rada Negevská pole\"“; dříve známá jako Oblastní rada Azata, : מועצה אזורית עזתה) je oblastní rada v jižním distriktu v Izraeli.\n\nRozkládá se na ploše přes 200 kilometrů čtverečních na severozápadním okraji Negevské pouště. Tato zemědělsky využívaná oblast je od 2. poloviny 20. století intenzivně zúrodňována a zavlažována a ztratila téměř charakter pouštní krajiny. Je spíše pokračováním pobřežní planiny (regionu Šefela). Území oblastní rady se nachází v okolí města Netivot, které je jejím demografickým a správním centrem (sídlí tu úřady rady), třebaže samotné pod jurisdikci rady nespadá.\n\nŽidovská sídelní síť zde začala vznikat už ve 40. letech 20. století na sklonku éry mandátní Palestiny, například vesnice Sa'ad (1947) nebo Tkuma (1946). Jednalo se ale jen o izolované opěrné body, které nicméně sehrály významnou roli během války za nezávislost v roce 1948. Tehdy region opustila arabská populace. Plánovitě zde pak došlo k zřízení soustavy židovských zemědělských vesnic, na jejichž vzniku se podílela zejména náboženská sionistická organizace ha-Po'el ha-Mizrachi.\n\nOblastní rada Sdot Negev byla založena roku 1951. Tehdy ovšem pod jménem Oblastní rada Azata. Počátkem 21. století se vedení rady rozhodlo pro změnu názvu. Původní jméno totiž evokovalo pásmo Gazy a mohlo odrazovat uchazeče o usídlení nebo o investice. Území oblastní rady přitom až na malý úsek poblíž vesnice Alumim s pásmem Gazy nesousedilo. Zvažovaly se dva možné alternativní názvy: Oblastní rada Ma'oz ha-Negev nebo Oblastní rada Sdot ha-Negev, z nichž nakonec vybrán ten druhý. Starostou rady je מאיר יפרח – Me'ir Jifrach. Rada má velké pravomoci zejména v provozování škol, územním plánování a stavebním řízení nebo v ekologických otázkách. Sídlo úřadů oblastní rady se nachází na jižním okraji města Sderot.\n\nČást území rady se nachází v blízkosti pásma Gazy, kvůli čemuž je častým cílem palestinských raketových útoků.\n\nOblastní rada Sdot Negev sdružuje celkem 2 kibucy, 12 mošavů a 2 společné osady.\n\nK 31. prosinci 2014 žilo v Oblastní radě Sdot Negev 9100 obyvatel. Z celkové populace bylo 9100 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 9100. Podle Centrálního statistického úřadu žilo v oblastní radě k roku 2007 celkem 7 400 obyvatel a obyvatelstvo rady bylo téměř výhradně židovské (99,8 %). Roční přírůstek činil 3%.\n\n"}
{"id": "508538", "url": "https://cs.wikipedia.org/wiki?curid=508538", "title": "Seznam britských vyznamenání", "text": "Seznam britských vyznamenání\n\nV tomto seznamu najdete soupis britských řádů a vyznamenání.\n\n\n\n"}
{"id": "508540", "url": "https://cs.wikipedia.org/wiki?curid=508540", "title": "Klášter Šaolin", "text": "Klášter Šaolin\n\nKlášter Šaolin, resp. Šao-lin (čínsky 少林寺, pchin-jin \"Shàolín Sì\", český přepis \"Šao-lin s\"'), často též \"Shaolin\", je buddhistický chrám stojící na úpatí posvátné hory Sung-šan (jedna z tzv. Pěti velkých hor) poblíž města Čeng-čou v provincii Che-nan v Číně. Byl založen v 5. století n. l. Mniši z tohoto chrámu se proslavili díky svému studiu bojových umění a vytvoření šaolinské školy kung-fu.\n\nChrám v současnosti (od r. 1999) vede Ctihodný opat Š' Jung-sin (Shi Yǒngxìn). Pod jeho vedením skupina vybraných mnichů cestuje po světě a předvádí své schopnosti publiku na různých exhibičních vystoupeních. Kromě toho je klášter sám vyhlášeným turistickým cílem. Právě nynějšímu opatovi je vytýkána přílišná komercionalizace života kláštera a zplanění duchovního života. Opat Š' Jung-sin od místního výboru pro cestovní ruch obdržel džíp s náhonem na čtyři kola, je mediální hvězdou s vlastní značku nudlí.\n\n\"Šao\" (少) se vztahuje k vrcholku Šao-š', ležícímu v západní části horského hřbetu Sung-šan. \"Lin\" (林) znamená „les“. S dalším znakem \"s\"' (寺 – „chrám, klášter“) pak dohromady slova lze přeložit „Chrám v lesích hory Šao-ši“. Někteří čínští mistři však překládají jméno kláštera jako „mladý les“.\n\nPrvním opatem v tomto klášteře byl mistr Pa-tchuo (Batuo), také známý pod jmény \"Fotuo\" nebo \"Bhadra\" („Buddha“). Pocházel z Indie; v roce 464 přišel do Číny, aby tu šířil buddhistické učení. Podle \"Pokračování životopisů vznešených mnichů\" čínského buddhistického mnicha Tao-süana byl klášter postaven Siao-wenem, císařem dynastie Severní Wej. Císař daroval toto území mnichům, kteří přeložili na jeho rozkaz indické buddhistické texty do čínštiny.\n\nChrám byl mnohokrát pobořen a znova vystavěn. V roce 1641 jednotky protimingského povstalce Li C'-čchenga vydrancovaly klášter, protože mniši podporovali dynastii Ming a tak byli potenciální hrozbou pro odpůrce této dynastie. Později byl klášter definitivně zničen (snad roku 1732) dynastií Čchingů (Mandžuy), jakožto sídlo tajné společnosti protimandžuského zaměření a hnízdo odporu.\n\nMniši měli stále problémy, protože byli terčem tolika útoků. Proto byl kladen velký důraz na cvičení bojových umění. Při zničení chrámu se zachránilo tzv. pět uprchlých mnichů (také někdy nazýváni „Pět starců“) – Ng Mui, Jee Shin Shim Shee, Fung Doe Duk, Miu Hin a Bak Mei – kteří pak rozšířili bojová umění z šao-linského kláštera do celé Číny.\n\nBojová umění šao-linských mnichů se šířila po obnovení chrámu stále dál. V 18. a 19. století došlo k rozšíření tohoto umění až do Japonska a stalo se základem okinawského stylu karate (šórin-rjú) a součástí mnoha dalších umění.\n\nChrámu se nevyhnula ani tzv. Čínská kulturní revoluce. Na chrám zaútočily Rudé gardy a zatkly přítomné mnichy (kteří byli posléze vedeni ulicemi a zesměšňováni). Vláda potom odnesla všechny buddhistické materiály z kláštera a nechala jej prázdný. Avšak mniši, kteří přežili, založili nové školy v okolí a umění Šao-linu přežilo i tuto zkoušku.\n\nBěhem vlády komunismu byl chrám pod velkým vlivem čínské komunistické strany stále více komercializován, až do bodu, kdy se téměř úplně vytratila jeho duchovní podstata. Dnešní chrám vydělává značné sumy peněz z turistického ruchu, televizních šou, vystoupení a podobně. Mniši i opat Š' Jung-sin jsou kritizováni za to, že již nenásledují duchovní učení a tradice Zen buddhismu a začlenili se do běžné společnosti.\n"}
{"id": "508543", "url": "https://cs.wikipedia.org/wiki?curid=508543", "title": "Oblastní rada Merchavim", "text": "Oblastní rada Merchavim\n\nOblastní rada Merchavim ( מועצה אזורית מרחבים, \"Mo'aca azorit Merchavim\", doslova \"Oblastní rada Prostory\") je oblastní rada (jednotka územní správy a samosprávy) v jižním distriktu v Izraeli.\n\nRozkládá se na celkové ploše 580 kilometrů čtverečních v severozápadní části Negevské pouště. Tato zemědělsky využívaná oblast je od 2. poloviny 20. století intenzivně zúrodňována a zavlažována a ztratila z větší části charakter pouštní krajiny. Jde o zemědělsky obdělávaný pás navazující na pobřežní nížinu. Protéká tudy vádí Nachal Patiš. Území oblastní rady se nachází ve dvou shlucích vesnických sídel; jednak v okolí města Ofakim, jednak východně od města Netivot.\n\nŽidovská sídelní síť zde začala vznikat až po vzniku státu Izrael, tedy po roce 1948, kdy po válce za nezávislost region opustila nepočetná arabská populace. Plánovitě zde pak došlo k zřízení soustavy židovských zemědělských vesnic, jejíž budování vrcholilo v 50. letech 20. století.\n\nOblastní rada Merchavim byla založena roku 1951. Starostou rady je אבנר מורי - Avner Mori. Rada má velké pravomoci zejména v provozování škol, územním plánování a stavebním řízení nebo v ekologických otázkách. Sídlo úřadů oblastní rady se nachází v komplexu situovaném na křižovatce dálnice číslo 25 a lokální silnice 241 poblíž vesnice Gilat.\n\nV oblastní radě Merchavim je sdruženo celkem 14 mošavů, jedna společná osada, jedna mládežnická vesnice (hebrejsky: \"Kfar No'ar\") se statutem společné osady a jeden sociální ústav.\n\n\nK 31. prosinci 2014 žilo v Oblastní radě Merchavim 12 400 obyvatel. Z celkové populace bylo 12 400 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 12 400. Podle Centrálního statistického úřadu žilo v oblastní radě k roku 2007 celkem 9200 obyvatel a obyvatelstvo rady bylo téměř výhradně židovské (99,7 %). Roční přírůstek činil 3,3%.\n"}
{"id": "508545", "url": "https://cs.wikipedia.org/wiki?curid=508545", "title": "Vok I. z Kravař", "text": "Vok I. z Kravař\n\nVok I. z Kravař byl moravský šlechtic z rodu pánů z Kravař.\n\nStarší literatura uvádí, že praotcem rodu Kravařů je Drslav z rodu Benešovců, který měl syna Voka. Novodobí autoři historických publikací však píší, že Vok, syn Drslavův a Vok z Benešova a Kravař byly dvě rozdílné osoby. Ve starší literatuře se též mylně slučuje Vok z Benešova a Kravař a Vok I. z Kravař v jednu historickou osobu. Staří i noví autoři se však shodují v tom, že otce Voka I. z Kravař nelze bezpečně historicky doložit, protože rodiče tohoto šlechtice se nikde neuvádějí. Zdá se však že otcem Voka I. z Kravař (1300–1329) byl Vok z Kravař a Benešova (1274–1283) z rodu Benešovců.\n\nV každém případě je však Vok I. z Kravař prvním historicky doložitelným členem rodu pánů z Kravař. První písemná zmínka o něm pochází z 31. března 1300, kdy se uvádí jako krakovsko-sandoměřský hejtman. V roce 1303 je uveden na královské listině a zdá se, že již tehdy byl spjat s nejvyššími místy českého království. Roku 1308 uzavřel Vok z Kravař smlouvu s Ekkonem, mistrem templářského řádu, na pronájem městečka Vsetín s hradem Freundsbergem na 31 let. Po korunovaci Jana Lucemburského českým králem se stal Vok u Kravař jeho straníkem a prokazoval mu svoje služby. Roku 1312 podnikl Jan Lucemburský trestnou výpravu proti odbojným šlechticům na Moravě, při kterém byl mimo jiné konfiskován majetek Friduše z Linavy, mezi který patřil hrad Plumlov, Drahuš a Helfštejn a k nim náležející panství. Tento majetek získal před rokem 1325 právě Vok z Kravař. Vok získal též rozsáhlý majetek kolem Nového Jičína. Roku 1316 je Vok z Kravař uváděn jako podkomoří českého království. Za své zásluhy také získal město Fulnek. 27. března roku 1323 koupil v Olomouci dům a od roku 1324 se uvádí jako nejvyšší komorník olomoucké cúdy. Poslední písemná zmínka o Vokovi pochází z 20. listopadu 1327. V tomto období zřejmě došlo k rozdělení Vokova majetku. Ten se jako nebožtík uvádí v březnu roku 1329.\n\nVok I. z Kravař byl minimálně dvakrát ženat, ovšem o jeho manželkách se nezachovaly žádné zprávy. Zanechal po sobě čtyři syny. Nejstarším byl Vok II. z Kravař, který byl zakladatelem plumlovsko-strážnické větve rodu. Dalším synem byl Beneš I. z Kravař, který se dal na dráhu duchovního a je uváděn v roce 1337 jako kanovník pražský a v roce 1355 jako kanovník olomoucký a boleslavský. Dalším synem byl Ješek z Kravař, nejvyšší komorník olomoucké cúdy v letech 1329–1368. Nejmladším synem byl Drslav z Kravař, který byl zakladatelem fulnecko-jičínské větve rodu pánů z Kravař.\n"}
{"id": "508556", "url": "https://cs.wikipedia.org/wiki?curid=508556", "title": "Malá Úpa (řeka)", "text": "Malá Úpa (řeka)\n\nMalá Úpa (německy \"Kleine Aupa\") je horská řeka v okrese Trutnov ve východních Krkonoších. Délka toku činí 11,3 km. Plocha povodí měří 33,3 km².\n\nMalá Úpa pramení asi 700 metrů severně od zástavby místní části obce Malá Úpa zvané Pomezní Boudy na jižním úbočí hory Čelo. Po celé délce jejího toku převažuje jižní směr. Zpočátku Malá Úpa nabírá vodu z množství vějířovitě umístěních nevelkých horských potoků (Černá voda, Rennerův potok a další) pramenících na úbočích okolních hor. Poté, co proteče prostorem Pomezních Bud, tvoří její tok osu hluboce zaříznutého horského údolí. Ve vzdálenosti přibližně 3,5 km od pramene se v prostoru mezi Jelení a Kraví horou Malá Úpa přimyká k silnici II/252 spojující Pomezní Boudy s Trutnovem. Souběh s ní trvá po celé zbylé délce toku. Po dalších 2,5 kilometru protéká řeka lokalitou Spálený Mlýn, která je součástí Dolní Malé Úpy. Následuje průtok údolím bez významnější zástavby mezi Pěnkavčím vrchem a Dlouhým hřebenem. V Temném Dole se u křižovatky silnic z Pomezních Bud, Trutnova a Pece pod Sněžkou zleva vlévá do Úpy na 67,1 říčním kilometru.\n\nV počáteční fázi toku se do Malé Úpy vlévá větší množství nevelkých potoků. Ve střední fázi toku se do ní vlévá největší přítok, kterým je Jelení potok přitékající od Sněžky a vlévající se zprava v nevelké vzdálenosti před Spáleným Mlýnem. Přímo v něm se pak zleva do Malé Úpy vlévá dnes bezejmenný potok, který dříve nesl německý název Plader Bach. V dolní části toku nemá řeka žádné významnější přítoky.\n\nPrůměrný průtok Malé Úpy u ústí činí 1,01 m³/s.\n\nPřed druhou světovou válkou byl jako Malá Úpa nazýván tok až od soutoku dnešního Jeleního potoka (tehdy \"Löwen Bach)\") a Sovího potoka (tehdy \"Fichtig Bach)\". Po válce došlo k přejmenování spodních toků Sovího potoka a Černé Vody (dříve \"Schwarzwasser\") a Malá Úpa tak \"získala\" svůj pramen.\n\n"}
{"id": "508560", "url": "https://cs.wikipedia.org/wiki?curid=508560", "title": "Oblastní rada Šafir", "text": "Oblastní rada Šafir\n\nOblastní rada Šafir ( , \"Mo'aca ezorit Šafir\") je správní území (oblastní rada) v jižním distriktu v Izraeli poblíž města Kirjat Gat. Rozkládá se na celkové ploše 160 km v zemědělsky intenzivně využívané pobřežní planině, v regionu Šefela, nedaleko severního okraje pouště Negev.\n\nNa severu hraničí s Oblastní radou Be'er Tuvia, na východě s radou Jo'av a městem Kirjat Gat, na jihu s radou Lachiš a na západě s radou Chof Aškelon. Sídlo oblastní rady se nachází v obci Merkaz Šapira.\n\nSídelní síť zde byla utvořena po vzniku státu Izrael, tedy po roce 1948. Během války za nezávislost v roce 1948 opustila zároveň region arabská populace. Plánovitě zde pak došlo k zřízení židovských zemědělských vesnic v rámci regionálního osidlovacího programu Chevel Lachiš. Byly sem rovněž z oblasti Guš Ecion jižně od Jeruzalému přesunuty dvě vesnice, které byly během války dobyty Araby (Ejn Curim a Masu'ot Jicchak). Oblastní rada je pojmenována podle biblického sídla \"Šafíru\" připomínaného v Knize Micheáš 1,11 Jeho jméno pak přejala i jedna ze zdejších vesnic (mošav Šafir).\n\nOblastní rada Šafir byla založena roku 1950. Většina jejích obyvatel patří mezi stoupence náboženského sionismu.\n\nOblastní rada Šafir sdružuje celkem 1 kibuc, 10 mošavů a 3 společné osady.\n\n\n\nK 31. prosinci 2014 žilo v Oblastní radě Šafir 10 300 obyvatel. Z celkové populace bylo 10 300 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 10 300. Podle Centrálního statistického úřadu žilo v oblastní radě k roku 2007 celkem 9800 obyvatel a obyvatelstvo rady bylo téměř výhradně židovské (99,6 %). Roční přírůstek činil 4,3%.\n\n"}
{"id": "508562", "url": "https://cs.wikipedia.org/wiki?curid=508562", "title": "A zöld, a bíbor és a fekete", "text": "A zöld, a bíbor és a fekete\n\nA zöld, a bíbor és a fekete ( ) je vzpomínkové album vydané na památku maďarského kytaristy Sándora Béncsika.\n\n\n"}
{"id": "508563", "url": "https://cs.wikipedia.org/wiki?curid=508563", "title": "Dejr Channa", "text": "Dejr Channa\n\nDejr Channa nebo Dajr Channa ( דֵיר חַנָּא, دير حنا \"Dajr Ḥanná\" nebo دير حنه \"Dajr Ḥannah\", v oficiálním přepisu do angličtiny Deir Hanna) je místní rada (malé město) v Izraeli, v Severním distriktu.\n\nLeží na nevysokém hřbetu v nadmořské výšce 264 metrů, v Dolní Galileji, na jihovýchodním okraji údolí Bik'at Sachnin, v místech kde do údolí svažuje vysočina Harej Jatvat s horou Har Netofa. Severně od vesnice se terén svažuje do vlastního údolí, kterým protéká vádí Nachal Chilazon. Do něj pak podél západní strany města přitéká vádí Nachal Chana. Na východní straně terén klesá do údolí vádí Nachal Calmon.\n\nMěsto leží cca 20 kilometrů severoseverovýchodně od Nazaretu, cca 105 kilometrů severovýchodně od centra Tel Avivu a cca 35 kilometrů severovýchodně od centra Haify. Dejr Channa se nachází v hustě zalidněném pásu. Osídlení v tomto regionu je smíšené. Vlastní město je osídleno izraelskými Araby a další arabská sídla (včetně města Sachnin) leží v blízkém okolí. Židovská sídla jsou zde většinou jen v podobě malých vesnic (s výjimkou města Karmiel na severozápadní straně). Dejr Channa je na dopravní síť napojena pomocí lokální silnice číslo 805.\n\nDejr Channa uchovává ve své názvu jméno starší vesnice \"Kfar Jochana\" (כפר יוחנה) zmiňované tu v Talmudu a Mišně. Původní židovské a křesťanské obyvatelstvo během středověku většinou nahradili arabští muslimové. V 18. století si ve vesnici postavil palác místní vládce Daher el-Omar. Francouzský cestovatel Victor Guérin popisuje obec koncem 19. století jak malé sídlo s cca 30 rodinami. Omarův palác byl v té době již v troskách.\n\nDejr Channa byla stejně jako celá centrální Galilea dobyta izraelskou armádou během První arabsko-izraelské války v říjnu 1948 v rámci Operace Chiram. Po dobytí nebyla tato arabská vesnice vysídlena a její obyvatelé se stali občany státu Izrael. V roce 1975 byla vesnice povýšena na místní radu (malé město).\n\nV březnu 1976 probíhaly v Dejr Channa masové demonstrace proti omezování správních hranic zdejších arabských obcí na úkor nově zřizovaných židovských sídel. Protesty byly nejsilnější právě zde a ve městě Sachnin. Podle policejní verze zaútočil v Dejr Channa na vojenské vozidlo dav ozbrojený Molotovovými koktejly. Bezpečnostní síly při následném zásahu zranily sedm místních obyvatel, z nichž jeden na následky zemřel. V Dejr Channa a okolních vesnicích byl pak vyhlášen zákaz vycházení. Události z roku 1976 si izraelští Arabové pravidelně připomínají v rámci takzvaného Land day (Den půdy).\n\nV roce 2009 se uvádělo, že místní radnice v Dejr Channa v rámci projektu financovaného Evropskou Unií RehabiMed chystá rekonstrukci zdejšího paláce Dahera el-Omara a jeho proměnu na prioritní turistickou památku. Na plánované rekonstrukci se podílí místní památkář Abed Jasin.\n\nDejr Channa je etnicky čistě arabské město. Podle údajů z roku 2005 tvořili 89,5 % obyvatel arabští muslimové, 10,5 % arabští křesťané. Jde o menší sídlo městského typu, byť zástavba má zejména na okrajích obce rozvolněný a spíše venkovský ráz. K 31. prosinci 2017 zde žilo 10 100 lidí.\n\n\n"}
{"id": "508567", "url": "https://cs.wikipedia.org/wiki?curid=508567", "title": "Bazální tělísko", "text": "Bazální tělísko\n\nBazální tělísko či kinetozom je struktura uvnitř eukaryotických buněk, která je tvořena mikrotubuly a dalšími bílkovinami a vyskytuje se na bázi bičíků a řasinek. Je tvořeno devíti trojicemi mikrotubulů a vyrůstá z něj vlastní bičík tvořený především axonemou. Bazální tělísko má válcovitý tvar o velikosti 300–500 nm na délku a asi 120–150 nm v průměru.\n\nBazální tělíska vykazují podobnost s centriolami (dalšími organelami eukaryotických buněk) a tak není překvapivé, že vznikají právě dělením centrioly a jejím vycestováním k membráně.\n"}
{"id": "508568", "url": "https://cs.wikipedia.org/wiki?curid=508568", "title": "Oblastní rada Tamar", "text": "Oblastní rada Tamar\n\nOblastní rada Tamar ( מועצה אזורית תמר, \"Mo'aca azorit Tamar\") je oblastní rada (jednotka územní správy a samosprávy) v jižním distriktu v Izraeli.\n\nRozkládá se ve východní a severovýchodní části Negevské pouště a na jihovýchodním okraji Judské pouště, podél západního a jižního břehu Mrtvého moře a podél údolí údolí al-Araba. Jde o aridní oblast s výrazně zvlněným terénem. Plocha Oblastní rady Tamar dosahuje 1650 kilometrů čtverečních a jde tak o územně jednu z nejrozsáhlejších oblastních rad v Izraeli.\n\nŽidovská sídelní síť zde začala vznikat až ve 2. polovině 20. století, tedy po válce za nezávislost a vzniku státu Izrael v roce 1948. Území ovládla izraelská armáda během Operace Lot na konci roku 1948 a během Operace Uvda a Operace Jicuv v březnu 1949. Doplňování osídlení zde pokračuje do současnosti, jde stále o velmi řídce osídlenou pouštní krajinu.\n\nOblastní rada Tamar byla založena 24. května 1956. Její jméno odkazuje na biblickou lokalitu Támar zmiňovanou v Knize Ezechiel 47,19 Hebrejské slovo \"Tamar\" zároveň znamená „palma“.\n\nStarostou rady je דב ליטבינוף – Dov Litvinof. Prvním představitelem rady byl Jehuda Almog (Kopelivič), který ve zdejší oblasti žil od roku 1934. Rada má velké pravomoci zejména v provozování škol, územním plánování a stavebním řízení nebo v ekologických otázkách. Sídlo úřadů oblastní rady se nachází ve vesnici Neve Zohar.\n\nOblastní rada Tamar zahrnuje pět sídel. Další sídla nejsou administrativně uznána za samostatné obce ale mají separátní členský status v rámci oblastní rady. Mezi zdejší ekonomicky významná sídla a velké zaměstnavatele patří i chemická továrna Dead Sea Works či hotelový distrikt u Mrtvého moře poblíž Neve Zohar Ejn Bokek. Z turisticky atraktivních míst se zde nachází národní park Ejn Gedi či Masada.\n\n\nPodle Centrálního statistického úřadu žilo v oblastní radě k roku 2007 celkem 2300 obyvatel, z čehož byla zhruba polovina Židů (51,4 %) žijících v pěti sídlech a polovina Arabů (48,6 %). Roční přírůstek činil 0,7%. K 31. prosinci 2014 žilo v Oblastní radě Tamar 1400 obyvatel. Z celkové populace bylo 1300 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 1300.\n\n"}
{"id": "508571", "url": "https://cs.wikipedia.org/wiki?curid=508571", "title": "Hortus Musicus", "text": "Hortus Musicus\n\nHortus Musicus je estonský hudební soubor, který roku 1972 založil Andres Mustonen, tehdy student houslové hry na Tallinnské státní konzervatoři. Specializuje se především na provádění evropské staré hudby 8. až 15. století. V repertoáru má však i neevropskou hudbu a soudobou hudbu, často psanou přímo pro Hortus Musicus např. Arvo Pärtem.\n\nDiskografie souboru Hortus Musicus čítá asi 35 položek, vystupoval na řadě koncertních turné po světě a na důležitých festivalech staré hudby.\n"}
{"id": "508574", "url": "https://cs.wikipedia.org/wiki?curid=508574", "title": "Nick Hysong", "text": "Nick Hysong\n\nNick Hysong (* 9. prosince 1971, Winslow, Arizona) je bývalý americký atlet, jehož specializací byl skok o tyči.\n\nPrvní větší úspěch zaznamenal na HMS 1995 v Barceloně, kde se umístil na pátém místě. V roce 1999 skončil na světovém šampionátu v Seville společně s Němcem Danny Eckerem na čtvrtém místě. O rok později reprezentoval na letních olympijských hrách v australském Sydney. V soutěži napoprvé skočil 590 cm a tento jeho výkon rozhodl o zisku zlaté medaile. Stejnou výšku zdolal napodruhé další Američan Lawrence Johnson a napotřetí Rus Maxim Tarasov a Němec Michael Stolle. Na další postupné výšce 596 cm již žádný ze čtveřice tyčkařů neuspěl. V roce 2001 vybojoval na mistrovství světa v Edmontonu bronzovou medaili (585 cm).\n\n\n"}
{"id": "508576", "url": "https://cs.wikipedia.org/wiki?curid=508576", "title": "Pankreatitida", "text": "Pankreatitida\n\nPankreatitida čili zánět slinivky břišní vzniká zadržením trávicích enzymů ve slinivce, které vyvolají edém (otok) až samonatrávení slinivky. Nejčastější příčiny jsou zaklínění žlučového konkrementu (kamínku) ve Vaterské papile (papilla duodeni major) a chronická konzumace alkoholu.\nAkutní zánět řadíme mezi náhlé příhody břišní, může končit smrtí. Příčiny vzniku akutního zánětu slinivky břišní jsou různé a někdy pravý důvod ani nelze zjistit. Je doprovázena tzv. Cullenovým a Greyovo-Turnerovým znamením.\n\n"}
{"id": "508577", "url": "https://cs.wikipedia.org/wiki?curid=508577", "title": "Dvojrole", "text": "Dvojrole\n\nDvojrole je označení situace, kdy herec nebo herečka v témže literárně-dramatickém či audiovizuálním díle ztvárňuje hned dvě navzájem různé postavy. Kromě zvýšených nároků na hereckou práci tato situace obvykle znamená i větší technické a organizační nároky při přípravě a realizaci díla. V divadle se musí režisér vypořádat s faktem, že obě postavy nemohou na jevišti vystupovat současně. V televizi i v divadle pak nemůže být realizován reálný záběr, kde by hrály obě postavy zároveň v témže záběru, aniž by nebylo použito dvojníka nebo vhodného filmového či televizního triku. Je nutné počítat i s větší náročností při změně kostýmů, maskování a líčení u obou postav apod. Přesto se tato technika používá poměrně často zejména v případech, kdy scénář hry nebo filmu předpokládá například velkou fyzickou podobu obou postav, například u jednovaječných dvojčat nebo v situačních komediích a fraškách, které jsou založeny na záměně velmi podobných osob apod.\n\nNa divadle také mohou nastat situace, kdy ve hře vystupuje větší množství různých postav, na které příslušný herecký soubor početně nestačí, proto se v tomto případě často využívají dvojrole a vícerole. Divadelní hra s vícero různými postavami je inscenačně náročnější a komplikovanější.\n\n\n\n\n"}
{"id": "508580", "url": "https://cs.wikipedia.org/wiki?curid=508580", "title": "Jiří Fried", "text": "Jiří Fried\n\nJiří Fried (1. března 1923, Prachatice – 13. září 1999, Prachatice) byl český spisovatel, scenárista a dramaturg.\n\nPo maturitě na gymnáziu v Písku působil jako úředník Českomoravského filmového ústředí. V roce 1946 začal studovat na Filozofické fakultě Univerzity Karlovy dějiny umění a estetiky, studium však nedokončil. Nastoupil jako dramaturg do Československého státního filmu.\n\nJiří Fried debutoval básnickou sbírkou \"Rozsvícená okna\" (1954); z jeho próz měla největší čtenářský i kritický ohlas \"Časová tíseň\" (1961).\nDalší prózy, ač si zachovaly vysokou literární úroveň, již takovou pozornost nevzbudily:\nPo roce 1970 nemohl Jiří Fried publikovat, proto psal v tomto období scénáře k televizním inscenacím a filmům; je autorem filmových scénářů a adaptací \"O ševci Matoušovi\" (1948), \"Svědomí\" (1949), \"Morálka paní Dulské\" (1959), \"Zkouška pokračuje\" (1959), \"Hvězda zvaná Pelyněk\" (1964), \"Julek\" (1979), epizody seriálu 30 případů majora Zemana \"Pán ze Salcburku\" aj. Po roce 1989 vyšel jeho román pro děti \"Léto v Altamiře\" (1992), který autor rozepsal již v druhé půli 60. let, ale za daných kulturně politických okolností k jejímu vydání v té době nedošlo. Povídky publikované v souboru \"Síla osudu a jiné prózy\" Fried před smrtí zrevidoval a připravil k vydání pod názvem \"Baroko a jiné zprávy\". Jiří Fried též překládal z francouzštiny.\nKnižně vyšla jeho korespondence s básníkem Janem Skácelem (2001, uspořádal Jiří Opelík). Diplomovou práci o této korespondeci napsala Hana Kačerová.\n\n"}
{"id": "508586", "url": "https://cs.wikipedia.org/wiki?curid=508586", "title": "Čistírenský kal", "text": "Čistírenský kal\n\nČistírenský kal je pevný produkt čistíren odpadních vod. \n\nV České republice byla roční produkce kalu v tunách sušiny 202 358 tun ročně, což při průměrné sušině kalu 24 % cca 843 158 tun ročně. Z tohoto množství je zpracováno 44 % přímou aplikací v zemědělství, 32 % využitím v kompostu, 10 % spalováním či spoluspalováním, 9 % uloženo na skládky a 5 % využito jinak. Podíl termického využití narůstá jak v EU, tak i v ČR dlouhodobě na úkor přímé aplikace do zemědělství a v některých státech je jedinou legální cestou konečné likvidace čistírenských kalů. Legislativní zakotvení nakládání s čistírenskými kaly na úrovni EU je formou relativně staré směrnice. V ČR jsou požadavky směrnice provedeny zákonem o odpadech a prováděcími předpisy podle konečného způsobu využití či odstranění. V roce 2017 byly významným způsobem zpřísněny požadavky na mikrobiologické parametry kalů, využívaných přímo v zemědělství i na materiály s příměsí kalů, využívané jako rekultivační substráty, hnojiva či komposty. Aplikace přísnějších požadavků pro přímou aplikaci do zemědělství byla v roce 2019 posunuta na 1.1.2023. Energetické využití čistírenských kalů přímo či ve směsi s jinými materiály dle Ministerstva životního prostředí musí být i nadále posuzováno jako nakládání s odpady.\n\n"}
{"id": "508590", "url": "https://cs.wikipedia.org/wiki?curid=508590", "title": "Vok II. z Kravař", "text": "Vok II. z Kravař\n\nVok II. z Kravař byl moravský šlechtic z rodu pánů z Kravař. \n\nJeho otcem byl Vok I. z Kravař. Historické prameny o Vokovi II. jsou skoupé. Není známo jeho datum narození ani úmrtí, snad jen to, že byl nejstarším synem Voka I. a že měl za manželku příslušnici rodu z Rožmberka. Po svém otci zdědil Kravaře, Plumlov, Strážnici a další zboží a stal se zakladatelem strážnicko-plumlovské linie. Zemřel v mladém věku. Zdá se však, že svého otce nepřežil, nebo že umřel dokonce dříve než on. \n\nVok II. z Kravař měl čtyři potomky. Nejstarším synem byl Jindřich I. z Kravař (1330–1344), který však zemřel bezdětný. Dalším synem byl Beneš z Kravař a Strážnice (1330–1375), který byl nejvyšším komorníkem olomoucké cúdy a pokračovatelem rodu. Třetím synem byl Jan II. (Ješek) z Kravař, který byl rytířem řádu německých rytířů. Jediná dcera Kateřina byla provdána za Štěpána ze Šternberka. \n"}
{"id": "508591", "url": "https://cs.wikipedia.org/wiki?curid=508591", "title": "Aviární encefalomyelitida", "text": "Aviární encefalomyelitida\n\nAviární encefalomyelitida (AE) je vysoce nakažlivé virové onemocnění nervového a trávicího systému převážně kura domácího, charakterizované u mladých kuřat poruchou hybnosti (ataxie), třesem (tremor), úplným ochrnutím (paralýza) a vysokou mortalitou; u dospívající a pohlavně dospělé drůbeže probíhá infekce bez příznaků nebo s dočasným poklesem snášky u nosnic a sníženou líhnivostí násadových vajec. Původcem onemocnění je Tremovirus z čeledě \"Picornaviridae\".\n\nOnemocnění bylo poprvé pozorováno v USA v komerčním chovu 2týdenních kuřat roce 1930 a u krůt v roce 1968. AE se rychle rozšířila exportovanou drůbeží a násadovými vejci z USA prakticky do celého světa. Nyní se vyskytuje ve všech zemích, kde se drůbež chová na komerční bázi. Výskyt (incidence) nemoci je poměrně nízký, i když všechny rozmnožovací chovy nejsou vakcinovány a infikují se přirozeným způsobem. Vertikální přenos (přenos vejcem) viru od infikovaných nosnic vede k infekci a onemocnění jejich potomstva. V Československu byla AE poprvé zaznamenána v roce 1971.\n\nEkonomická závažnost AE spočívá v přímých ztrátách úhynem mladých kuřat, v nerentabilnosti dalšího chovu rekonvalescentní drůbeže, v krátkodobě snížené produkci a líhnivosti násadových vajec a v nákladech na vakcinaci. Podle zákona o veterinární péči č. 166/1999 Sb. je AE považována za nebezpečnou nákazu.\n\nVelikost viru AE se pohybuje v rozmezí 16-30 nm. Virus je rezistentní k éteru, chloroformu, kyselinám, trypsinu, pepsinu a DNase a proti účinkům tepla je chráněn divalentními ionty hořčíku. Hustotní gradient v CsCl je 1,31-1,33 g/ml a sedimentační konstanta je 148 S. Na základě těchto vlastností byl původce AE klasifikován jako enterovirus z čeledě \"Picornaviridae\". V současné době je původce AE zařazován do rodu Tremovirus ve stejné čeledi V prostředí je virus relativně odolný k působení fyzikálních a chemických činitelů. Při 20 °C se inaktivuje za 21 dní, při teplotě 37 °C za 12 dní. Při 56 °C je inaktivován za 6 hodin. V tkáni mozku zůstává infekční při 4 °C minimálně 88 dní, ve zmrzlém stavu si uchovává infekčnost až 20 let. \n\nMezi terénními izoláty viru AE (AEV) nebyly zatím zjištěny žádné antigenní rozdíly; pravděpodobně existuje pouze jeden sérotyp. Existují ale rozdíly mezi izoláty a kmeny viru adaptovanými na kuřecí embrya. Rozlišují se proto 2 patotypy viru – enterotropní terénní izoláty a neurotropní laboratorní kmeny viru.\n\nTerénní izoláty. Patogenita terénních kmenů viru značně kolísá. Všechny jsou enterotropní (mající afinitu ke střevu), snadno infikují mladá kuřata orální cestou a vylučují se trusem. Některé z nich ale mohou být i neurotropní (mající afinitu k nervové tkáni)a poškozovat CNS a vyvolávat u kuřat klinické příznaky. Terénní izoláty jsou obvykle nepatogenní pro kuřecí embrya, teprve opakovaným pasážováním se adaptují.\n\nKmeny viru adaptované na embryo. Nejznámější je laboratorní van Roekelův kmen, který je vysoce neurotropní a po parenterální (mimo střevní) aplikaci způsobuje u kura klinické onemocnění bez ohledu na věk. Není ale schopen infikovat kuřata orální (ústní) cestou a mezi drůbeží se kontaktem nešíří. Je vysoce patogenní (choroboplodný) pro vnímavá kuřecí embrya, u kterých způsobuje svalovou atrofii a nepohyblivost. Embrya jsou živá, vykazují srdeční tep, ale činnost svalstva je kompletně inhibována. Virus je detekovatelný v mozku inokulovaných embryí za 3-4 dny PI a vrcholových titrů dosahuje za 6-9 dní PI. Histopatologické změny embryí jsou uniformní svým charakterem, ale variabilní intenzitou a lokalizaci. Nervové léze jsou mikroskopicky charakterizovány těžkými lokálními edémy, gliózou, vaskulární proliferací a pyknózou jader nervových buněk. Svalové změny představují eozinofilní zduření, nekrózu, fragmentaci a ztrátu žíhání postižených svalových vláken, s ojediněle se vyskytující proliferací sarkolemy a heterofilní infiltrací.\n\nK pomnožení viru se používají různé systémy – kuřata a kuřecí embrya z neimunních chovů, buněčné kultury připravené z buněk neuroglie, kuřecích embryonálních ledvin, kuřecích embryonálních fibroblastů, buněk mozku nebo pankreatu kuřecích embryí. Nejčastěji se používají kuřecí embrya inokulovaná do žloutkového vaku nebo do alantoidní dutiny.\n\nHostitelský rozsah viru AE je poměrně malý – přirozeně se vyskytující onemocnění je známo pouze u mladých kuřat, krůťat, bažantů, koroptví, japonských křepelek a tetřevovitých ptáků. K experimentální infekci jsou vnímavá kachňata, holoubata, koroptve a perličky. Myši, morčata, králíci i opice jsou refrakterní (nereagující) k intracerebrální (do mozku) infekci. Přirozená infekce nebyla sérologicky prokázána u pěnkav, vrabců, špačků, holubů, kavek, havranů, hrdliček a divokých kachen.\n\nV přirozených podmínkách představuje AE enterální infekci šířenou horizontální (kontaktem) cestou. Virus je infikovanými ptáky vylučován trusem po několik dní, a protože je velmi odolný ve vnějším prostředí, zůstává trus infekční po dlouhou dobu. Doba vylučování viru trusem závisí částečně na věku, ve kterém byla drůbež infikována. Velmi mladá kuřata mohou vylučovat virus více jak dva týdny, zatímco kuřata infikovaná po 3. týdnu věku vylučují virus asi jen 5 dní. Infikovaná podestýlka je proto významným zdrojem infekce, která tak může být rozšiřována ošetřovateli na botách, oděvem nebo pracovními pomůckami do dalších hal na farmě. Infekce zavlečená do chovu se rychle šíří. Farmy s drůbeží stejného věku jsou méně ohroženy než farmy s drůbeží různých věkových kategorií. Virus se šíří pomaleji v chovech s klecovou technologií v porovnání s chovy na podestýlce.\n\nNeméně důležitý je vertikální přenos infekce (vejcem) v populaci rozmnožovacích chovů drůbeže. Jestliže je vnímavé hejno infikováno po dosažení pohlavní dospělosti, vylučují nosnice virus do vajec za 5-13 dní po infekci (PI), při současném snížení snášky i líhnivosti. Transovariálně infikovaná a vylíhnutá kuřata mohou onemocnět již v prvním týdnu života, zatímco kuřata líhnutá z NV snesených před a po poklesu snášky jsou normální. Ta se ale mohou nakazit přímo v líhni od líhnutých infikovaných kuřat a onemocnět po 2. týdnu života.\nPřímý průkaz existence virusonosičství zatím nebyl prokázán.\n\nU mladých kuřat orálně infikovaných terénními kmeny AEV je primárně infikován střevní trakt, zejména duodenum. Při následné virémií dochází k infekci viscerálních orgánů (pankreas, játra, srdce, ledviny, slezina), svaloviny a CNS. V CNS se virový antigen nachází zejména v mozečku (molekulární vrstva a Purkyňovy buňky). \n\nVelmi důležitým faktorem pro rozvoj nemoci je věk. Kuřata infikovaná v 1. dnu věku obvykle uhynou, zatímco kuřata infikovaná po 8. dnu věku vykazují mírnější klinické příznaky a mohou se uzdravit. Přibližně od 3.-4. týdne věku nastupuje tzv. věková rezistence k onemocnění. Podstatou věkové rezistence k onemocnění je imunita. Imunologická vyzrálost dospělé drůbeže zabraňuje rozšíření infekce až do CNS. \n\nInkubační doba po vertikální infekci je 1-7 dní, po kontaktní nebo experimentální orální infekci minimálně 9-11 dní. \n\nNervové příznaky onemocnění se mohou objevit již po vylíhnutí (transovariální infekce); častější je však výskyt u 1-2týdenních kuřat (kontaktní infekce v líhních nebo krátce po vylíhnutí).\n\nMorbidita (nemocnost) a mortalita v hejnu závisejí na původu kuřat (zda pocházejí z imunního nebo vnímavého hejna nosnic) a věku kuřat při infekci (u mladších kuřat je průběh nemoci těžší a ztráty vyšší). Mortalita se v průměru pohybuje kolem 25 %, ale může přesahovat i 50 %. U nosnic se AE projevuje pouze krátkodobým poklesem snášky (asi o 5-30 %) a zhoršenou líhnivostí násadových vajec. U krůt probíhá AE stejně jako u kura, obvykle je ale průběh lehčí a ztráty menší.\n\nPostižená kuřata jsou otupělá, trpí progresivní ataxií (porucha hybnosti) a nekoordinovanou činností kosterního svalstva. Posedávají, tiše naříkají a nerada se pohybují. Chuť k přijímání krmiva mají zachovanou, ale ke krmítkům ani napáječkám se nedostanou. Mohou mít průjem a zalepenou kloaku. Při vynuceném pohybu se potácejí, padají na bok nebo na záda, případně se pohybují po hleznových kloubech. Při uchopení kuřat do dlaně se někdy zjistí jemný tremor (třes) hlavy, krku a celého těla, který pro nízkou amplitudu a vysokou frekvenci je okem nepostřehnutelný. Ataxie postupně přechází v parézu až paralýzu a kuřata hynou vysílením a dehydratací nebo jsou ušlapána ostatními kuřaty. Část klinicky nemocných kuřat se uzdraví bez následků, u jiných mohou přetrvávat dále mírné pohybové poruchy (atrofie svalstva) včetně zaostávání v růstu. U některých kuřat dochází k šedomodrému zákalu oční čočky (katarakta) různého stupně, který postihuje jedno nebo obě oči a může vést až k oslepnutí.\n\nU dospívající a pohlavně dospělé drůbeže se nervové příznaky neobjevují (věková rezistence k onemocnění). Mimo krátkodobého poklesu snášky a zhoršené líhnivosti násadových vajec se ojediněle pozorují stejné změny na očích jako u rekonvalescentních kuřat. Někdy je možné průběh AE u nosnic i přehlédnout, takže jediným příznakem nemoci je výskyt AE u jejich potomstva. V hejnu nosnic se infekce prokazuje sérologicky.\n\nPokles snášky je poměrně rychlý – během 3-6 dnů dosahuje maxima, na kterém setrvává asi jeden den a postupně se za 11-13 dnů vrací k normální snáškové křivce. Období vylučování viru nosnicemi do vajec je v úzké korelaci s poklesem snášky a líhnivosti.\n\nU postižených kuřat se makroskopicky ojediněle zjišťují bělavé okrsky, představované masou infiltrujících lymfocytů, ve svalovině proventrikulu a drobné krváceniny na mozečku. Jiné nálezy obvykle nejsou.\n\nMikroskopické změny se nalézají v mozku, míše a v některých viscerálních orgánech. Periferní nervy nejsou postiženy, což má diagnostický význam. Existuje úzká korelace mezi klinickými příznaky a histopatologickými změnami.\n\nZměny v CNS mají v neuronech regresivní a v cévách a podpůrných tkáních proliferativní charakter. Jsou představovány diseminovanou nehnisavou encefalomyelitidou, pro kterou je typický zánět ganglií dorzálních rohů míšních, degenerace neuronů, difuzní nebo lokální proliferace glie (glióza) a perivaskulární lymfocytární infiltrace. Charakteristickou lézí je centrální chromatolýza neuronů (axonální reakce) v jádrech mozkového kmene, zejména v prodloužené míše. Centrální chromatolýza se nikdy nevyskytuje bez buněčné reakce. Změny v dorzálních míšních gangliích jsou tvořeny hustými agregáty malých lymfocytů a jsou omezeny pouze na ganglia, nikdy nepřesahují do nervů. Ve svalové vrstvě proventrikulu, žaludku a v pankreatu dochází k hyperplazii a zvýšení počtu germinativních lymfocytárních ložisek. \n\nInfikovaná nebo aktivně imunizovaná (vakcinovaná) drůbež produkuje imunodifuzní protilátky prokazatelné za 4-10 dní PI a neutralizační protilátky za 11-14 dní PI. Protilátky přetrvávají na detekovatelné úrovni nejméně několik měsíců, zpravidla celoživotně. Jejich hladina v séru nosnic však není konstantní, kolísá v rámci hejna i u jednotlivých nosnic. I v imunních hejnech mohou být nosnice bez protilátek (zejména mladé slepice). Mezi obsahem protilátek v séru nosnic, ve žloutku NV a v séru kuřat líhnutých z těchto vajec existuje úzká korelace.\n\nKuřecí embrya pocházející od imunních nosnic jsou rezistentní k infekci virem AE do žloutkového vaku, čehož se využívá v testu vnímavosti kuřecích embryí. Rovněž potomstvo těchto nosnic je méně vnímavé k orální infekci do 8.-10. dne věku. Mateřské protilátky jsou detekovatelné v séru kuřat až do stáří 4-6 týdnů. Obsah protilátek ve vejcích není konstantní, kolísá i ve vejcích od stejné slepice. Pasivní protilátky zabraňují vývoji klinické nemoci u kuřat a redukují množství i dobu vylučování AEV trusem. Po vymizení pasivních protilátek se kuřata stávají plně vnímavými k infekci. V hejnech s poměrně nízkou imunitou se mohou vyskytovat vejce jak imunní, tak vejce vnímavá s nízkým nebo žádným obsahem protilátek.\n\nNervové příznaky u mladých kuřat nebo krůťat, nepřítomnost patologicko-anatomických změn a lokalizace i charakter histopatologických nálezů v CNS a viscerálních orgánech umožňují stanovit diagnózu AE. Lze ji potvrdit izolací viru (nejlépe z mozku klinicky postižených kuřat) ve vnímavých kuřecích embryích inokulací do žloutkového vaku (nepohyblivost embryí, zakrslost, svalová atrofie), intracerebrální inokulací jednodenních kuřat nebo průkazem virového antigenu ve tkáních nemocných kuřat pomocí imunofluorescence či imunodifuze. Primoizolace viru na buněčných kulturách nemá praktický význam, protože CPE není obvykle pozorován.\n\nIdentifikace izolovaného viru nebo retrospektivní diagnóza infekce u nosnic či kontrola stavu postvakcinační imunity se provádí sérologickými testy. Pro detekci humorální imunity u AE se používají zejména neutralizační test, imunofluorescenční test, imunodifuze, test vnímavosti kuřecích embryí a ELISA.\n\nDiferenciální diagnostika. V terénních případech výskytu AE je nutné odlišit Newcastleskou nemoc, nutriční poruchy (rachitida, encefalomalacie, nedostatek riboflavinu), Markovu nemoc, případně intoxikace doprovázené poruchami nervového a pohybového aparátu.\n\nNewcastleská nemoc (ND) se může vyskytovat u kuřat stejného věku jako při AE. Pro AE je typická centrální chromatolýza neuronů na rozdíl od periferní chromatolýzy u ND, glióza v n. rotundus a n. ovoidales, která není pozorována u ND, lymfatické folikuly ve svalové stěně proventrikulu a v pankreatu. ND vzácně způsobuje intersticiální pankreatitidu. Při AE převládá proliferace glie oproti změnám na cévách, kdežto u ND je to opačně. Navíc mohou být u ND i příznaky respirační a gastrointestinální, včetně izolace paramyxoviru či sérologického odlišení pomocí hemaglutinačně inhibičního testu.\n\nEncefalomalacie se zpravidla vyskytuje u kuřat o 2-3 týdny starších než při AE. Histopatologicky se zjišťují výrazné degenerativní a nekrotické změny, doprovázené krváceninami a edémem. Markova nemoc se objevuje obvykle u kuřat starších, navíc se zde mohou vyskytovat lymfoidní nádory a dochází k postižení periferních nervů. Hypovitaminózu B lze upravit aplikací vysokých dávek vitamínů komplexu B. Při rachitidě jsou deformace kostí a onemocnění nemá infekční charakter. \n\nÚčinná terapie kuřat postižených AE neexistuje. Prevence spočívá v izolaci chovů a dodržování veterinárně hygienických požadavků na ochranu hejn před zavlečením nákaz a jejich šíření. Vzhledem k epizootologii nemoci a všeobecnému rozšíření viru AE v populaci drůbeže je žádoucí líhnout kuřata (krůťata) jen z imunních hejn, která jsou tak chráněna před kontaktní infekcí během kritických prvních 2-3 týdnů života. Toho se dosáhne vakcinací rozmnožovacích chovů před dosažením pohlavní dospělosti. Současně se tím zabraňuje šíření infekce vertikální cestou.\n\nK vakcinaci se používají živé, někdy i inaktivované vakcíny. Živé vakcíny obsahují plně virulentní virus, zpravidla kmen 1143. Je to mírně virulentní terénní kmen, který se udržuje nízkými pasážemi na embryích (maximálně 2 pasáže, jinak je adaptován na embrya a ztrácí schopnost vyvolat imunitu po orální aplikaci). Obecně se doporučuje vakcinace chovných hejn v období od 10. týdne věku a nejpozději do 4 týdnů před zahájením snášky. Vakcinační virus se snadno šíří v hejnu podobně jako terénní virus, což umožňuje vakcinovat pouze část zvířat v hejnu, zbytek se infikuje samovolně. Při klecovém odchovu však nutno vakcinovat všechna zvířata. V sousedství vakcinovaného hejna nesmí být umístěna drůbež mladší 6 týdnů, ani vnímavé nosnice, protože vakcinovaná drůbež vylučuje do prostředí trusem asi 14-16 dnů po vakcinaci virulentní vakcinační virus. U krůt se používá stejných vakcín mezi 23. až 28. týdnem věku. V případě nutnosti se mohou nosnice revakcinovat inaktivovanou vakcínou.\n\nPro výrobu živých vakcín nejsou vhodné kmeny viru adaptované na kuřecí embrya, protože nemají schopnost infikovat hostitele přes střevní trakt a při parenterální aplikaci (metodou dvojího vpichu, wing-web) mohou způsobovat klinické onemocnění. Mrtvé vakcíny jsou většinou inaktivovány propiolaktonem a používají se v chovech, kde je vakcinace živou vakcínou kontraindikována. Imunita po nich trvá 6-9 měsíců.\n\n"}
{"id": "508593", "url": "https://cs.wikipedia.org/wiki?curid=508593", "title": "Tina Mazeová", "text": "Tina Mazeová\n\nTina Mazeová, slovinsky Tina Maze, (* 2. května 1983 Slovinský Hradec) je bývalá slovinská reprezentantka v alpském lyžování, specializující se během kariéry především na točivé disciplíny – obří slalom a slalom. Představuje prvního slovinského olympijského vítěze ze zimních her, když vyhrála dvě zlaté medaile ve sjezdu a obřím slalomu na Zimních olympijských hrách 2014 v Soči.\n\nStala se také čtyřnásobnou mistryní světa v obřím slalomu z Garmische 2011, v Super–G ze Schladmingu 2013 a konečně ve sjezdu i superkombinaci z Beaver Creeku a Vailu 2015. Ve Světovém poháru 2013 vyhrála celkovou klasifikaci a získala velký křišťálový glóbus. Dvě prvenství v podobě malých křišťálových glóbů si zajistila v Super–G a obřím slalomu. Vyhrála také superkombinaci, v níž obdržela zlatou medaili.\n\nJedenáct vítězných závodů v sezóně 2013 jí zajistilo rekordní bodový zisk v historii Světového poháru, když nasbírala 2 414 bodů, čímž překonala stávající maximum 2 000 bodů Hermanna Maiera ze sezóny 2000. Vylepšila také jeho absolutní rekord 22 umístění do třetího místa v jedné sezóně, když na medailové pozici dojela ve 24 závodech.\nBěhem kariéry ve světovém poháru vyhrála dvacet šest závodů, z toho čtrnáct v obřím slalomu a 81krát se probojovala na pódiové umístění, do 3. místa. Poté, co si 13. ledna 2013 připsala premiérový triumf v Super G, stala se šestou lyžařkou historie, která dokázala zkompletovat vítězství ze všech pěti soutěžních disciplín.\n\nVe Světovém poháru 2011 se umístila na konečném 3. místě, v sezóně SP 2012 pak za Vonnovou na 2. místě.\n\nNa Mistrovství světa 2009 ve francouzském Val-d'Isère získala stříbrnou medaili v obřím slalomu. Na Zimních olympijských hrách 2010 ve Vancouveru dojela dvakrát na druhém místě v Super G a obřím slalomu. Na Zahajovacím ceremoniálu vancouverské olympiády byla vlajkonoškou slovinské výpravy.\n\nPremiérový titul ze sjezdu získala v únoru 2008 ve Svatém Mořici, čímž se stala první slovinskou ženou, která vyhrála v této disciplíně. Závodní dráhu ukončila 7. ledna 2017, ve věku 33 let.\n\nV letech 2005, 2010, 2011, 2013 a 2014 byla vyhlášena nejlepší slovinskou sportovkyní.\n\nVe Světovém poháru vyhrála celkovou klasifikaci a získala velký křišťálový glóbus. Malé křišťálové glóby si připsala v Super–G a obřím slalomu. Vyhrála také celkovou klasifikaci superkombinace, v níž obdržela zlatou medaili.\n\nV sezóně se stala třetí ženou historie, která dokázala zvítězit ve všech pěti disciplínách Světového poháru během jednoho ročníku. Triumfem z 2. března 2013 v garmischském sjezdu překonala absolutní rekord Světového poháru, když jako první, včetně mužů, překonala hranici 2 000 bodů v jediném ročníku soutěže. Do té doby držel bodový rekord Rakušan Hermann Maier. Dne 13. března téhož roku byl zrušen poslední sjezd v Lenzerheide, což znamenalo, že v této disciplíně skončila o jediný bod na druhém místě za Vonnovou.\n\nDo posledního slalomu sezóny ve švýcarském Lenzerheide, konaného 16. března 2013, vstupovala jako vedoucí žena slalomové soutěže s náskokem sedmi bodů před úřadující mistryní světa Američankou Mikaelou Shiffrinovou. První kolo vyhrála a před Shiffrinovou na čtvrté pozici měla náskok 1,17 sekundy. Ve druhém kole však Američanka, tři dny po svých osmnáctých narozeninách, podala nejlepší výkon ze všech závodnic a vyhrála druhou polovinu i celý závod. Mazeová, která startovala jako poslední měla ještě na posledním měřeném mezičase náskok čtrnácti setin sekundy, který prohospodařila a do cíle dojela na třetím místě se ztrátou třiceti pěti setin sekundy. V sezónním hodnocení slalomu Světového poháru tak malý glóbus připadl Shiffrinové, když získala 688 bodů a Slovinka za ní zaostala o  třicet tři bodů.\n\nNa únorovém Mistrovství světa v alpském lyžování 2015 v coloradských střediscích Vail a Beaver Creek si dojela jako obhájkyně prvenství v úvodním Super-G pro stříbrnou medaili, když zaostala o tři setiny sekundy za Rakušankou Annou Fenningerovou.\n\nV roli průběžné vedoucí závodnice světového poháru pak na šampionátu vyhrála druhou disciplínu sjezd, když vrátila největší rivalce Fenningerové předešlou prohru téměř stejně těsným rozdílem dvou setin sekundy. Jakožto úřadující olympijská vítězka ze sočských her se zapsala do historie lyžování ziskem zlata ze světového šampionátu, když naposledy se tento málo frekventovaný výkon podařil o třicet let dříve Michele Figiniové na ZOH 1984 a následném MS 1985. Stala se také první slovinskou lyžařkou, která vybojovala medailové pořadí ve sjezdovém závodu. K titulu uvedla: „\"Věděla jsem, že Fenningerová jela dobře a že to bude těsné. Tentokrát bylo štěstí na mojí straně.\"“ Druhé zlato ze světového šampionátu přidala v superkombinaci, když opanovala pořadí úvodní sjezdové části a pátý čas ze slalomu jí stačil k zisku titulu o dvacet dva setin sekundy před druhou Rakušankou Nicole Hospovou.\n\nVe Světovém poháru zvítězila ve čtyřech závodech. Zisk 1531 bodů jí zajistil celkové druhé místo, když na vítězku velkého křišťálového glóbu Annu Fenningerovou ztratila jen 22 bodů. Na druhé pozici skončila také v konečné dílčí klasifikaci kombinační soutěže, opět za Fenningerovou.\n\nV květnu 2015 oznámila, že se rozhodla na jeden rok odpočinout od závodění. Vynechala tak sezónu 2015–2016, aby se soustředila na studium. Dne 20. října 2016 pak v rakouském Söldenu uvedla, že soutěžní lyžování opustí a definitivně ukončí kariéru. Posledním oficiálním závodem se stal obří slalom v Mariboru, konaný 7. ledna 2017. Symbolicky tak odjela poslední závod na stejném svahu, kde v roce 1999 prožila svůj debut ve světovém poháru.\n\nTrvalé bydliště má ve slovinském městě Črna na Koroškem. Partnerem je o šestnáct let starší její osobní italský trenér Andrea Massi, jenž pochází z příhraničního města Gorizia.\n\n\n\n"}
{"id": "508594", "url": "https://cs.wikipedia.org/wiki?curid=508594", "title": "Silas", "text": "Silas\n\nSvatý Silas nebo Silvanus byl blízký spolupracovník apoštola Pavla. V knize Skutků se zmiňuje jako Silas a v Pavlových listech jako Silvánus.\n\nSilas pocházel patrně z židovské rodiny v Jeruzalémě a byl významným členem první křesťanské obce. Podle východní tradice byl jedním ze 70 učedníků, které Ježíš rozeslal kázat (), a označuje se proto jako apoštol. Po prvním apoštolském koncilu doprovázel Pavla do Antiochie (), ale pak se vrátil do Jeruzaléma. Doprovázel Pavla na jeho druhé misijní cestě, ve Filipech byl s ním uvězněn () a po rozchodu v Beroji se s ním opět sešel v Korintu (). O jeho dalších osudech nevíme nic. V Pavlových listech se zmiňuje celkem třikrát (, , ), pokaždé spolu s Timoteem jako nejbližší Pavlův spolupracovník. Také První list Petrův v závěru jmenuje Silvána jako písaře či tajemníka; pokud je tento list autentický, byl Silvánus zřejmě i v Římě. Podle staré tradice zemřel snad v Makedonii.\n\nSvatého Silase či Silvána uctívá většina křesťanských církví na západě i na východě. V katolické církvi a v některých luterských církvích se jeho památka slaví 13. července, ve východní církvi 30. července, v některých luterských církvích 26. ledna, v jiných 10. února. Křestní jméno Silas bylo velmi oblíbené zejména v anglosaských zemích.\n\nMezi gnostickými texty z Nag Hammadi se našel rukopis „Učení Silvánovo“, který však pochází až z poloviny 2. století a míní tedy buď jiného Silvána, anebo užívá toto jméno, aby jím získal větší autoritu.\n\n\n"}
{"id": "508598", "url": "https://cs.wikipedia.org/wiki?curid=508598", "title": "Silvanus", "text": "Silvanus\n\nSilvanus (lat. lesní, od \"silva\", les) může znamenat:\n\n\n"}
{"id": "508601", "url": "https://cs.wikipedia.org/wiki?curid=508601", "title": "Ajlabún", "text": "Ajlabún\n\nAjlabún ( , , v oficiálním přepisu do angličtiny ) je místní rada (malé město) v Izraeli, v Severním distriktu.\n\nLeží v nadmořské výšce 194 metrů v údolí Bejt Netofa v Dolní Galileji, cca 17 kilometrů severovýchodně od Nazaretu, cca 103 kilometrů severovýchodně od centra Tel Avivu a cca 38 kilometrů východně od centra Haify.\n\nNachází se v hustě zalidněném a zemědělsky intenzivně využívaném pásu. Osídlení v tomto regionu je smíšené. Vlastní město je osídleno izraelskými Araby a další arabská sídla leží v blízkém okolí. Židovská sídla jsou zde většinou jen v podobě malých vesnic. Oblast s demografickou převahou židů začíná na východní straně, směrem ke Galilejskému jezeru a městu Tiberias. Ajlabun je na dopravní síť napojen pomocí dálnice číslo 65, která vede z Afuly do oblasti Galilejského jezera. Z této komunikace zde odbočuje lokální silnice číslo 806. Jižně od obce leží Národní park Sde Amudim.\n\nAjlabún založili v 17. století křesťanští Arabové, kteří sem přesídlili z nedaleké vesnice Dejr Channa. Už předtím zde existovala počátkem letopočtu židovská vesnice Ajlabo (עיילבו) zmiňovaná v Talmudu a Mišně. Ve středověku sem mířili židovští poutníci na cestě k hrobu rabína Matja ben Chereše (). Francouzský cestovatel Victor Guérin popisuje obec koncem 19. století jako malou vesnici s cca 100 obyvateli.\n\nAjlabún byl stejně jako celá centrální Galilea dobyt izraelskou armádou během první arabsko-izraelské války v říjnu 1948 v rámci Operace Chiram. 14 místních obyvatel bylo po dobytí vesnice zabito. Arabské prameny hovoří o Ajlabúnském masakru. Zbylí obyvatelé byli vysídleni do Libanonu. V roce 1949 jim ale byl dovolen návrat. Z Ajlabúnu pochází Hana Sweid, bývalý starosta této obce - od roku 2006 poslanec Knesetu za levicovou stranu Chadaš.\n\nOd 60. let 20. století vede v blízkosti obce Národní rozvaděč vody, který nad obcí naplňuje umělou vodní nádrž Ma'agar Calmon, pak vede okolo vlastního Aljabúnu tunely a poté se rozlévá do umělého koryta v údolí Bejt Netofa. Jde o nejvyšší bod Národního rozvaděče vody.\n\nV roce 1973 byla vesnice povýšena na místní radu (malé město).\n\nAjlabún je etnicky čistě arabské město. Podle údajů z roku 2009 tvořili naprostou většinu obyvatel izraelští Arabové - cca 4800 osob. Podle údajů z roku 2005 tvořili 71,3 % obyvatel arabští křesťané (maronité) a 28,7 % arabští muslimové.\n\nJde o menší sídlo městského typu (byť zástavba má zejména na okrajích obce rozvolněný a spíše venkovský ráz) s dlouhodobě rostoucí populací. K 31. prosinci 2015 zde žilo 5600 lidí.\n\"* údaje od roku 2010 zaokrouhleny na stovky\"\n\n\n"}
{"id": "508606", "url": "https://cs.wikipedia.org/wiki?curid=508606", "title": "Kunal Nayyar", "text": "Kunal Nayyar\n\nKunal Nayyar (hindsky: कुणाल नय्यर * 30. dubna 1981, Londýn, Anglie) je anglický komik indického původu, který je v současnosti znám spíše jako Rajesh Koothrappali ze sitkomu \"Teorie velkého třesku\" vysílaném na CBS.\n\nNayyar se narodil v Londýně, ale krátce po narození se přestěhoval do Nového Dillí v Indii. Po úspěšném dokončení studia na střední škole odletěl Nayyar do Spojených států amerických, aby pokračoval ve studiu vysoké školy. Byl přijat na Portlandskou Univerzitu v oboru podnikání a managementu v Oregonu a během studia se zúčastnil i několika hereckých kurzů. Poté sám vystupoval v divadle a zúčastnil se i Amerického vysokoškolského divadelního festivalu. Načež získal akademický titul v oboru umění z Temple University ve Filadelfii.\n\n\nNedávno Nayyar spolu s Oroonem Dastonem napsal kritiky uznávanou hru Cotton Candy \"(cukrová vata)\", která aktuálně stále běží v Indii v Novém Dillí.\n\nSvůj první debut si zahrál ve filmu \"S.C.I.E.N.C.E\" (2004) pod režisérem Jordanem Nocem.\n\nNayyar se také objevil v americkém seriálu Námořní vyšetřovací služba \"(NCIS)\" (2003) jako terorista Youssef Zidan.\n\nDo povědomí diváku se dostal především jako Rajesh Koothrappali z americkém seriálu \"Teorie velkého třesku\", kde představuje vědce, který trpí sociální fóbií a nemůže tak komunikovat s ženami, dokud se aspoň trochu nenapije alkoholu.\n\n"}
{"id": "508613", "url": "https://cs.wikipedia.org/wiki?curid=508613", "title": "Ota z Freisingu", "text": "Ota z Freisingu\n\nOta z Freisingu, O.Cist. (1112, snad Klosterneuburg — 22. září 1158 klášter Morimond) byl katolický kněz, cisterciák, biskup ve Freisingu a středověký kronikář. Pocházel z rodu Babenberků. Katolickou církví je uctíván jako blahoslavený a jeho svátek je slaven 22. září.\n\nNarodil se jako syn rakouského markraběte Leopolda III. a jeho druhé manželky Anežky z Waiblingenu, která byla dcerou císaře Jindřicha IV. a vdovou po Fridrichovi Švábském. Ota tak byl spřízněn s předními říšskými rody. Byl nevlastním bratrem německého krále Konráda III. a strýcem pozdějšího císaře Fridricha Barbarossy. Jeho vlastními bratry byli rakouská markrabata Leopold IV., Jindřich II. a salcburský arcibiskup Konrád II.\n\nKolem roku 1126 se stal proboštem v Klosterneuburgu. Od roku 1127 studoval v Paříži a v roce 1132 se stal cisterciáckým mnichem v Morimondu. Byl iniciátorem založení kláštera Heiligenkreuz (tento klášter se posléze stal babenberským rodovým pohřebištěm), který v roce 1131 založil jeho otec, a v roce 1138 se stal biskupem ve Freisingu. Jako biskup se snažil pozvednout ve své diecézi morálku a zaváděl zde církevní reformu. Rovněž se snažil o dobré vzájemné vztahy světské a církevní moci. Obnovil rovněž freisinskou katedrální školu a ta se díky němu stala důležitým centrem vědy a duchovního života.\n\nÚčastnil se druhé křížové výpravy v roce 1147.\n\nDůležitá je též jeho činnost kronikářská. Jeho \"„Chronica sive Historia de duabus civitatibus“\" (\"Kronika čili Dějiny dvou obcí\") zahrnuje v sedmi dílech světové dějiny, přičemž osmý díl obsahuje vizi Posledního soudu. Jeho \"„Gesta Friderici“\" (\"Činy Fridrichovy\") popisují dobu vlády Fridricha Barbarossy mezi léty 1152–1156. Navázal na něj jeho sekretář Rahewin, který pokračoval až do roku 1160.\nOta z Freisingu zemřel 22. září 1158 v Morimondu, kam se dostavil na řádovou kapitulu, a byl pohřben ve zdejším klášterním kostele.\n\nPozději byl beatifikován a jeho liturgická památka dnes připadá na 22. září, výroční den jeho smrti. Zobrazován bývá jako biskup nebo opat v cisterciáckém hábitu. Za atributy mívá obvykle knihu a pero.\n\nKlášter v Morimondu byl rozpuštěn roku 1791 v důsledku Francouzské revoluce a kostel postupně upadal. Roku 1954 zde byly nalezeny kosterní pozůstatky a po nutném antropologickém průzkumu byly uloženy jako Otovy v klášteře Heiligenkreuz blízko jeho předků.\n\n\n"}
{"id": "508616", "url": "https://cs.wikipedia.org/wiki?curid=508616", "title": "Coffi Codjia", "text": "Coffi Codjia\n\nCoffi Codjia (* 9. prosince 1967, Cotonou, Benin) je beninský fotbalový rozhodčí.\n\nNa mezinárodní scéně působí od roku 1994. Debutoval 23. května 1995 v kvalifikačním zápase o postup na Africký pohár národů mezi reprezentacemi Ghany a Nigeru. Odborníky je v současnosti považován za jednoho z nejlepších rozhodčích z afrického kontinentu. V roce 2008 pískal finále Afrického poháru národů mezi (Egyptem a Kamerunem).\n\nTrvale žije v Cotonou, kde pracuje jako inspektor v námořním obchodu.\n\nJe na seznamu 38 budoucích případných rozhodčích na nadcházející Mistrovství světa ve fotbale 2010 v Jihoafrické republice.\n\n"}
{"id": "508618", "url": "https://cs.wikipedia.org/wiki?curid=508618", "title": "Slunečnice (film)", "text": "Slunečnice (film)\n\nSlunečnice ( , ) je italsko-sovětský film z roku 1970 režiséra Vittoria de Sicy.\n\nBěhem druhé světové války se setkává Giovanna (Sophia Loren) s Antoniem (Marcello Mastroianni) a stávají se milenci, po čase se berou a doufají v brzký konec války. Avšak válka pokračuje a stává se stále bližší realitou. Antonio je povolán do armády a odvelen na ruskou frontu. Po skončení války se nevrací a Giovanna se po čase rozhoduje ho v Rusku najít.\n\nTo se jí nakonec podaří, ale zjistí, že je ženatý s ruskou ženou a má děti. Zdrcená se vrací zpět do Itálie s tím, že Antonia již nechce nikdy vidět, ačkoliv Antonio přijíždí z Ruska do Itálie, aby ji viděl. Antonio se jí snaží vysvětlit, jak ho blízkost smrti změnila. Daruje jí šálu, kterou jí slíbil, když odcházel do války. Nakonec se opět setkávají na nádraží, když se Antonio vrací do Ruska a Giovanna zůstává sama se svým osudem.\n\n\n"}
{"id": "508619", "url": "https://cs.wikipedia.org/wiki?curid=508619", "title": "Hokejová reprezentace Spojených arabských emirátů", "text": "Hokejová reprezentace Spojených arabských emirátů\n\nHokejová reprezentace Spojených arabských emirátů je národní tým reprezentující Spojené arabské emiráty v ledním hokeji. Od roku 2001 je členem Mezinárodní hokejové federace IIHF. Mistrovství světa v ledním hokeji se poprvé účastnil v roce 2010, kde ve skupině A divize III skončil na posledním čtvrtém místě. V roce 2011 se reprezentace neúčastnila šampionátů IIHF, v tomto roce hrála na Asijských hrách, kde v nižší divizi (Premier Division) skončila na třetím místě a IIHF Challenge Cupu 2011 obsadila druhé místo za Hongkongem. V žebříčku IIHF v roce 2011 skončila na předposledním 47. místě.\n\n"}
{"id": "508620", "url": "https://cs.wikipedia.org/wiki?curid=508620", "title": "Loupežník", "text": "Loupežník\n\nLoupežník či lapka označuje lupiče či banditu loupícího ve volném terénu, často u cest. Dále může označovat:\n\n\nv geografii\n\n"}
{"id": "508622", "url": "https://cs.wikipedia.org/wiki?curid=508622", "title": "Fluidizace", "text": "Fluidizace\n\nFluidizace je uvedení částic vrstvy do stavu vznosu. Fluidizovaná vrstva částic je podobna kapalině a chová se podobně.\n\nFluidizace se využívá v četných zařízeních v průmyslu. Například fluidní ohniště, fluidní sušárny, ale také zásobníky práškové barvy. V zásobnících práškové barvy je porézní dno, kterým prochází fluidizační plyn (v tomto případě vzduch) a uvede částice vrstvy (práškovou barvu) do fluidního stavu. Prášková barva se potom chová jako kapalina a je dopravována hadicí ve fluidním stavu do aplikační pistole. Ve fluidních ohništích je jako fluidizační plyn použit vzduch a vrstva je tvořena buď přímo částicemi paliva a popelem a nebo křemičitým pískem s palivem a popelem. Částečky paliva jsou ve fluidní vrstvě neustále omílány dalšími částicemi vrstvy a také přímo vystaveny působení fluidizačního plynu, tj. v tomto případě vzduchu a kyslíku v něm obsaženého. Částice vrstvy, které jsou palivem vlivem hoření zmenšují svoji hmotnost a když dosáhnou dostatečného snížení hmotnosti, jsou z vrstvy odneseny fluidozačním plynem (vzduchem). Odlétající částice jsou potom ve formě popela odloučeny ve filtrech. Fluidní ohniště patří k nejefektivnějším a dokáží nejlépe využít paliva.\n\nV elektronice se fludizace využívá k pouzdření integrovaných obvodů. Zahřátá součástka se (upevněná za vývody ponoří) do kádinky, kde víří prach nevytvrzené pryskyřice. Pryskyřice obalí rozpálenou součástku, zkapalní a po vyndání součástky a jejích zchladnutí ztuhne.\n"}
{"id": "508623", "url": "https://cs.wikipedia.org/wiki?curid=508623", "title": "Ekonomická přidaná hodnota", "text": "Ekonomická přidaná hodnota\n\nEkonomická přidaná hodnota (vychází z anglického pojmu \"Economic Value Added\", zkráceně \"EVA\") je finanční ukazatel, který lze definovat jako rozdíl mezi čistým provozním ziskem a kapitálovými náklady. Tento ukazatel se stal velmi populární díky faktu, že bere v potaz i náklady na vlastní kapitál. Ukazatel EVA slouží především k posouzení hodnoty majetku vlastníků, takzvané shareholder value. Je vhodné upozornit, že do nákladů na kapitál se započítávají náklady obětované příležitosti.\n\nUkazatel byl vyvinut v roce 1993 v New Yorku konzultační společností Stern Stewart & Co, která k tomuto označení vlastní ochrannou známku.\n\n\nHrubá přidaná hodnota (zkráceně HPH, anglicky \"gross value added\" (\"GVA\")) je výsledek rozdílu mezi celkovou produkcí zboží a služeb měřené na jedné straně a a mezi spotřebou (hodnota statků a služeb spotřebovaných ve výrobě) na straně druhé.\n\n\n"}
{"id": "508624", "url": "https://cs.wikipedia.org/wiki?curid=508624", "title": "Oblastní rada Lachiš", "text": "Oblastní rada Lachiš\n\nOblastní rada Lachiš ( מועצה אזורית לכיש, \"Mo'aca azorit Lachiš\") je oblastní rada v jižním distriktu v Izraeli.\n\nNachází se v zemědělsky intenzivně využívané pobřežní planině, v regionu Šefela, nedaleko severního okraje pouště Negev. Zčásti též leží v Judských horách. Rozkládá se na celkové ploše 500 km. Demografickým centrem regionu je město Kirjat Gat, které ale pod jurisdikci rady nespadá.\n\nSídelní síť zde byla utvořena po vzniku státu Izrael, tedy po roce 1948. Během války za nezávislost v roce 1948 opustila zároveň region arabská populace. Plánovitě zde pak došlo k zřízení židovských zemědělských vesnic. Zdejší osídlení je součástí širšího regionálního osidlovacího programu Chevel Lachiš, do kterého spadají i zemědělská sídla náležející do okolních oblastních rad a také město Kirjat Gat.\n\nOblastní rada je pojmenována podle biblického sídla Lachiš. jehož jméno pak přejala i jedna ze zdejších nově zřízených vesnic (Lachiš). Oblastní rada Lachiš byla založena roku 1955. Oficiální zahájení její činnosti se však odehrálo až 18. října 1956. Sídlo úřadů oblastní rady se nachází v mošavu Nehora. Starostou rady je דני מורביה - Dani Morvija. Rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Lachiš sdružuje 15 mošavů a 3 společné osady.\n\n\n\nK 31. prosinci 2014 žilo v Oblastní radě Lachiš 10 200 obyvatel. Z celkové populace bylo 10 100 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 10 200. Podle Centrálního statistického úřadu žilo v oblastní radě k roku 2007 celkem 7 400 obyvatel a obyvatelstvo rady bylo téměř výhradně židovské (99,5 %). Roční přírůstek činil 6,1 %.\n\n"}
{"id": "508629", "url": "https://cs.wikipedia.org/wiki?curid=508629", "title": "Dálnice v Chorvatsku", "text": "Dálnice v Chorvatsku\n\nCelková délka dálnic v Chorvatsku je v současné době 1325,4 km. Nejvyšší povolená rychlost na dálnicích je pro osobní automobily 130 km/h, na rychlostních silnicích pak 110 km/h. Na chorvatských dálnicích funguje mýtný systém pro všechna vozidla.\n\nPlán výstavby první dálnice na území dnešního Chorvatska se objevil za dob bývalé Jugoslávie. Jednalo se o tzv. Dálnici Bratrství a jednoty, která propojovala největší jugoslávská města Lublaň, Záhřeb a Bělehrad s Makedonií napříč celou zemí. První úsek mezi Záhřebem a Bělehradem byl zprovozněn v roce 1950. Následovala výstavba dalších úseků, ty se však nadále soustředily spíše na oblast Srbska a Makedonie. Po rozpadu Jugoslávie a vyhlášení nezávislosti Chorvatska byly v provozu jediné dva úseky dálnic: Záhřeb - Slavonski Brod včetně součásti bývalé Dálnice Bratrství a jednoty (dnes dálnice A3) a část dálnice A1 mezi Záhřebem a Karlovacem. Hlavní boom ve výstavbě dálnic nastal po roce 2000. Byly vybudovány úseky jako prodloužení A1 do Splitu, dokončení A3 mezi Záhřebem a Srbskem, A9 propojující poloostrov Istrie a spojení Záhřebu s Rijekou, Slovinskem nebo Maďarskem. V roce 2010 se stavba výrazně zpomalila, ale přesto pokračuje. Postupně jsou budovány další úseky.\n\nDálnice jsou v Chorvatsku označovány písmenem A (\"autocesta\" - chorvatsky dálnice).\n\nRychlostní silnice jsou v Chorvatsku označovány písmenem B (\"brza cesta\" - chorvatsky rychlostní silnice).\n"}
{"id": "508630", "url": "https://cs.wikipedia.org/wiki?curid=508630", "title": "Mistrovství Evropy ve florbale žen 1995", "text": "Mistrovství Evropy ve florbale žen 1995\n\nMistrovství Evropy ve florbale žen 1995 se konalo v Švýcarsku v roce 1995. Původně se měl turnaj konat ve Švédsku. Aby se mohlo turnaje zúčastnit i Japonsko, byl název změněn z Mistrovství Evropy na Otevřené Mistrovství Evropy (z European Championships na Open European Championships).\n\nBylo to jediné mistrovství Evropy žen. Poté byl turnaj změněn na Mistrovství světa ve florbale.\n\nZvítězilo Švédsko. Česko skončilo šesté.\n\nVe stejném termínu a městech se konalo zároveň i mužské mistrovství Evropy.\n\nPřestože skončilo Japonsko poslední, nesestupovalo, protože z dalšího mistrovství Evropy se stalo mistrovství světa a počet účastníků zůstal stejný.\n\n\n"}
{"id": "508633", "url": "https://cs.wikipedia.org/wiki?curid=508633", "title": "Nitta Jošisada", "text": "Nitta Jošisada\n\nNitta Jošisada (1301–1338) byl samurajský velitel, který si za válek Nambokučó získal jméno jako císařský loajalista. \n\nSloužil nejprve v armádě bakufu a bojoval proti Kusunokimu Masašigemu. Pak však přešel na stranu protivníka. Prvním jeho cílem po tomto přestupu se v roce 1333 stalo hlavní město bakufu Kamakura, dobývání však vyžadovalo naprosto jiný způsob boje, než tomu bylo u lesních soubojů v Čihaji. Kamakura byla totiž ze tří stran chráněna horami a na čtvrté straně mořem. Nitta Jošisada rozdělil své jednotky na tři části a rozkázal jim zaútočit ze severu, východu a západu. Navzdory urputnému boji však neprolomili loajalisté soupeřovu obranu ani po mnoha hodinách. Nedařilo se jim především na západní straně, kde byl průsmyk Gokurakudži odhodlaně bráněn bojovníky za řadami masivních dřevěných štítů. Nitta Jošisada se proto přišel osobně podívat blíže, a dovtípil se, že by bylo možné se boji v Gokurakudži zcela vyhnout, kdyby se mu podařilo obejít mys v místě, kde vybíhá do moře ostroh Inamuragasaki. Při odlivu tam sice vznikala úzká pláž, avšak průliv byl v těchto místech vysoký, a Hódžó navíc z opatrnosti umístil několik lodí nedaleko břehu, aby z nich lukostřelci mohli krýt přívalem šípů boční útok. A právě tehdy vznikla známá legenda o bitvě u Kamakury: podle ní Nitta Jošisada vhodil do moře svůj meč jako obětinu bohyni slunce Amaterasu, vody se rozestoupily a nechaly jeho armádu projít.\n\nJakmile oddíly Nitty Jošisady vstoupily do města, změnila se bitva mezi hořícími domy v boj muže proti muži. jednotky Hódžó váhaly, zda bránit průsmyky, nebo se postavit na odpor bočnímu útoku. Když už se boj zdál být ztracen, rozhodli se členové rodu Hódžó a jejich nejbližší vazalové zemřít jako opravdoví samurajové – všichni spáchali hromadnou sebevraždu. Dobytí Kamakury bylo rozhodně největším triumfem Nitty Jošisady.\n\nNitta Jošisada zůstal císaři věrný, i když se proti Godaigovi vzbouřil Ašikaga Takaudži. Porazil Takaudžiho u Jahagigawy i v provincii Suruga, ale sám pak utrpěl porážku u Hakone. Poté donutil Takaudžiho uprchnout na Kjúšú. Posledním Jošisadovým válečným tažením na Godaigův rozkaz byl pokus o dobytí pevnosti Fudžišimy, kterou sice chránily obyčejné hradby z kůlů, avšak bránila ji mnišská vojska. Jošisadu rozhodný odpor fudžišimských mnichů zaskočil. Pochopil, že mají-li jeho muži prolomit obranu, musí se jim sám postavit do čela. Svou armádu vedl Jošisada rýžovými poli, kde nepřátelští pěšáci vztyčili dřevěné štíty a začali po něm vystřelovat stovky šípů. Jošisadovi bojovníci se snažili kolem svého velitele vytvořit hradbu z vlastních těl, aby ho ochránili, jeden po druhém však byli zabiti. jeden ze šípů pak pronikl Jošisadovou helmou a zabodl se mu do čela. Jošisada, ještě při vědomí, nakonec spáchal sebevraždu, ale nikoli způsobem harakiri. Na to neměl dostatek času, navíc v sedle koně by si ani nedokázal rozpárat břicho. Vypráví se, že místo toho si sám usekl hlavu. Ta se skutálela do rýžového pole a jeho tělo sklouzlo za ní. Byť tento příběh vypadá jako přitažený za vlasy – v zápalu boje, se samurajským mečem legendární ostrosti a u člověka Jošisadova fanatismu, který se ocitl v úzkých – se může jednat o událost naprosto věrohodnou.\n\nNitta Jošisadaje pro svou věrnost císaři uctíván hned po Kusunokim Masašigovi, ale svými velitelskými schopnostmi se mu rozhodně nevyrovnal. Přesto byl nepochybně velký válečník, i když už nikdy nedosáhl takového úspěchu, jakým bylo vítězství u Kamakury.\n\n"}
{"id": "508635", "url": "https://cs.wikipedia.org/wiki?curid=508635", "title": "Mistrovství Evropy ve florbale 1995", "text": "Mistrovství Evropy ve florbale 1995\n\nMistrovství Evropy ve florbale 1995 se konalo v Švýcarsku v roce 1995.\n\nPůvodně se měl turnaj konat ve Finsku. Aby se mohlo turnaje zúčastnit i Japonsko byl název změněn z Mistrovství Evropy na Otevřené Mistrovství Evropy (z European Championships na Open European Championships).\n\nBylo to teprve druhé a zároveň poslední mistrovství Evropy. Poté byl turnaj změněn na Mistrovství světa ve florbale.\n\nZvítězilo Finsko. Česko skončilo na pátém místě.\n\nVe stejném termínu a městech se konalo zároveň i ženské mistrovství Evropy.\n\nPřestože skončilo Německo poslední, nesestupovalo, protože z dalšího mistrovství Evropy se stalo\nmistrovství světa a tam se počet účastníků zvýšil z 11 na 12.\n\n\n"}
{"id": "508639", "url": "https://cs.wikipedia.org/wiki?curid=508639", "title": "Mistrovství Evropy ve florbale 1994", "text": "Mistrovství Evropy ve florbale 1994\n\nMistrovství Evropy ve florbale 1994 byl první ročník mistrovství Evropy ve florbale. Konalo se ve Finsku v Helsinkách v roce 1994.\n\nMistrovství zúčastnilo všech osm tehdejších členských zemí IFF.\n\nZvítězilo Švédsko. Česko skončilo na šestém místě.\n\nPřestože skončilo Maďarsko poslední nesestupovalo, protože v příštím mistrovství Evropy se počet účastníků zvýšil z 8 na 11.\n\n\n"}
{"id": "508641", "url": "https://cs.wikipedia.org/wiki?curid=508641", "title": "Josef Martin Bauer", "text": "Josef Martin Bauer\n\nJosef Martin Bauer (11. března 1901, Taufkirchen – 15. března 1970, Dorfen) byl německý spisovatel. \n\nJosef Martin Bauer navštěvoval humanistické benediktinské gymnázium v Scheyern, roku 1920 složil maturitní zkoušky a měl jít studovat teologii. Rozhodl se však nestudovat a živil se příležitostnými pracemi až se roku 1927 stal redaktorem místních novin v Dorfenu. Za svůj první román \"Achtsiedel\" obdržel roku 1930 cenu „Jugendpreis deutscher Erzähler“ (cenu Mladých německých vypravěčů). To položilo základy jeho spisovatelské kariéry.\n\nBěhem druhé světové války byl odveden do Wehrmachtu a stanul jako jeho voják na nejvyšší evropské hoře, kavkazském Elbrusu. Svá dobrodružství zveřejnil ve válečném deníku Kaukasisches Abenteuer (Kavkazské dobrodružství)(1950).\n\nJeho nejslavnějším dílem, zfilmovaným a přeloženým nejméně do 15 jazyků, je román, Kam až mne nohy donesou - So weit die Füße tragen, popisující sugestivní autobiografickou formou útěk německého vojáka z bolševického zajetí v SSSR. Hlavní hrdina, Clemens Forell, se pokusí o téměř nemožný útěk z nejvýchodnějšího koutu Sibiře, z likvidačního gulagu za polárním kruhem, útěk, který trval 3 roky, od roku 1949 až do překročení hranice s Íránem, v roce 1952. Hrdina přitom přešel téměř celou Asii a ušel 14 000 km, s všudypřítomnou KGB v zádech.\n\nDílo je inspirováno skutečnou událostí, kterou autorovi popsal německý důstojník Wehrmachtu, Cornelius Rost (1919–1983). Rost nikdy neodhalil své jméno a zemřel jako vyděšený muž. Až do své smrti se bál, že dveře jeho mnichovského bytu vyrazí všemocná KGB a pošlou ho na popraviště či zpět do gulagu.\n\nRoku 1951 napsal novou verzi divadelní hry \"Further Drachenstichs\" pro divadlo ve Furth im Wald.\n\n\nKniha \"So weit die Füße tragen\" byla dvakrát zfilmována.\n\n\nRoku 1956 natočila WDR román \"So weit die Füße tragen\" jako osmidílnou rozhlasovou hru (režie: Franz Zimmermann, namluvili: Wolfgang Wahl (Forell), Raoul Wolfgang Schnell, Kurt Lieck, Walter Richter, Heinz Schimmelpfennig)\n\n"}
{"id": "508642", "url": "https://cs.wikipedia.org/wiki?curid=508642", "title": "Landfrýd", "text": "Landfrýd\n\nLandfrýd (z něm. \"Landfriede\", což znamená zemský mír, latinsky \"constitutio pacis, pax instituta\", také \"pax jurata\") či česky sněmík byl výraz označující dohodu správních celků v rámci země o míru. Poprvé se objevují v Německu od 12. století. Účelem těchto dohod bylo omezení svémoci, ochrana veřejného pořádku, byly namířeny proti násilí, loupení a soukromým válkám. Také obsahovaly ujednání o potírání porušitelů zemského míru. Poprvé ho uzavřel Jindřich IV. v roce 1103. V českých zemích byl uzavřen poprvé roku 1388 mezi moravským markrabětem Joštem, olomouckým biskupem Mikulášem a moravskou šlechtou.\n\nLandfrýdní hnutí se v českých zemích velmi rozšířilo v interregnu 1440–1453. Landfrýdy zajišťovaly justici, státní správu i vojenskou ochranu, přesto kriminalita v této době stoupala. Jednotlivé šlechtické sněmíky se často dostaly do lokálních konfliktů o území v rámci protestantsko-katolických bojů, nicméně sjížděly se na zemské sjezdy a sdružovaly v bitvách s Uhry na moravských hranicích.\n\n"}
{"id": "508643", "url": "https://cs.wikipedia.org/wiki?curid=508643", "title": "Oněgin (film)", "text": "Oněgin (film)\n\nOněgin (v anglickém originále \"Onegin\") je romantické drama v americko-britské koprodukci z roku 1999 režisérky Marty Fiennesové, pro niž to byl filmový debut. Jeho předlohou se stal veršovaný román \"Evžen Oněgin\" ruského romantického básníka Alexandra Sergejeviče Puškina.\n\nHlavní role ztvárnili bratr režisérky Ralph Fiennes jako \"Evžen Oněgin\", Liv Tyler jako \"Taťána\", Irene Worthová jako \"princezna Alina\", Lena Headey jako \"Olga\" a Toby Stephens jako \"básník Lenský\". Na filmu spolupracovali další dva sourozenci z rodiny Fiennesových – autor hudby Magnus Fiennes a Sophie Fiennesová, která se objevila ve vedlejší roli.\n\nFilmový děj je zkrácením románové předlohy.\n\nTitulní postava románu, Evžen Oněgin – mladý floutek z vyšší společnosti opouští rušný společenský život velkoměsta, který ho již stejně nudil, a stěhuje se na venkovské sídlo, které zdědil po svém strýci. Jeho melancholie jej ale neopouští. Jedinou společností je mu básník Lenský. Ten ho seznámí s rodinou Larinů, chce mu totiž představit svou milou nastávající, Olgu. U nich potká Oněgin Taťánu, která se do něj osudově zamiluje. Taťána mu napíše dopis, kde se vyznává ze své lásky. Oněgin neodpovídá. Když se ho pak Taťána táže, jestli ji miluje a proč nereagoval, odpoví chladně, vyhýbavě a zároveň varovně: jejich manželství by prý nebylo štěstím.\n\nPozději je Lenským pozván k Larinovým na oslavu Taťánina svátku. Když zjistí, že si každý myslí, že je zde kvůli Taťáně, dokonce jako její nápadník, rozhodne se vyjádřit svůj vzdor nešťastným způsobem – celý večer tančí s Olgou. Rozhněvaný Lenský vyzve Oněgina na souboj.\nV souboji je Lenský zabit. Po této nešťastné smrti bývalého přítele Oněgin uniká, putuje několik let po Rusku. Nakonec zamíří zpět do Petrohradu, kde potkává Taťánu, nyní již manželku šlechtice a jednu z vůdčích osobností společenské scény. Stala se z ní chladná, zklamaná žena. Nyní se pro změnu zamiluje Oněgin a dvoří se jí. Píše několik dopisů, které zůstanou však bez odpovědi. Nakonec jí vyznává lásku v jejím rodinném sídle, ale je odmítnut podobně povýšeným způsobem, jakým odmítl kdysi on ji.\n\n\n\n"}
{"id": "508646", "url": "https://cs.wikipedia.org/wiki?curid=508646", "title": "Takaudži Ašikaga", "text": "Takaudži Ašikaga\n\nAšikaga Takaudži (japonsky 足利 尊氏, jinými jmény: 又太郎 Matataró, 高氏 Takaudži (původní pravopis))(1305 – 7. června 1358) byl samurajský velitel z období válek Nambokučó.\n\nAšikaga Takaudži se narodil roku 1305. Poprvé se o něm hovoří v souvislosti s rozkazem bakufu, aby v roce 1331 zaútočil na pevnost Kusunokiho Masašigeho v Kasagi. O dva roky později se prohlásil za stoupence císaře a v době, kdy Nitta Jošisada dokončoval zkázu rodu Hódžó v Kamakuře, provedl podobnou operaci v Kjótu, kde zničil sídlo rodu Hódžó v Rokuhaře. Především díky jemu se mohl císař Godaigo vrátit do císařského hlavního města a činit si nárok na trůn.\n\nA právě tehdy došlo ke zvratu. Takaudži měl pocit, že nebyl za své služby dostatečně odměněn, a jelikož Ašikagové pocházeli z rodu Minamotů, mohl on jako jediný ze stoupenců Godaiga aspirovat na hodnost šóguna. Příležitost se naskytla, když někteří z přeživších Hódžů znovu obsadili ruiny Kamakury. Takaudži se z vlastního popudu (resp. \"v zájmu říše\", jak to zdůvodnil) vydal na východ. Vyhnal odtamtud rod Hódžó a vyčkával v Kamakuře, zda bude odměněn, nebo potrestán. Godaigovou odpovědí bylo vyslání armády pod velením Nitty Jošisady, která porazila Takaudžiho předvoj. Avšak Takaudžiho stoupenci nezakolísali, a když se jejich veliteli podařilo seskupit kolem sebe dostatek spojenců, zamířil na Kjóto a donutil Godaiga opět uprchnout. Císařská reakce na sebe nenechala dlouho čekat a vbrzku se musel Takaudži pod nátlakem Nitty Jošisady z Kjóta stáhnout a utéci z hlavního ostrova Honšú až na nejjižnější ostrov Kjúšú. Následný triumfální návrat Ašikagy Takaudžiho z vojenského vyhnanství v Kjúšú je jedním z nejpozoruhodnějších zvratů štěstěny v japonských dějinách. Jeho jednotky nejprve porazily v bitvě u Tatarahamy Kikučiho Taketošiho. Tímto vítězstvím získal Takaudži dostatečnou podporu a mohl se vrátit na Honšú. K další bitvě došlo u Minatogawy, v místech, kde se dnes rozkládá město Kóbe. Proslula díky loajalitě Kusunokiho Masašigeho vůči císaři. Kusunoki dával totiž přednost stažení vojáků do hor a vedení partyzánské války, kdežto císař Godaigo se chtěl Ašikagovi postavit čelem. Kusunokiho nakonec přinutil jeho smysl pro povinnost souhlasit, přestože věděl, že situace je beznadějná. Ašikaga Takaudži se plavil podél pobřeží Vnitřního moře a jeho bratr Ašikaga Tadajoši, jehož předvoji velel Šóni Jorihisa, táhl po pevnině. Přidala se k nim velká námořní posila ze Šikoku pod velením Hosokawy, který se pokusil přistát, ale byl odražen a přinucen spustit kotvy o něco dále na pobřeží. Když bitva začala, byl Nitta Jošisada napaden oddíly rodu Šóni a donucen k ústupu, takže Kusunoki Masašige zůstal v nebezpečí osamocen. Když byl pak rychle obklíčen, spáchal sebevraždu a jeho armáda se zhroutila. Ašikaga Takaudži znovu vstoupil do Kjóta a prohlásil, že císař Godaigo svůj trůn prohrál. Na jeho místo dosadil vlastního kandidáta. Tím začal rozkol mezi severním císařem dosazeným Ašikagou a vyhnaným jižním císařem. V roce 1338 ustanovil severní císař Ašikagu Takaudžiho šógunem. Jeho potomci, dynastie Ašikaga, byli u moci dvě stě let.\n\nTakaudži tedy dosáhl pozoruhodných úspěchů. Na úkor rodu Hódžó dobyl Kjóto a navzdory Nittovu slavnému vítězství si nakonec zajistil i Kamakuru.\n\nJeho triumfální vítězství u Minatogawy bylo mistrovskou ukázkou taktiky, navíc se stal zakladatelem dynastie, která přetrvala až do nástupu Tokugawů. Byl vynikajícím vůdcem a velitelem, a když v roce 1358 umíral, byl považován za nejvýznamnějšího ze samurajských velitelů, kteří zasáhli do válek mezi Jižním a Severním císařským dvorem.\n\n"}
{"id": "508663", "url": "https://cs.wikipedia.org/wiki?curid=508663", "title": "Seznam dílů seriálu Fullmetal Alchemist: Bratrství", "text": "Seznam dílů seriálu Fullmetal Alchemist: Bratrství\n\nToto je seznam dílů anime \"Fullmetal Alchemist: Bratrství\".\n"}
{"id": "508664", "url": "https://cs.wikipedia.org/wiki?curid=508664", "title": "Frank Lampl", "text": "Frank Lampl\n\nSir Frank Lampl, dr. h. c. mult., rodným jménem \"František Lampl\" (6. dubna 1926, Brno – 23. března 2011) byl český a anglický manažer, doživotní prezident a bývalý generální ředitel jedné z největších stavebních firem světa Bovis Lend Lease, emeritní rektor univerzity v Kingstonu, předseda Prague Heritage Fund a řady charitativních nadací.\n\nNarodil se v Brně do rodiny právníka. Během druhé světové války byl vězněn v ghettu Terezín, nacistických koncentračních táborech Auschwitz-Birkenau a Dachau, kde pracoval mimo jiné v podzemní továrně Kaufering.\n\nPo válce, v níž byla jeho rodina vyvražděna, se rozhodl pro studia v Brně. Ovšem po převzetí moci komunisty v Únoru 1948, byl obviněn z buržoazního původu a opět uvězněn v Jáchymově, kde pracoval v uranových dolech. V roce 1953 byl podmínečně propuštěn díky všeobecné amnestii spojené s narozeninami Stalina. Následně pracoval jako dělník a ve firmě Pozemni Stavby, Závod Opava postoupil na pozici obchodního vedoucího. Během zaměstnání vystudoval Vysoké učení technické v Brně.\n\nBěhem Invaze do Československa v srpnu 1968 se s manželkou rozhodl opustit zemi a společně odjeli za synem Tomášem do Anglie, který v té době studoval na Oxfordské univerzitě. V roce 1971 začal pracovat u britské stavební společnosti Bovis na pozici políra. Do deseti let se stal jejím generálním ředitelem a díky úspěšným kontraktům z ní učinil jednu z největších stavebních firem na světě s ročním obratem zhruba ve výši 4 miliard dolarů. Podílel se na výstavbě konstrukčně nejnáročnějších projektů jakými byly londýnské výškové budovy, například finanční centrum Canary Wharf s nejvyšší budovou Evropy, projekt olympijských sportovišť pro LOH 1996 v Atlantě, Eurodisneyland u Paříže nebo nákupní centrum na Rudém náměstí v Moskvě. Firma se také částečně podílela na stavbě Petronas Twin Towers v Kuala Lumpuru.\n\nPo sametové revoluci navázal spolupráci s rodným Brnem a realizoval v České republice několik větších projektů, mimo jiné i Technologický park u VUT. Princ Charles a Václav Havel jej jmenovali předsedou nadace Prague Heritage Fund, která měla mimo jiné za cíl zrekonstruovat a obnovit zahrady Pražského hradu, kostel svaté Anny a sochy Karlova mostu.\n\nV roce 1990 jej královna Alžběta II. pasovala do rytířského stavu. Do erbu si zvolil cimbuří, které má symbolizovat věznění v jáchymovských dolech. Byl držitelem několika čestných doktorátů univerzit. S manželkou Wendy žil v anglickém Wiltshire a sídlo měl také ve státě Washington (USA).\n\n"}
{"id": "508667", "url": "https://cs.wikipedia.org/wiki?curid=508667", "title": "Podolec", "text": "Podolec\n\nPodolec může být:\n\n\n\n\n"}
{"id": "508671", "url": "https://cs.wikipedia.org/wiki?curid=508671", "title": "Mary a Max", "text": "Mary a Max\n\nMary a Max (2009) je animovaný film, který napsal a režíroval Adam Elliot. Jde o autorův celovečerní debut, ale některými prvky je film podobný jeho předchozímu krátkometrážnímu filmu \"Harvie Krumpet\" (2003), oceněnému Oscarem. Ve filmu vystupují figurky z modelíny, které jsou dabovány Toni Colletovou, Philipem Seymourem Hoffmanem a Ericem Banou. Hlas vypravěče patří Barrymu Humphriovi.\n\nPremiérově byl film uveden během prvního dne Sundance Film Festivalu 2009.\n\nFilm se odehrává v letech 1976 až 1994 a vypráví o zvláštním přátelství mezi Mary, osamělou osmiletou holčičkou, která žije na předměstí Melbourne v Austrálii, a Maxem, 44letým obézním nevěřícím Židem s Aspergerovým syndromem, žijícím v New Yorku. Mary odešle dopis na adresu náhodně vybranou v seznamu, dopis dostane Max a odpoví jí. Tak vznikne přátelství na dálku. Mary s Maxem si popisují své drobné příhody a svěřují se se svými problémy (např. že se Mary posmívají spolužáci a že její matka je alkoholička, Max má obecně úzkost ze světa, kterou řeší přejídáním). Max se brzy na několik měsíců odmlčí a Mary je z toho velmi nešťastná, pak se ale vše vysvětlí tím, že Max musel podstoupit léčení. Během doby, kdy si s Maxem píší, se Mary vdá za svého souseda Damiana a vystuduje sociologii. Ve své závěrečné práci ale popíše Aspergerův syndrom podle dopisů od Maxe a ten se cítí zrazen a přestane si s Mary dopisovat. Ta z toho má deprese, začne pít, rozpadne se jí manželství a uvažuje o sebevraždě. Od té ji na poslední chvíli ale zachrání balík od Maxe. Příběh končí tím, že se 26letá Mary vydá za Maxem do New Yorku, když tam ale dorazí, najde Maxe mrtvého. Zemřel v ten den.\n\nVe filmu zní orchestrální hudba od různých autorů.\n\n"}
{"id": "508672", "url": "https://cs.wikipedia.org/wiki?curid=508672", "title": "Myšice temnopásá", "text": "Myšice temnopásá\n\nMyšice temnopásá (\"Apodemus agrarius\") je menší myšovitý hlodavec, o málo větší než myš domácí. Žije především ve vlhčích oblastech, ale také na polích a u okrajů lesa. Je rozšířena ve střední a východní Evropě od Německa až po Kavkaz. Druhou izolovanou oblastí rozšíření je dálný východ. V Česku žije na severní a střední Moravě a v severních oblastech Čech.\n\nPo hřbetě této myšice se od hlavy až k ocasu táhne 2–3 mm široký tmavý pruh.\n\nSvrchní strana těla myšice temnopásé je rezavě hnědá až žlutohnědá. Břicho má výrazně světlé – šedohnědé až do bíla. Délka těla je 70–125 mm, ocas má o trochu kratší než tělo. Váží 15–40 g.\n\nMyšice temnopásá je kromě českých zemí rozšířena prakticky v celé střední a východní Evropě. Na západě zasahuje až do severoněmeckých nížin a do severní Itálie. Dále žije ve všech zemích střední a východní Evropy včetně celého Balkánu, pobaltských států a Ruska. Zde zasahuje až do Kavkazu a do zakavkazských republik. Oblast výskytu pokrývá děle Sibiř až po Bajkal, část Kazachstánu a Kyrgyzstánu a přilehlé oblasti Číny a Mongolska.\n\nDruhou oblastí myšice temnopásé je východní Asie: žije v Číně (především Madžusku), na Tchaj-wan, v Koreji a na ruském dálném východě v oblasti ohraničené na jihu 25. stupněm severní šířky.\n\nV Česku se myšice temnopásá dlouhodobě vyskytuje především na celé severní Moravě, přibližné severně od Olomouce. V období po druhé světové válce se rozšířila i dále na jih – především na Vsetínsko a Kroměřížsko a také do okolí Brna. Nejnověji byla nalezena i v okolí Hodonína a Znojma, i když zde již, stejně jako u Brna, jde jen o ostrůvkovitý výskyt.\n\nV Čechách se vyskytuje jen na severu od Teplicka přes Českolipsko až k Liberecku. Ostrůvkovitě se pak vyskytuje na Chebsku, v Krušných horách, ve východním Podkrkonoší a v Broumovském výběžku.\nDřívější literární záznamy o nálezech z jiných částí Čech, především z Českobudějovické pánve, nejsou spolehlivě doložené.\n\nNa Dálném východě je velmi hojná; v Evropě už výrazněji méně. Její populační hustota zde kolísá mezi 5 a 50 jedinci na hektar. V rocích populační exploze je počet zvířat výrazně vyšší, ale v Evropě nebyla od roku 1970 žádná takové exploze zaznamenána.\n\nMyšice temnopásá žije v otevřené krajině. S oblibou vyhledává vlhčí stanoviště (rákosí), ale stejně často ji lze nalézt i na polích, na mezích a na okrajích menších lesíků, ale i na okrajích zahrad nebo městských parků. Proniká do okolí lidských sídlišť a přizpůsobí se i životu v menších vesnicích.\n\nNejvíce se vyskytuje v nížinách, ale ostrůvkovitě žije i ve vyšších polohách: v Krušných horách a Jeseníkách až do 800 m n. m., v Krkonoších i nad 1000 m. V Evropě byla nejvýše nalezena v Severní Makedonii – 1750 m.\n\nŽije v nehlubokých norách, které si vyhrabává celá skupina jedinců. Obvykle mívají dva vchody. Je aktivní hlavně za soumraku, ale i ve dne. Neskáče a nešplhá tak dobře, jako myšice lesní a myšice křovinná. Na zimu se stěhuje do stohů nebo do budov.\n\nRozmnožuje se od dubna do října. Po 3 týdnech březosti přivádějí samice na svět 4–9 mláďat. Ta jsou 14 dní kojena; pohlavně dospívají ve 2 měsících. V jednom roce mívá samice 2–3 vrhy.\n\nMyšice temnopásá je všežravá. Rostlinná potrava však u ní převažuje – požírá hlavně semena pěstovaných rostlin, plevelů, jejich zelené části i kořínky. Z živočichů se živí larvami hmyzu i dalšími drobnými bezobratlými (pavouky, žížalami).\n\nMyšice je přenašečem některých patogenů – z jedince odchyceného v roce 1976 v jižní Koreji u řeky Hantaan byl poprvé izolován hantavirus.\n\n\n"}
{"id": "508673", "url": "https://cs.wikipedia.org/wiki?curid=508673", "title": "Downcycling", "text": "Downcycling\n\nDowncycling je termín (převzatý z angličtiny, čti „daunsajklink“), který popisuje opětovné zpracování materiálů nebo věcí, které není tak plnohodnotné či nemá takovou znovupoužitelnost jako u typické recyklace. Poprvé byl použit Reinerem Pilzem z Pilz GmbH v interview Thorntona Kaye ze Salvo v roce 1994. Je též použit v knize Williama McDonougha a Michaela Braungarta z roku 2002 \"Cradle to Cradle: Remaking the Way We Make Things\" (\"Od kolébky ke kolébce: Předělání toho, jak děláme věci\").\n\n\nTypickým příkladem materiálu procházející downcyclingem jsou obalové nápojové vícevrstvé krabice z kartonu a alobalu, různé směsné palety a podobně. Podle širších kritérií mohou být za downcycling považovány některé recyklovatelné materiály jako např. guma, papír a další. Příkladem v downcyclingu dřeva může být v první fázi kvalitní stavební dřevo, v druhém dřevotříska a ve třetím dřevěná biomasa. Příkladu downcyclingu papíru by mohl být v první fázi kvalitní křídový papír do knihy nejvyšší kvality nebo čtvrtka pro výtvarné potřeby, v dalším paperbackové vydání nějakého románu nebo novinový papír a v posledním kartonový nebo toaletní papír.\n\nV širším významu se může za downcycling označit i činnost, která se neprovádí průmyslově ale představuje toliko ekonomické využití nějakého materiálu či produktu v méně náročných podmínkách. Příkladem může být zdrcení, nastrouhání tvrdého pečiva do strouhanky, upotřebení látky ze starých a obnošených šatů jako hadr do kuchyně nebo použití polovybitých primárních článků do méně náročných spotřebičů (dálkový ovladač, hodiny).\n\nTermín druhotné zušlechtění (\"upcycling\", počeštěle upcyklace) používají William McDonough a Michael Braungart ve svých konceptech „odpad = potrava“ a \"Cradle to cradle\" a je sémanticky opačný vůči downcyclingu. Jako existující příklad upcyclingu uvedl Braungart v dokumentu \"Waste = Food\" obal od zmrzliny z biodegradovatelného bioplastu, který se po zahození během několika hodin rozloží, a do kterého jsou současně zapuštěna semínka některých druhů trav či jiných rostlin, která z něj následně vyraší.\n\n\n"}
{"id": "508678", "url": "https://cs.wikipedia.org/wiki?curid=508678", "title": "Spykee", "text": "Spykee\n\nSpykee je počítačem řízená robotická hračka pro děti od 8 let, uvedená na trh firmou Mecano v roce 2008. \n\nSpykee slouží jako MP3 přehrávač a pohyblivá webová kamera s mikrofonem. Může se pohybovat v dosahu svého přípojného bodu. Pokud se blíží vybití baterií, robot je na krátkou vzdálenost schopen najít svou dobíjecí stanici.\n\nRobot je dodáván jako stavebnice. Hlavními díly je podvozek s elektronikou a infračerveným portem a hlava s webkamerou. Sestavení a instalace by měly dítěti zabrat kolem 1,5 hodiny.\n\n\n\n"}
{"id": "508679", "url": "https://cs.wikipedia.org/wiki?curid=508679", "title": "Passerelle Debilly", "text": "Passerelle Debilly\n\nPasserelle Debilly (česky \"Lávka Debilly\") je lávka pro pěší a cyklisty přes řeku Seinu v Paříži. Spojuje 16. obvod na pravém břehu a 7. obvod na levém. Od roku 1966 je historickou památkou.\n\nV roce 1898 přišel Alfred Picard, generální komisař světové výstavy 1900 s nápadem postavit provizorní lávku pro pohyb návštěvníků. Stavba trvala dva roky 1899-1900. Nejprve se nazývala \"passerelle de l'Exposition militaire\" (lávka Vojenské výstavy), poté \"passerelle de Magdebourg\" (Magdeburská lávka). Od roku 1906 nese jméno Jeana Louise Debilly, francouzského generála, který padl v bitvě u Jeny v roce 1806; zprvu se ovšem psala \"passerelle de Billy\".\n\n18. dubna 1966 byla stavba zařazena mezi historické památky. V roce 1991 byl most znovu natřen a v roce 1997 restaurován, byly nahrazeny části z tropického dřeva.\n\nV roce 2002 se most objevil ve filmu Briana De Palmy \"Femme Fatale\" a roku 2008 v krátké scéně v akčním filmu \"Jízda smrti\".\n\nMost tvoří hlavní kovový oblouk spočívající na zděných pilotách, zdobených tmavě zelenými keramickými dlaždicemi, které naznačovaly vlny. Od pilotů na nábřeží vedou dva menší půloblouky. Spolu s Eiffelovou věží je druhou kovovou stavbou té doby, která ač plánovaná jako provizorní, vydržela do současnosti.\n\nOcelový most je dlouhý 125 m a široký 8 metrů, výška oblouku je 15 metrů.\n\n"}
{"id": "508683", "url": "https://cs.wikipedia.org/wiki?curid=508683", "title": "Jan III.", "text": "Jan III.\n\nJméno Jan III. označuje několik osob:\n\n\n\n\n"}
{"id": "508695", "url": "https://cs.wikipedia.org/wiki?curid=508695", "title": "Spilka", "text": "Spilka\n\nSpilka je část pivovaru, ve které probíhá kvašení piva. Bývá umístěna ve sklepních prostorách, kvůli zajištění nízké teploty je často chlazena chladicím zařízením. K chlazení se užívalo a dodnes často užívá rozvodní potrubí s chlazenou slanou vodou – solankou. Ta zamrzá při nižší teplotě, než čistá voda. Ještě předtím používaly pivovary k chlazení zásoby ledu, které si vytvořily v zimních měsících.\n\nSamotné kvašení ve spilce probíhá v otevřených kádích, na hladině kvasícího piva se tvoří pěna. \n\nModerní velké pivovary se již nestaví s klasickou sklepní spilkou. Kvašení probíhá ve velkých svislých válcových nádržích se spodní stranou ve tvaru nálevky uprostřed s výpustí. Při kvašení se udržuje teplota chladicím zařízením. Pokud je potřeba kvasící obsah promíchat, vhání se spodní výpustí do nádrže vzduch.\n"}
{"id": "508718", "url": "https://cs.wikipedia.org/wiki?curid=508718", "title": "Ejn Mahil", "text": "Ejn Mahil\n\nEjn Mahil nebo Ajn Mahil ( עֵין מָהִל, عين ماهل , v oficiálním přepisu do angličtiny Ein Mahel, přepisováno též Ein Mahil) je místní rada (malé město) v Izraeli, v Severním distriktu.\n\nLeží v nadmořské výšce 465 metrů v Dolní Galileji, v pohoří Harej Nacrat (\"Nazaretské hory\"), které na západním okraji města graduje vrcholem Har Jona. Na jih od města terén spadá postupně u vrcholku Har Dvora do Jizre'elského údolí, respektive do jeho severovýchodní části nazývané Bik'at Ksulot. Tam také hluboce zaříznutými soutěskami směřují vádí Nachal Dvora a Nachal Barak Ben Avino'am.\n\nMěsto je situováno cca 90 kilometrů severovýchodně od centra Tel Avivu a cca 35 kilometrů jihovýchodně od centra Haify, v hustě zalidněné aglomeraci Nazaretu, cca 5 kilometrů severovýchodně od centra Nazaretu. Osídlení v tomto regionu je etnicky smíšené. Vlastní město je osídleno izraelskými Araby stejně jako samotný Nazaret, ale aglomerace je tvořena i židovskými sídly. Na západě je to město Nazaret Ilit. Ejn Mahil je na dopravní síť napojen pomocí místních komunikací v rámci aglomerace, které vedou přes čtvrť Nazaretu Ilit zvanou Har Jona.\n\nEjn Mahil vznikl patrně ve středověku, zmiňuje se v dobách křižáckých válek. Podle jedné teorie ale obec navazuje na město \"Mahir\" (מהיר) připomínané v Talmudu. V obci funguje devět mateřských škol, dvě základní školy a další základní škola je ve výstavbě. Stojí tu tři mešity. Původně šlo o zemědělskou vesnici, ale růst obyvatelstva v aglomeraci Nazaretu vedl k zastavění většiny zemědělských pozemků.\n\nEjn Mahil byl stejně jako celá oblast okolo Nazaretu dobyt izraelskou armádou během první arabsko-izraelské války v červenci 1948 v rámci Operace Dekel. Obyvatelstvo nebylo vysídleno a vesnice si udržela svůj arabský ráz. V roce 1964 byla povýšena na místní radu (malé město).\n\nEjn Mahil čelí vážným ekonomickým problémům. V roce 1999 tu nezaměstnanost dosahovala 19 %. Obyvatelé uvádějí jako jeden z důvodů zábor zemědělské půdy na úkor okolních židovských obcí. V roce 2009 ohlásil starosta židovského města Nazaret Ilit záměr výstavby nové čtvrti určené pro ultraortodoxní Židy, která má vyrůst při stávající čtvrti Har Jona a má mít kapacitu 3050 bytových jednotek. Har Jona leží na území, které bylo v roce 1967 odděleno od správních hranic arabských měst Ejn Mahil, Kafr Kanna a Mašhad, což představitelé těchto arabských obcí trvale kritizují.\n\nEjn Mahil je etnicky čistě arabské město. Podle údajů z roku 2005 tvořili 100 % obyvatel arabští muslimové. Jde o sídlo městského typu, byť zástavba má zejména na okrajích obce rozvolněný a spíše venkovský ráz. K 31. prosinci 2015 zde žilo 12 500 lidí.\n\n\n"}
{"id": "508719", "url": "https://cs.wikipedia.org/wiki?curid=508719", "title": "Seznam planet Duny", "text": "Seznam planet Duny\n\nSeznam planet \"Duny\" zahrnuje přehled fiktivních planet, které se vyskytují v románové sci-fi sérii \"Duna\". Román \"Duna\" a jeho pět pokračování vytvořil americký spisovatel Frank Herbert. Po jeho smrti v r. 1986 pokračuje v díle syn Brian Herbert ve spolupráci s Kevinem J. Andersonem. Společně napsali dvě další pokračování série \"Duna\" a dále dvě trilogie, které svým dějem předcházejí prvnímu dílu.\n\n\n"}
{"id": "508735", "url": "https://cs.wikipedia.org/wiki?curid=508735", "title": "Sebastián Piñera", "text": "Sebastián Piñera\n\nMiguel Juan Sebastián Piñera Echenique (* 1. prosince 1949, Santiago de Chile) je chilský politik, ekonom a podnikatel. Od 11. března 2010 do téhož data roku 2014 vykonával funkci prezidenta Chile, v roce 2017 byl pak do této funkce znovuzvolen.\n\nV letech 1971–1988 vyučoval na univerzitách (Chilská univerzita, Chilská katolická univerzita a Univerzita Adolfa Ibáñeze). V letech 2001–2004 zastával úřad senátora za pravicovou stranu Renovación nacional. V lednu 2010 byl zvolen chilským prezidentem. Úřadu se ujal 11. března 2010 a stal se prvním demokraticky zvoleným pravicovým prezidentem Chile od pádu Pinochetovy diktatury.\n\nSvým majetkem se řadí mezi nejmovitější Chilany a mezi tisícovku nejmovitějších osob světa. Jeho jmění dosáhlo v roce 2012 podle odhadu časopisu \"Forbes\" 2,4 miliardy dolarů.\n\nPo konci svého prvního prezidentského mandátu v roce 2014 založil think-tank \"Fuerza Chile\". Opětovně kandidoval na prezidenta v roce 2017 a v druhém kole voleb, konaném dne 17. prosince 2017, zvítězil, když porazil o úřad ucházejícího chilského senátora Alejandra Guilliera, a stal se tak podruhé prezidentem země.\n\nSebastián Piñera je ženatý a má čtyři děti. Jeho bratrem je ekonom José Piñera.\n\n\n"}
{"id": "508747", "url": "https://cs.wikipedia.org/wiki?curid=508747", "title": "Fassuta", "text": "Fassuta\n\nFassuta nebo Fasuta ( פַסּוּטָה, فسّوطه, v oficiálním přepisu do angličtiny Fassuta) je místní rada (malé město) v Izraeli, v Severním distriktu, které obývají izraelští Arabové.\n\nLeží v nadmořské výšce 626 metrů na planině obklopené kopcovitou krajinou Horní Galileji, cca 38 kilometrů severně od Nazaretu, 118 kilometrů severovýchodně od centra Tel Avivu a cca 40 kilometrů severovýchodně od centra Haify. Severně od obce začíná vodní tok Nahal Šarach, do kterého ústí vádí Nachal Biranit, na jehož severní straně se poblíž hranice s Libanonem zvedá vrch Har Biranit. Nachal Šarach pak prochází v jistém odstupu severně od města, za ním se zvedá prudký terénní stupeň s několika dílčími vrcholky jako Har Conam, Har Avi'ad a Har Sar Šalom. Jihozápadně od města se terén pozvolna svažuje do kaňonu vádí Nachal Kaziv, kam odtud směřuje také boční vádí Nachal Zavit.\n\nFassuta se nachází v středně zalidněném sídelním pásu v nejsevernější části Galileji, cca 3 kilometry od hranic Libanonu. Osídlení v tomto regionu je etnicky smíšené. Vlastní město je osídleno izraelskými Araby, pás vesnic severně odtud bezprostředně při libanonských hranicích je převážně židovský. Fassuta je na dopravní síť napojena pomocí místní komunikace číslo 8925.\n\nFassuta vznikla před cca 150 lety jako muslimsko-křesťanská arabská vesnice situovaná na místě staršího židovského sídla \"Mifšata\" (מפשטה), které se tu připomíná počátkem letopočtu v Talmudu a Mišně. Později ve středověku tu stála křižácká pevnost \"Fassove\". Někteří současní obyvatelé jsou potomci arabských rodin, které sem v 19. století přesídlily ze Sýrie (rod Šammasů) a Libanonu.\n\nFassuta byla stejně jako celá oblast severní Galileji dobyta izraelskou armádou během První arabsko-izraelské války v říjnu 1948 v rámci Operace Chiram. Izraelské jednotky vstoupily do obce 30. října 1948. Obyvatelstvo nebylo vysídleno a vesnice si udržela svůj arabský ráz. V roce 1965 byla vesnice povýšena na místní radu (malé město). V současnosti jde o výlučně křesťanské sídlo. V obci fungují zařízení předškolní péče i základní škola.\n\nBěhem druhé libanonské války v roce 2006 zažila obec raketové útoky z Libanonu. Po válce si místní obyvatelé stěžovali, že od izraelské vlády nedostávají dostatečné finanční kompenzace za utrpěné škody. V roce 2008 byl místní rodák Louis Balut, důstojník izraelské armády, obžalován vojenským soudem ze špionáže pro libanonské islamistické hnutí Hizballáh a poslán na 11 let do vězení.\n\nFassuta je etnicky čistě arabské město. Podle údajů z roku 2005 tvořili 99,6% obyvatel arabští křesťané a 0,3 % arabští muslimové. Jde o menší sídlo spíše vesnického typu. K 31. prosinci 2014 zde žilo 2977 lidí. Během roku 2014 populace stoupla o 0,4 %. Růst obyvatelstva obce je ve srovnání s muslimskými sídly velmi pomalý.\n\n\n"}
{"id": "508757", "url": "https://cs.wikipedia.org/wiki?curid=508757", "title": "Jintasaurus", "text": "Jintasaurus\n\nJintasaurus (\"ještěr z oblasti Zlatého chrámu\") byl rod býložravého dinosaura, ornitopod z infrařádu Iguanodontia. Žil v období spodní křídy (věk alb, asi před 112 až 100 miliony let) na území dnešní severozápadní Číny (provincie Kan-su). Tento dinosaurus byl popsán koncem roku 2009 a potvrzuje, že hadrosauridi se zřejmě vyvinuli ve východní Asii. Dosahoval zřejmě délky kolem 5,5 metru.\n\n"}
{"id": "508760", "url": "https://cs.wikipedia.org/wiki?curid=508760", "title": "Korunka (stomatologie)", "text": "Korunka (stomatologie)\n\nZubní korunky představují umělou náhradu korunkové části zubu, která je nasazena na obroušený pahýl zubu. V podstatě se jedná o nejmenší zubní náhradu. Zubními korunkami lze nahradit poškozené zuby, kterým zůstal nepoškozený, vitální či endodonticky ošetřený kořen.\nNa rozdíl od fazet se nenahrazuje pouze přední plocha zubu, ale zub jako celek. Kromě estetického hlediska jsou často řešením prasklých či odlomených korunek zubů, používají se k rekonstrukci zubu při velkých ztrátách tvrdých zubních tkání, v okamžiku, kdy již nelze následkem úrazu, rozsáhlého zubního kazu či ošetření kořenového kanálku zhotovit klasickou výplň. Korunkami se v současné době ošetřují převážně neživé (nevitální) zuby, u kterých došlo k výrazné ztrátě zubních tkání. Často korunky slouží také jako pilířová konstrukce fixních můstků. Přestože korunka potřebuje minimum zachované hmoty zubu, někdy je ztráta tvrdých zubních tkání tak velká, že je potřeba zub před nasazením korunky ošetřit tzv. kořenovou nástavbou. Ta může být zhotovena v laboratoři po předchozím otisku upraveného zbytku zubu, případně je modelována přímo v ústech z beze zbytku spalitelné pryskyřice a prefabrikovaného čepu a následně v laboratoři odlita, nebo se do kořene cementují hotové vyrobené čepy, které se do definitivního tvaru doplní kompozitní pryskyřicí nebo amalgámem.\n\nNejpoužívanějšími korunkovými náhradami jsou metalokeramické korunky, jejichž vnitřní část je zhotovena z kovu, aby byla zajištěna dobrá mechanická odolnost, vnější plášť je pak „napálen“ ve speciální peci z keramické hmoty, která výborně reprodukuje přirozený vzhled zubů. V předním úseku chrupu bývá u keramických korunek problém s kovovým lemem při okraji dásně, který může prosvítat a tím esteticky rušit. Z tohoto důvodu byly vyvinuty speciální postupy, při kterých se ke zhotovení vnitřní konstrukce nepoužívají kovy. Tyto korunky se pak nazývají celokeramické. Metalokeramické a celokeramické korunky jsou nejtrvanlivější a svými vlastnostmi se nejvíce blíží vlastním zubům.\n\nZhotovení korunky obvykle probíhá ve dvou až třech návštěvách.\nPři první návštěvě pro zhotovení korunky, začíná lékař změřením poměrů a úhlů v ústech pacienta takzvaným obličejovým obloukem. Posléze provede stomatolog v lokální anestézii zbroušení zubu do požadovaného tvaru, aby vznikl prostor pro korunku. Následně je v ústech pacienta proveden otisk čelisti do alginátové hmoty na kovové či umělohmotné perforované lžíci. Aby byl otisk dobře proveden, je nutné, aby se pacient řídil rady stomatologa, dýchal nosem a setrval, než otisk ztuhne. Ve většině případů se otisk pro zhotovení korunky odebírá dvakrát v čelisti, kde bude korunka a jeden otisk čelisti v protiskusu. Korunku vyrábí zubní laborant v laboratoři na základě těchto otisků. Doba zhotovení je závislá na materiálu, ze kterého se korunka vyrábí a na časových možnostech stomatologa. V součinnosti s lékařem laborant zvolí barevné provedení korunky individuálně pro každého pacienta.\nZhotovení precizní finální korunky v laboratoři si žádá určitý čas. Za účelem překlenutí tohoto období lze zhotovit provizorní pryskyřičnou korunku. Většinou se však jedná řádově o několik dní a proto je toto řešení prakticky zbytečné.\nDruhá návštěva není nutná vždy, avšak v některých případech je potřeba vyzkoušet kovovou konstrukci (čepičku) před nanesením keramické hmoty.\nPři poslední návštěvě lékař korunku vyzkouší a případně upraví tak, aby pacientovi nepřekážela do skusu či jej jinak esteticky nerušila. Nakonec ji definitivně nacementuje na obroušený zub. Velice důležitým faktorem je těsnost naléhání pláště korunky na obroušený zub. Čím přesněji je korunka zhotovena, tím je delší její životnost.\n\nKorunkové náhrady se liší především materiálem, ze kterého jsou v zubních laboratořích zhotovovány.\n\nJe vyrobena z pryskyřice v barvě stávajících zubů, mechanicky je málo odolná, vhodná jen jako provizorní přechodné řešení.\n\nZhotovuje se ze zlatých slitin nebo z neušlechtilých kovů. Má dobré mechanické vlastnosti, ale esteticky je nevyhovující.\n\nKovová konstrukce je z vnější strany pokryta pryskyřičnou fasetou v barvě zubu. Mechanické vlastnosti má dobré. Esteticky není tak kvalitní jako keramická korunka.\n\nSkládá se z vnitřního kovového pláště, který je pokryt keramickou hmotou barevně odpovídající zubu. Mechanicky je také dostatečně odolná. Estetika je (při správném zhotovení) vynikající.\n\nNemá vnitřní kovový plášť, má velmi přirozený vzhled, a proto je vhodná zejména pro viditelný úsek chrupu. Má velmi podobné fyzikální vlastnosti jako pravý zub (teplem se roztahují, chladem smršťují) a přirozeně propouští světlo. Keramika je také hypoalergenní a oproti korunkám s kovovým jádrem neoxiduje a nevypouští žádné látky. Současná technologie zaručuje keramice i dostatečnou pevnost.\n\nČím lépe se bude pacient o korunky starat, tím déle mu budou dobře sloužit. Zuby nesoucí korunku jsou i nadále náchylné ke vzniku zubního kazu v oblasti krčku, kde je umístěn okraj korunky. Zároveň se v případě zanedbávání ústní hygieny může rozvinout zánět dásní.\n\n"}
{"id": "508770", "url": "https://cs.wikipedia.org/wiki?curid=508770", "title": "Horní Stakory", "text": "Horní Stakory\n\nHorní Stakory je vesnice v okrese Mladá Boleslav, je součástí města Kosmonosy. Nachází se asi 2,8 km na východ od Kosmonos. Je zde evidováno 114 adres. Trvale zde žije 265 obyvatel.\n\nHorní Stakory je také název katastrálního území.\n\n"}
{"id": "508771", "url": "https://cs.wikipedia.org/wiki?curid=508771", "title": "Churfejš", "text": "Churfejš\n\nChurfejš ( חורפיש, حرفيش, v oficiálním přepisu do angličtiny Hurfeish) je místní rada (malé město) v Izraeli, v Severním distriktu, které obývají izraelští Drúzové.\n\nLeží v nadmořské výšce 654 metrů, cca 5 kilometrů od hranice s Libanonem, cca 117 kilometrů severovýchodně od centra Tel Avivu a cca 40 kilometrů severovýchodně od centra Haify, v horách Horní Galileji, nedaleko západního okraje masivu Har Meron. Centrální část Meronu se přibližuje k východnímu a severovýchodnímu okraji města prostřednictvím vrchů Har Chiram nebo Har Adir. Z nich sem stékají vádí Nachal Pa'ar a Nachal Chiram, která pak míjejí horu Har Zevul stojící na jižním okraji města a vedou do hlubokého údolí vádí Nachal Kaziv. Na sever od města je terén o něco méně členitý. Vystupuje zde vrcholek Har Matat.\n\nMěsto je situováno ve středně hustě osídleném pásu převážně venkovských sídel. Osídlení v tomto regionu je etnicky smíšené. Vlastní obec je osídlena arabsky mluvícími izraelskými Drúzy. V okolí leží arabské muslimské i křesťanské vesnice. Pás sídel na severní straně, při hranicích s Libanonem je převážně židovský. Churfejš je na dopravní síť napojen pomocí dálnice číslo 89.\n\nChurfejš popsal francouzský cestovatel Victor Guérin koncem 19. století jako menší sídlo s 300 Drúzy a 50 křesťany, kteří se živili pěstováním oliv, tabáku a citrusů. V současnosti jde o menší město, jehož obyvatelé se zabývají zemědělstvím a turistickým ruchem a velký počet z nich působí v izraelské armádě a policii (pro ně byla jižně od obce postavena samostatná rezidenční čtvrť - \"Šchunat Chajalim Mešuhrarim\"). Správní území obce do roku 1948 zaujímalo 16 000 dunamů (16 kilometrů čtverečních). Pak bylo redukováno na úkor nově zakládaných židovských vesnic na méně než 6000 dunamů. Vedení města Churfejš usiluje o částečné navrácení některých těchto pozemků tak, aby bylo možné realizovat stavební rozšíření obce. V Churfejš funguje dvanáct mateřských škol, dvě základní školy a střední škola.\n\nNad městem se nachází hrobka drúzského proroka Sabalana (patrně biblického Zabulóna nebo jednoho ze středověkých propagátorů drúzského náboženství z 11. století). U hrobky se pořádají každoroční náboženské poutě. Poutní areál hrobky stojí na vrcholku hory Har Zevul, která dosahuje nadmořské výšky 814 metrů.\n\nChurfejš byl stejně jako celá oblast severní Galileji dobyt izraelskou armádou během první arabsko-izraelské války v říjnu 1948 v rámci Operace Chiram. V roce 1967 byla vesnice povýšena na místní radu (malé město).\n\nBěhem druhé libanonské války v roce 2006 na město dopadlo 61 raket vystřelených z Libanonu. 23 domů bylo zasaženo včetně dvou škol. Místní drúzské obyvatelstvo slouží v izraelské armádě. V roce 2006 do armády vstoupilo 92,7 % branců v odvodovém věku. Z toho téměř 60 % se zapsalo do bojových jednotek. V roce 1972 u obce vyrostl památník drúzských vojáků, kteří padli v boji.\n\nChurfejš je etnicky téměř zcela drúzské město. Podle údajů z roku 2005 tvořili arabsky mluvící izraelští Drúzové 95,9 % obyvatelstva. 3,6 % populace byli arabští křesťané a 0,4 % arabští muslimové. Jde o menší sídlo spíše vesnického typu. K 31. prosinci 2017 zde žilo 6200 lidí.\n\n\n"}
{"id": "508772", "url": "https://cs.wikipedia.org/wiki?curid=508772", "title": "Kbel (Benátky nad Jizerou)", "text": "Kbel (Benátky nad Jizerou)\n\nKbel () je část města Benátky nad Jizerou v okrese Mladá Boleslav. Nachází se asi 1,3 km na východ od Benátek nad Jizerou. Vesnicí protéká Jizera, ve Kbele známá jako Kbelačka. Vesnicí prochází dálnice D10. Je zde evidováno 180 adres. Trvale zde žije 417 obyvatel.\n\nKbel je také název katastrálního území.\n"}
{"id": "508776", "url": "https://cs.wikipedia.org/wiki?curid=508776", "title": "Arjen Lucassen", "text": "Arjen Lucassen\n\nArjen Anthony Lucassen (* 3. dubna 1960, Haag, Nizozemí) je kytarista, zpěvák, hudebník, multiinstrumentalista, textař a skladatel. Je ústřední postavou několika hudebních projektů, které založil. Jeho tvorbu lze zařadit do žánrů progresivní metal, progresivní rock, rocková opera, symfonický metal.\n\nNejvýznamnějším Lucassenovým projektem je Ayreon. První album tohoto projektu vyšlo v roce 1995 a práce na něm pokračují i v současnosti. Žánrově je na pomezí progresivního metalu a rockové opery. Koncepce tvorby je postavena na fantasy a sci-fi laděných textech vyprávějících volně provázané příběhy odehrávajících se v čase od samotného zrodu vesmíru až po rok 2084, kdy má nastat na Zemi zničující válka. Na projektu se podílí celá řada uznávaných metalových hudebníků, kteří na jednotlivých albech vystupují jako hosté.\n\nAmbeon čerpá z jemnějších poloh Ayreon a zaměřuje se na ambientní vyznění skladeb. Zatím vyšlo jediné album \"Fate of a Dreamer\" (2001). Na něm spolupracoval Lucassen s tehdy pouze čtrnáctiletou zpěvačkou Astrid van der Veen. Projekt nebyl oficiálně ukončen, ale další album zatím nevyšlo.\n\nStream of Passion je skupina hrající symfonický metal. Zpěvačkou je mexičanka Marcela Bovio. Skupina doposud vydala dvě alba \"Embrace the Storm\" (2005) a \"The Flame Within\" (2009).\n\nNejnovějším Arjenovým projektem je progresivně metalový Guilt Machine s albem \"On This Perfect Day\" (2009).\n\nStar One je progresivní metal s texty čerpajícími z žánru sci-fi a space opera. První album nese výstižný název \"Space metal\" (2002). Inspirací pro texty byly například filmy Vetřelec, Hvězdné války nebo Stargate. Na projektu se podílí také bubeník Ed Warby z Gorefest, který spolupracuje i na Ayreon. Druhé album vyšlo v roce 2010 a nese název Victims of the Modern Age. Stejně jako u Ambeon je vznik dalšího alba prozatím nejistý.\n\nOficiální stránky\n"}
{"id": "508778", "url": "https://cs.wikipedia.org/wiki?curid=508778", "title": "Mnohokostnatí", "text": "Mnohokostnatí\n\nMnohokostnatí (Holostei, v urč. smyslu Neopterygii) je nadřád paprskoploutvých ryb, který tvoří vývojový mezistupeň mezi chrupavčitými a kostnatými rybami. Známe nejen fosilní zástupce, dodnes totiž ve sladkých vodách Severní Ameriky žijí kostlíni a kaprouni. V některých případech je celá skupina mnohokostnatých považována za přirozenou, ale uvažuje se o její nepřirozenosti (parafylii). V tom případě se nabízí prosté řazení mezi kostnaté ryby (Teleostei).\n\n"}
{"id": "508780", "url": "https://cs.wikipedia.org/wiki?curid=508780", "title": "Ponorka (film)", "text": "Ponorka (film)\n\nPonorka ( ) je německý film režiséra Wolfganga Petersena z roku 1981 na námět stejnojmenného románu Lothara-Günthera Buchheima. Film vypráví očima poručíka Wernera (Buchheim) příběh ponorky U96 a velmi realisticky popisuje každodenní pobyt námořníků a strojníků na její palubě.\n\nU96 vyplouvá na hlídkovou plavbu z přístavu v La Rochelle. Po dlouhém a vyčerpávajícím plavení na moři narazí na konvoj a potopí z něj několik lodí. Ponorka potom dostane rozkaz proplout skrz Gibraltarský průliv a dostat se do přístavu La Spezia v Itálii. Všichni vědí, že dostat se přes Gibraltar je téměř nemožné, ale zkusit to musí. Ještě před splněním rozkazu U96 zakotví ve Vigu a doplní naftu a torpéda z německé lodi Weser. Kapitán chce nechat Wernera a strojního důstojníka ve Vigu, ale tento krok je zamítnut. Při pokusu průniku skrz Gibraltarskou úžinu je ponorka těžce poškozena a dosedne až na dno moře. Všichni členové posádky několik hodin opravují poškozenou loď a hlavně díky usilovné práci strojního důstojníka (Klaus Wennemann) je opět připravena k vynoření. U96 se těžce poškozená vrátí do La Rochelle, avšak ve chvíli slavnostního připlutí napadnou přístav spojenecká letadla a U96 potopí. Mnoho členů posádky přepad nepřežije. Kapitán klečí na kolenou a z úst mu stéká krev. Dívá se na svou ponorku, jak pomalu mizí pod hladinou a když se ztratí úplně, padne na betonové molo.\n\n\n"}
{"id": "508789", "url": "https://cs.wikipedia.org/wiki?curid=508789", "title": "Letecké muzeum Koněšín", "text": "Letecké muzeum Koněšín\n\nLetecké muzeum Koněšín je muzeum civilního a vojenského letectví Československa a České republiky, zaměřené převážně na školní letectví. Sídlí u obce Koněšín, asi 10 km východně od Třebíče.\n\nVzniklo v Olomouci v červenci roku 2009, jako nápad leteckého sběratele Zdeňka Svobodníka. Spoluzakladatelem byl sběratel letecké techniky Roman Sperl, který pomáhal s rozšiřováním expozice. Kolektiv muzea tvoří lidé různorodých odborností, od leteckých mechaniků, bývalých i aktivních pilotů, konstruktérů, až po fanoušky letectví a letadel, kteří jsou sdruženi v 1. leteckém školním pluku.\n\nMuzeum je zaměřeno převážně na historii československého letectví. Kromě muzea vzniká restaurátorská dílna, letecký depozitář a archiv. Aktivity muzea podporovalo město Olomouc, které pro tyto účely poskytlo dva hangáry v blízkosti letiště Olomouc - Neředín o celkové rozloze 8000 m². V roce 2015 olomoucká radnice vypověděla nájemní smlouvu a muzeum se pak v červnu 2016 přestěhovalo do obce Koněšín kde se prvním návštěvníkům otevřelo v červenci 2016. Při příležitosti prvního výročí provozu muzea byla otevřena nová krytá expozice s leteckým simulátorem a bylo oznámeno, že průměrný počet návštěvníků je cca 100 denně.\n\nNa konci sezóny 2017 přibyla salonní verze vrtulníků MI-2 a prototyp prvního českého dopravního letadla. V červenci 2018 bude otevřena druhá krytá expozice a do konce roku 2018 by měla být postavena hrubá stavba dalšího krytého prostoru pro letadla.\n\n\n"}
{"id": "508792", "url": "https://cs.wikipedia.org/wiki?curid=508792", "title": "Spojbus", "text": "Spojbus\n\nSPOJBUS s. r. o. (IČO 266 89 529) byla dopravní společnost, která provozovala zejména příměstskou veřejnou autobusovou dopravu v rámci Pražské integrované dopravy na jihozápad od Prahy. Sídlo měla v Praze, provozovnu v Rudné u Prahy. Do obchodního restříku byla zapsána 15. dubna 2002 a jejím stoprocentním vlastníkem byla až do ledna 2010 Jana Barnatová, která předtím provozovala dopravu pod značkou SPOJBUS na živnostenské oprávnění. Ve veřejné dopravě působil zakladatel firmy Josef Šlechta jako živnostník od roku 1992.\n\nOd 1. ledna 2010 byla společnost převedena na nového vlastníka, Veolia Transport Česká republika a. s., který ji k 1. červenci 2010 sloučil se svou společností Veolia Transport Praha s. r. o., čímž Spojbus zanikl. SPOJBUS s. r. o. byl členem středočeského profesního sdružení ADSSS.\n\nV roce 2009 provozovala 12 linek PID a 1 linku mimo PID, na nichž za rok vykonala přes 100 000 spojů a 1,6 milionu vozokilometrů, v roce 2008 činily výkony 90 000 spojů a 1,7 milionu vozokilometrů.\n\nZakladatel firmy, Josef Šlechta, pracoval původně jako řidič autobusu. Již v roce 1967 zakoupil autobus, který používal k zájezdové dopravě. Za normalizace byl obžalován ze spekulace a ač nebyl odsouzen, svůj autobus pak mohl používat již jen k soukromým účelům.\n\nV roce 1990 Josef Šlechta opět zakoupil zánovní autobus pro účely zájezdové dopravy. Postupně pak vozový park a činnost rozšiřoval.\n\nV roce 1992 začal Josef Šlechta - SPOJBUS provozovat jeden vůz na pravidelné lince 172 ze Smíchova do Velké Chuchle jako subdodavatel Dopravního podniku hl. m. Prahy a. s.\n\nOd roku 1996 SPOJBUS provozuje v rámci Pražské integrované dopravy svazek autobusových linek od stanice metra Zličín směrem na Rudnou a do přilehlých částí okresů Praha-západ a Beroun. Jde o linky 308, 309, 310, 311 a 380, od 1. července 2004 přibyla ještě noční linka 602 (od 14. prosince 2003 jezdily noční spoje na lince 380), 1. ledna 2010 byla zřízena linka 358. Část linek byla od 15. června 2003 prodloužena až k tramvajové konečné Sídliště Řepy. Oblast před rozšířením PID obsluhovaly převážně neintegrované linky ČSAD Praha-západ s. p., SPOJBUS na svém webu uvádí, že zakázku získal na základě veřejné obchodní soutěže.\n\nV roce 1999 převedl původní majitel Josef Šlechta živnost na svou dceru Janu Barnatovou, jejíž iniciály JB jsou od té doby zvýrazněny ve značce SPOJBUS. Věnoval jí deset starých ojetých autobusů a převedl na ni závazek zakoupit jeden nový autobus a provoz na čtyřech linkách PID s ročním výkonem 94 tisíc vozokilometrů. Po neshodě o způsobu dalšího vedení firmy si Josef Šlechta vymohl dodatečné finanční vyrovnání za darované autobusy. Barnatová zahájila intenzivní rozvoj a modernizaci firmy.\n\nV letech 2002–2003 bylo podnikání postupně převedeno ze živnosti na novou společnost s ručením omezeným.\n\nOd roku 2002 SPOJBUS provozuje na základě výběrového řízení v okolí Radotína a Černošic ještě linky PID č. 313, 315, 414 a 415 a později přibyla ještě linka 451 a od 29. listopadu 2003 noční linka 601 ze sídliště Barrandov.\n\nKromě veřejné linkové dopravy provozuje i zvláštní linkovou dopravu na lince 103121 (WBC) ze Zličína do Chrášťan. Poskytuje též nelinkové formy smluvní dopravy.\n\nOd roku 2006 lze k placení jízdného použít elektronickou peněženku ve formě čipové karty vydané SPOJBUSem nebo jiným dopravcem zapojeným do středočeského clearingového systému (viz článek).\n\nJako jeden z prvních čtyř dopravců PID zavedl SPOJBUS systém sledování vozidel pomocí GPS s dálkovým přenosem dat GPRS v rámco projektu MPV (monitorování polohy vozidel).\n\nZe zisku z nedotované části podnikání Jana Barnatová přispěla například na dětská hřiště v Rudné a v Jinočanech a na obecní dům v Rudné.\n\nK 1. lednu 2010 byla společnost převedena na nového vlastníka, Veolia Transport Česká republika a. s., který ji k 1. červenci 2010 sloučil se svou společností Veolia Transport Praha s. r. o., čímž Spojbus zanikl.\n\nJana Barnatová, zemřela 23.8.2019, devět let po odprodeji společnosti.\n\nV lednu 2010 společnost vlastnila celkem 25 autobusů. Autobusy SPOJBUS mají evidenční čísla z řady 1411 až 1450.\n\nVětšina autobusů je značky Karosa z řad 900 a 700 (C 734: 1413, 1441, B 732: 1421, 1432, B 932: 1422, C 934: 1411, 1412, 1423, 1425, 1443 až 1447, 1449, C 954: 1415, 1433, 1436, 1440, 1442). Dále společnost provozuje tři částečně nízkopodlažní autobusy Irisbus Crossway LE (1414, 1448 a 1450) a jeden autobus SOR C 12 (1416).\n\n"}
{"id": "508795", "url": "https://cs.wikipedia.org/wiki?curid=508795", "title": "Josef Šlechta", "text": "Josef Šlechta\n\nJméno Josef Šlechta nese více významných osob:\n\n"}
{"id": "508796", "url": "https://cs.wikipedia.org/wiki?curid=508796", "title": "Solfatara", "text": "Solfatara\n\nSolfatara (z latinského \"sulpha\" – síra a \"terra\" – země) je typem fumaroly. Stejně jako ona je projevem\nsopečné činnosti, puklinou v zemi, z níž unikají páry.\nHlavními složkami těchto par jsou vodní pára a oxid uhličitý.\nOd fumarolových se solfatarové páry liší zejména podstatně vyššími obsahy sulfanu a elementární síry.\n\nOxidací sirovodíku kyslíkem vzniká oxid siřičitý, který je vodou rozpouštěn na kyselinu siřičitou.\nTa okyseluje půdu okolo a spolu s horkou vodou způsobuje rozklad minerálních složek.\nProstřednictvím tohoto rozkladu a pomocí kondenzace vodní páry vznikají často celé sírové homole nebo bahnová jezírka.\n\n"}
{"id": "508799", "url": "https://cs.wikipedia.org/wiki?curid=508799", "title": "Seymour Cray", "text": "Seymour Cray\n\nSeymour Roger Cray (28. září 1925 Chippewa Falls, Wisconsin — 5. října 1996 Colorado Springs, Colorado) byl americký elektrotechnický inženýr a architekt superpočítačů. Zkonstruoval řadu superpočítačů, které dominovaly žebříčku nejvýkonnějších počítačů po několik dekád. Zároveň byl zakladatelem společnosti Cray Research, která se stavbou těchto strojů zabývala. Bývá nazýván otcem superpočítačů.\n\nVystudoval elektrotechniku na univerzitě v Minnesotě, v roce 1950 zde získal bakalářský titul. Začínal ve firmě Engineering Research Associates, později pracoval ve firmě Control Data. Jeho počítač CDC 6600 z roku 1964 byl prvním, který získal označení superpočítač. Svou vlastní firmu Cray Research založil v roce 1972. První její počítač se jmenoval Cray-1 a zvládal 240 milionů výpočtů za sekundu. Ve vedení firmy skončil roku 1981, ale na vývoji počítačů pracoval dál. Byl vynálezcem multiprocesingu. Stroj Cray Y-MP z roku 1988 byl již schopen 2,67 miliardy výpočtů za vteřinu. Přesto vývoj počítačů šel jiným směrem, superpočítače se staly příliš drahé a nepraktické, velkou konkurencí se stal také nástup mikroprocesorů a Crayova firmu musela roku 1995 vyhlásit bankrot. Rok poté Cray zemřel při automobilové nehodě.\n\n"}
{"id": "508801", "url": "https://cs.wikipedia.org/wiki?curid=508801", "title": "Kawasakiho růže", "text": "Kawasakiho růže\n\nKawasakiho růže je český film scenáristy Petra Jarchovského a režiséra Jana Hřebejka z roku 2009. Tematizuje možnost odpuštění minulých vin. Film získal 9 nominací na Českého lva 2009, ze kterých proměnil dvě: pro Danielu Kolářovou a Ladislava Chudíka za herecké výkony ve vedlejších rolích. Film byl také českým kandidátem na Oscara v kategorii „nejlepší cizojazyčný film“, nebyl ale nominován.\n\nScénář Petra Jarchovského získal první cenu Sazky za nejlepší nerealizovaný scénář během vyhlašování cen Český lev 2008. Aleš Březina získal nominaci za nejlepší filmovou hudbu na Evropských filmových cenách. \n\nFilm byl představen na Berlinale 2010 v nesoutěžní sekci Panorama a získal dvě ceny nezávislých porot. Na filmovém festivalu Finále v Plzni získal hlavní cenu, Zlatého ledňáčka, i Diváckou cenu.\n\nPsychiatr Pavel Josek má být oceněn cenou Paměti národa. Je natáčen dokument o jeho životě. Během natáčení se najde svazek, který na Joska vedla StB - ukáže se, že než se stal chartistou, vyzradil StB důvěrné informace, na základě kterých byl donucen emigrovat výtvarník Bořek, který v té době chodil s Joskovou budoucí manželkou. Filmaři pořizují rozhovor s Bořkem i s tehdejším vyšetřovatelem bezpečnosti Kafkou. Postupně vyplývá na povrch celá pravda a některé věci jsou zcela jinak, než se původně zdálo...\nFilm je nazván podle jedné z nejtěžších a nejznámějších autorských origami (papírových skládaček) Tošikazu Kawasakiho. Název je metaforou, kterou chtěli autoři podtrhnout složité skládání příběhu. Stejně jako Kawasakiho růže má i život spoustu plošek a ploch, na které lze nahlížet z různých úhlů pohledu.\n\n\"Kawasakiho růže\" byla nejen na domácí půdě (viz recenze níže), ale i mezinárodně vesměs přijata pozitivně. Derek Elley ve Variety film charakterizuje jako „emocionálně výživné rodinné drama - potřísněné ironickými momenty -, které na lidské rovině může snadno zaujmout mezinárodní publikum.“\n\n\n"}
{"id": "508803", "url": "https://cs.wikipedia.org/wiki?curid=508803", "title": "Benátky nad Jizerou II", "text": "Benátky nad Jizerou II\n\nBenátky nad Jizerou II je část města Benátky nad Jizerou v okrese Mladá Boleslav. Leží na jihu Benátek nad Jizerou. Městem protéká Jizera. Městem prochází dálnice D10. Je zde evidováno 629 adres. Trvale zde žije obyvatel.\nBenátky nad Jizerou II leží v katastrálním území Staré Benátky.\n\nStaré Benátky jsou podstatně starší než Nové, byly průmyslovým srdcem Benátek nad Jizerou. Z let 1761 až 1764 pochází rokokový kostel Nanebevzetí Panny Marie na zdejším hřbitově.\n\nNa počátku 19. století benátecké panství získal Leopold Felix hrabě z Thun-Hohenštejna jako věno své manželky Elišky ze Solopysk. Hrabě zde v roce 1820 založil pivovar. Ten od roku 1904 patřil hraběcí rodině Kinských, od roku 1916 byl majitelem Rudolf Ferdinand hrabě Kinský.\n\nV místě bývalého loveckého letohrádku na přelomu 60. a 70. let 19. století založen cukrovar. Výsledky tohoto podniku ale nebyly v jeho sedmdesátileté historii příznivé, často byl ve ztrátě a neustále se měnili jeho majitelé. Starobenátecký cukrovar byl roku 1949 začleněn do Carborunda, výrobny umělého brusiva, čímž zdejší výroba cukru skončila. Během 19. století v těsné blízkosti dnešního náměstí Na Burse vyrostla sladovna a měšťanský pivovar \"Klášter\". Objekty sladovny stojí dodnes a stále vyrábí, pivovar ale vyhořel a jeho produkce ustala. Některé budovy pivovaru byly k vidění ještě před zahájením stavby Penny marketu.\n\nMezi nejvýznamnější podniky patřil zdejší výrobce umělého brusiva \"Carborundum-Electrite\". Několik desítek metrů za sladovnou byly v roce 1892 na místě mlýna, strhnutého povodní, postaveny první dílny na výrobu carborunda. O benátecké brousky byl zájem, a tak se kapacity a podnik rozšiřovaly. Ke Karbu byl kromě bývalého cukrovaru připojen také \"Rekord Kolín\". Ve své největší slávě továrna zaměstnávala cca 2700 lidí, což byli téměř všichni práceschopní obyvatelé Benátek. Kvůli rozšiřování výroby byla také v Benátkách ve druhé polovině 20. století vybudována řada činžovních domů na Náměstí 17. listopadu a nové panelové sídliště na místě Růžičkova statku a několika původních stavení, včetně staré zástavby Pražské ulice. Tento stavební zásah tak zcela změnil ráz města. Ale mnoho pracovníků z důvodů značné prašnosti, bez které výroba nebyla možná, zaplatilo těžkým zdravotními obtížemi, rakovinu plic, tuberkulózu nebo silikózu. Rovněž byla znečištěna půda na pozemcích závodu, v posledních letech ovšem probíhají úspěšné asanace kontaminované zeminy. Po roce 1989 však došlo k několika neúspěšným privatizacím podniku a také se nepodařilo nalézt odbyt pro výrobky, které byly dříve tak žádané. Posledním majitelem se ale stala rakouská firma Tyrolit, která se snaží zvýšit výrobu.\n\nBenátky nad Jizerou I (Nové Benátky) |\nBenátky nad Jizerou II (Staré Benátky) |\nBenátky nad Jizerou III (Obodř) |\nDražice |\nKbel\n"}
{"id": "508804", "url": "https://cs.wikipedia.org/wiki?curid=508804", "title": "Algirdas", "text": "Algirdas\n\nAlgirdas (litevsky \"Algirdas\", polsky \"Olgierd\", bělorus. \"Альгерд\", rus. \"Ольгерд\", 1296/1304 - 1377) byl litevský velkokníže, syn Gediminase z dynastie Gediminovců.\n\nDne 1. listopadu 1338 v Rize spolu s otcem a bratrem Narymontem uzavřel smír s křižáckým řádem. Po otcově smrti roku 1341, obdržel v dědictví Aukštotu, horní Litvu a vládl společně s bratrem Kęstutisem, trockým knížetem, který obdržel Žmuď. V roce 1346 po vítězství nad křižáky získal vliv ve Pskovu a Velikém Novgorodu. Obsazením území pod vlivem Polska vyvolal polsko-litevskou válku v letech 1349 až 1351. Roku 1351 začal konflikt s Mongoly, vítězně zakončený v roce 1363 bitvou na Sinných Vodách a připojením Kyjeva k Litvě. V letech 1368 a 1370 podnikal válečné výpravy proti Moskvě na obranu svého švagra, velkoknížete tverského Michala II., kdy podvakrát obnovil jeho vládu a poplenil oblast Moskvy. Naposled a neúspěšně se pokusil zaútočit na Moskvu roku 1373. Během panování vyjednával jak s katolickou církví, tak i s pravoslavím o přijetí křtu. Roku 1375 přemluvil patriarchu Konstantinopole k vytvoření na Rusku nezávislé metropole „Kyjeva, Rusi a Litvy“. Po své smrti odkázal moc synovi Jogailovi. \n\nDětí měl 23, politicky nejvýznamnějšími byli jistě tito synové:\n\nDalšími dětmi byli:\n\n\n"}
{"id": "508810", "url": "https://cs.wikipedia.org/wiki?curid=508810", "title": "Benátky nad Jizerou I", "text": "Benátky nad Jizerou I\n\nBenátky nad Jizerou I je část města Benátky nad Jizerou v okrese Mladá Boleslav. Nachází se na severu Benátek nad Jizerou. Protéká zde Jizera a nedaleko prochází dálnice D10. Je zde evidováno 669 adres. Trvale zde žije obyvatel.\n\nBenátky nad Jizerou I leží v katastrálním území Nové Benátky.\n\nBenátky nad Jizerou I (Nové Benátky) |\nBenátky nad Jizerou II (Staré Benátky) |\nBenátky nad Jizerou III (Obodř) |\nDražice |\nKbel\n"}
{"id": "508813", "url": "https://cs.wikipedia.org/wiki?curid=508813", "title": "Benátky nad Jizerou III", "text": "Benátky nad Jizerou III\n\nBenátky nad Jizerou III (Obodř) je část města Benátky nad Jizerou v okrese Mladá Boleslav. Nachází se na jihozápadě Benátek nad Jizerou. Protéká zde Jizera a nedaleko prochází dálnice D10. Je zde evidováno 136 adres. Trvale zde žije 219 obyvatel.\n\nBenátky nad Jizerou III leží v katastrálním území Obodř.\n\nBenátky nad Jizerou I (Nové Benátky) |\nBenátky nad Jizerou II (Staré Benátky) |\nBenátky nad Jizerou III (Obodř) |\nDražice |\nKbel\n"}
{"id": "508822", "url": "https://cs.wikipedia.org/wiki?curid=508822", "title": "A přesto říci životu ano", "text": "A přesto říci životu ano\n\nA přesto říci životu ano \"Psycholog prožívá koncentrační tábor\" je kniha rakouského lékaře a psychologa židovského původu Viktora E. Frankla, který v ní popisuje své zkušenosti s vyhlazovacími koncentračními tábory za druhé světové války z pohledu psychoterapeuta. Zážitek holocaustu a naprosté ztráty lidské důstojnosti Frankla ovlivnily zcela zásadním způsobem v tvorbě nového psychoterapeutického směru (tzv. třetí vídeňské školy psychologie po Freudovi a Adlerovi) logoterapie, jejíž první myšlenky zformuloval teprve krátce před válkou. Hlavní myšlenkou, utvořenou hlavně právě zkušeností s vyhlazovacím táborem a lidskou bídou vůbec, je smysl (řec. \"logos\", proto \"\"logoterapie\"\"). Ve snaze vyhranit se oproti tehdy již zavedeným vídeňským psychologickým školám, kdy se Freudova psychoanalýza definovala jako \"\"touha po slasti\"\" a Adlerova jako \"\"touha po moci\"\", bývá logoterapie prezentována jako léčba \"\"touhou po smyslu'\".\"\n\nViktor E. Frankl se narodil ve Vídni česko-rakouským rodičům. Jeho otec se chtěl původně stát lékařem, ale z důvo­du nedostatku financí na studium se musel spokojit s místem státního úředníka. Svému synovi však na studia vydělal a tak se už v mládí nadějný Viktor dostal na akademickou půdu, kde započal velmi úspěšnou kariéru.\n\nAle bylo to už na střední škole, kde se setkával s první­mi myšlenkami, na nichž pak vystavěl svou logoterapii, léčbu lidské duše hledáním a nalézá­ním smyslu. Tehdy totiž jeden z jeho kantorů prohlásil: „lidské bytí není nic víc než směs che­mických sloučenin a pochodů,\" načež Frankl oponoval slovy: „Pokud je to pravda, tak jaký smysl život má?\" \n\nNa svých studiích se dostal od medicíny k psychologii. Od svého prvotního nadšení z Freuda a jeho redukce člověka na bytost ovlivňovanou více či méně skrytými sexuálními impulzy „přešel“ ke škole Freudova oponenta Alfreda Adlera, ovšem ani s jeho výkladem člověka nevydržel déle než do dob svého působení jako lékaře-psychologa, kdy pomáhal bu­dovat síť poraden po celém Rakousku, které bylo v té době v silné depresi vlivem krize. Právě v ten čas mu docházelo, že terapii je třeba vést do podstatně hlubších a duchovnějších sfér, má-li být běžnému člověku se všemi jeho starostmi užitečná.\n\nV roce 1938 ale bylo Rakousko obsazeno Němci a události dostaly příliš rychlý běh. Ač­koliv mohl mladý lékař Frankl uprchnout do zahraničí, kvůli svým blízkým, kteří povolení vycestovat nedostali, zůstal. Tak se stalo, že nakonec byl v roce 1942 odvelen do koncentračního tábora, který popisuje právě v knize A přesto říci životu ano.\n\nKniha je psána s odstupem, kdy už se rány vězně koncentračního tábora po­někud zacelily, přesto sám Frankl přiznává, že si je vědom toho, že nikdy nebude schopen vy­líčit své prožitky nezaujatě a objektivně. V úvodu své knihy nechává na dalších psycholozích, aby jeho zkušenosti nezaujatě odborně zpracovali.\n\nKniha není odbornou literaturou v pravém slova smyslu, její způsob popisu situací je příliš lidský a živý na to, aby se dal přebrat čistě racionálně a bez zapojení vlastních citů. Autor zvolil k psaní beletrický sloh, který je snadno vstřebatelný i pro čtenáře bez odborných znalostí psychoterapie. Podle anotace vydavatele je kniha \"napsaná velmi působivým skicovitým způsobem, je myšlenkovým i literárně-dramatickým experimentem\".\n\nJako zajímavost je možno uvést Franklovu reakci na známou fotografii (vpravo vedle textu) z baráku, ve kterém byli vězni po práci ubytováni, kde leží vyrovnaní vedle sebe, vyhublí na kost a dívají se do objektivu fotoaparátu. Zatímco my vidíme zubožené lidské bytosti ponížené do takové míry, jak jen si to lze představit, autor knihy píše: \n\nFrankl se ve své knize zabývá třemi fázemi života vězně koncentračního tábora, které popisuje a nazírá pohledem lékaře a psychologa.\n\nPříjezd do tábora popisuje Frankl jako pocity, kdy šok a strach z blízké kruté smrti na­hrazuje jakási naivní naděje, kterou člověk dostává, když vidí v okamžiku příjezdu krom mří­ží, ostnatých drátů, strážců na střílnách v uniformách SS také vězně vykládající vagón, kteří nevypadají právě špatně; zdá se, že jsou dobře živení a mají náladu na žertování. Později však vězeň chápe, že vězni si nejsou v lágru rovní. Jsou tu ti, kteří dostanou dobrá zaměstnání a také ti, které nacisté využijí jako kápy, zodpovědné osoby, které se mají o něco lépe, slouží-li svým „pánům“ dobře.\n\nVězeň začíná chápat vztahy mezi vězni i dále. Nemůže se zde spoléhat na dobré vztahy a vůli pomáhat. Situace je příliš kritická, láme lidskou osobnost a nutí člověka myslet jen na sebe, případně na své přátele. Málokterý mukl si dovede uchovat svou lidskost, solidaritu, soucit. Jde o přežití. Viktor Frankl konstatuje: „My všichni, kdo jsme tisícerými šťastnými ná­hodami nebo Božími divy (nazývejte si to, jak chcete) z toho vyvázli životem, my to víme a mů­žeme klidně říci: ti nejlepší se nevrátili!“\n\nV první fázi pobytu v lágru, do které patří selekce (čtyři z pěti lidí nepostupují z vlaku dále do ubikací, ale do plynových komor), des­infekce (od které vězeň neví, co čekat: „čeká mě v té místnosti plyn?“) a další šokující sku­tečnosti, které člověka vytrženého z domova a od rodiny, kterou po­tkal kdovíjaký osud, dová­dějí na samou hranici ší­lenství. \n\nFrankl se dále zabývá myšlenkou, která prý napadne každého vězně: \"Mám se zabít?\"\n\nNejdelší kapitola knihy popisuje „všední život“ člověka mezi dráty určeného na smrt a pracujícího do úmoru. Následuje velice živé líčení pocitů a vnímání odsouzence. Apatii nejen k sobě samému, ale i k dění kolem sebe. Tíhu výsměchu, který je horší než hlad, zima, špína a nedostatek spánku. \n\nFrankl popisuje vše, co trestanec řeší a pokouší se o psychologický výklad: hlad, nesen­timentualitu, politiku, náboženství, naděje, téma rozhovorů vězňů, sny, umění, humor, lásku, myšlenky na útěk, touhu po samotě a mnohé další. Vyjadřuje se však i k tématům, na něž v táboře vůbec nedojde a člověku ani nechybí, jako je sexualita.\n\nKniha zachycuje Franklovo hledání smyslu a jeho plody. Postupně můžeme poznávat konstrukci terapie, která bude pomáhat lidem nejen po válce, ale kterou začíná v rámci možností při soukromých i skupinových terapiích praktikovat v lágru, navzdory vší své ne­chuti a slabosti.\n\nFrankl se snažil napsat knihu v maximální míře profesionálně, nepřistupoval v ní k SS s hořkostí či nenávistí, navzdory zkušenosti s peklem, jež vy­tvořil člověk člověku na zemi, snaží se stráže vidět jako lidi a menší kapitolku dokonce vě­nuje zamyšlení nad jejich psychologií v dané situaci.\n\nTomu, kdo nezažil koncentrační tábor, by se mohlo zdát, že vysvobození z lágru je zá­žitkem, kdy z člověka „všechno padá“ a kdy se cítí šťastný. Psychologie propuštěnce je však daleko komplikovanější. Propuštěný vězeň velmi dlouho touží po osvobození, neví však, kdy přijde a jestli vůbec (tato nejistota je podle Frankla pravděpodobně nejtěžším utrpením věz­ně), jenže když přichází, nevěří jí. Život v táboře ho příliš změnil a poznamenal na to, aby se mohl prostě radovat. Svou svobodu si uvědomuje až po čase, kdy ji přijímá s nadšením, přesto však nemůže zapomenout na přátele a blízké, které ztratil, které viděl umírat, i na ty, které neviděl od doby, kdy se s nimi naposledy rozloučil před lágrem a už nikdy se s nimi ne­setká. Důležitá je následná péče o propuštěného, který je mnohdy na celém světě do­cela sám. Zde dochází k dalšímu formování Franklovy logoterapie – léčby duše vytvořené v těch nejtěžších podmínkách.\n"}
{"id": "508825", "url": "https://cs.wikipedia.org/wiki?curid=508825", "title": "Horní Fořt", "text": "Horní Fořt\n\nHorní Fořt (něm. \"Oberforst\", \"Ober-Forst\", \"Ober Forst\") je malá vesnice (osada), která je částí obce Uhelná. Leží 1,5 km na sever od Uhelné na cestě do Javorníka.\n\nOsadu Horní Fořt založil v 17. století vratislavský biskup roku vyklučením části stejnojmenného Horního lesa (něm. \"Forst\" je zde ve smyslu \"hájený les\"). Zmiňuje se poprvé roku 1669, kdy zde hejtman biskupského panství Jánský Vrch Johann Tümling (Timling) von Löwenberg zřídil dvorec se zámečkem a mlýnem, který byl později povýšen na samostatné rytířské fojtství. To později náleželo rodinám Schubertů a Schenkenbachů.\n\nRoku 1836 zde bylo 15 domů. Od druhé poloviny 19. století usilovali majitelé fojtského statku o průmyslovou činnost se spíše krátkodobými výsledky – byla zde od roku 1855 huť na zpracování arzénové rudy z javornického dolu, později stoupa na kostní moučku a výroba umělých hnojiv. Roku 1913 byly u dvora vybudovány lihovar (v provozu do roku 1961), sušírna brambor a dosud fungující pila. Fojtský statek převzal roku 1949 Státní statek Javorník.\n\nHorní Fořt je od počátku obecního zřízení roku 1850 osadou obce Uhelná.\n\nPočet obyvatel Horního Fořtu podle sčítání nebo jiných úředních záznamů:\nV Horním Fořtu je evidováno 21 adres : 20 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 18 domů, z toho 15 trvale obydlených.\n\n\n"}
{"id": "508831", "url": "https://cs.wikipedia.org/wiki?curid=508831", "title": "Dolní Fořt", "text": "Dolní Fořt\n\nDolní Fořt (něm. \"Niederforst\", \"Nieder-Forst\", \"Nieder Forst\") je malá vesnice (osada), která je částí obce Uhelná. Skládá se ze dvou skupin domů – Dolní Fořt Mlatci-Zahradníci (něm. \"Niederforst Dreschgärtner\") a Dolní Fořt Domkáři (něm. \"Niederforst Pribnerleuten\") – na sever a severovýchod od Uhelné. Na katastrálním území \"Dolní Fořt\" leží i osada a místní část Horní Fořt.\n\nNázev \"Fořt\" je odvozen od německého \"Forst\" ve smyslu hájený les. V místě tohoto \"Dolního lesa\" se již roku 1372 připomíná dvůr patřící vratislavskému biskupství. Část tohoto dvora byla roku 1557 rozparcelována mezi nové osadníky a podle tehdejšího majitele dvora Pribnera byla nazvána \"Pribnerovi lidé\" - \"Pribnerleute(n)\", česky později \"Domkáři\". Druhá část Dolního Fořtu vznikla vyklučením a rozdělením části biskupského lesa v roce 1569 mezi mlatce-zahradníky (\"Dreschgärtner\"), po nichž byla pojmenována.\n\nOba díly Dolního Fořtu, Domkáři i Mlatci Zahradníci, byly výsostně zemědělské, jejich obyvatelé obdělávali polnosti spíše drobného rozsahu. Až do konce patrimoniální správy roku 1850 zůstaly v majetku vratislavského biskupa v rámci jeho panství Jánský Vrch. Poté byly přičleněny jako dvě oddělené osady k obci Uhelná, na niž stavebně přímo navazují a s níž sdílely další osudy. Osada Dolní Fořt Domkáři se po roce 1950 úředně neuvádí a počítala se za součást osady Dolní Fořt Mlatci Zahradníci, od 23. listopadu 1990 nazvané prostě \"Dolní Fořt\". \n\nRoku 1836 bylo v části Domkáři 36 domů a v části Mlatci Zahradníci 15, přibližně stejně i o sto let později. Roku 2001 bylo v obou částech napočteno celkem 22 domů. \n\nPočet obyvatel Dolního Fořtu podle sčítání nebo jiných úředních záznamů:\nV Dolním Fořtu je evidováno 33 adres : 30 čísel popisných (trvalé objekty) a 3 čísla evidenční (dočasné či rekreační objekty). Při sčítání lidu roku 2001 zde bylo napočteno 22 domů, z toho 14 trvale obydlených.\n\n"}
{"id": "508837", "url": "https://cs.wikipedia.org/wiki?curid=508837", "title": "Červený Důl", "text": "Červený Důl\n\nČervený Důl (do roku 1924 Červený Grunt, něm. Rothengrund) je osada, která je částí obce Uhelná. Dostala jméno podle potůčku Červený potok, který zde pramení. Leží v Rychlebských horách, 6 km jihozápadně od Uhelné a 2 km severně od Nových Vilémovic. Červený Důl se však nachází v příjemném přírodním prostředí a je využíván k rekreaci.\n\nPodle záznamů skorošické fary z roku 1600 začínají podél cesty z Nových Vilémovic do Račího Údolí vznikat první obydlí v Červeném Dole.\n\nRoku 1632 a 1633 postihl zdejší kraj mor a velký počet lidí mu padlo za oběť. Mrtví z okolí byli sváženi na vozech a pohřbívali se vedle cesty do Červeného Dolu (tzv. Kopec mrtvých, něm. Totenhübel). Byli zde pohřbeni i mrtví z bitvy mezi císařskými a švédskými vojsky.\n\nV roce 1774 získali dva kupci 13 šelfů panských pastvin v prostoru Červeného Dolu a vzniká zde nová kolonie, která se rozšiřuje zejména po roce 1785. Obyvatelé osady se živili zemědělstvím - obděláváním nepříliš úrodné půdy a pastevectvím. V roce 1806 zde stálo 14 domů, v nichž žilo 86 obyvatel. V roce 1811 měla osada již 17 domů a 98 obyvatel.\n\nV roce 1832 bylo rozhodnuto postavit kapli svatého Rocha a později také velký hostinec. Roku 1836 zde žilo ve 13 roztroušených domech 127 obyvatel; chovali 3 koně a 22 krav.\n\nOsada náležela od počátku obecního zřízení roku 1850 k Novým Vilémovicím, s nimiž byla roku 1949 připojena k Uhelné.\n\nPo odsunu původních obyvatel v letech 1945-1946 byla nejprve částečně dosídlena, později však zcela opuštěna a téměř zanikla.\n\nV roce 1832 zde vládla epidemie cholery, při níž zemřeli v okolí desítky lidí. Na upomínku této rány bylo ještě téhož roku rozhodnuto postavit kapli svatého Rocha, k čemuž byl zřízen fond z dobrovolných příspěvků.\n\nKaple byla postavena v roce 1881 a v roce 1905 se zde konala slavnostní mše za účasti Jeho Excelence kardinála Koopa, biskupa vratislavského, který věnoval oltář do této kaple.\n\nPro potřeby zbrojení za 2. světové války bylo nařízeno odevzdat zvon.\n\nV roce 1997 byla provedena celková oprava této kaple, upraveno okolí a opravena přístupová cesta. Slavnostní mše se dne 25. května 1997 osobně účastnil Jeho Excelence Monsignore František Václav Lobkowicz, sídelní biskup ostravsko-opavské diecéze. Takového hodnostáře přivítali farníci ve zdejším kraji po více jak 90 letech.\n\nPočet obyvatel Červeného Dolu podle sčítání nebo jiných úředních záznamů:\n\nV Červeném Dole je evidováno 15 adres : jen 3 čísla popisná (trvalé objekty) a 12 číslel evidenčních (dočasné či rekreační objekty). Při sčítání lidu roku 2001 zde byly napočteny 2 trvale obydlené domy.\n\n"}
{"id": "508838", "url": "https://cs.wikipedia.org/wiki?curid=508838", "title": "Norvald Yri", "text": "Norvald Yri\n\nNorvald Yri (* 2. července 1941, Hareid – 12. srpna 2018) byl norský luterský teolog, misionář, překladatel a publicista.\n\nMisijně působil v Etiopii a Tanzanii. Přednášel na \"Lutheran Theological College\" v Makumiře v Tanzanii a na misijním semináři \"Fjellhaug Skoler\" v Oslu.\n\nJe autorem monografií \"Quest for authority\", \"Hva er målet for din reise?\" aj. Roku 2011 vyšla jeho autobiografie \"Fanget av den store nyheten\". Přispíval též např. do \"East African Journal of Evangelical Theology\". Podílel se na překladu Bible do norštiny \"Bibelen Guds Ord\".\n\nByl jedním ze zakladatelů konzervativních novin \"Norge I DAG\".\n\nByl dvakrát ženat – s Gjertrud roz. Altin (1941–1994), s níž měl 5 dětí, a následně s Annou roz. Aarsland (*1946).\n\n\n"}
{"id": "508839", "url": "https://cs.wikipedia.org/wiki?curid=508839", "title": "Družkivka", "text": "Družkivka\n\nDružkivka (, ) je \"město oblastního významu\" v Doněcké oblasti na Ukrajině. Náleží do kramatorské aglomerace. Rozkládá se blízko soutoku řek Křivý Torec a Kazenný Torec. Od Doněcku je vzdálená vzdušnou čárou 66 kilometrů, po silnicích 75 km, po železnici 72 km.\n\nPodnebí v okolí Družkivky je charakterizované horkými léty, mírně chladnými zimami, nízkými srážkami, proměnlivými směry větrného proudění a pozvolným přechodem mezi ročními dobami.\n\nMluví se zde převážně rusky.\n\nSídlo vzniko v 18. století, první zmínka o něm je z roku 1781.\n\nV roce 1870 při budování železnice Kursk-Charkov-Azov byla šest kilometrů severně od osady (\"svobody\") Paršakovka vybudována železniční stanice \"Družkovka\", při níž se vytvořila dělnická osada a s níž Paršakovka časem splynula.\n\nNa počátku 20. století se ves Družkovka nacházela v bachmutském újezdu (okrese) jekatěrinoslavské gubernie a byly v ní tyto podniky: litinové a ocelové hutě (postavené Francouzi, hlavní výrobek: kolejnice), ocelové hutě s technickým závodem (postavený Belgičany, produkoval díly pro železnici), cukrovar. V místě v té době žilo kolem šesti tísíc lidí. Do roku 1913 se počet obyvatel zvýšil na 13,5 tisíce, v místě se usadilo mnoho rolníků z orelské a kurské gubernie. Ves měla dvě nemocnice, dva kostely a čtyři základní školy. Během prvních sovětských pětiletek byl v místě vybudován závod na výrobu drobného kovového zboží, elektrárna a stávající kovozávody byly vybaveny novými provozy.\n\n27. října 1938 dostala obec Družkovka statut města. Do roku 1939 v něm žilo 32 tisíc lidí, bytový fond se od roku 1913 ztrojnásobil. Ve městě byly následujícího roku nemocnice, čtyři lékařská střediska, osm všeobecně vzdělávacích škol, dělnická přípravka, večerní oddělení strojírenské technické školy, kino, dva kluby a sportovní stadion.\n\nBěhem druhé světové války byla Družkivka 26. října 1941 obsazena německými vojsky, osvobozena byla definitivně 6. září 1943.\n\nV poválečných desetiletích byly ve městě postaveny závod na výrobu stavebních materiálů, závod na výrobu plynu, porcelánka, úpravna rud a postaven silniční most přes řeku Křivý Torec. V roce 1981 byl na Leninově ulici vztyčen pamětní znak na oslavu dvousetletého výročí první zmínky o městě. Dne 12. září 2008, v předvečer Dne města, byl u budovy městské rady odhalen památník kozáků.\n\nN\n\n12. dubna 2014 za proruských protestů na Ukrajině obsadili ozbrojení proruští demonstranti místní radnici a policejní stanici, na rozdíl od okolních měst se však Družkivce větší ozbrojené střety vyhnuly. Město bylo ovládnuto ukrajinskou armádou 7. července téhož roku. Od podzimu 2014 je v Družkivce umístěna útočná výsadková brigáda ukrajinské armády.\n\nŽelezniční stanice Družkivka obsluhovaná místními i dálkovými vlaky se spojením do Ukrajiny i Ruska.\n\nAutobusová stanice nahradila v roce 2007 staré autobusové nádraží, které bylo zdemolováno.\n\nAutomobilová doprava může využít dálkovou \"silnici stáního významu\" N20, která spojuje Slovjansk a Mariupol a prochází Družkivkou.\n\nTramvajová doprava: funguje ve městě od roku 1945, celkem síť o délce 26,5 kilometru. V současné době provozovány tři linky (z původních šesti), na nich zastaralé vozy KTM-5, částečně nově nahrazené několika ojetými vozy Tatra T3.\n"}
{"id": "508851", "url": "https://cs.wikipedia.org/wiki?curid=508851", "title": "Letiště Helena", "text": "Letiště Helena\n\nRegionální letiště Helena (IATA: HLN, ICAO: KHLN) se nachází 2 km severovýchodně od Heleny, hlavního města státu Montana, USA.\n\nPočátky letiště se začaly dít již v roce 1910, kdy do Heleny 30. září přiletěl Bud Mars. Nepodařilo se mu přistát a havaroval, přežil a v roce 1911 založil St. Charles Aero Club.\n\nV roce 1911 přistál na dlouhé louce u Blossbergu devatenáctiletý pilot Cromwell Dixon z Columbusu v Ohiu.\n\nTerah Maroney přistál v roce 1912 východně od státní budovy kapitolu v Heleně, po tomto činu se stal čestným členem Montanské národní gardy.\n\n6. září 1927 přistál v Heleně Charles Lindbergh. Za nedlouho bylo rozhodnuto, že se původní letiště zbourá a nové se přemístí na své současné místo. Nové letiště bylo oficiálně otevřeno v roce 1928.\n\nV roce 1931 dorazil na letiště \"Red Morrison\", který se později stal jeho ředitelem. Poté Morrison založil historicky první akreditovanou leteckou školu v zemi – \"Leteckou školu Helena\", která sídlila na Helenském letišti. V roce 1936 začaly letiště využívat Northweast Airlines.\n\nMezi lety 1930–1940 začalo letiště rychle růst a stávalo se stále známějším. Za 60 000 dolarů byl postaven nový jižní terminál. Ten byl postupem času několikrát rozšiřován, za 27 000 dolarů se postavila nová, moderně vybavená kontrolní věž. Mezi lety 1960–1970 se začalo letiště opět modernizovat. Byly postaveny nové hangáry, světelné navádění ranvejí, budova pro zjišťování počasí, požární stanice atd.\n\nLetadla jsou z kontrolní věže naváděna na 3 vzletové a přistávací dráhy – hlavní dráha 9/27 s rozměry 2743×45 m a dvě vedlejší dráhy – 5/23 s rozměry 1416×18 m a 16/34 s rozměry 911×45 m. V mezinárodním terminálu je k dispozici menší VIP salonek, obchodní zóna, kavárna, obchodní zóna nebo dětský koutek. Z terasy je možno vidět na stojánku a areál letiště. Na letišti jsou dvě hlavní a tři menší parkoviště, z toho jedno podzemní.\n\n\n"}
{"id": "508854", "url": "https://cs.wikipedia.org/wiki?curid=508854", "title": "Kesha", "text": "Kesha\n\nKesha Rose Sebert, známější jako Kesha nebo také Ke$ha (* 1. března 1987, Los Angeles, Kalifornie, USA) je americká zpěvačka a skladatelka. Známou se stala v roce 2009 společnou skladbou s rapperem \"Flo Rida\", později se svým debutovým albem \"Animal\".\n\nNarodila se 1. března 1987 v Los Angeles v USA. Její matka Pebe Sebertová je také textařka a zpěvačka. Má dva bratry Lagana a Louise. Rodina se v roce 1991 přestěhovala do Nashville. Kesha se věnovala zpěvu již od útlého věku a celá rodina ji v tom podporovala. Všichni Sebertovi se také v roce 2005 objevili v seriálu \"The Simple Life\" jako hostitelská rodina. Ve svých sedmnácti letech se Kesha vrátila do Los Angeles a začala pracovat na své hudební kariéře.\n\nMezi první producenty, kteří si jí všimli a začali s ní spolupracovat, patří Lukasz Sebastian Gottwald (známějšího pod jménem Dr. Luke) a Max Martin. Kesha se potýkala s finančními problémy. Snažila se přivydělat si jako servírka nebo prodavačka v telemarketingu. Později začala nazpívávat vokály pro své známější kolegyně. Slyšet jí můžeme v \"Lace and Lather\" od Britney Spears nebo v \"This Love\" od The Veronicas. Ukázala se také ve videoklipu své dobré kamarádky Katy Perry. Její vlastní píseň \"Former Over Exposed Blond\" byla k slyšení v seriálu \"The Next Generation\".\n\nPřelom v její kariéře přišel na začátku roku 2009, kdy si jí všiml zpěvák a producent Flo Rida a natočil s ní společnou píseň „Right Round“. Poté se jí podařilo získat smlouvu se společností RCA Records, kde začala ihned nahrávat svoji první desku. Debutový singl „Tik Tok“ byl dostupný již v srpnu 2009. Rádia ho začala hrát v říjnu téhož roku. Mezi tím Kesha stihla napsat píseň pro Miley Cyrus, vystoupit po boku skupiny 3OH!3 a nazpívat duet s Pitbullem a Taio Cruzem.\n\nSingl „Tik Tok“ se na vrcholu hitparády jako první objevil na Novém Zélandu. Následovalo pokoření hitparád v dalších zemích – Kanadě, Austrálii a Norsku. Na sklonku roku 2009 se „Tik Tok“ vyhoupl na první místo i v americké hitparádě Billboard. Digitální prodej v USA dosáhl takové výše, že se stal novým rekordem pro sólovou zpěvačku. 5. ledna 2010 vyšlo v USA debutové album \"Animal\". V prvním týdnu se ho prodalo přes 150 000 kusů, což si také vysloužilo první místo v hitparádě Billboard.\n\n18. července 2013 poprvé vystoupila v České republice v rámci svého třetího světového „Warrior tour“.\n\nKeshin patron doposud byl Dr. Luke, který ji v jejích 18 let přivedl z Tennessee do Los Angeles. V říjnu 2014 Kesha podala žalobu na Dr. Lukea a obviňuje jej z toho, že ji „sexuálně, fyzicky, verbálně a emocionálně zneužíval do bodu, kdy téměř přišla o život (…) aby podlomil její sebevědomí, obraz a hodnotu sebe sama tak, aby získal kompletní kontrolu nad jejím životem“. O týden později ale svědčila pod přísahou, že jí Dr. Luke „nikdy neublížil“. V únoru 2016 Manhattanský nejvyšší soud rozhodl ve prospěch producenta, že Kesha musí buď vydat dalších šest alb s Dr. Lukem nebo ukončit kariéru.\n\nV roce 2017 vydala Kesha album Rainbow, které hudební web iREPORT zhodnotil velmi kladně.\n\n\n\n"}
{"id": "508856", "url": "https://cs.wikipedia.org/wiki?curid=508856", "title": "Jiří Hudec", "text": "Jiří Hudec\n\nJiří Hudec (* 15. srpna 1964, Brno) je bývalý československý a později český atlet, sprinter, který se věnoval krátkým překážkovým běhům.\n\nJeho mateřským oddílem byla Zbrojovka Brno, za kterou závodil v letech 1974 – 1983. Později přešel do pražského oddílu Slavia VŠ (1984 – 1990) a kariéru zakončil jako člen Dukly Praha (1991 – 1995). Po většinu jeho kariéry ho trénoval někdejší desetibojař Jan Pospíšil.\n\nJeho prvním cenným úspěchem na mezinárodní scéně byl titul juniorského mistra Evropy v běhu na 110 m překážek, který vybojoval v roce 1983 v rakouském Schwechatu. O rok později vybojoval bronz na halovém ME v Göteborgu. Na následujícím halovém evropském šampionátu v roce 1985 v Pireusu získal stříbrnou medaili v čase 7,68 s. Reprezentoval na Letních olympijských hrách 1988 v jihokorejském Soulu, kde jen těsně nepostoupil do finále. V semifinálovém běhu se umístil na celkovém desátém místě. Na halovém ME 1989 v nizozemském Haagu doběhl ve finále těsně pod stupni vítězů, na 4. místě. V roce 1992 na HME v Janově vybojoval druhou bronzovou medaili.\n\nTřikrát se kvalifikoval na MS v atletice. Největšího úspěchu dosáhl na světovém šampionátu v Tokiu v roce 1991, kde postoupil do semifinále. Do finále se již nepodíval, když časem 13,95 s ve druhém semifinálovém běhu obsadil 8. místo. V semifinále skončila jeho cesta také na MS v atletice 1987 v Římě (14,06 s). Již v rozběhu však výkonem 13,48 s vytvořil nový československý rekord. Na Mistrovství světa v atletice 1993 ve Stuttgartu skončil v úvodním rozběhu. Třináctkrát reprezentoval v mezistátních utkáních (1982 – 1995), z toho třikrát v evropském poháru.\n\n\n\n"}
{"id": "508857", "url": "https://cs.wikipedia.org/wiki?curid=508857", "title": "Letiště Zürich", "text": "Letiště Zürich\n\nCuryšské mezinárodní letiště (IATA: ZRH, ICAO: LSZH), oficiální název: Flughafen Zürich AG se nachází v kantonu Curych, severně od centra švýcarského města Curychu. Je to největší švýcarské mezinárodní letiště, sídlí zde švýcarské národní aerolinie Swiss International Air Lines a charterové aerolinie Edelweiss Air. Veškerou zodpovědnost za řízení letového provozu má společnost Skyguide.\n\nV roce 2003 byl dokončen rozšířený plán rekonstrukce, která zahrnovala výstavbu nového hangáru, terminálu a malé podzemní metro, spojující terminály. V listopadu 2008 začala kompletní rekonstrukce části letiště. Návštěvnická terasa je během rekonstrukce zavřena, její rekonstrukce bude ale součástí plánu.\n\nCuryšské letištní nádraží se nachází pod novým terminálem. Kromě již zmíněné linky mezi letištními budovami na letišti zastavují mezistátní i vnitrostátní dálkové vlaky, regionální a S-Bahn vlaky obvykle jedoucí z a do stanice Curych hlavní nádraží.\n\nAdria Airlines - Lublaň\nAegean Airlines - Atény, Heraklion (sezóně), Rhodes\n\nAer Lingus - Dublin\n\nAeroflort - Moskva\n\nairBaltic - Riga, Heringsdorf (sezóně)\n\nAir Berlin - Alicante, Berlín, Brindisi, Catania, Corfu (sezóně), Düsseldorf, Faro, Fuerteventura, Funchal, Gran Canaria, Heraklion (sezóně), Hurghada (sezóně), Ibiza (sezóně), Kos (sezóně), Lamezia Terme (sezóně), Marsa Alam (sezóně), Neapol (sezóně), Olbia (sezóně), Pristina Rhodes (sezóně), Reykijavík (sezóně), Samos (sezóně), Skopje, Sylt (sezóně), Lanzarote, La Palma, Palma de Mallorca, Tenerife, Zakynthos (sezóně)\n\nAir Canada - Toronto\n\nAir Europa - Madrid\n\nAir France - Paříž\n\nAir Malta - Malta\n\nAir Pristina - Pristina, Skopje\n\nAir Serbia - Belgrade\n\nAir Italia - Řím\n\nAmerican Airlines - New York\n\nAtlasGlobal - Istanbul\n\nAustrian Airlines - Wien\n\nBH Air - Burgas (sezóně), Varna (sezóně)\n\nBritish Airways - Londýn\n\nBulgaria Air - Sofia\n\nCathay Pacific - Hong Kong\n\nCorendon Airlines - Antalya (sezóně)\n\nCroatia Airlines - Dubrovník (sezóně), Pula (sezóně), Split (sezóně), Záhřeb\n\nDelta Airlines - Atlanta (sezóně), New York\n\neasyJet - Amsterdam, Berlín, Hamburk, Lisabon, Londýn, Neapol (začíná 13. května 2017), Nice (začíná 10. června 2017), Venice (začíná 12. května 2017)\n\nEdelwis Air - Antalya, Cancún (od 17. dubna 2017), Catania, Fuerteventura, Funchal, Gran Canaria, Havana, Hurghada, Lanzarote, Larnaca, Mauritius, Palma de Mallorca, Pristina, Punta Cana, Rio de Janeiro–Galeão, San José de Costa Rica (začíná 9. května 2017), Sharm el-Sheikh, Skopje, Tampa, Tenerife\n\nSezóně: Bodrum, Cagliari, Calgary, Kapské Město, Corfu, Dalaman, Edinburgh, Faro, Heraklion, Ibiza, Kos, Lamezia Terme, Las Vegas, Malé, Marrakeš, Marsa Alam, Mykonos, Olbia, Pula, Phuket, Reykjavík, Rhodes, San Diego (začíná) 9 June 2017), Santorini, Seville, Split, Vancouver, Vana\n\nEl Al - Tel Aviv\n\nEmirates - Dubaj\n\nEtihad Airways - Abu Dhabi\n\nEithad Regional - Ženeva\n\nEurowings - Kolín, Düsseldorf, Hamburk\n\nFinnair - Helsinki\n\nFlybe - Jersey (sezóně)\n\nGermania - Rostock (sezóně) (začíná 26. května 2017)\n\nGermania Flug - Bejrút, Gran Canaria, Funchal, Palma de Mallorca\n\nSezóně: Agadir, Ankara (začíná 16. června 2017), Burgas, Calvi, Fuerteventura, Heraklion, Hurghada, Kaunas (začíná 17. června 2017) Jerez de la Frontera (začíná 6. dubna 2017, Kos, La Palma, Porto, Niš (začíná 23. června 2017), Split, Rovaniemi, Varna, Vilnius\n\nHelvetic Airways - Ohrid, Pristina, Skopje\n\nSezoně: Bordeaux, Chania, Inverness, Menorca, Shannon, Tromsø\n\nPodle období: Gran Canaria, Heraklion, Hurghada, Kittila, Kos, Larnaca, Marsa Alam, Palma de Mallorca, Rhodes, Rovaniemi, Zakynthos\n\nIberia - Madrid\n\nIcelandAir - Reykjavík (sezóně)\n\nKLM - Amsterdam\n\nLOT Polish Airlines - Varšava\n\nLufthansa - Frankfurt, Mnichov\n\nMontenegro Airlines - Podgorica\n\nNiki - Wien\n\nNouvelair - Enfidha (sezóně)\n\nOman Air - Muscat\n\nPegasus Airlines - Istanbul\n\nQatar Airlines - Doha\n\nRoyal Air Maroc - Casablanca\n\nRoyal Jordanian - Amman\n\nScandinavia Airlines - Kodaň, Oslo, Stockholm\n\nSingapore Airlines - Singapur\n\nSkyWork Airlines - Elba (sezóně) (začíná 3. června 2017)\n\nSunExpress - Antalya, Izmir\n\nSwiss International Airlines - Amsterdam, Atény, Bangkok, Barcelona, Bari, Peking, Belgrade, Berlín, Boston, Brusel, Bukurešť,Budapešt´, Káhira, Chicago, Kodaň, Dar es Salaam, Delhi, Dubaj, Dublin, Düsseldorf, Frankfurt, Gran Canaria, Geneva, Graz Hamburk, Hanover, Hong Kong, Johannesburg, Lisabon, Londýn, Los Angeles, Lugano, Lucemburk, Lyon, Madrid, Malága, Manchester, Miami, Miláno, Montréal, Moskva, Mumbai, Muscat, Nairobi, Niš (začíná 7. dubna 2017), New York–JFK, Newark, Nice, Oslo–Gardermoen, Palma de Mallorca, Paris–Charles de Gaulle, Porto, Praha, Řím, Saint Petersburg, San Francisco, São Paulo–Guarulhos, Šanghaj, Singapore, Stockholm, Stuttgart, Tel Aviv, Tokyo, Valencia, Venice, Vienna, Varšava\n\nTailwind Airlines - Antalya (sezóně)\n\nTake Air - Antverpy\n\nTap Portugal - Lisabon, Porto\n\nThai Airways - Bankok\n\nTransavia - Amsterdam\n\nTunisair - Djerba, Enfidha (sezóně), Tunis\n\nTurkish Airlines - Istanbul\n\nTwin Jet - Toulouse\n\nUkraine International Airlines - Kyjev\n\nUnited Airlines - Newark, Washington\n\nVueling - Alicante, Bacelona, Gran Canaria, Lanzarote, Lisabon, Londýn (končí 28. února 2017), Malága, Palma de Mallorca (začíná 2. června 2017), Porto, Praha (začíná 2. června 2017), Řím, Tenerife\n\nSezóně: Ibiza, Santiago de Compostela\n\n"}
{"id": "508866", "url": "https://cs.wikipedia.org/wiki?curid=508866", "title": "Beneš z Kravař a Strážnice", "text": "Beneš z Kravař a Strážnice\n\nBeneš z Kravař a Strážnice byl moravský šlechtic z rodu pánů z Kravař. \n\nJeho otcem byl Vok II. z Kravař. Poprvé je o Benešovi zmínka v roce 1330 vedle svého staršího bratra Jindřicha, ale není ještě uváděn jménem kvůli neplnoletosti. V roce 1340 byl již plnoletý stejně jako jeho bratr Ješek, který byl členem Řádu německých rytířů a jenž se toho roku uvádí i naposledy. Protože Benešův starší bratr Jindřich zemřel roku 1344 bezdětný, stal se Beneš jediným dospělým mužským příslušníkem rodu. Jindřichovy statky byly drženy jeho strýcem Petrem z Rožmberka, který si stanovil podmínky jejich převodu zpět na Kravaře. První z podmínek bylo, že Beneš bude mít mužské potomky, což se vyplnilo, protože Benešovi a jeho manželce Alžbětě z Ronova a Letovic se narodili dva synové. \n\nBeneš z Kravař byl příslušníkem dvora moravského markraběte Jana Jindřicha a roku 1354 je uveden jako markraběcí kancléř. Svoje postavení si Beneš vylepšil v roce 1371 či krátce předtím, kdy se stal nejvyšším komorníkem olomoucké cúdy. Jako významný šlechtic rozšiřoval svoje majetky a přikupoval další vesnice. V roce 1375 zemřel a zanechal dva syny: Václav z Kravař a Strážnice zdědil panství Strážnici a Kravaře, Petr z Kravař a Plumlova panství Plumlov. \n"}
{"id": "508869", "url": "https://cs.wikipedia.org/wiki?curid=508869", "title": "Regen (město)", "text": "Regen (město)\n\nRegen (česky Řezeň) je město v německé spolkové zemi Bavorsko, hlavní město zemského okresu Regen ve vládním obvodu Dolní Bavorsko. Má zhruba 10 714 obyvatel (2013).\n\nRegen leží v Bavorském lese, 18 km od českých hranic. Protéká tudy řeka Schwarzer Regen (Černá Řezná).\n\n"}
{"id": "508872", "url": "https://cs.wikipedia.org/wiki?curid=508872", "title": "Václav z Kravař a Strážnice", "text": "Václav z Kravař a Strážnice\n\nVáclav z Kravař a Strážnice († asi 1381) byl moravský šlechtic z rodu pánů z Kravař. \n\nNarodil se mezi lety 1350–1355 a jeho otcem byl Beneš z Kravař a Strážnice. V červnu 1373 vložil Václav věno své manželce Alžbětě. Václav je dále uváděn na listinách při koupi a prodejích jednotlivých vesnic či jejich dílů. Někdy vystupuje i se svým bratrem Petrem. V letech 1376–1379 zastával významný úřad nejvyššího komorníka olomoucké cúdy. Naposledy se v písemných pramenech uvádí 25. ledna 1381, brzy na to zemřel. \nVáclav z Kravař a Strážnice zanechal po sobě syna Petra, který však byl v té době nedospělý, mohl mít asi 10 let. Jeho poručnictví převzal jeho strýc Petr z Kravař a Plumlova. \n"}
{"id": "508873", "url": "https://cs.wikipedia.org/wiki?curid=508873", "title": "David Jan Žák", "text": "David Jan Žák\n\nDavid Jan Žák (* 17. února 1971 Prachatice) je český básník, spisovatel a novinář. V současnosti vyučuje výtvarnou výchovu a tvůrčí psaní na Česko-anglickém gymnáziu v Českých Budějovicích.\n\nVystudoval Pedagogickou fakultu Jihočeské univerzity. Vystřídal řadu pracovních pozic, pracoval mimo jiné v Československém rozhlase (v letech 1993–1994), v Rádiu Faktor (1995–1996), v TV Nova (1996–1999) a v Českém rozhlase (2000–2001).. V roce 2002 získal místo na středním odborném učilišti v Soběslavi, kde vyučoval 4 roky. V roce 2006 založil spolu s Jiřím Hájíčkem Českobudějovickou literární buňku, volné sdružení prozaiků a básníků.\n\nŽák se zpočátku věnoval hlavně poezii, kterou vydává ve sbírkách od roku 1991. První prozaické dílo, novela \"Axe Africa\", vyšlo v roce 2006. V roce 2009 se na pultech objevuje krimithriller \"Ticho\" z prostředí Šumavy. V roce 2015 byl hostem 16. ročníku Měsíce autorského čtení.\n\nŽák má zkušenosti i s řadou jiných uměleckých oborů, věnoval se dramatické činnosti, v semináři Film – video natočil v letech 1993 a 1994 i dva krátké hrané filmy.\n\nV roce 2009 pomohl odhalit vtip svého přítele Jana Cempírka, který zvítězil v soutěži Literární cena Knižního klubu, když svou knihu \"Bílej kůň, žlutej drak\" vydával za dílo 19leté Vietnamky Lan Pham Thi. Žákova kniha \"Ticho\" skončila v této soutěži na druhém místě.\n\nVe volbách do Senátu PČR v roce 2016 kandidoval jako nestraník za TOP 09 v obvodu č. 10 – Český Krumlov. Jeho kandidaturu podporovalo také hnutí STAN. Se ziskem 9,86 % hlasů skončil na 4. místě a do druhého kola nepostoupil.\n\nV krajských volbách v roce 2016 kandidoval jako nestraník za TOP 09 na kandidátce subjektu \"\"PRO JIŽNÍ ČECHY\"\" (tj. STAN, HOPB a TOP 09) do Zastupitelstva Jihočeského kraje, ale neuspěl.\n\n\n\n"}
{"id": "508877", "url": "https://cs.wikipedia.org/wiki?curid=508877", "title": "Kočkodan Allenův", "text": "Kočkodan Allenův\n\nKočkodan Allenův (\"Allenopithecus nigroviridis\") je primát rozšířený v centrální a východní části Konžské pánve. Žije v Kamerunu, Demokratické Republice Kongo, Angole a v Kongu. Tento druh kočkodana upřednostňuje galeriové lesy mokřadů a bažin. Patří k nejstarobylejší formě kočkodanů s řadou morfologických znaků připomínající ostatní kočkodany, mangabeje i makaky.\n\nKočkodan Allenův má přední část těla a vnitřní stranu končetin pokrytou srstí bílé barvy. Záda, boky, hlava a ocas jsou olivové barvy, pod ocasem má chomáč červené srsti. Narůžovělý obličej a uši jsou lysé. Tmavě zbarvené licousy v průběhu stárnutí šednou. Tělo je oproti jiným kočkodanům robustnější. Genitálie má červené. Délka těla dospělého jedince se pohybuje od 45 do 60 cm. Ocas bývá až 50 cm dlouhý. Samci dorůstají hmotnosti okolo 6 kg, samice pouze 3,5 kg.\n\nTento druh z je hlediska potravy omnivorní, převážnou část potravy tvoří plody, listy, kořínky, traviny, květy, brouci i červi. V období sucha loví ryby uzavřené ve vysýchajících bahnitých tůních. Ke zpracování rostlinné potravy má uzpůsobeny poměrně široké stoličky.\n\nKočkodan Allenův patří k primátům s denní aktivitou. Sociální jednotky mají v průměru kolem čtyřiceti jedinců. Při shánění potravy se rozdělují na skupinky dvou až šesti opic. Schází se k večeru na „spacích stromech“, které jsou vždy v blízkosti vody a zpravidla se vracejí na stejné místo, ze kterého se ráno rozptýlili po okolí. Vyskytují se převážně ve spodních patrech pralesů a často sestupují na zem, kde se pohybují po čtyřech končetinách. Tlupa je společenstvím mnoha samců a samic, často žijí společně s kočkodanem Wolfovým (\"Cercopithecus wolfi\") a kočkodanem černolícím (\"Cercopithecus ascanius\").\n\nKaždá tlupa má stanovenou svou hierarchii. Doteková komunikace hraje svou důležitou roli především z hlediska sociálního. Nejčastějším projevem této komunikace je čištění srsti od parazitů. Své teritorium si jednotlivé tlupy značkují pachovými žlázami na hrudi.\n\nVizuální komunikace je podobná jako u ostatních kočkodanů, od cenění zubů až po pohyby ocasy. Dále mezi sebou komunikují chrochtavými zvuky. Ve svém „jazyku“ mají výraz pro dravé ptáky, hady a šimpanze. Při přehrávání zvuku se záznamu bylo shledáno, že při zvuku označujícím dravého ptáka celá skupina přerušila svou dosavadní činnost a věnovala svou pozornost obloze. Tento akustický signál se však dle oblastí liší. Bylo zjištěno, že mláďata se na tyto zvuky postupně učí reagovat.\n\nPohlavní dospělost nastává mezi třetím a pátým rokem života. Samici se v období říje zduří okolí pohlavních orgánů. Páří se s jedním i více samci. Délka březosti je 5 až 6 měsíců. Samice rodí jedno mládě s průměrnou hmotností 220 g a kojí ho dva měsíce. O mládě se stará pouze samice do jeho tří až šesti měsíců, starostlivost spočívá v zajištění potravy, ošetřování, transportu a ochraně před dravci. Opět zabřeznout může samice až po dvou létech.\n\nPřestože nejsou kočkodani Allenovi díky svému místu výskytu příliš ohrožováni těžbou dřeva v lesích, bývají lidmi loveni pro maso. Potenciálními predátory jsou kromě člověka hadi, orli, šimpanzi a levharti.\nV zajetí se chovají stále jen vzácně. Dožívají se ve volné přírodě kolem 20 let a v zajetí průměrně 23 let.\nVýborně plave a dokonce se i potápí, mezi prsty má zřasenou kůži jako adaptaci na život ve vodním prostředí. Úkryt před dravci hledá nezřídka ve vodě. V Angličtině je nazýván Allenovou bažinnou opicí.\n\n\n"}
{"id": "508878", "url": "https://cs.wikipedia.org/wiki?curid=508878", "title": "Hyde Park", "text": "Hyde Park\n\nHyde Park může být:\n\n\n\n\n\n"}
{"id": "508890", "url": "https://cs.wikipedia.org/wiki?curid=508890", "title": "Quartier de l'Europe", "text": "Quartier de l'Europe\n\nQuartier de l'Europe (\"Evropská\" \"čtvrť \") je 32. administrativní čtvrť v Paříži, která je součástí 8. městského obvodu. Má rozlohu 118,3 ha a ohraničují ji ulice \"Rue La Boétie\", \"Rue Pépinière\" a \"Rue Saint-Lazare\" na jihu, \"Rue de Courcelles\" na západě, \"Boulevard de Courcelles\" a \"Boulevard des Batignolles\" na severu a \"Rue d'Amsterdam\" na východě.\n\nEvropská čtvrť získala své jméno podle náměstí \"Place de l'Europe (Evropské náměstí)\".\n\nTuto čtvrť založili švédský bankéř Jonas Hagerman a Sylvain Mignon, zámečník krále Karla X., kteří v roce 1826 zakoupili zdejší rašeliniště a močály a vystavěli zde obytnou čtvrť. Výstavba budov byla dokončena kolem roku 1865. Středem čtvrti se stalo Evropské náměstí (\"Place de l'Europe)\", ze kterého vycházely ulice pojmenované po významných evropských městech, později se objevily i mimoevropské názvy.\n\n"}
{"id": "508892", "url": "https://cs.wikipedia.org/wiki?curid=508892", "title": "I'billin", "text": "I'billin\n\nI'billin ( אעבלין, إعبلين, v oficiálním přepisu do angličtiny I'billin) je místní rada (malé město) v Izraeli, v Severním distriktu.\n\nLeží v nadmořské výšce 102 metrů na pahorcích na západním okraji Dolní Galileji. Jižně od města stojí hora Har Šifron. Městem protéká vádí Nachal Evlajim, do kterého tu od severu přitéká vádí Nachal Šechanija.\n\nI'billin se nachází cca 12 kilometrů od Haifského zálivu. Město leží cca 90 kilometrů severoseverovýchodně od centra Tel Avivu a cca 18 kilometrů východně od centra Haify, v hustě osídleném pásu, přičemž osídlení v tomto regionu je etnicky smíšené. Vlastní I'billin je osídlen izraelskými Araby. Arabská jsou i další sídla v jeho bezprostředním sousedství, zejména město Šfar'am na jižní a město Tamra na severní straně. V jejich okolí ale leží i menší židovské vesnice. Západně od města pak začíná pobřežní nížina při Haifském zálivu s čiště židovským osídlením (konurbace měst Krajot). I'billin je na dopravní síť napojen pomocí lokální silnice 781, která na západě ústí do dálnice číslo 70.\n\nI'billin podle jedné teorie navazuje na starší židovské sídlo \"Ablajim\" (אבליים) z počátku letopočtu zmiňované v Talmudu a Mišně. Jiná teorie odvozuje jméno nynějšího arabského města od křižácké vesnice \"Abelin\" (אבלין). Ve městě se nachází hrob Dahera el-Omara - autonomního arabského vládce Galileje z 18. století. Město je považováno křesťanskými Araby za posvátné, protože tu žila Mariam Baouardy (zvaná al-Kiddisa: \"Svatá\"), která byla roku 1983 prohlášena za blahoslavenou. Narodila se ve vesnici Churfejš v Horní Galileji, pak se přestěhovala s rodiči do I'billinu.\n\nI'billin byl stejně jako celá oblast jihozápadu Galileje dobyt izraelskou armádou během první arabsko-izraelské války v létě roku 1948. Izraelská armáda město obsadila 11. srpna 1948. Obyvatelstvo nebylo na rozdíl od mnoha jiných arabských vesnic dobytých Izraelem vysídleno a obec si zachovala svůj arabský ráz. V roce 1960 byla vesnice povýšena na místní radu (malé město).\n\nObyvatelé se zčásti zabývají zemědělstvím. V I'billinu fungují základní i střední školy. Působí zde školský ustav \"Mar Elias\" (מוסדות מאר אליאס) otevřený roku 1982, který nabízí prestižní základní, středoškolské a od roku roku 2002 i vysokoškolské vzdělání (coby pobočka University of Indianapolis). Vysoká škola v rámci Mar Elias je považována za první arabskou univerzitu v Izraeli. Je otevřena Arabům všech vyznání i Židům. Židé tvoří také část učitelského sboru.\n\nI'billin je etnicky zcela arabské město. Podle údajů z roku 2005 tvořili arabsky mluvící muslimové 56 % obyvatelstva, arabští křesťané 43,7 % a arabsky mluvící Drúzové 0,3 % obyvatelstva. Jde o středně velké sídlo městského charakteru, třebaže zejména na okrajích obce je zástavba spíše vesnického typu. K 31. prosinci 2017 zde žilo 13 000 lidí.\n\n\n"}
{"id": "508902", "url": "https://cs.wikipedia.org/wiki?curid=508902", "title": "Mazut", "text": "Mazut\n\nMazut je neodpařený zbytek při frakční destilaci ropy za atmosférického tlaku, který se dále destiluje za sníženého tlaku. Tato vakuová destilace umožňuje oddělit složky směsi, které jsou nestabilní při teplotě varu za atmosférického tlaku. Se snížením tlaku se teploty varu jednotlivých složek výrazně snižují, což umožňuje oddělit jednotlivé složky bez jejich tepelné degradace. Vakuovou destilací se z mazutu získávají především minerální oleje a asfalt. Mazut se také používá jako palivo v tepelných elektrárnách, lodích a parních lokomotivách.\n\nOleje, zde ropné minerální oleje, se používají jako mazadla olejových strojů a technických zařízení, uplatňují se též jako ochrana kovů před korozí. Z olejů se dále získává parafín a vazelína.\n\nAsfalt se používá zejména k úpravě povrchu silnic a ve stavebnictví jako izolační materiál proti vlhkosti.\n"}
{"id": "508906", "url": "https://cs.wikipedia.org/wiki?curid=508906", "title": "Academia Film Olomouc", "text": "Academia Film Olomouc\n\nAcademia Film Olomouc (zkráceně též AFO) je mezinárodní festival populárně-vědeckých filmů, který se každým rokem v dubnu koná na půdě Univerzity Palackého v Olomouci. Festival mapuje vědecké a vzdělávací dokumentární snímky z oblasti přírodních, humanitních i sociálně-vědních oborů, naučné pořady domácích i zahraničních televizních produkcí (BBC, PBS, Discovery) a aktuální vědecké, umělecké a technické postupy. Věnuje se i novým médiím a platformám, které se významně podílejí na popularizaci vědy, v posledních letech jde např. o podcasty, youtube kanály nebo on demand pořady. Devízou festivalu je jeho diskuzní charakter – k tematickým blokům jsou zváni odborníci z řad filmových profesionálů a vědců, aby konfrontovali svůj pohled s diváky během diskuzí po projekcích i na tematických přednáškách a workshopech. Diváky festivalu do velké míry tvoří zájemci o audiovizuální tvorbu či vědecká témata, univerzitní studenti i studenti středních škol. Klíčovým bodem je divácká pluralita – pro nejmenší diváky jsou pořádány projekce pro školy i speciální doprovodný program, pro širokou veřejnost organizátoři připravují výstavy, akce ve veřejném prostoru či projekce na olomouckém Horním náměstí. V rámci festivalových ozvěn jsou dále během roku prezentovány zásadní snímky AFO v Olomouci i mnoha dalších městech. Pro diváky a fanoušky festivalu a vědy je tak připravený program nejen během samotného festivalového týdne, ale i po celý rok.\n\nV současnosti AFO zaštiťuje Filozofická fakulta Univerzity Palackého v Olomouci.\n\nVznik Academia Film Olomouc iniciovaly v roce 1966 klíčové instituce garantující rozvoj vědy a vzdělání v Československu. Patřila mezi ně Československá akademie věd, Krátký film Praha a Univerzita Palackého. Inspirací pro vznik festivalu se stal ve své době ojedinělý festival didaktických filmů v italské Padově, který byl výjimečný tím, že se konal na univerzitní půdě. Důležitým organizátorem festivalu byl od samého počátku Krátký film Praha, v němž již od 50. let vznikaly naučné filmy Jiřího Lehovce, Jana Calábka nebo Bohumila Vošáhlíka. Ty prezentovaly aktuální vědecké objevy a inovativní postupy tak, aby jim porozuměli nejen vědečtí pracovníci, ale také studenti daného oboru či talentovaní žáci základních škol. K tématům nejstarších populárně-vědeckých filmů patřily často velmi specifické problémy, jež stěží vysvětlujeme i dnes, jako například podstata světla, proměny počasí, možnosti záznamu zvuku nebo relativita pohybu a času. Názorným způsobem zobrazovaly organismy rostlin, buněčná jádra a fotosyntézu. Takové filmy si již ve své době získaly mezinárodní prestiž a v rámci Československého státního filmu, kam organizačně spadal také Krátký film, existovalo v 50. a 60. letech dokonce samostatné oddělení, jež se obdobné problematice věnovalo.\n\nSpojení univerzitní půdy a filmového průmyslu se tak stalo logickou cestou, jak přiblížit aktuální vědecké poznatky co nejširšímu spektru obyvatel. Chyběla ale instituce, která by projektu poskytla potřebné zázemí. Po vzoru festivalu v Padově se pracovníci ČSAV obrátili na Univerzitu Palackého, jejíž studenti patřili v 60. letech k nejaktivnějším co do pořádání kulturních aktivit. Univerzitní pedagog Jiří Stýskal zaštítil v roce 1966 se svými kolegy Eduardem Petrů, Alenou Štěrbovou a Miroslavem Tomšů první olomouckou přehlídku populárně-vědeckého filmu. Název \"Academia Film\" dostala přehlídka po příznivém ohlasu prvního ročníku o 12 měsíců později.\n\nPopularita a význam festivalu během 60. a 70. let narostl na celorepublikovém významu a programově se do festivalu zapojuje i Československá televize svými naučnými snímky. V 80. letech se festival začíná více otevírat i širšímu publiku a zároveň roste počet přihlášených soutěžních snímků. Festival zároveň do programové skladby zařazuje formát videoprojekce zaměřený na dokumentaci vědeckých a technických postupů. Videoprogramy dostaly svůj prostor v rámci Videofóra.\n\nPo revoluci se AFO stává mezinárodním festivalem, zároveň se však dostává do existenčních problémů kvůli změnám ve financování. Nadále byl financován MŠMT, Akademií věd ČR a Ministerstvem kultury, musí se však začít obracet i na soukromý sektor při získávání dostačujících zdrojů pro zabezpečení festivalu.\n\nV roce 2001 byl festival přesunut do Vlastivědného muzea se záměrem přiblížit jej publiku a už po několikáté změnil svůj název, tentokrát na \"Mezinárodní festival dokumentárních filmů a multimediálních vzdělávacích pořadů\". Zásadní změna pro současnou festivalovou podobu pak přišla v roce 2007. Organizace festivalu připadla na Katedru divadelních, filmových a mediálních studií Univerzity Palackého a ředitelem se stal Petr Bilík. Na festivalu se také podílel Jihlavský spolek amatérských filmařů. Festival dostal opět nový název \"Mezinárodní festival populárně-vědeckého a dokumentárního filmu\" a začal používat motto „Vidět a vědět“ (Watch&Know). Sídlo festivalu se vrátilo na půdu Univerzity Palackého, tentokrát do prostor bývalého jezuitského konviktu (nyní Umělecké centrum Univerzity Palackého). Festival se začal úžeji profilovat na vzdělávací a vědecké dokumentární filmy a soustředit se na jeho mezinárodní význam a naplňovat také cíl popularizovat vědu. V roce 2013 pak byl vydán festivalový Statut, který definuje cíle a účel festivalu i organizační strukturu do současné podoby.\n\nProgram festivalu má na starosti dramaturgický tým, jehož členové jsou ve velké většině aktivní na půdě Univerzity Palackého. Každý ročník festivalu má zaštiťující téma, které zároveň propojuje jednotlivé programové sekce. Festival Academia Film Olomouc je zaměřen primárně na faktuální dokument, který se obsahově dotýká vědy, společensko-vědních témat, vědců, výzkumných výsledků, etiky spojené s posunováním hranic lidského poznání a přístupu ke vzdělání. Cílem programu obecně je také ukázat, že audiovizuální tvorba je nejúčinnějším nástrojem popularizace vědy a slouží také jako iniciace ke vzdělávání a kulturnímu myšlení.\n\nProgram festivalu AFO je postaven na 4 pilířích: soutěžní sekce, nesoutěžní - tematické - sekce, program pro odbornou veřejnost – Industry 4Science – a doprovodný program (koncerty, výstavy, performance ad.).\n\nZákladem soutěžního programu je pečlivý předvýběr filmů dramaturgickým týmem, který celoročně mapuje aktuální produkci a kromě samostatně přihlášených filmů do soutěže i aktivně oslovuje produkce pohybující se na poli \"science documentary\" (mimo jiné také osobně na největší oborové akci svého druhu \"Světovém kongresu producentů faktuálních a vědeckých pořadů\" - WCSFP). V roce 2017 se jednalo o cca 4.000 přihlášených snímků, z nichž bylo vybráno přibližně 40 do soutěžních kategorií. Následně během festivalu odborné poroty složené z českých i zahraničních tvůrců, producentů, vědců a publicistů vybírají vítěze jednotlivých soutěžních kategorií.\n\nDramaturgie festivalu je pak úzce spjata s cíli festivalu:\n\n\nSoutěžní program festivalu čítá několik kategorií, do kterých mohou tvůrci přihlašovat své snímky. Každý rok se přihlásí několik tisíc filmů z celého světa, ze kterých dramaturgický tým vybírá ty filmy, které poustoupí do užšího výběru před samotné soutěžní poroty a festivalové diváky.\n\nStatutární ceny AFO\n\n\"Cena RCPTM za nejlepší mezinárodní populárně-vědecký dokumentární film\"\n\n\"Cena innogy za nejlepší český populárně-vědecký dokumentární film\"\n\n\"Cena za nejlepší krátký populárně-vědecký film\"\n\nU těchto tří kategorií cenu uděluje porota sestávající z českých či zahraničních hostů z řad filmařů, filmových kritiků, vědců nebo popularizátorů vědy.\n\n\"Cena za přínos popularizaci vědy – osobnost\"\n\n\"Cena za přínos popularizaci vědy – instituce\"\n\nTyto dvě ceny jsou udělovány dramaturgickým týmem Academia Film Olomouc.\n\nNestatutární ceny AFO\n\n\"Cena diváků -\" je udělována na základě hlasování návštěvníků festivalu, kteří hodnotí filmy ze všech soutěžních sekcí.\n\n\"Cena studentské poroty Univerzity Palackého v Olomouci\" - o udělení této ceny rozhodují studenti zastupující jednotlivé fakulty UP.\n\nProgramové sekce festivalu jsou vedle soutěžních filmů hlavní náplní festivalového obsahu. Tyto sekce mají vlastní témata, která se úžeji či volněji vztahují k zastřešujícímu tématu daného ročníku (v minulých letech např. Závislost na oceánech a technologiích, Utopie/Dystopie, Space&Place apod.). Každá programová sekce má svého dramaturga či dramaturgyni, kteří vybírají filmy a pořady, hosty a hostky z oblasti vědecké i filmařské, přednášky, workshopy a další doprovodný či hudební program.\n\nJednou z programových sekcí je také AFO Junior. Tento blok cílí na děti a mládež. Ve spolupráci s Divadlem na cucky, Pevností poznání a na návštěvníky čekají speciální promítání, ale také tematicky zaměřené workshopy, virtuální realita, základy filmařských postupů, animace, pohybové dílny a mnoho dalšího.\n\nV rámci festivalového týdne i během celého roku připravuje tým AFO doprovodné akce jako výstavy, workshopy, speciální promítání nebo festivalový infopoint v modulu KOMA. Cílem je připravit pro návštěvníky zajímavé události akcentující vědecká témata z různých, často neočekávaných úhlů pohledu. Během minulých ročníků tak byla zrealizována obří ledová kostka s festivalovou grafikou na Horním náměstí, virtuální realita v Auditoriu Maximu, graffiti a street art s AFO tematikou v olomouckých ulicích, venkovní promítání na náměstí, speciální vědecké drinky nebo možnost prozkoumat 3D tisk. Ve spolupráci s olomouckým Kinem Metropol se během roku konají tematická promítání pro veřejnost pod názvem AFO Kino.\n\nDůležitou součástí festivalu je také hudební program. Ten do Olomouce přivádí hudebníky české i zahraniční, kteří svou tvorbou propojují hudbu a vědu. Jedná se o umělce na poli alternativní hudební scény, kteří překračují hranice jednotlivých žánrů, propojují je a nebojí se zvukových experimentů.\n\nOzvěny festivalu přinášejí snímky aktuálního ročníku AFO i do jiných měst, a to i v době mimo festivalový týden. Snahou je dostat současná vědecká témata blíže publikům, která neměla možnost se účastnit promítání během samotného festivalu, a motivovat je, aby se o vědecká témata blíže zajímala. Filmy jsou promítány v kinech, ale také ve hvězdárnách, kavárnách, školách a dalších prostorech.\n\nFestivalová sekce 4Science se zaměřuje na networking a zvyšování kvality na poli populárně vzdělávacích a vědeckých dokumentárních snímků propojováním vědců a vědkyň s filmaři a zástupci audiovizuálního průmyslu. Tato sekce zaštiťuje Camp 4Science a Industry 4Science.\n\nCamp 4Science je vzdělávací workshop pro začínající filmaře a nové filmové projekty zaměřující se na popularizaci vědy skrze vědecký a faktuální dokument. Každoročně tak přihlášení filmaři mohou zlepšovat své kompetence za pomoci profesionálních tutorů a expertů. Program workshopu se zaměřuje na technické postupy, práci s narací u dokumentárních snímků, zvláštní přístup k filmové produkci i financování.  \n\nIndustry 4Science se soustředí na témata i formu. Přivádí dohromady zástupce filmového průmyslu s vědeckými kapacitami. Společně pak sdílejí know-how ohledně nových technologických postupů, proměn publik i vhodných budoucích tématech ke zpracování. Setkání zároveň cílí na navázání nových spoluprací mezi zúčastněnými produkcemi zastupující televizní stanice a producentské skupiny.\n\nVýznam festivalu na mezinárodním poli popularizace vědy i dokumentární tvorby neustále narůstá. Díky reputaci AFO přijalo pozvání se zúčastnit mnoho významných českých i zahraničních hostů a hostek z řad vědců a vědkyň, z filmového průmyslu i z hudební scény. Ti pak přispěli do programu přednáškami, besedami i interakcí s návštěvníky během doprovodného programu. Mezi nejvýznamnější hosty patří evoluční biolog a známý advokát ateismu Richard Dawkins, fyzik a popularizátor vědy Lawrence M. Krauss, filozofka umělé inteligence Susan Schneider, americká vulkanoložka Kayla Iacovino, profesor robotiky z Ósaky Hiroshi Ishiguro, britský biolog a filmař Nigel Marven, tvůrce legendárního cyklu seriálů Byl jednou jeden život Albert Barillé, filozof Peter Singer, světově uznávaný biolog Steve Jones či popularizátor přírodních věd a medicíny, lord Robert Winston.\n\n"}
{"id": "508908", "url": "https://cs.wikipedia.org/wiki?curid=508908", "title": "Kočkodan Hamlynův", "text": "Kočkodan Hamlynův\n\nKočkodan Hamlynův (\"Cercopithecus hamlyni\", ) je primát rozšířený v Demokratické Republice Kongo, Rwandě a na jihozápadě Ugandy. Žije v hustých bambusových a deštných pralesích od kopcovitých až po vysokohorské terény v pohoří Virunga v nadmořské výšce 900 až 4600 m.\n\nObličej a přední strana je černá, hřbetní část pak olivově šedá. Přes obličej od čela po horní pysk se táhne charakteristický bílý proužek, který dává kočkodanu Hamlynovu jakési soví vzezření. Nad obočím je vidět vodorovně orientovaný pruh hnědozeleně zbarvené srsti. Ve spojení oba proužky vytvářejí písmeno „T“. Zbarvení dospělých jedinců vytváří dokonalé maskování před dravci. Srst mají dlouhou a hustou. Oblast genitálií je holá, světle modře zbarvená. Jasnější probarvení reprodukčních orgánů nastává v období pohlavní dospělosti.\n\nJedinečně uzpůsobené končetiny s dlouhými články prstů umožňují silné uchopení, jež je pro ně důležité zejména při pohybu v mokrém bambusu. Zadní končetiny mají oproti jiným kočkodanům kratší, proto nejsou dobrými skokany. Pohlavní dimorfismus je především ve velikosti. Samci v dospělosti dosahují délky těla 50 až 70 cm a hmotnosti 7 až 10 kg, zatímco samice dorůstají jen do 40 až 60 cm a mají hmotnost jen 4 až 6 kg.\n\nKočkodan Hamlynův žije ve spodních patrech pralesa a pojídá plody, semena, listy a výjimečně i živočichy. Preferuje růstové vrcholy bambusů, ale i jiných stromů. Vyhledává různé byliny, obzvláště divoké miříkovité rostliny. Plody pojídá sezónně. Tento druh má lícní vaky, ve kterých shromažďuje potravu při pastvě.\n\nJako jediný z kočkodanů je tento druh aktivní i v noci. Žijí ve skupinách čítajících okolo deseti jedinců. Jsou vedeny dominantním samcem. Rozsah jejich domácí lokality bývá poměrně malý, což je dáno hojností potravy a nízkým počtem jedinců ve skupinách. Své teritorium si jednotlivé tlupy značkují pachovými žlázami na hrudi. Přebývají převážně na stromech, ale slézají i na zem, kde se pohybují po čtyřech končetinách.\n\nKomunikace mezi jedinci je hlasová, vizuální, čichová (žlázové výměšky) a doteková. Například výhrůžný stav dávají najevo strnulým a upřeným pohledem na objekt, přitom zvedají obočí a kůži na obličeji napínají pohybem uší vzad. To vše bývá přibarveno otevíráním úst, někdy i ceněním zubů a pohybem rtů. Přibarvení vrčením závisí na rozčílení a důrazu, jež chce jedinec do posunků vložit.\n\nSe samicemi se páří jen dominantní samec. Délka březosti je 5 až 6 měsíců. Samice rodí jedno, zcela výjimečně i dvě mláďata od května do října. Do další březosti se pak může dostat až po dvou letech od porodu.\nNovorozená mláďata jsou světle žlutohnědá, v průběhu dospívání postupně šednou, okolo jejich růžových tváří se začne vytvářet černé okruží a následně se přebarvuje celá obličejová část.\n\nProtože se nepředpokládá rozšíření tohoto druhu do jiných oblastí, jsou tito kočkodani závislí na situaci v regionu jejich výskytu. Těžba dřeva a válka se na jejich počtech dosti negativně podepisuje. Bývají loveni lidmi a leopardy. Zranitelnost spočívá i ve velice nízkém populačním přírůstku. Možnost vyhynutí nesnižují ani pokusy umělého odchovu v zajetí, které jen vzácně končily zdárně.\n\nDruh kočkodan Hamlynům se dělí na dva poddruhy:\n\n"}
{"id": "508914", "url": "https://cs.wikipedia.org/wiki?curid=508914", "title": "INFP", "text": "INFP\n\nINFP (Introversion, Intuition, Feeling, Perceiving) je jeden z šestnácti osobnostních typů podle MBTI, který je introvertním opakem čili stínem k vedoucímu osobnostnímu typu ENTJ ... Je označován jako Introvertní intuitivní typ vnímající s převahou cítění.\n\nIdealista, snílek, velice časté sklony k smutku, lehce citově zranitelný, touží po hlubokých vztazích, submisivní, bystrý, zastrašitelný, avšak loajální, liberální, nesobecký, tj. schopný přinášet velké oběti, přičemž takzvaně často „nosí růžové brýle“, jehož zastoupení v populaci se odhaduje na 3,5 %.\n\nTichý citlivý snílek, který sní o životě v dokonalém světě. Touží mít hluboké vztahy a konat dobro. Má sklony být idealistický ...\n\nZaměstnání se k němu hodí takové, kde nevadí jeho časté výpadky v soustředění na externí svět kolem sebe (to, co může vypadat jako lenost, jsou pouhé úniky do jím připravovaného ideálního světa hodnot, kde je adorována čest, crtnost, vlastenectví a patriotismus, popřípadě světa fantazie, potažmo inovací připravovaných k realizaci po promyšlení vizí) a naopak bude využito jeho silně vyvinuté estetické a morální cítění. Není proto zvláštní, že největší spokojenosti dosáhne jako umělec, a to zejména básník, spisovatel nebo malíř. Vrozený idealismus pak může často také prakticky zužitkovat jako aktivista v boji za nejrůznější práva, mimo jiné a například práva dětí, otců a matek, tj. úplné rodiny s tátou a mámou. \n\nMezi jeho zájmy často, potažmo obvykle patří psychologie, náboženství, esoterie, filosofie, umění ... Často věří naivně v určitou formu nadpřirozena, přičemž však nemá rád organizované náboženství (davové oslavy, striktní příkazy a zákazy, …)\n\nSnílek je z hloubi duše nesobecký a ochotný přinášet velké oběti. Většinu času se nachází buď v období „růžových brýlí“ (nekritického obdivu), nebo v období zklamání a smutku. Špatně snáší stres, nátlak nebo vyhrožování. Nerad je středem pozornosti a nemá ambice dělat kariéru. Raději pozoruje, než aby se zapojil do akce. Často jedná na základě aktuálního popudu či nálady. Nemá rád směrnice, rozvrhy a termíny. \n\nVe vztazích hledá úplné porozumění, splynutí duší ... Je velmi empatický a pozorný k druhým lidem. Neumí říct \"Ne.\", což vede k tomu, že ho někdy druzí využívají, případně až zneužívají.\n\nZ Jungem definovaných kognitivních funkcí je jejich nejpreferovanější, a proto obvykle nejčastěji používanou funkcí \"introvertní cítění\" založené na propracovaném vnitřním systém vštípených neboli interiorizovaných hodnot, čili hodnocení na ose dobré versus špatné, což je funkce, která je ze své podstaty zaměřena na dělení věcí na dobré a špatné (zlé), rozhodování o důležitosti, vytváření žebříčku morálních hodnot a následování těchto hodnot. Je to funkce velmi introvertní, přičemž INFP v ní syntetizuje své pocity i životní zkušenost a nemá ani touhu, ani potřebu její výsledky obvykle oproti ENTJ často oznamovat, jen se podle nich chová. \n\nJejich vedlejší funkce, která pracuje v tandemu s hlavní, je oproti ENtj slabší \"extravertní intuice (Extravert iNtuition)\", tj. funkce zaměřená na vytváření hypotéz, interpretací a nápadů, které mohou být považovány za možné, i když jsou sobě navzájem protichůdné, a pomáhají člověku se orientovat i v měnících se podmínkách, což dělá z INFP poměrně flexibilní osoby a pomáhá jim chápat (nebo se alespoň snažit chápat) charakter a pohnutky ostatních. (https://web.archive.org/web/20120605033551/http://www.famoustype.com/functions.htm, http://www.cognitiveprocesses.com/Cognitive-Functions/Introverted-Feeling.cfm)\n\n\n"}
{"id": "508917", "url": "https://cs.wikipedia.org/wiki?curid=508917", "title": "Iksal", "text": "Iksal\n\nIksal ( אכסאל nebo איכסאל , إكسال, v oficiálním přepisu do angličtiny Iksal) je místní rada (malé město) v Izraeli, v Severním distriktu.\n\nLeží v nadmořské výšce 157 metrů v Dolní Galileji, v Jizre'elském údolí, respektive jeho severovýchodní části nazývané Bik'at Ksulot. Leží na úpatí pohoří Harej Nacrat (\"Nazaretské hory\"), které se k městu přibližuje na severní straně vrcholem Har Ksulot. Z těchto hor sem sestupuje od města Nazaret Ilit vodní tok Nachal Tavor.\n\nIksal se nachází cca 3 kilometry jihovýchodně od centra Nazaretu, do jehož aglomerace spadá. Město leží cca 85 kilometrů severovýchodně od centra Tel Avivu a cca 35 kilometrů jihovýchodně od centra Haify, v hustě osídleném a zemědělsky intenzivně využívaném pásu, přičemž osídlení v tomto regionu je etnicky smíšené. Vlastní Iksal je osídlen izraelskými Araby. Arabská jsou i některá další sídla v aglomeraci Nazaretu, která ale obsahuje i židovská města (Nazaret Illit). Jižně od Iksalu pak začíná region Jizre'elského údolí s demografickou převahou židů.\n\nMěsto je na dopravní síť napojeno pomocí severojižní osy dálnice číslo 60, která vede na sever estakádou do kopců u Nazaretu a na jih k městu Afula.\n\nIksal vznikl v 18. století. Jméno obce ale navazuje na biblickou lokalitu nazývanou \"Kislót\" nebo \"Kesulót\", zmiňovanou v Knize Jozue 19,18. Francouzský cestovatel Victor Guérin koncem 19. století popisuje Iksal jako vesnici se 400 muslimskými obyvateli.\n\nIksal byl stejně jako celá oblast jižní Galileje dobyt izraelskou armádou během války za nezávislost v létě roku 1948. Obyvatelstvo nebylo na rozdíl od mnoha jiných arabských vesnic dobytých Izraelem vysídleno a obec si zachovala svůj arabský ráz. Později byla vesnice povýšena na místní radu (malé město). V Iksalu v současnosti působí dvě základní školy a jedna střední škola.\n\nIksal je etnicky zcela arabské město. Podle údajů z roku 2005 tvořili arabsky mluvící muslimové 99,9 % obyvatelstva. Jde o středně velké sídlo městského charakteru, třebaže zejména na okrajích obce je zástavba spíše vesnického typu. K 31. prosinci 2017 zde žilo 14 200 lidí.\n\n"}
{"id": "508918", "url": "https://cs.wikipedia.org/wiki?curid=508918", "title": "Franz von Hipper", "text": "Franz von Hipper\n\nFranz rytíř von Hipper (13. září 1863, Weilheim — 25. květen 1932, Othmarschen) byl německý admirál, velitel Předzvědného svazu a Širokomořského loďstva za první světové války.\n\nPocházel z bavorské obchodnické rodiny; byl synem Antona Hippera a Anny Millerové. Po absolvování školy nastoupil v 18 letech v dubnu 1881 do německého císařského námořnictva. Zde začal svoji námořní kariéru jako kadet na fregatách \"Niobe\" a \"Leipzig\". Na jaře roku 1884 byl povýšen na důstojníka. Od října 1898 do září 1899 sloužil na predreadnoughtu SMS \"Kurfürst Friedrich Wilhelm\" jako navigační důstojník. Později získal pozici velitele flotily torpédovek, kterou zastával až do roku 1903. Také do roku 1903 působil jako navigační důstojník na císařské jachtě. Poté se stal velitelem I. torpédové divize. Mezi září 1906 a březnem 1908 byl velitelem pancéřového křižníku \"Friedrich Carl\". V roce 1912 byl povýšen na kontradmirála a o rok později působil ve funkci velitele Předzvědného svazu (\"Aufklärungsstreitkräfte\"), sestávajícího z německých bitevních křižníků.\n\nPo vypuknutí první světové války vedl své bitevní křižníky do boje proti britskému Královskému námořnictvu. V prosinci podnikl výpad k britskému pobřeží s cílem ostřelovat Scarborough, Whitby a Hartlepool. Dne 24. ledna 1915 se jeho eskadra střetla s Brity v bitvě u Dogger Banku, kde ztratil pancéřový křižník \"Blücher\". V čele Předzvědného svazu se také účastnil bitvy u Jutska (1916), kde se jeho bitevní křižníky vyznamenaly. Za svůj výkon byl bavorským králem Ludvíkem III. pozvednut do rytířského stavu.\n\nPo bitvě u Jutska se Širokomořské loďstvo (hlavní německé námořní seskupení) drželo v německých přístavech. V srpnu 1918 se, v nové hodnosti admirála, stal následníkem Reinharda Scheera ve funkci velitele Širokomořského loďstva. Přebírané loďstvo se však nacházelo ve špatném stavu. Námořníci byli špatně živeni a neměli chuť bojovat. Když se velení námořnictva rozhodlo podniknout výpad do oblasti Flander s cílem vyvolat generální bitvu s Royal Navy, která by v případě úspěchu pomohla k získání lepších podmínek příměří, nekázeň a vzpoury námořníků akci zabránily. Hipper se bezúspěšně snažil vzpouru potlačit.\n\nPo příměří v listopadu 1918 Hipper organizoval transfer jádra Širokomořkého loďstva do internace ve Scapa Flow, poté odešel do výslužby a prožil zbytek života v Hamburku. Pohřben byl na Ohlsdorfer Friedhof. Na jeho počest vypálila 3. půlflotila torpédoborců čestnou salvu. Později byla jeho urna převezena do rodného městečka Weilheimu.\n\nByl po něm pojmenován těžký křižník \"Admiral Hipper\", potažmo celá třída těžkých křižníků.\n"}
{"id": "508925", "url": "https://cs.wikipedia.org/wiki?curid=508925", "title": "Ekonomika Ománu", "text": "Ekonomika Ománu\n\nEkonomika Ománu se řadí do kategorie vysoce příjmových (: \"\").\nJe silně závislá na zásobách ropy a zemního plynu. V posledních letech však byly ceny ropy vysoké a dopomohly tak k vytvoření rozpočtového přebytku a zahraničních rezerv. Protože množství ropy na ománském území klesá, stát aktivně usiluje o rozvoj zaměřený na industrializaci, modifikaci a privatizaci, aby snížil přínos ropného sektoru k hrubému domácímu produktu na 9 % do roku 2020. Některé rozvojové projekty ale mohou být v ohrožení, jestliže Omán přecení svou schopnost vyprodukovat a zajistit vývoz zemního plynu, z něhož vyplývají zisky k jejich provedení.\n\nOmán hledá soukromé zahraniční investory, zejména v oblastech cestovního ruchu, informačních technologií, průmyslu a vzdělávání. Plánuje se zaměřit průmyslový sektor na kovovýrobu, těžbu zdrojů zemního plynu, petrochemii a mezinárodní přepravu nákladů v přístavech.\n\nPokles ceny ropy, který nesouvisí jen s následky světové finanční krize může vyvolat fiskální pozici po rozpočtovém schodku v roce 2009, pokud ceny suroviny zůstanou nízké. Úvěrová krize zase zpomaluje tempo přílivu zahraničních investic a vývoj projektů.\n\nIndex snadnosti podnikání za rok 2018 ohodnotila Světová banka 71. místem.\n\nZemědělství, chov hospodářských zvířat a rybolov patří mezi nejstarší a nejdůležitější odvětví ománské ekonomiky. Hrají významnou roli v obživě ománské populace a poskytují práci pro velkou část obyvatel. Rovněž tato odvětví navyšují celkový hrubý domácí produkt. V oblasti al-Batína rostou datlové palmy a mangovníky, naopak v Dafáru se nachází vysoká koncentrace kokosových palem. Dalším pěstovaným artiklem je zelenina. Zemědělské projekty byly zřízeny kvůli podpoře užívání kvalitních hnojiv, osiv a moderních zavlažovacích systémů, které byly zavedeny na farmách a 71 přehradách, vybudovaných pro ochranu před záplavami. Na hrubém domácím produktu se podílí jen 1,4 %.\n\nRybolovem se Ománci zabývali už v daleké minulosti. Díky pobřeží o délce přes 1 700 kilometrů patří Omán mezi přední producenty ryb v regionu a rybolov spadá mezi jeho potenciální a rychle se rozvíjející odvětví. Protože došlo k nárůstu kvality úlovků, stát zřídil dohlížející středisko. Vývoz ryb je lépe regulován, zejména s ohledem na určité druhy vzácných a cenných ryb. Ve městech al-Chaburá a Salála byly vystavěny školící centra se zaměřením na rybolov. Údaje a statistiky se aktualizovaly a při pobřeží byly postaveny nové, moderně vybavené rybářské přístavy.\n\nPo dokončení sčítání kusů velbloudů v oblasti Dafár, vláda představila strategii na snížení počtu těchto zvířat, aby obnovila rovnováhu mezi velbloudy a přírodními pastvinami. Dále vláda plánuje zvýšit dostupné množství vody tím, že sníží velikost ploch využívaných k výrobě zvířecích krmení. Prvním krokem je přesunutí těchto výroben do al-Nadždu, kde bude za 19,2 milionu rialů vybudováno nové, dobře zásobované město.\n\nPrůmyslový sektor je základním kamenem sultánovy dlouhodobé rozvojové strategie (1996–2020). Tento sektor je nejen pojen s diverzifikací státních příjmů a snížení závislosti na ropě, ale je schopen pomoci potřebám ománského sociálního rozvoj] a vytvářet přidanou hodnotu národním zdrojům jejich přeměnou na hotové výrobky. Hrubý domácí produkt tvoří z 48,6 % (2009).\n\nSedmý pětiletý rozvojový plán vytváří podmínky pro atraktivní investiční klima. V rámci strategie pro sektor průmysl se vláda snaží o rozvoj informačních technologií a telekomunikací. Ománské společnosti rozvíjí technologický potenciál skrze spolupráci s institucemi z Japonska a Německa. Guvernorát Maskat je první průmyslovou zónou v sultanátu. V průmyslové zóně při městě Suhár se nachází těžký průmysl. Další průmyslové oblasti jsou v al-Burajmi, Nazvá, Salále a Súru. Zemní plyn je dopravován k průmyslu v Suháru a Salále, aby podpořil jeho rozvoj, jelikož je na zemním plynu závislý. Zdejší průmyslníci jsou osvobozeni od daní – opět kvůli rozvoji. Do roku 2020 má průmyslový sektor přispět k hrubému domácímu produktu navíc 15 %. Každý rok se uděluje cena – \"Sultánův pohár\" – pro nejlepší ománské firmy.\n\nMezi nerostné suroviny vyskytující se v Ománu patří dolomit, chromit, kobalt, křemík, měď, sádrovec, vápenec, zinek, zlato, železo a další. Surovinová naleziště brzy obklopily průmyslové podniky, což bylo součástí rozvoje strategie státu a vedlo k přispění k hrubému domácímu produktu a vytvoření nových pracovních míst pro Ománce. Samotná měď se v Ománu těží po tisíce let.\n\nRovněž byly dokončeny některé projekty včetně studie proveditelnosti využití zásob křemenné rudy v oblasti Vádí Buwa a Abutan (region al-Wusta) odhadované na 28 milionů tun a jiných.\n\nSpolečnost Petroleum Development Oman (zkráceně PDO), která produkuje téměř 90 % ropy na ománském území, a další ropné společnosti pokračují ve snaze navýšit svou produkci a kompenzovat tak její relativní pokles, jenž zemi sužuje od roku 2002. Denní produkce ropy v roce 2005 dosahovala celkem 774 800 barelů, vyváženo bylo přibližně 718 100 barelů. Většina této ropy putovala do Čínské lidové republiky (32,2 %), zbytek do Japonska (16,4 %), Jižní Koreje (15 %), Thajska (16,8 %) a dalších zemí. Ománská společnost Oman Oil Refinery Company přijala zbylou nevyváženou ropu k rafinaci a následné vnitrostátní spotřebě.\n\nRopné zásoby v Ománském sultanátu čítají na 4,803 milionu barelů, Petroleum Development Oman kontroluje okolo 92 % těchto zásob. V roce 2005 byly podepsány smlouvy se čtyřmi zahraničními společtnostmi (z Indie, Irska, Švédska a Dánska), které dostaly za úkol provést průzkumné programy v tříletém horizontu.\n\nBěhem let 2001 až 2005 vzrostl přínos zemněplynného sektoru ročně o více než 20 %, což předčilo všechna očekávání. Podstatně vzrostla produkce zkapalněného zemního plynu. Vývozu plynu do Asie, Evropy a Spojených států napomohlo pořízení dvou nových tankerů v červnu 2006. Velká část nevyváženého zemního plynu je posílána do průmyslových oblastí (Suhár a podobně).\n\nCelkový součet tržních kapitalizací všech evidovaných společností byl Světovou bankou oceněn na 14,914 milionu dolarů (2008).\n\nOmánci obchodovali již v období starověku, kdy jejich lodě a karavany dopravovaly ománské zboží (kadidlo, datle…) přes moře a staré hedvábné a kadidlové stezky a stýkali se tak s jinými kulturami. Dnes je Omán členem několika ekonomických subjektů včetně Rady pro spolupráci arabských států v Zálivu (: ', ), Světové obchodní organizace (: ', ), zóny volného obchodu mezi členskými zeměmi Arabské ligy (: ', ) nebo sdružení pobřežních států Indického oceánu pro regionální spolupráci (: ', ).\n\nOmán zdokonalil zákony v oblasti investičních aktivit, komerce, obchodního tajemství, ochranných známek a ochrana proti nekalé soutěži, dále byly zdokonaleny zákony o ochraně spotřebitele a duševního vlastnictví. Vedle těchto opatření stát provedl modernizaci přístavů a ustanovil zóny volného obchodu v al-Mazjuná a Salále.\n\nOmánské zboží je vyváženo na trhy více než stovky zemí po celém světě. Hlavními obchodními partnery Ománu jsou Čínská lidová republika, Indie, Írán, Jižní Korea, Katar, Libye, Německo, Saúdská Arábie, Somálsko, Spojené arabské emiráty a Spojené státy americké. Vláda dává přednost ománským produktům, které podporuje prostřednictvím výstav a seminářů.\n\n"}
{"id": "508941", "url": "https://cs.wikipedia.org/wiki?curid=508941", "title": "Markovův rozhodovací proces", "text": "Markovův rozhodovací proces\n\nMarkovské rozhodovací procesy jsou pojmenovány po ruském matematikovi Andreji Markovovi. Poskytují matematický rámec pro modelování rozhodování v situacích, kdy jsou výsledky zčásti náhodné a zčásti pod kontrolou uživatele. Markovské rozhodovací procesy se využívají pro studium mnoha typů optimalizačních problémů řešených prostřednictvím dynamického programování a zpětnovazebního učení. Markovské rozhodovací procesy jsou známy od 50. let 20. století (viz Bellman 1957). Mnoho výzkumu v této oblasti bylo učiněno na základě knihy Ronalda A. Howarda Dynamické programování a Markovské procesy z roku 1960. Dnes jsou využívány v různých oblastech včetně robotiky, automatizovaného řízení, ekonomie a průmyslové výroby.\n\nPřesněji řečeno je Markovský rozhodovací proces diskrétní, stochastický a kontrolovaný proces. V každém časovém okamžiku je proces v určitém stavu formula_1 a uživatel může vybrat jakoukoli akci formula_2, která je dostupná ve stavu formula_1. Proces na tuto akci v následujícím časovém okamžiku reaguje náhodným přesunutím do nového stavu formula_4 a dává uživateli odpovídající užitek formula_5.\n\nPravděpodobnost, že proces vybere formula_4 jako nový stav, je ovlivněna vybranou akcí. Pravděpodobnost je určena funkcí přechodu stavu formula_7. Takže následující stav formula_4 závisí na současném stavu formula_1 a na uživatelově akci formula_2. Dané formula_1 a formula_2 jsou však podmíněně závislé na všech předchozích stavech a akcích. Jinými slovy má přechod stavu Markovského rozhodovacího procesu \"Markovskou vlastnost\".\n\nMarkovské rozhodovací procesy jsou rozšířením Markovských řetězců; rozdíl je v přidání akcí (umožňují výběr) a užitků (motivace). Pokud by existovala pouze jedna akce, nebo pokud by byla daná uskutečnitelná akce stejná pro všechny stavy, Markovský rozhodovací proces by se zredukoval na Markovský řetězec.\n\nMarkovský rozhodovací proces je uspořádaná čtveřice formula_13, kde\n(Teorie Markovských rozhodovacích procesů ve skutečnosti nevyžaduje, aby formula_14 nebo formula_15 byly konečné množiny, ale základní algoritmus níže předpokládá, že jsou konečné).\n\nHlavním úkolem Markovských rozhodovacích procesů je najít \"strategii\" pro uživatele: funkci formula_30, která specifikuje akci formula_31, kterou zvolí uživatel ve stavu formula_1. Je třeba poznamenat, že je-li jednou Markovský rozhodovací proces takto zkombinován se strategií, je pro každý stav určena akce a výsledná kombinace se chová jako Markovský řetězec.\n\nCílem je vybrat strategii formula_30, která bude maximalizovat kumulativní funkci náhodných užitků, typicky očekávanou diskontovanou sumu za potenciálně nekonečnou dobu:\nkde formula_36 je diskontní faktor splňující formula_37. Typicky se blíží 1.\n\nDíky Markovské vlastnosti může být optimální strategie pro tento speciální problém skutečně zapsána jako funkce pouze formula_1, jak bylo předpokládáno výše.\n\nMarkovské rozhodovací procesy lze řešit metodami lineárního programování nebo dynamického programování. Následující text ukazuje použití dynamického programování.\n\nPředpokládejme, že \"známe\" funkci přechodu stavu formula_39 a užitkovou funkci formula_40. Chceme zjistit strategii, která maximalizuje očekávanou diskontovanou hodnotu.\n\nStandardní skupina algoritmů používaná pro zjištění této optimální strategie vyžaduje uložení dvou polí indexovaných stavem: \"hodnota\" formula_41, která obsahuje reálné hodnoty, a \"strategie\" formula_30, která uchovává akce. Na konci algoritmu bude formula_30 obsahovat řešení a formula_44 bude obsahovat diskontovanou sumu užitků, které budou (v průměru) získány provedením tohoto řešení ve stavu formula_1.\n\nAlgoritmus má následující dva druhy kroků, které jsou opakovány v určitém pořadí pro všechny stavy, dokud nedojde k nějakým změnám.\n\nR(s) je zde formula_48. Pořadí kroků závisí na variantě algoritmu. Kroky se buď mohou provádět pro všechny stavy najednou, nebo pro každý stav popořadě, a pro některé stavy častěji než pro jiné. Dokud není žádný stav permanentně vyloučen ze žádného z kroků, algoritmus má šanci dospět ke správnému řešení.\n\nPři iteraci hodnot (Bellman 1957), která se rovněž nazývá zpětná indukce, není pole formula_30 použito; místo toho je hodnota formula_31 vypočtena kdykoli je potřeba.\n\nDosazením výpočtu formula_31 do výpočtu formula_44 dostaneme kombinovaný krok:\n\nToto zaktualizované pravidlo je opakováno pro všechny stavy formula_1 dokud nekonverguje s levou stranou rovnou pravé straně (což je \"Bellmanova rovnice\" pro tento problém).\n\nPři iteraci strategie je první krok proveden jednou a druhý krok je opakován dokud nekonverguje. Poté je znovu jednou proveden první krok a tak stále dokola.\n\nMísto toho, aby byl druhý krok opakován dokud nekonverguje, měl by být problém formulován a řešen jako množina lineárních rovnic.\n\nTato varianta má výhodou, že zde existuje konečná podmínka ukončení: algoritmus je dokončen, pokud se pole formula_30 nezmění ve směru působení prvního kroku na všechny stavy.\n\nV upravené iteraci strategie (van Nunen, 1976; Puterman a Shin 1978) je první krok vykonán jednou a druhý krok je několikrát opakován. Poté je opět proveden první krok atd.\n\nV této variantě jsou kroky přednostně aplikovány na stavy, které jsou nějakým způsobem důležité – buď jsou založené na algoritmu (v těchto stavech došlo k velkým změnám formula_41 nebo formula_30 během posledních iterací) nebo jsou založeny na použití (tyto stavy jsou blízko počátečnímu stavu, nebo jsou jinak zajímavé osobě nebo programu, který používá algoritmus).\n\nVýše uvedené řešení předpokládá, že pokud je třeba učinit akci, je stav formula_1 známý; jinak nemůže být formula_31 vypočteno. Pokud tento předpoklad není pravdivý, nazývá se problém částečně pozorovatelný Markovský rozhodovací proces.\n\nPokud jsou pravděpodobnosti či užitky neznámé, jedná se o problém zpětnovazebního učení (Sutton a Barto, 1998).\n\nPro tento účel je užitečné definovat další funkci, která odpovídá učinění akce formula_2 a následnému optimálnímu pokračování (nebo podle toho, o jakou strategii se aktuálně jedná):\n\nZatímco tato funkce je taktéž neznámá, zkušenost během učení je založena na dvojicích formula_62 (spolu s výsledkem formula_4). To znamená: „Byl jsem ve stavu formula_1 a zkoušel jsem učinit formula_2 a stalo se formula_4“). Čili máme pole formula_67 a využíváme zkušenosti k jeho přímé aktualizaci. Uvedené nazýváme Q-učení.\n\nSíla zpětnovazebního učení leží v jeho schopnosti řešit Markovský rozhodovací proces bez výpočtu pravděpodobností přechodu. Uvědomme si, že pravděpodobnosti jsou potřebné pro iteraci hodnoty i strategie. Zpětnovazební učení může být taktéž kombinováno s aproximací funkcí a tím lze řešit problémy s velkým množstvím stavů. Zpětnovazební učení může být rovněž snadno vykonáváno v rámci simulací systémů pomocí metody Monte Carlo.\n\nTerminologie a notace pro Markovské rozhodovací procesy není jednoznačná. Existují dva hlavní proudy; první, zaměřený na maximalizační problémy z oblastí jako je ekonomie, používá termíny jako je akce, užitek, hodnota a označuje diskontní faktor formula_68 nebo formula_69; druhý je zaměřený na minimalizační problémy z oblastí techniky a navigace a používá termíny jako je kontrola, cena, cena změny, a diskontní faktor označuje formula_70. Liší se i zápisy pro pravděpodobnost přechodu.\n\nNěkdy se pravděpodobnost přechodu zapisuje jakoformula_71, formula_72 nebo méně často formula_73\n\n\n\n"}
{"id": "508944", "url": "https://cs.wikipedia.org/wiki?curid=508944", "title": "ESTP", "text": "ESTP\n\nESTP (Extraversion, Sensing, Thinking, Perceiving) je jeden z šestnácti osobnostních typů podle MBTI. Je označován jako Extrovertní smyslový typ vnímající s převahou myšlení.\n\nČlověk typu ESTP je sebevědomý, má rád společnost a sport, nepořádný, nepředvídatelný, realista, nebojí se riskovat, akční, mistr v překonávání překážek.\n\nESTP jsou sebevědomí a nezávislí. Mají rádi společnost a sporty. Dokáží se zaměřit na svůj cíl a bez braní přehnaných ohledů na druhé ho dosáhnout. Nemají rádi rutinu a nudu. Rádi se zaměřují na dosahování hmatatelných výsledků.\n\nJsou v mnoha ohledech mistři v překonávání jakýchkoliv překážek. Jejich jedinou slabinou na cestě k cíli jim může být sklon ukvapeně hodnotit druhé zjednodušeně a podle jejich aktuálních úspěchů. Pak mohou být zaskočeni skrytým potenciálem druhé osoby. \n\nNezavrhují plány a logiku, mívají však nakonec sklon rozhodnout se impulzivně a podle situace. V tom ostatně spočívá i jejich schopnost improvizace. Hodí se k mnoha náročným povoláním jako například závodník, prodejce, manažer, publicista.\n\nCo se mezilidských vztahů týká, nedělá jim většinou problém počáteční kontakt, ale v pokročilejších fázích vztahu mohou být nejistí ohledně toho, co se od nich vlastně očekává. \n\nBývají zběhlí v mnoha oborech a rádi poskytnou pomoc a radu druhému, který to ne vždy ocení, obzvláště, uslyší-li pro ostatní příliš děsivou větu „prostě jdi a udělej to“. Svému okolí se mohou jevit jako nepředvídatelní a odvážní, protože jejich častým způsobem práce je metoda „pokus-omyl“.\n\n\n"}
{"id": "508949", "url": "https://cs.wikipedia.org/wiki?curid=508949", "title": "ISFP", "text": "ISFP\n\nISFP (Introversion, Sensing, Feeling, Perceiving) je jeden z šestnácti osobnostních typů podle MBTI. Je označován jako Introvertní smyslový typ vnímající s převahou cítění (Typ Princ z hradu (integrovaná osobnost bez schizofrenie)), v umělecké verzi typický skladatel, malíř, básník atd./anebo ve zdravotně sociální verzi typický pediatr, veterinář, pečovatel, zdravotní bratr/sestra atp.).\n\nLidé typu ISFP mívají citové vnímání, velmi vyvinutý smysl pro krásu, bývají neorganizovaní, nerozhodní, plaší, mírumilovní a kreativní. Obvykle se slaběji soustřeďují.\n\nVelmi senzitivní osobnost, která se snadno dostane do stresu nebo vyčerpání. Má neobyčejné umělecké cítění, které o sobě dává vědět v náhlých záchvěvech inspirace, které ovšem nejdou vyvolat na povel. Jejich díla jsou odrazem duševního rozpoložení v danou chvíli, nejedná se o žádné představy o tom, jak bude svět vypadat v budoucnosti.\n\nTyto dvě hlavní kvality ho předurčují buď k práci umělecké (skladatel, malíř, básník atd.; méně už jim jde psaní souvislého textu) a nebo v oboru, kde může využít svoji schopnost se vciťovat (pediatr, veterinář, pečovatel, zdravotní sestra).\n\nAby byl schopen správně fungovat, potřebuje ISFP pozitivní atmosféru. Nelze mu dávat časové rozvrhy a ultimáta. Žije ze dne na den a nebývá příliš zdatný v dlouhodobém plánování finančního zajištění. Nemá rád hierarchii a přísnou disciplínu. K oborům jako je například vojenství mívá silný odpor.\n\nMnoho lidí se jim rádo svěřuje, protože si všímá jejich citlivosti a vždy v nich najde pozorného posluchače. ISFP obdivuje jedince, kteří nejsou svázáni s materiálním světem a žijí si po svém. Každého hodnotí podle toho, jaký žije svůj každodenní život.\n\nMají tendenci hledat nějakého duchovního vůdce nebo hnutí angažující se za dobrou věc. Musí ovšem být patřičně mírumilovné a liberální. Svět jim připadá příliš složitý. Pokud by ho bylo možné zachránit tím, že namalují obraz, šli by nadšeně do toho.\n\n\n"}
{"id": "508950", "url": "https://cs.wikipedia.org/wiki?curid=508950", "title": "Petr z Kravař a Plumlova", "text": "Petr z Kravař a Plumlova\n\nPetr z Kravař a Plumlova († 16. ledna 1411) byl moravský šlechtic z rodu pánů z Kravař. \n\nJeho otcem byl Beneš z Kravař a Strážnice a matkou Eliška z Ronova. První písemná zmínka o Petrovi pochází z roku 1369, kdy už byl dospělý. V letech 1373–1374 již vystupuje v majetkoprávních jednáních týkající se vlastních statků. Roku 1375 se ujal správy nad panstvím Plumlov. V prosinci roku 1375 se účastnil v Litomyšli sjezdu několika pánů, aby rozhodli o rozdělení statků litomyšlského biskupa Albrechta ze Šternberka. V roce 1376 se zúčastnil olomouckého zemského sněmu. Roku 1381 přijal Petr z Kravař a Plumlova ve spolek pány Petra a Zdeňka ze Šternberka, se kterými měl silné kontakty. V tomtéž roce přijal poručenskou správu nad svým synovcem Petrem Strážnickým, jemuž předčasně zemřel otec. \n\nRoku 1384 zapsal Petr Plumlovský z Kravař věno 600 hřiven grošů své ženě Kateřině. O rok později se účastnil zasedání brněnského zemského soudu a vojenského tažení Moravanů do Uher. V době moravských markraběcích válek stál Petr na straně markraběte Jošta. Roku 1389 mu Jošt zastavil hrad Vícov, který předtím držel Joštův protivník Jan Ozor z Boskovic. Petr však v této době nakupoval i další statky a rozšiřoval tak své državy. Kromě toho se též staral i o věci duchovní, když se např. v roce 1389 účastnil založení augustiniánského kláštera v Fulneku nebo v roce 1391 augustiniánské kanonie v Prostějově. \n\nPetr z Kravař a Plumlova se aktivně pohyboval ve vysoké politice. Účastnil se jednání se Zikmundem Lucemburským. K výraznému rozšíření Petrova majetku došlo v roce 1397, kdy mu Petr ze Šternberka odkázal panství Šternberk, Dvorce, Moravský Beroun, Odry a Dědice. Tento majetek byl vesměs zadlužený, takže ho Petr musel splácet věřitelům. Roku 1397 koupil Petr také panství Zábřeh na Moravě a v roce 1399 získal panství Račice. Roku 1401 zapsal markrabě Jošt Petrovi Plumlovskému několik vsí bývalého vildenberského panství se vsí a tvrzí Pozořice. S přispěním Petrova příbuzného, olomouckého biskupa Lacka z Kravař, bylo Petrovi uděleno 22. července 1403 panství Medlice. \n\nPo ukončení bojů v markraběcích válkách vystupoval Petr v různých sporech a v roce 1405 se stal nejvyšším komorníkem olomoucké cúdy. Na sklonku svého života měl Petr z Kravař rozsáhlý majetek. Kromě zmiňovaných majetků vlastnil také panství Rýmařov s hradem Rabštejnem, v zeměpanské zástavě měl panství Bánov a Brumov. Zemřel 16. ledna roku 1411. \n\nPetr z Kravař a Plumlova měl tři syny, nejstarší z nich Petr skonal ještě za jeho života a nejmladší Beneš krátce Petrově smrti. Panství převzal syn Jindřich z Kravař a Plumlova.\n\n"}
{"id": "508951", "url": "https://cs.wikipedia.org/wiki?curid=508951", "title": "Velká libyjská arabská lidová socialistická džamáhíríje", "text": "Velká libyjská arabská lidová socialistická džamáhíríje\n\nVelká libyjská arabská lidová socialistická džamáhíríje ( \"Al-Džamáhíríja al-arabíja al-líbíja aš-ša´abíja al-ištirákíja al-´uzmá\") byl stát v severní Africe, který existoval v letech 1977 až 2011.\n\nV září 1969 uskutečnila skupina mladých důstojníků libyjské armády v čele s plukovníkem Muammarem Kaddáfím vojenský převrat, jímž svrhla královskou vládu. Byl vytvořen radikální stát islámského socialismu, bez politických stran. Velká libyjská arabská lidová socialistická džamahírije představovala přímou demokracii, kde obyvatelé rozhodovali o dění v zemi prostřednictvím Lidových kongresů a Lidových výborů. Země fungovala na bázi Zelené knihy Muammara Kaddáfího, ve které označil svou Třetí světovou teorii (vládu mas prostřednictvím Lidových kongresů a Lidových výborů) ze jediné možné demokratické zřízení. Parlamentní a prezidentskou demokracii naopak popsal jako tvrdou diktaturu. Podle jeho názoru je lid v demokracii nezastupitelný a parlamentní demokracie představuje pouze vládu politických stran.\n\nV červnu 1972 Kaddáfí oznámil, že kterýkoliv Arab, který si přeje se dobrovolně přidat k palestinským ozbrojeným skupinám, „může zaregistrovat své jméno na kterémkoliv libyjském velvyslanectví, které mu zajistí potřebný bojový výcvik“. Rovněž přislíbil finanční pomoc pro útoky. Dále založil Islámskou legii (1972–1987) – žoldnéřskou paravojenskou skupinu, mající napomoci vytvořit z oblasti Sahelu jeden velký islámský stát.\n\nLibye hrála klíčovou roli při podpoře ropného embarga v roce 1973 jako politické zbraně v naději, že cena ropy vzroste tak, že přinutí Západ zastavit podporu Izraele.\n\nOpakovaně byly zasílány zbraně různým teroristickým a národně-osvobozeneckým skupinám v Evropě zbraně („bomby působící křeče a lámající ducha Británie jsou bombami libyjského lidu“). Např. v roce 1973 zachytilo irské námořnictvo loď Claudia dopravující sovětské zbraně z Libye do Severního Irska pro Prozatímní irskou republikánskou armádu (PIRA); o 14 let později francouzské úřady zastavily loď MV Eksund, která dovážela přes 120 tun libyjských zbraní teroristickým skupinám, zejména IRA a PIRA.\n\nKaddáfí byl těsným stoupencem ugandského diktátora Idiho Amina. Libyjské jednotky byly poslány do Aminovy války proti Tanzanii, kde padlo na 600 libyjských vojáků. Kaddáfí pomáhal také středoafrickému diktátorovi Jean-Bédel Bokassovi. Podporoval i etiopského levicového diktátora Haile Mariama Mengistua; dále cvičil a podporoval Charlese Taylora, prezidenta Libérie, obviněného za válečné zločiny a zločiny proti lidskosti v Sierra Leone. Libye měla rovněž úzké kontakty s režimem Slobodana Miloševiće.\n\nV dubnu 1984 protestovali libyjští uprchlíci v Londýně proti popravě dvou disidentů. Libyjští diplomaté při tom zastřelili 11 lidí a britskou policistku. Incident k vedl k ukončení diplomatických vztahů mezi Spojeným královstvím a Libyí na více než 10 let. O dva měsíce později prohlásil Kaddáfí, že očekává od svých agentů likvidaci uprchlých disidentů i během jejich pouti do Mekky v srpnu 1984. Libyjské spiknutí bylo skutečně v Saúdské Arábii odhaleno a zneškodněno saúdskoarabskou policií. Po prosincových bombových útocích na letiště v Římě a Vídni v roce 1985, při kterých bylo 19 lidí zabito a kolem 140 zraněno prohlásil Kaddáfí, že bude pokračovat v podpoře RAF, Rudých brigád a IRA tak dlouho, pokud západoevropské země budou podporovat protikaddáfíovsky orientované Libyjce. V roce 1986 oznámila libyjská státní televize, že Libye cvičí sebevražedné jednotky k útokům proti evropským a americkým zájmům.\n\nLibyjští agenti 5. dubna 1986 provedli bombový útok na diskotéku \"La Belle\" v západním Berlíně, při kterém byli 3 lidé zabiti a 229 zraněno. Po sjednocení Německa a otevření archivů Stasi vyšlo najevo, že tato teroristická akce byla nařízena z Tripolisu, provedena za spoluúčasti Stasi a souhlasu sovětských poradců v NDR. 14. dubna 1986 USA provedly odvetnou operaci \"El Dorado Canyon\". Protivzdušná obrana, 3 vojenské základny a 2 vojenská letiště v Tripolisu a Benghází byly bombardovány. Zabít Kaddáfího se sice nepodařilo, ale o život přišlo několik desítek armádních důstojníků. Kaddáfí oznámil, že dosáhl unikátního vojenského vítězství nad USA a přejmenoval Libyi na \"Velkou libyjskou arabskou lidovou socialistickou džamáhíríji\".\n\nKaddáfí stimuloval několik islámských a komunistických teroristických skupin až na Filipínách; také dotoval paravojenské skupiny v Oceánii. Pokusil se radikalizovat i novozélandské Maory. V Austrálii podplácel obchodní svazy a některé politiky. V květnu 1987 pak Austrálie vypověděla diplomaty ze země a kvůli aktivitám v Oceánii přerušila s Libyí styky.\n\nV roce 1991 dva libyjští tajní agenti byli státními zastupitelstvími USA a Spojeného království obviněni z účasti na explozi dopravního letadla letu Pan Am 103. Šest dalších Libyjců bylo souzeno v nepřítomnosti za bombový útok letu UTA 772 nad Čadem a Nigerem. Rada bezpečnosti OSN požadovala, aby Libye spolupracovala s vyšetřovateli letů UTA 772 a Pan Am 103, zaplatila odškodné rodinám obětí a zastavila veškerou podporu terorismu. Odmítnutí Libye vedlo k vydání rezoluce rady bezpečnosti OSN 748 dne 31. března 1992 o uvalení mezinárodních sankcí vůči Libyi. Opětné odmítnutí Libyí pak vedlo k uvalení dalších sankcí v listopadu 1993.\n\nV roce 1999, méně než 10 let poté, co na ni byly uvaleny sankce, Libye začala svoji politiku vůči Západu dramaticky měnit. Po pádu režimu Saddáma Husajna v roce 2003, se Kaddáfí rozhodl zastavit projekt zbraní hromadného ničení a zaplatil téměř 3 miliardy eur na odškodnění rodin obětí letů Pan Am 103 a UTA 772. Tento čin mnohé západní země přivítaly a pohlížely na něj jako na významný krok k návratu Libye do mezinárodních společenstev. Od roku 2003 se země pokoušela normalizovat vztahy s EU a USA. V roce 2004 prezident George W. Bush hospodářské sankce vůči Libyi ukončil a současně s ní navázal mezinárodní styky. V lednu 2004 se konala první oficiální návštěva Libye, a to delegací amerického Kongresu.\n\nBěhem vlny úspěšných revolucí v Tunisku a Egyptě v roce 2011 byly svrženy staré autoritativní režimy. V únoru 2011 propuklo v Libyi také povstání namířené proti režimu Muammara Kaddáfího. Protesty nejprve zachvátily města v Kyrenaice zejména v druhém největším libyjském městě Benghází, načež zde došlo ke střetům protestujících s vojskem a k pouličním bitvám. Později se nepokoje přenesly i do hlavního města Tripolisu. 21. února 2011 začala armáda letecky bombardovat protestující.\n\nDne 19. března 2011 vstoupila francouzská bojová letadla do vzdušného prostoru Libye. O několik hodin později se připojila letadla nebo technika ozbrojených sil Velké Británie, Španělska, Itálie, Belgie, Spojených států amerických, Kanady i některých arabských zemí. Tyto státy podpořily povstalce, (radikální islamisty včetně džihádistů z al-Kaidy) a vynutily dodržování rezoluce číslo 1973 Rady bezpečnosti OSN o bezletové zóně nad Libyí. Průběh intervence kritizovalo mnoho zemí světa z nichž nejhlasitější bylo Rusko. Z českých politiků kritizoval tuto intervenci např. Václav Klaus. Intervence výrazně změnila strategickou situaci na bojišti. Kaddáfího síly přišly částečně o výhody spojené s používáním těžké bojové techniky, a to nejen letadel (kterými prakticky nedisponovaly) ale také tanků, dělostřelectva a podpůrných jednotek, které byly vystaveny útokům letadel NATO a po jejich zničení naopak bojovali touto těžkou technikou vyzbrojení \"povstalci\" proti lehce vyzbrojeným vojákům Džamahírie. To povstalcům umožnilo přeskupit své sily. Podařilo se jim též navázat první diplomatické styky a s pomocí Francie vyzbrojit své jednotky. Kaddáfí se naproti tomu ocitl v mezinárodní izolaci. Byl na něj vydán mezinárodní zatykač a jeho zahraniční konta byla zmrazena. V červenci 2011 se objevily zprávy o koordinované ofenzivě povstalců. Během srpna 2011 se povstalcům za pomoci intenzivního, šestiměsíčního bombardování sil NATO, podařilo dobýt téměř celé území Libye a 23. srpna 2011 dobyli Kaddáfího sídlo Báb al-Azízíju, aniž se jim však podařilo nalézt samotného Kaddáfího. Libyjská Dočasná národní přechodná rada již oznámila, že přesídlí do Tripolisu. Na začátku října došlo k potyčkám mezi povstaleckými brigádami, přičemž 20. října byl Kaddáfí povstalci dopaden, lynčován a následně zastřelen.\n\n7. července 2012 se v Libyi konaly volby do přechodného parlamentu. Celkově čítá 200 poslanců, z nichž 80 je voleno proporčně dle stranických kandidátních listin, zbylých 120 je nezávislých kandidátů volených systémem relativní většiny. Ze západu země pochází 100 poslanců, z východu 60 a jihu 40. Regionální rozložení mandátů vedlo k protestům na východě země. Některým místním obyvatelům totiž připadá počet jejich poslanců jako nedostatečný. Kvůli sporům o počtu delegátů z jednotlivých částí Libye v kongresu zároveň Národní přechodová rada těsně před volbami rozhodla, že samotnou ústavu vytvoří nezávislý, přímo volený orgán s rovným zastoupením účastníků ze tří regionů Libye, tj. Kyrenaiky, Fezzánu a Tripolska. Pozorovatelé EU a OSN označili průběh voleb za úspěšný. Libye se ve skutečnosti ještě dva roky po intervenci zmítá v chaosu. V ulicích mezi sebou bojují nejrůznější milice a životní úroveň obyvatelstva se propadla. \n\n"}
{"id": "508956", "url": "https://cs.wikipedia.org/wiki?curid=508956", "title": "Medlice (hrad)", "text": "Medlice (hrad)\n\nMedlice je zřícenina středověkého hradu, která leží v okrese Opava nad údolím Moravice (vodní nádrží Kružberk) a zaniklou obcí Medlice. Zřícenina je chráněna jako kulturní památka.\n\nVznik hradu je nejasný a pohybuje se mezi léty 1249 až 1317 či 1320, kdy je hrad poprvé zmiňován písemně. V únoru roku 1249 se uvádí rytíř Ludvík z Medlic, to ovšem neznamená, že hrad již stál. Po Medlicích se psal i jeho syn Janáč (Jenč). Zřejmě šlo o biskupské léno. Soudí se, že hrad později připadl jako léno Albertu I. ze Štenberka. Později bylo léno propůjčeno Albertovu synu Zdeslavovi. Zdeslav neznámým způsobem vymohl léno pro svůj rod, a to někdy mezi lety 1320 až 1325. Později hrad patřil litomyšlskému biskupu Albrechtu Alešovi ze Šternberka. Později patřil Petru ze Šternberka. Po jeho smrti roku 1397 hrad často střídal majitele. Později se dostal do majetku pánů z Kravař a pak do majetku pánů z Dubé. Zánik hradu není jasný. Jako pustý se uvádí až v roce 1561. Nálezy z hradu jsou datovány do 14. a 15. století. Zánik hradu by tedy spadal do doby před rokem 1500, nejspíše do doby uherského vpádu roku 1474.\n\nZ hradu se dochovaly jen terénní relikty, protože vesničané hradní zdivo používali jako zdroj kamenů pro přestavbu domů ve stejnojmenné vsi, která už také zanikla. Prostor hradu byl intenzivně zemědělsky využíván. Pisatel z roku 1839 uváděl pevné silné základy, jak se mu zdálo pozůstatek dvou strážních věží. Dříve zde byla údajně vidět i studna či vnitřek válcové věže. Zídky, které se na hradě ve dvou místech nalézají, mohou pocházet z vyzdění hradního příkopu anebo jde o novodobější zemědělské terasy.\n\nObec pod hradem byla založena původně českými kolonisty. Později byla obydlená německy mluvícím obyvatelstvem a po druhé světové válce zanikla. Byla zde kaple Panny Marie (zbořená někdy po roce 1979) a škola, v které byly uchovávány nálezy z hradu.\n\n\n"}
{"id": "508965", "url": "https://cs.wikipedia.org/wiki?curid=508965", "title": "Cotton Club", "text": "Cotton Club\n\nCotton Club byl známý noční klub v New Yorku, který byl v provozu během prohibice. Klub hostil mnohé tehdejší africkoamerické hvězdy, jakými byli Fletcher Henderson, Duke Ellington, Count Basie, Bessie Smith, Cab Calloway, The Nicholas Brothers, Ella Fitzgerald, Fats Waller, Louis Armstrong, Dizzy Gillespie, Nat King Cole, Billie Holiday a Ethel Waters, ale zpravidla popíral přijetí černých umělců. Během svého rozkvětu byl klub známý jako stylové místo schůzek a to přímo v srdci Harlemu. Pravidelně se o nedělích konaly „Celebrity Nights“, kde vystupovaly hvězdy jako Jimmy Durante, George Gershwin, Al Jolson, Mae West, Irving Berlin, Eddie Cantor, Moss Hart, a mnozí další. \n\nŠampion v těžké váze v boxu Jack Johnson otevřel klub, který se nacházel ve 142. ulici a Lenox Avnue v Harlemu, roku 1920. Owney Madden, prominentní pašerák lihovin a gangster převzal klub roku 1923, zatímco byl uvězněn v Sing Singu (vězení v New Yorku) a přejmenoval jej na Cotton Club. \n\nRoku 1923 byl krátce uzavřen za prodej alkoholu, ale byl znovu otevřen bez toho, aby dělala problémy policie. Tanečnice a striptérky příležitostně vystupovaly pro Maddena i v Sing Singu po jeho návratu roku 1933. Klub vytvářel rasistické obrazy doby, často zobrazujíc černochy jako divochy v exotických džunglích nebo jako tmavé otroky na plantážním Jihu. Dívčí sbor klubu se představoval v krátkých oblečcích: očekávalo se od nich, že budou vysoké, snědé a úžasné, což znamenalo, že měly měřit alespoň 152 cm, světlejší pleti a mělo jim být méně než 21 let. Od Ellingtona se očekávalo, že bude psát \"hudbu džunglovou\" pro bílé publikum.\n\nNicméně, klub také pomohl odstartovat kariéry Fletcheru Hendersonovi, který tam přivedl svou první kapelu v roce 1923 a Duku Elligtonovi, jehož orchestr byl domácí kapelou klubu mezi lety 1927 a 1931. Klub nejenže přinesl Ellingtonovi světový ohlas a to prostřednictvím přímých rozhlasových přenosů, ale také mu umožnil rozvoj jeho repertoáru, kdy mohl psát nejen taneční kousky pro estrády, ale také hudební předehry, přechody, doprovody a \"hudbu džungle\". Toto vše mu dávalo svobodu experimentování s orchestrem, kterou kapely na koncertních šňůrách příliš často neměly. Ellington v té době nahrál přes sto skladeb a postavil si ansámbl, který vedl skoro 50 let. Klub také přehlížel svoje pravidlo vyhazování černých návštěvníků z ohledu na Elligtonovy žádosti.\n\nOrchestr osobitého zpěváka, baviče a tanečníka Caba Callowaye přivedl vlastní \"Brown Sugar revue\" do klubu v roce 1930, kde nahradil Ellingtonovu kapelu po jejich odjezdu v roce 1931. Skupina Jimmieho Lunceforda nahradila Callowayevu kapelu v roce 1934, zatímco se Ellington, Armstrong a Calloway vraceli do klubu hrát v pozdějších letech. Klub byl také první příležitostí se ukázat pro Lenu Horne, která tam začínala jako členka sboru v době, kdy jí bylo šestnáct. \"Dorothy Dandridge\" tam vystupovala jako členka souboru Sester Dandridgeových, zatímco Coleman Hawkins a Don Redman hráli jinde jako součást Hendersonovy skupiny. Stepaři Bill „Bojangles“ Robinson, Sammy Davis Jr. a Bratři Nicholasové v klubu vystupovali tou dobou také.\n\nKlub také žil z populární kultury oné doby. Walter Brooks, který produkoval úspěšnou Broadwayskou inscenaci \"Shuffle Along\" byl jmenným vlastníkem. Dorothy Fieldsová a Jimmy McHugh, jedni z předních písňových textařů tétu éry a Harold Arlen tvořili písničky pro různé revue.\n\nCotton Club byl krátce uzavřen v roce 1936 po rasových nepokojích v Harlemu. Opět otevřen o rok později na 48. ulici v Broadwayi. Nadobro byl uzavřen v roce 1940 a to díky tlakům ze shora, měnícímu se vkusu a federálním vyšetřováním kvůli daňovým únikům manhattanských vlastníků klubů.\n\nNa stejném místě byl otevřen noční klub Latin Quarter, ale budova byla zbourána roku 1989, aby se udělalo místo pro nový hotel. Nový klub s týmž názvem byl otevřen v roce 1978 v Harlemu.\n\n\"Cotton Club\" je také americký film režírovaný Francisem Fordem Coppolou, který pojednává o fiktivní historii klubu v kontextu rasových vztahů ve 30. letech 20. století a také o bojích mezi tehdejšími mafiány, jakými například byli Dutch Schultz nebo Lucky Luciano.\n"}
{"id": "508970", "url": "https://cs.wikipedia.org/wiki?curid=508970", "title": "Vývoj administrativního dělení Česka", "text": "Vývoj administrativního dělení Česka\n\nAdministrativní dělení Česka se v průběhu let vyvíjelo. Zde je přehled změn v průběhu let. Zaneseny jsou:\nPočty obcí, měst a městysů v ČR ke konci daného roku.\n\nVznikl okres Jeseník vyčleněním 22 obcí z okresu Šumperk a obce Zlaté Hory z okresu Bruntál. Mění se území okresů Benešov, Kolín, Nymburk, Praha-východ, Praha-západ, Brno-venkov, Břeclav a Šumperk.\n\nVznikla obec Těchlovice.\n\nCelkem bylo v Česku 6234 obcí, z toho 500 měst (14 statutárních).\n\nVznikly obce Velké Chvojno, Nová Ves u Světlé, Semanín, Kurdějov, Suchohrdly, Chotěbuz, Kujavy a Nové Sedlice.\n\nCelkem bylo v Česku 6242 obcí, z toho 487 měst (14 statutárních).\n\nVznikly obce Rabštejnská Lhota, Petrůvka, Bravantice a Lhota u Vsetína.\nZanikly obce České Milovy připojením ke Křižánkám a Tábor připojením k Velkým Heralticím.\n\nCelkem bylo v Česku 6244 obcí, z toho 505 měst (14 statutárních).\n\nSázava přešla z okresu Kutná Hora do okresu Benešov, změnilo se území těchto dvou okresů.\nVznikly obce Skorkov, Pila, Spešov, Mouřínov, Jezernice, Rokytnice a Ropice.\nCelkem bylo v Česku 6251 obcí, z toho 522 měst (17 statutárních).\n\nVznikly obce Sytno, Kobylá nad Vidnavkou, Pavlovice u Kojetína, Písečná, Šelešovice, Bohuslavice nad Vláří, Lukoveček a Ostrata.\nZanikla obec Savín připojením k Litovli.\n\nCelkem bylo v Česku 6258 obcí, z toho 524 měst (17 statutárních).\n\nNa přelomu roku 2001/2002 zanikly obce:\nPoprvé od roku 1990 počet obcí klesl, kvůli zákonu 128/2000 Sb. o obcích nadále mohou nové obce vzniknout pouze k datu voleb do obecního zastupitelstva.\n\nCelkem bylo v Česku 6254 obcí, z toho 526 měst (17 statutárních).\n\nZměna vymezení okresů Plzeň-město, Plzeň-jih a Plzeň-sever.\nCelkem bylo v Česku 6249 obcí, z toho 526 měst (20 statutárních).\n\nNedošlo k žádným územním změnám\n\n28 obcí změnilo okres i kraj\n\n\nCelkem bylo v Česku 6248 obcí, z toho 527 měst (20 statutárních).\n\nZměna okresů Praha-východ a Benešov kvůli změně územní příslušnosti Čakovice\nObnoven status městyse, 109 obcí je povýšeno na městys\n\nCelkem bylo v Česku 6249 obcí, z toho 554 měst (24 statutárních) a 109 městysů.\n\nK tomuto datu bylo změněno územní členění tak, aby okresy odpovídaly jednomu či více obvodům obcí s rozšířenou působností. Přesto zůstalo . Ze dvou původně městských okresů (Plzeň-město a Ostrava-město) se staly okresy i s dalšími obcemi. Největší přírůstek obcí zaznamenaly okresy Praha-východ a Brno-venkov. Celkem se změna dotkla 47 okresů a 119 obcí.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nCelkem bylo v Česku 6249 obcí, z toho 587 měst (24 statutárních) a 177 městysů.\n\nZměny v průběhu roku\nCelkem bylo v Česku 6249 obcí, z toho 592 měst (24 statutárních) a 198 městysů.\n\nZměny v průběhu roku\nCelkem bylo v Česku 6249 obcím z toho 593 měst (24 statutárních) a 206 městysů.\n\nZměny v průběhu roku\nCelkem bylo v Česku 6250 obcí, z toho 594 měst (24 statutárních) a 207 městysů.\n\nZměny v průběhu roku\nCelkem bylo v Česku 6251 obcí, z toho 598 měst (24 statutárních) a 210 městysů.\n\nCelkem bylo v Česku 6251 obcí, z toho 602 měst (26 statutárních) a 212 městysů.\n\nZměny v průběhu roku\nCelkem bylo v Česku 6253 obcí, z toho 602 měst (26 statutárních) a 214 městysů.\n\nCelkem bylo v Česku 6253 obcí, z toho 602 měst (26 statutárních) a 220 městysů.\n\nCelkem bylo v Česku 6253 obcí, z toho 604 měst (26 statutárních) a 221 městysů.\n\nZánik vojenského újezdu Brdy, menší změny hranic krajů (nejvýrazněji mezi Středočeským a Plzeňským), zmenšení území ostatních vojenských újezdů a vznik šesti nových obcí:\nZměny v průběhu roku\nCelkem bylo v Česku 6258 obcí, z toho 604 měst (26 statutárních) a 223 městysů.\n\nCelkem bylo v Česku 6258 obcí, z toho 605 měst (26 statutárních) a 226 městysů.\n\nCelkem bylo v Česku 6258 obcí, z toho 606 měst (27 statutárních) a 227 městysů.\n\nCelkem bylo k 10. září 2019 v Česku 6258 obcí, z toho 607 měst (27 statutárních) a 227 městysů.\n\nPlánuje se odstranit . Podle návrhu z roku 2018 schváleného vládou v roce 2019:\nNejvíce narušují územní skladebnost obce na Turnovsku, které jsou roztříštěny do více okresů. Existovalo více návrhů, jako přesunutí Turnova a všech obcí v jeho působnosti z okresu Semily do okresu Liberec nebo vytvoření úplně nového okresu Turnov. V zákoně je navrhována výjimka, která by umožnila zachovat na Turnovsku územní neskladebnost i nadále. \nMezi navrhovanými změnami, pokud by výjimka uplatněna nebyla, patří následující: \nPodle tohoto návrhu zůstanou okresy Havlíčkův Brod a Nymburk beze změny hranic, ale hranice se změní u okresů Domažlice, Jablonec nad Nisou, Liberec, Plzeň-jih, Semily, Vsetín a Zlín.\n\nV Praze narušují skladebnost dvě městské části, vyměnit městský obvod by měly\n\n"}
{"id": "508971", "url": "https://cs.wikipedia.org/wiki?curid=508971", "title": "Hafling", "text": "Hafling\n\nHafling (také haflinger) je plemeno malých koní. Byl vyšlechtěn koncem 19. století v Rakousku a severní Itálii.\n\nJméno Hafling vzniklo podle stejnojmenné malé obce v Ötztalských Alpách v Tyrolsku.\nHafling pochází z Rakouska a Itálie, přesněji z rakouské vesnice Hafling (odtud také název). Za zakladatele je považován hřebec El Bedavi, kterého dovezla v 19. stol. z Arábie rakouská hipologická společnost. Čtyři z krevních linií se odvozují od synů, vnuků a pravnuků polokrevníka El Bedavi XXII., narozeného v rakousko-uherském hřebčíně v Radovci (dnešní Radauti v Rakousku). Pátá linie po 40 Willym, pravnuka Haflinga, potomka 249Folie (narozen 1874, otec arabský polokrevník, matka zemská horská klisna). Dnes je známo 7 linií (A,B,M,N,S,ST,W). Často se mu říká \"blonďák z Alp\". Hafling vznikl křížením araba a těžkých chladnokrevníků. Haflingové se vyskytují výhradně jako světlí ryzáci. Haflingové jsou velmi inteligentní, výborní ve spolupráci s dětmi. \n\nHafling by měl být temperamentní, ale s bezproblémovým charakterem, konstitučně tvrdý a odolný, nenáročný, všestranný. Je to velmi učenlivý, nenáročný a přátelský kůň . Požaduje se od něj všestrannost, ochota k práci, vytrvalost a učenlivost. Je vhodný pro děti.\n\nSrst je ryzá s bílou hřívou a ocasem, prokvetlost je nežádoucí, naopak vítané jsou odznaky na hlavě. Hafling měří 138–150 cm v kohoutku. Je mohutně stavěný, s dobře utvářenou šikmější lopatkou. Jen hřbet poněkud delší, což ale není pro soumarského koně vždy na škodu. Má svalnaté harmonické tělo, ušlechtilou hlavu s velkýma očima a širokými nozdrami, nesmí mít klabonos. Hříva a ocas jsou vždy husté, dlouhé, barvou jako len, u některých koní mohou být dokonce krásně vlnité. Nezbytné jsou dobře stavěné, kvalitní nohy s výbornými kopyty. K mimořádné otužilosti a houževnatosti přispívá i horské podnebí, a proto se hříbata odchovávají na alpských pastvinách (tzv. alpung), kde čerstvé ovzduší posiluje funkci srdce a plic. Haflingové jsou také dlouhověcí, někteří jedinci se dožijí i čtyřiceti let. Italským příbuzným tohoto koně je Aveliňský kůň, který je jen o trochu menší.\n\nVyužít se dá jako rekreační kůň, v zápřeži, ale i pro nižší soutěže drezury a parkuru, obzvláště vhodný je i pro westernové disciplíny. Využít se dá do téměř všech zemědělských prací, k tahu, jako kočárový kůň. Ostudu si neudělá ani v nižších stupních endurance, military, je dobrý v hiporehabilitaci, ve voltiži, využívá se též pro začátečníky, zkrátka kůň, který se hodí na všechno. Haflingové se také vyskytují na soutěžích.\n\nV České republice na chov dohlíží Svaz chovatelů haflinga, který spravuje i jeho plemennou knihu a plemenný řád.\nPodrobné informace o plemeni v najdete na www.haflingove.cz .\n\nDříve se využíval jako soumar v obtížně dostupných lokalitách Alp, později tahal v malých vesnicích a městech v Tyrolských Alpách povozy.\n\n"}
{"id": "508972", "url": "https://cs.wikipedia.org/wiki?curid=508972", "title": "FC Venus", "text": "FC Venus\n\nFC Venus (někdy také \"FC Venuše\") je finská romantická komedie z roku 2005. Hlavní tematikou je zde fotbal. O událostech předcházejících filmu napsala scenáristka Katri Manninen román nazvaný \"FC Venus: Anna a Pete\" (WSOY, 2005). V roce 2006 natočili Němci předělávku tohoto filmu.\n\nPete hraje fotbal v jednom týmu, zvaný FC Heman. Ačkoliv všichni hráči zde hrají mizerně, nechybí jim zápal pro hru. Muži nemyslí na nic jiného než na míč a hru. Jednoho dne se Anna zčista jasna dozví, že Pete chce jejich letní prázdniny strávit se svými kamarády z týmu v Německu, kde se koná mistrovství světa ve fotbale. Ani manželky ostatních mužů z toho nejsou vůbec nadšené, a tak uzavřou s muži sázku: Anna sestaví z manželek a přítelkyň mužů z FC Heman vlastní tým, který na konci léta vyzve muže k zápasu. Pokud vyhrají ženy, muži přestanou se vším, co souvisí s fotbalem, ať je to hřiště nebo jen televize. Naopak, pokud vyhrají muži, ženy už nikdy nebudou mluvit do jejich záliby a navíc jim budou financovat cestu do Německa. A tak se zrodí nový tým, FC Venus. Anna však brzy zjistí, že to nebude tak lehké, jak si představovala. Vytrénovat totiž ženy, které snad poprvé drží balón v ruce a nikdy neslyšely slovo ofsajd, je celkem těžký úkol.\n"}
{"id": "508974", "url": "https://cs.wikipedia.org/wiki?curid=508974", "title": "Vodní motorismus", "text": "Vodní motorismus\n\nVodní motorismus (závody rychlých motorových člunů), je motoristický sport provozovaný na dostatečně rozlehlé vodní ploše.\n\nDělí se na kategorie, které jsou organizované v Evropě mezinárodní federací UIM (\"Union Internationale Motonautique\"), se sídlem v Monaku. V Severní Americe je to organizace APBA (\"American Pover Boat Association\"). V České republice je tento sport organizován v ČSVM (\"Český svaz vodního motorismu\").\nZákladní rozdělení je na Inshore, což znamená závody lodí na uzavřených vodních plochách, řekách a blízko pobřeží a Offshore, závody na volném moři.\n\nV Evropě jsou rozšířenější závody typu \"inshore\" a jsou organizovány jako podniky Mistrovství světa, Mistrovství Evropy, mezinárodní závody a národní mistrovství.\n\n\nUIM tyto čluny, motory a závodní okruhy dále upravuje svými pravidly jako jsou váhové limity, bezpečnostní předpisy, chemické složení paliva, technické omezení a další. Dnešní lodě dosahují podle kubatury rychlostí od přibližně 90 km/h přes 220 km/h a jsou běžně vybavené nejmodernějšími technologiemi. Vrcholným představitelem v závodech inshore je kategorie F1 \n\n\n\n"}
{"id": "508975", "url": "https://cs.wikipedia.org/wiki?curid=508975", "title": "Jesenský", "text": "Jesenský\n\nJesenský také \"Jesenszky\", \"Jeszensky\", \"Jassensky\" je šlechtický rod slovenského původu.\n\nV roce 1271 byl Andrej (příjmení není dnes známo) povýšen do šlechtického stavu uherským králem Ladislavem IV. a tím získal osadu Jeszen v Turčianské stolici. Andrej a jeho potomci od jména této osady odvodili své příjmení (Jeszen = Jesenský). \n\nJeden z Andrejových potomků Ladislav Jesenský se v roce 1526 účastnil bitvy u Moháče, kde padl. \n\nBratří Melchior, Lorenc a Baltazar Jesenský poté přesídlili do Slezska, kde se usadili ve Vratislavi a Svídnici. Baltazarův syn byl Ján Jesenský, jenž je znám jako Jan Jesenius, lékař, politik, filozof a vysokoškolský pedagog, který žil a působil v Praze, kde byl v roce 1621 popraven.\n\nPotomci rodu dodnes žijí i na Slovensku, v Česku a v Maďarsku.\n\n\n\n"}
{"id": "508978", "url": "https://cs.wikipedia.org/wiki?curid=508978", "title": "Wilhelm", "text": "Wilhelm\n\nWilhelm může být:\n\n\n\n\n"}
{"id": "508979", "url": "https://cs.wikipedia.org/wiki?curid=508979", "title": "Satelitní web", "text": "Satelitní web\n\nSatelitní web je rozšířená a propracovanější forma tzv. microsite (jinak také minisite či weblet), jde o speciální samostatný web plnící funkce, které se na hlavní webovou prezentaci nehodí, nebo s ní dokonce nesouvisejí. Obsahem a formou se od microsite nijak neliší, ale v porovnání s většinou pouhým textovým obsahem microsite mají satelitní weby navíc propracované uživatelské funkce, kterými si udržují své návštěvníky a budují si tak kolem sebe komunitu uživatelů.\n\nVybudování a provoz satelitního webu je ve většině případů velmi finančně nákladné, nestačí jen napsat dobrý obsah a dát mu nějakou přitažlivou vizuální formu, je potřeba ještě zajistit, aby se noví návštěvníci na web vraceli. A to lze například těmito způsoby:\n\nProvoz satelitních webů se vyplácí zejména pokud je jejich cílem generovat zisk. V případě satelitních webů jde většinou o zisk nepřímý v podobě \n\nTypů satelitních webů je nepřeberné množství, mnohdy si ani jejich tvůrci nemusejí uvědomit jejich dosah a možnosti. Např. lékárna, která investuje do webu „domácí lékař“, kde jsou vzájemně provázané databáze léků a chorob, jehož cílem je pomoci potenciálním klientům najít nejvhodnější lék pro jeho chorobu. Podobný princip lze uplatnit prakticky na všechny obory, ale satelitní weby mohou být také:\n\nHlavním poznávacím znakem satelitního webu je, že je obsahově majoritně spojen s vlastníkem hlavní internetové prezentace (výrobcem, dodavatelem, prodejcem), a nebo že držitelem domény, na které satelitní web běží je již zmíněný vlastník. Může se stát, že vlastník nestojí o popularitu s provozem satelitního webu spojenou a je skrytý – pak je skoro nemožné opravdového vlastníka vypátrat.\n\nNejznámějším příkladem vlastníka původně satelitních webů může být Seznam.cz a jím zakoupené či vytvořené a provozované weby jako Firmy.cz, Zbozi.cz, Mapy.cz a další. Nyní se dají považovat spíše za samostatné weby než za satelity. Dobrým příkladem původně microsites nyní satelitních webů je Plzeňský prazdroj a.s. a jeho rodina pivních webů, které propagují jednotlivé značky.\n"}
{"id": "508980", "url": "https://cs.wikipedia.org/wiki?curid=508980", "title": "Kresčak", "text": "Kresčak\n\nKresčak () je francouzská obec v regionu Hauts-de-France a departementu Somme. V roce 1346 zde proběhla bitva u Kresčaku, ve které padl Jan Lucemburský. Vesnice byla dějištěm bitvy náhodou – důvodem bylo počasí. Bylo to jediné místo, kde se po dlouhém tažení v dešti usídlila vojska Angličanů i Francouzů.\n\nPomník krále Jana Lucemburského byl vztyčen na náměstí v roce 1905, jeho autorem je sochař Emmanuel Fontaine (1856-1935). Byl financován mezinárodní sbírkou ve Francii, Čechách a Lucembursku. Na podstavci je nápis \"„A Jean de Luxembourg roi de Bohême et à ses vaillants compagnons d'armes morts pour la France à Crécy le 26 août 1346“\" (česky \"„Janu Lucemburskému, českému králi a jeho chrabrým druhům ve zbrani, kteří zemřeli pro Francii v Kresčaku 26. srpna 1346“\").\n\nTakzvaný \"Český kříž\" je umístěn na předpokládaném místě bitvy. Jeho vznik je datován do XVI. století a jedná se o nejstarší památník bitvy u Kresčaku. Je poškozen erozí, v roce 1902 byl mírně posunut a opraven.\n\n"}
{"id": "508983", "url": "https://cs.wikipedia.org/wiki?curid=508983", "title": "Ardennes", "text": "Ardennes\n\nArdennes má více významů:\n\n"}
{"id": "508984", "url": "https://cs.wikipedia.org/wiki?curid=508984", "title": "Halové mistrovství Evropy v atletice 1992", "text": "Halové mistrovství Evropy v atletice 1992\n\n22. Halové mistrovství Evropy v atletice se odehrávalo ve dnech 28. února – 1. března 1992 v italském Janově ve sportovní hale Palasport. Poprvé se na šampionátu uskutečnily víceboje, mužský sedmiboj (běh na 60 m, skok daleký, vrh koulí, skok do výšky, 60 m překážek, skok o tyči, běh na 1000 metrů) a ženský pětiboj (60 m překážek, skok do výšky, vrh koulí, skok daleký, běh na 800 metrů).\n\n"}
{"id": "508985", "url": "https://cs.wikipedia.org/wiki?curid=508985", "title": "Umělecké zámečnictví", "text": "Umělecké zámečnictví\n\nKovář kupoval železo v hrubých tyčích u hamerníka a sám si vykovával profilovaný materiál, např. čtyřhran, plocháč, kulatinu apod. pro své další výrobky. Umělecký zámečník profilovaný materiál a ozdobné prvky kupoval hotové jako polotovary a věnoval se jen sestavení výrobku nýty, šrouby nebo svařováním.\n\nRozvojem hutí a válcoven v 19. století se trhu zpřístupnilo mnoho železných výrobků, zejména profilovaných tyčí i v několikametrových délkách, široké množství už hotových ozdobných prvků, buď vykované na lisu v zápustce nebo z umělecké litiny jako např. plotové špice a zakončení tyčí. Hutě a železárny vyráběly tisíce druhů těchto polotovarů, přitom to byl jejich vedlejší program, když neměly velké zakázky (také dnes je možné toto zboží – polotovary uměleckého zámečnictví – nakoupit v prodejnách kovářských potřeb).\n\nMnožství výrobků na trhu způsobilo pokles cen hutního materiálu a výrobky uměleckého zámečnictví se tak staly dostupnými širšímu okruhu zákazníků. Ještě v polovině 19. století bylo příliš drahé a na výrobky by nebyl odbyt. Umělečtí kováři s despektem říkali, že umělečtí zámečníci si hrají na umělecké kováře. Jednalo se však o nový a samostatný obor, kterému nešlo o napodobení dražší kovářské práce. Vrcholný rozmach řemesla nastal na přelomu 19. a 20. století do dvacátých let 20. století, kdy byly tyto výrobky v módě. Zámečnické prvky na střechách secesních domů a vil např. korouhvičky, včetně plotů a bran, hřbitovní úpravy jako např. plůtky kolem hrobů, kříže apod. To už se jednalo přímo o cenově dostupnou masovou výrobu. Umělečtí kováři pracovali spíše pro movitější zákazníky. Stále více si však ulehčovali práci používáním polotovarů z uměleckého zámečnictví, a vydávali to za ručně kované dílo. \n\nZpočátku byly všechny spoje nýtované, nebo byly svislé čtyřhranné tyče provlékány čtyřhrannými otvory ve vodorovných pásovinách, v otvorech byly pak z boku dotaženy. Zhruba od 20. let 20. století se v dílnách objevují první svařovací transformátory na střídavý proud. To umožnilo nahradit pracné nýtování svařováním. V dílnách se také objevilo autogenní svařování, kyslík bylo možné pořizovat v tlakových lahvích, acetylen se v dílně vyráběl ve vyvíječích reakcí karbidu vápníku s vodou. Za druhé světové války, kdy byly železné výrobky na příděl, nastalo velké omezení řemesla. Po převratu v roce 1948 řemeslo téměř zaniklo, protože živnostníci byli znárodněni a přešli do těžkého průmyslu.\n\n"}
{"id": "508986", "url": "https://cs.wikipedia.org/wiki?curid=508986", "title": "Karafiát", "text": "Karafiát\n\nKarafiát může být:\n\n\n\n"}
{"id": "508987", "url": "https://cs.wikipedia.org/wiki?curid=508987", "title": "Franz Anton Maulbertsch", "text": "Franz Anton Maulbertsch\n\nFranz Anton Maulbertsch (7. června 1724 – 8. srpna 1796) byl rakouský malíř a rytec, který patřil k významným představitelům rokoka nebo pozdního baroka ve střední Evropě. V závěru svého života se přikláněl ke klasicismu.\n\nNarodil se v Langenargenu u Bodamského jezera. Jeho otec Anton Maulbertsch byl rovněž malíř, od něj se Franz Anton naučil základům svého řemesla. Později studoval malířství na Vídeňské akademii mj. u Paula Trogera. V roce 1750 získal jeho obraz první cenu v soutěži Akademie.\n\nV Kroměříži je zaznamenán s chotí Barborou dne 8.8.1759 při křtu Antonína Františka syna sochaře Františka Hirnleho. Roku 1759 se stal členem Vídeňské akademie, od roku 1770 zasedal v její radě. V roce 1788 se stal rovněž členem Berlínské akademie. Oženil se dvakrát, podruhé v roce 1780, a měl jednoho syna Antona Jakoba. Zemřel ve Vídni.\n\nMaulbertsch maloval hlavně fresky, ale také oltářní obrazy a byl i vynikajícím kreslířem a grafikem, jeho dílo se vyznačuje výraznými barvami. Na zakázkách nepracoval sám, měl celou řadu žáků a spolupracovníků, patřili k nim např. Johann Wenzel Bergl, Felix Ivo Leicher, Josef Winterhalder ml., Andreas Brugger, Johann Angst, František Antonín Šebesta-Sebastini, Mathias Bronnemayer a jiní. Úzce spolupracoval i se sochařem Ondřejem Schweiglem. Působil v celé rakouské monarchii; jeho díla lze najít v dnešním Rakousku, Maďarsku i Česku.\n\n\nMoravská galerie v Brně vlastní jeho obrazy Diana a Callisto (1759), Únos (1759), Kázání sv. Jana Křtitele (1767) a skici k freskám Nalezení svatého Kříže a Přemysl Otakar II. a biskup Bruno.\n\nRakouská galerie Belvedere vlastní jeho obrazy Svatá Rodina, Nanebevzetí Panny Marie, Vítězství sv. Jakuba v Compostele a Jupiter a Antiope.\n\n\n\n"}
{"id": "508991", "url": "https://cs.wikipedia.org/wiki?curid=508991", "title": "Friedrich List", "text": "Friedrich List\n\nFriedrich List (6. srpna 1789 – 30. listopadu 1846) byl německý národohospodář a ekonom. Byl předchůdcem tzv. německé historické školy.\n\nFriedrich List se narodil 6. srpna 1789 ve městě Reutlingen, Württemberg. V roce 1817 se stal profesorem politické ekonomie a státní praxe na univerzitě v Tübingenu, ale když v roce 1819 padlo ministerstvo, byl donucen rezignovat. Stále byl však poslancem ve Württemberské komoře, ze které byl kvůli svým demokratickým a nacionalistickým názorům vyloučen a v roce 1822 byl odsouzen k desetiměsíčnímu vězení za „protistátní bouření“.\n\nV roce 1825 emigroval do Spojených států amerických, kde se stal redaktorem německých novin \"Reading Adler\". Roku 1833 se List vrátil zpět do Evropy. Mezi lety 1833-37 žil v Lipsku, kde byl nějaký čas konzulem USA. Zde také navrhl vytvoření německé železniční sítě, jejíž ústředním centrem by bylo právě Lipsko. Tak dal podnět k výstavbě drážďanské železnice. Poté žil v Paříži, kde psal články pro \"Le Constitutionnel.\"\n\nZdravotní problémy, kariérní neúspěchy a ztráta velké části amerického majetku při finanční krizi dovedly Lista 30. listopadu 1846 ke sebevraždě.\n\nZprvu byly názory Lista o volném obchodu ovlivněny jeho přítelem Adolphem Thiersem a dalšími francouzskými protekcionisty. Po emigraci do USA se přikláněl k ekonomickým principům Alexandera Hamiltona. Friedrich List oponoval absolutní doktríně volného obchodu. Místo toho vyvinul „argument dětského průmyslu“ založený na protekcionismu obchodu. Mimo jiné vyzdvihl myšlenku státu a trval na speciálních požadavcích pro každý stát především podle úrovně jejich rozvoje. Ve své teorii došel k závěru, který tvrdil, že volný obchod mezi rozvinutými a méně rozvinutými zeměmi znamená, že těm méně rozvinutým je bráněno v plném rozvoji jejich produktivních sil, a tudíž jsou v dlouhodobém horizontu v nevýhodě. \n\nVe své teorii „národní ekonomiky“ stavěl Friedrich List do kontrastu ekonomické chování jednotlivce s ekonomickým chováním národa. Jednotlivec propaguje pouze své osobní zájmy, ale stát podporuje blaho všech jeho občanů. Jednotlivec může prosperovat z činností, které poškozují zájmy národa. Stejně tak činnosti prospěšné pro společnost mohou poškodit zájmy určitých jednotlivců. Friedrich List argumentoval, že ačkoli některé vládní zásahy byly nezbytné pro stimulaci ekonomiky, příliš horlivá vláda by mohla způsobit více škody než užitku. \n\nFriedrich List ve svém stěžejním díle \"Das nationale Systém der politischen Ökonomie (\"anglicky \"The National System of Political Economy)\" uvádí svůj pohled na světový obchod z pohledu národů, zatímco předchozí teorie na to pohlížela buď z hlediska celého lidstva, nebo z hlediska jednotlivce. Podle Friedricha Lista je hospodářská soutěž mezi dvěma státy prospěšná pro oba pouze tehdy, jsou-li oba státy na podobné ekonomické úrovni. Nejdřív by tedy měl stát posílit vlastní ekonomiku, než začne obchodovat s více rozvinutými státy. Zastával názor, že by Německo mělo zrušit vnitřní cla a zavést jednotnou obchodní politiku. Růst země také viděl v rozvoji produktivní síly a ve vzdělání. Jako příklad uváděl případ britské obchodní nadřazenosti, kterou podpořil právě britský vzdělávací systém.\n\nJako nejúčinnější prostředek ke sjednocení národů je podle Friedricha Lista podpora ekonomicky zaostalejších států. Poté lze dosáhnout tzv. Univerzální republiky, kdy státy mezi sebou uznávají stejné podmínky a práva, protože jejich průmysl a civilizace dosahují stejné úrovně. Díky takovéto unii lze dosáhnout všeobecně volného obchodu. Výsledkem obecného volného obchodu je tedy podle Friedricha Lista všeobecné podřízení méně rozvinutých národů silným výrobním, obchodním a námořním mocím.\n\nList představil teorii, že národy mírného pásma (které jsou vybaveny všemi nezbytnými podmínkami) přirozeně procházejí fázemi hospodářského rozvoje při postupování do jejich normálního ekonomického stavu. Tyto jsou:\n\n\nPostupný pokrok národa těmito fázemi je úkolem státu, který musí pomocí legislativy a administrativních opatření vytvářet požadované podmínky pro tento pokrok. Tento pohled vede k Listově schématu průmyslové politiky. Každý národ by měl začít volným trhem, stimulací a zlepšováním svého zemědělství obchodem s bohatšími a kultivovanějšími národy, dovozem zahraniční výroby a vývozem surovin. Pokud se stát stane z ekonomického hlediska natolik pokročilým, že dokáže výrobou pokrýt své vlastní potřeby, měla by podpora tohoto státu vést k dalšímu rozvoji domácího průmyslu a ochranou před přílišnou konkurencí silnějších zahraničních odvětví na domácím trhu. Pokud národní průmyslová odvětví vyrostla natolik, že tato konkurence již není hrozbou, bylo dosaženo nejvyššího stupně pokroku; volný trh by se měl opět stát pravidlem a národ by se tak měl důsledně začlenit do univerzální průmyslové unie. To, co národ ztratí během období zdokonalování, získá časem zpátky, a více než to. Z dlouhodobého hlediska jde o výhodnou investici.\n\nFriedrich List velmi podporoval budování železniční infrastruktury v Německu. V železniční dopravě viděl prostředek národní obrany a rozvinutí kultury národy. Napsal o tom několik děl, například \"Das deutsche National-Transport-Systém\" (1838) nebo \"Über Eisenbahnen und das deutsche Eisenbahnsystem\" (1835). \n\nFriedrich List přinesl do ekonomie nový pohled a jeho práce se staly zdrojem pro liberální i nacionální socialisty. Je mu také přisuzována zásluha na sjednocení Německa v roce 1871 Podporoval zrušení vnitřních cel a zavedení jednotné obchodní politiky, která by posílila Německou ekonomiku, s čímž souvisí jeho podpora celní unie zvané Německý celní spolek (německy Zollverein), která vznikla v roce 1834. Podporoval evropskou jednotnost a jeho myšlenky se dají považovat za základ Evropského hospodářského společenství.\n\nV roce 1826 List publikoval dílo „Outlines of American Political Economy“, díky kterému byl považován za spoluzakladatele americké ekonomiky.\n"}
{"id": "508993", "url": "https://cs.wikipedia.org/wiki?curid=508993", "title": "Saint Seija", "text": "Saint Seija\n\nSaint Seija (), také známý jako Knights of the Zodiac (Rytíři Zodiaku), je japonská manga série napsaná a ilustrovaná Masami Kurumadou, vydávána jako seriál od roku 1986 do roku 1991 a adaptována do TV seriálu společností Tóei Animation mezi roky 1986 až 1989.\n\nPříběh pojednává o pěti mystických bojovnících zvaných \"Saintové\" (nebo „Rytíři“), kteří bojují v magické zbroji zvané \"Cloth\" (japonsky kurosu). Každá z těchto zbrojí je navržena podle jedné z hvězdných konstelací, které jsou zároveň i ochranným symbolem postavy. Tito Saintové přísahali, že budou chránit bohyni Athénu, která se každých dvě stě let reinkarnuje do lidského těla, a následují ji v bitvách proti ostatním Olympským bohům, kteří se snaží ovládnout Zemi.\n\nŠest let před začátkem hlavní dějové linie je sto sirotků z Japonska posláno do různých, zákeřných koutů planety Země, aby se zde vytrénovali na tzv. Sainty a obdrželi zbroj konstelace (\"Cloth\"). Po úspěšném splnění tohoto úkolu se z nich stanou rytíři sloužící bohyni Athéně a každý z nich bude pod ochranou svého souhvězdí.\nDěj se točí zejména kolem chlapce jménem Seiya, jednoho z těchto sirotků. Místem jeho výcviku se stalo Řecko, kde ho v sídle Athény, ve „Svatyni“ (Sanctuary), cvičí dívka jménem Marin. Seiya se narodil ve znamení okřídleného koně Pegase, a proto tvrdě trénuje a nakonec se účastní turnaje, aby obdržel bronzové brnění tohoto znamení a stal se z něj \"Pegassus Saint\". Po šesti letech se vrací do Japonska za svou sestrou, ale zjišťuje, že zmizela ve stejný den, kdy Seiya odjel do Řecka. Proto mu Saori Kiddo, vnučka muže, který poslal sirotky do světa, dává návrh. Pomůže mu ztracenou sestru najít pod podmínkou, že se Seiya zúčastní turnaje jménem Galaktické války, kde budou ostatní přeživší Saintové bojovat o nejcennější ze všech existujících brnění – o zlatou zbroj Střelce. Zde potká další z hlavních postav: Dračího Sainta Shiryu, Labutího Sainta Hyogu, Sainta konstelace Andromeda Shuna a nakonec i jednoho z nejsilnějších Saintů, Fénixe Ikkiho.\nSeiya nabídku přijímá, v průběhu soutěže ale zjistí, že celý turnaj je jen záminkou pro přilákání \"zla\". To se snaží získat zbroj Střelce, o kterém panují různé legendy.\nBitva na sebe nenechá dlouho čekat a Saintové bohyně Athény se v průběhu mangy a animovaného seriálu utkávají s jedněmi z hlavních bohů: Poseidónem, Thanatem, Hypnem, Hádem a v nové sérii i s bohyní Artemis a Chronosem.\n\nKomiks je napsán a ilustrován Masami Kurumadou. Původně vycházel v letech 1986-1991 jako seriál v časopise \"Šúkan šónen Jump\" a později byl seřazen do sbírek zvaných tankóbony. Tankóbonů je celkem 28 a další přibudou díky nové sérii Saint Seiya: Next Dimension.\n\nTelevizní adaptace následovala po úspěchu mangy a ujalo se jí studio Tóei Animation (Dragon Ball, Učú senkan Jamato, Daft Punk – Interstella 5555). Seriál režíroval Kozo Morišita a Kazuhito Kikuči. Nezapomenutelnou orchestrální hudbu k seriálu složil Seidži Jokojama, ta byla také jedním z důvodů, proč měla seriálová adaptace takový úspěch.\nPrvní série běžela v letech 1986 – 1989 a dělí se na tři ságy, které se odehrávají kolem hlavní zápletky.\nSágy:\n\nOVA je určena pro přímou distribuci na digitálních nosičích či na \"pay-per-view\" programech v Japonsku, kdy si předem zaplatíte za to, co chcete sledovat (v Japonsku například kanál Animax).\nAnimovaná adaptace vychází z původní manga předlohy. Prvních 114 dílů pokrylo jen 18 dílů mangy, poté následovala třináctiletá odmlka. Studio Tóei Animation se proto rozhodlo vydat zbývající díly, které nově natočilo, jako tři OVA mezi lety 2002 – 2008. První dvě OVA měli dvanáct a třináct dílů, poslední mělo dílů šest. OVA pojednává o souboji Athény a jejích Saintů s Hádem, bohem podsvětí, a pokrývá tak posledních deset dílů mangy.\nTři OVA:\n\nObojí anime i manga bylo velmi populární v Japonsku i mnohých evropských zemích, například ve Francii, Itálii nebo Španělsku. Jeden z největších ohlasů série zaznamenala i v Latinské Americe. Animovaný seriál obdržel cenu Animage Anime Grand Prix v roce 1987 za nejlepší seriál roku, také byly vytvořeny čtyři filmy, které byly promítány v japonských kinech. Přesto bylo anime předčasně ukončeno v roce 1989 a nebylo dokončeno. V roce 2002 se studio Tóei Animation vrátilo k sérii, aby navázalo tam, kde předtím skončilo a dokončilo tak celý příběh.\n\nTyto díly však již nebyly vysílány, byly vydávány ve formě tří OVA až do roku 2008. Díky oživení a úspěchu této OVA série přišel v jejím průběhu do kin pátý film v roce 2004.\n\n"}
{"id": "508994", "url": "https://cs.wikipedia.org/wiki?curid=508994", "title": "Wilhelm Roscher", "text": "Wilhelm Roscher\n\nGeorg Friedrich Wilhelm Roscher (21. října 1817, Hannover – 4. června 1894, Lipsko) byl německý ekonom, zakladatel německé historické školy.\n\n\n"}
{"id": "508996", "url": "https://cs.wikipedia.org/wiki?curid=508996", "title": "Helga Radtkeová", "text": "Helga Radtkeová\n\nHelga Radtkeová (* 15. května 1962, Sassnitz) je bývalá východoněmecká a později německá atletka, jejíž specializací byl skok daleký.\n\nV roce 1979 získala na juniorském mistrovství Evropy v polské Bydhošti zlatou medaili. Na začátku 90. let se začala věnovat též trojskoku, mj. vybojovala stříbro na halovém ME 1990 ve skotském Glasgow a bronz o dva roky později na HME v italském Janově.\n\nV roce 1992 reprezentovala na letních olympijských hrách v Barceloně, kde se však neprobojovala z kvalifikace do finále skoku dalekého.\n\n"}
{"id": "508999", "url": "https://cs.wikipedia.org/wiki?curid=508999", "title": "Prezident Slovinska", "text": "Prezident Slovinska\n\nPrezident republiky je představitelem Republiky Slovinsko a vrchním velitelem ozbrojených sil Republiky Slovinsko. Funkce prezidenta republiky je neslučitelná s výkonem jakékoliv veřejné funkce či povolání.\n\nDo účinnosti nové ústavy mělo Slovinsko kolektivní hlavu státu – Předsednictvo. První prezidentské volby se uskutečnily 6. prosince 1992 a jejich vítězem se stal Milan Kučan, který od dubna 1990 vykonával funkci předsedy Předsednictva.\n\nPrezident republiky je volen na pět let v přímých, všeobecných a tajných volbách. Každý občan Republiky Slovinsko s aktivním volebním právem do Státního shromáždění je současně nositelem pasivního volebního práva pro volbu prezidentem – teoreticky tak prezidentem může být i osmnáctiletý občan Slovinska. Prezident může být znovu zvolen jen jednou.\n\nVolby prezidenta republiky vyhlašuje předseda Státního shromáždění. Prezident musí být zvolen nejpozději patnáct dnů před uplynutím úředního období předcházejícího prezidenta, nebo do patnácti dnů po ukončení úřadu předchozího prezidenta. Výjimkou z pětiletého období prezidenta je situace, kdy by volební období uplynulo v době válečného nebo výjimečného stavu. Pak by funkční období skončilo až šest měsíců po skončení takového stavu.\n\nPrezident republiky složí před nástupem svého úřadu před Státním shromážděním tuto přísahu: „\"Přísahám, že budu ctít ústavní řád, jednat podle svého svědomí a ze všech svých sil usilovat o blaho Slovinska.\"“\n\nPokud prezident svůj úřad nemůže vykonávat, zemřel, odstoupil či došlo k jinému druhu skončení výkonu úřadu (například rozhodnutím Ústavního soudu), přejde výkon jeho úřadu až do volby nového prezidenta přechodně na předsedu Státního shromáždění. Předseda Státního shromáždění také dočasně vykonává prezidentský úřad, pokud svůj úřad nemůže prezident vykonávat.\n\nPrezident republiky zejména vypisuje volby do Státního shromáždění, vyhlašuje zákony, jmenuje státní úředníky, kteří ve většině případů vzejdou z voleb ve Státním shromáždění, povolává a propouští velvyslance a vyslance republiky, přijímá pověřovací listiny zahraničních diplomatických zástupců, vystavuje ratifikační listiny, rozhoduje o milosti, propůjčuje řády a čestné tituly. Skromný rozsah pravomocí prezidenta je odrazem vztahů a obav slovinské politické reprezentace v parlamentu počátku devadesátých let z Milana Kučana.\n\nPrezident republiky také navrhuje Státnímu shromáždění kandidáta na předsedu vlády.\n\nPokud se dolní komora slovinského parlamentu nemůže v důsledku válečného nebo výjimečného stavu sejít, je založena legislativní pravomoc prezidenta republiky realizovaná formou nařízení s mocí zákona. Takové nařízení s mocí zákona může dočasně omezit nebo zrušit základní lidská práva, a to pouze po dobu trvání válečného nebo výjimečného stavu a pouze v rozsahu nezbytném vzhledem k danému stavu a způsobem, jenž neporušuje rovnost před zákonem a spočívá na rovnosti bez rozdílu rasy, národnostní příslušnosti, pohlaví, jazyka, víry, politického a jiného přesvědčení majetkových poměrů, původu, vzdělání, společenského postavení a jiné okolnost týkající se osoby.\n\nV žádném případě však takovým nařízením nemůže být prolomena nedotknutelnost lidského života, zákaz mučení, ochrana osobnosti a lidské důstojnosti, presumpce neviny, zásada zákonnosti v trestním právu, právní záruky v trestním řízení a svoboda přesvědčení a vyznání.\n\nNařízení prezidenta s mocí zákona podléhají ratihabici Státního shromáždění. Ratihabice musí být provedena, jakmile se Státní shromáždění sejde.\n\nPokud prezident při výkonu své funkce poruší ústavu nebo hrubým způsobem zákon, může ho Státní shromáždění obžalovat před Ústavním soudem. Ústavní soud shledá rozhodnutí Státního shromáždění o obžalobě odůvodněnou, nebo obžalovaného osvobodí. Dvoutřetinovou většinou může Ústavní soud zbavit prezidenta úřadu. Po doručení rozhodnutí Státního shromáždění o obžalobě může Ústavní soud nařídit, aby prezident svůj úřad až do rozhodnutí soudu přechodně nevykonával.\n\n\n"}
{"id": "509001", "url": "https://cs.wikipedia.org/wiki?curid=509001", "title": "Hermann Heinrich Gossen", "text": "Hermann Heinrich Gossen\n\nHermann Heinrich Gossen (7. září 1810 Düren–13. února 1858 Kolín nad Rýnem) byl německý ekonom a revoluční myslitel. Byl významným předchůdcem marginalismu.\n\nNarodil se v Dürenu, který byl v té době okupován Francouzi. Rodiče se v roce 1824 přestěhovali do Muffendorfu poblíž Bonnu . Po studiích v Bonnu pracoval Gossen jako pruský státní úředník. V roce 1847 odešel na odpočinek. Od té doby žil až do konce svého života v Kolíně nad Rýnem.\n\nV knize \"Entwickelung der Gesetze des menschlichen Verkehrs\" (1854) definoval dva tzv. Gossenovy zákony. Prvním z nich je zákon klesající mezní užitečnosti, který tvrdí, že každá další přidaná jednotka přidá menší užitek. Po plném nasycení se slast mění ve strast. V zákoně racionálního hospodaření definuje maximální uspokojení jako takovou kombinaci komodit, kdy poslední přidané jednotky spotřebních produktů vytvoří stejné užitky. Kniha byla průkopnickou v tom, že uvedla do ekonomie matematickou úvahu. Pravděpodobně kvůli složitosti a silné matematizaci svých teorií ovšem Gossen nenašel žádné následovníky a byl dlouho zapomenutý.\n\nPo roce 1870, přišli téměř současně Carl Menger a William Stanley Jevons s vlastními teoriemi mezního užitku. Zatímco se hádali o prvenství, jejich kolegové k překvapení obou zjistili, objevitelem zákonitosti je ve skutečnosti zapomenutý Gossen. \n\nVzhledem k tomu, že Gossenovy práce byly doceněny teprve desetiletí po jeho smrti, existuje dodnes velmi málo informací o jeho životě. \n\n"}
{"id": "509008", "url": "https://cs.wikipedia.org/wiki?curid=509008", "title": "Léon Walras", "text": "Léon Walras\n\nMarie-Esprit-Léon Walras (16. prosince 1834, Évreux, Normandie – 5. ledna 1910, Montreux, Švýcarsko) byl francouzský matematický ekonom, profesor švýcarské Univerzity v Lausanne, zakladatel lausannské (matematické) školy.\n\nWalras byl zaměřením makroekonom, považován za otce matematického modelování, využíval soustavy mnoha rovnic, které zachycovaly vztahy v ekonomice. Hledal podmínky nastolení tržní rovnováhy. Jako první vytvořil model všeobecné ekonomické rovnováhy za předpokladů fixních parametrů, neomezeného podnikání a dokonalé konkurence. Nehledal podstatu ceny, ale bral cenu jako činitele rovnováhy. Podle něj je rovnováha odvozena z chování spotřebitele.\n\nToto pojetí je kritizováno kvůli své statičnosti a nereálným předpokladům.\n\nPodle Josepha Schumpetera byl největším ekonomem všech dob.\n\n\n\n"}
{"id": "509011", "url": "https://cs.wikipedia.org/wiki?curid=509011", "title": "William Stanley Jevons", "text": "William Stanley Jevons\n\nWilliam Stanley Jevons (1. září 1835 – 13. srpna 1882) byl britský ekonom a logik, profesor manchesterské univerzity, představitel matematické školy v Anglii. Spoluobjevil teorii mezní užitečnosti nezávisle na Carlu Mengerovi.\n\nByl pozitivním ekonomem, ekonomii chápal jako matematiku slastí a strastí. Člověk se podle něj snaží maximalizovat užitek a minimalizovat náklady. Předpokladem je lidská racionalita. Jeho práce obsahovala teorii hodnoty, směny, mzdy a kapitálu.\n\n\nposmrtně vydáno:\n\n"}
{"id": "509014", "url": "https://cs.wikipedia.org/wiki?curid=509014", "title": "Anemogamie", "text": "Anemogamie\n\nAnemogamie (také větrosprašnost nebo větrosnubnost) je způsob opylení semenných rostlin pomocí větru. Větrem jsou opylovány hlavně nahosemenné, ale tento způsob opylení je rozšířen i mezi krytosemennými. Krytosemenné rostliny opylované větrem mají často redukované části, které jsou důležité při opylením hmyzem. Např. okvětí je většinou nenápadné a listenovitého charakteru, někdy je zakrnělé nebo i chybí, nektária jsou také redukována nebo zcela chybí. Došlo u nich často ke zmenšení květů, blizny mají často pérovitý či laločnatý tvar, aby lépe zachytily pylová zrna. Je zde tendence k vytváření květenství s četnými drobnými květy, různé jehnědy, laty atd.\nPříkladem větrosprašných rostlin jsou četné jehličnany, např. smrk (\"Picea\") nebo borovice (\"Pinus\"). Z vyšších dvouděložných je příkladem třeba bříza (\"Betula\") nebo líska (\"Corylus\"), z jednoděložných např. trávy (Poaceae) nebo šáchorovité (\"Cyperaceae\").\n\nZatímco u jehličnanů je anemogamie původním znakem, u krytosemenných rostlin je jedná o odvozený znak, který se vyvinul nezávisle v různých liniích rostlin z původního opylování živočichy. Je mezi nimi mnoho stromovitých druhů, ale také keře a byliny. Anemogamní dřeviny v oblastech mírného pásu zpravidla kvetou dříve než entomogamní druhy, ještě před olistěním. \nAnemogamie je běžným způsobem opylování zejména v oblastech mírného pásu, kde její podíl výrazně narůstá se vzrůstající zeměpisnou šířkou. Naopak v takových biotopech, jako jsou tropické deštné lesy, je vzácná.\n\nNěkteré rostliny, běžně považované za entomogamní, jsou ve skutečnosti opylovány jak hmyzem, tak i větrem. Patří mezi ně např. vrby, javory, lípy, vřes obecný, biky, pepřovníky a jiné.\n\n"}
{"id": "509021", "url": "https://cs.wikipedia.org/wiki?curid=509021", "title": "Patyčinka", "text": "Patyčinka\n\nPatyčinka (staminodium) je zakrnělá tyčinka, zpravidla bez prašníku, která ztratila schopnost vytvářet pyl. Staminodia jsou často přítomna v jednopohlavných samičích květech, naopak v samčích může být přítomen zakrnělý pestík, který se nazývá pistillodium. Staminodia mohou však být přítomna i vedle fertilních tyčinek v oboupohlavných květech. Mohou být přeměněna i na nektária nebo různé šupiny. V některých případech mohou být patyčinky petaloidní (napodobují korunu popř. okvětí), např. dosna (\"Canna\").\n"}
{"id": "509026", "url": "https://cs.wikipedia.org/wiki?curid=509026", "title": "Regina Kulikovová", "text": "Regina Kulikovová\n\nRegina Alexandrovna Kulikovová (rus. \"Регина Александровна Куликова\"; * 30. ledna 1989, Alma-Ata, Kazašská SSR, Sovětský svaz) je současná ruská profesionální tenistka. Jejím nejvyšším umístěním na žebříčku WTA ve dvouhře bylo 67. místo (duben 2010) a ve čtyřhře 417. místo (září 2009). Na okruhu WTA dosud nevyhrála žádný turnaj.\n\nŽádného finále na WTA se neúčastnila.\n\n\n"}
{"id": "509036", "url": "https://cs.wikipedia.org/wiki?curid=509036", "title": "Australian Open 2010 – ženská čtyřhra", "text": "Australian Open 2010 – ženská čtyřhra\n\nV závorce je kolo, ve kterém hráčky vypadly.\n\nPavouk\n"}
{"id": "509037", "url": "https://cs.wikipedia.org/wiki?curid=509037", "title": "9 (film, 2005)", "text": "9 (film, 2005)\n\n9 (2005) je počítačově animovaný krátký film Shane Ackera. V roce 2009 uvedl stejný autor pod stejným názvem (česky jako \"Číslo 9\") celovečerní film, který rozvíjí tento starší jedenáctiminutový snímek.\n\nFilm byl nominován na Oscara v kategorii „animovaný krátkometrážní film“ a získal několik dalších cen.\n\nDěj se odehrává v jakémsi nejasném postapokalyptickém světě, kde nežijí lidé. Hlavním hrdinou je hadrová postavička s velkým zipem na hrudi a s číslem 9 na zádech. Je svědkem, jak jeho přítele s číslem 5 napadla jakási robotická kočka a vysála z něho duši pomocí zvláštního světelného amuletu. Kočka pak začne pronásledovat i Číslo 9, ten ji lstí připraví o amulet, který má na provázku kolem krku. Honička však nekončí, Číslu 9 se ale podaří kočku vlákat do pasti, kterou na ni připravil úplně na začátku (během úvodních titulků). Jde o lávku vysoko nad zemí, ze které Číslo 9 unikne, ale kočka spadne dolů. Film končí tím, že Číslo 9 spojí dvě části amuletu do sebe (tu první má u sebe od samého začátku) a ten začne svítit a vylézají z něho duše jeho přátel s různými jednocifernými čísly na zádech. Duše Čísla 5 se ohlédne na Číslo 9 a pohledem mu děkuje za záchranu.\n"}
{"id": "509038", "url": "https://cs.wikipedia.org/wiki?curid=509038", "title": "Okres Fürstenfeld", "text": "Okres Fürstenfeld\n\nFürstenfeld byl okres v rakouské spolkové zemi Štýrsko. Měl rozlohu 263,82 km² a žilo tam 22 940 obyvatel (k 1. 4. 2009). Sídlem okresu bylo město Fürstenfeld. Okres sousedil se štýrskými okresy Feldbach, Weiz, Hartberg a s Maďarskem. Okres se dále členil na 14 obcí (z toho 1 město a 2 městyse).\n\nK 1. lednu 2013 byl spojen s okresem Hartberg a vznikl nový okres Hartberg-Fürstenfeld.\n\n"}
{"id": "509039", "url": "https://cs.wikipedia.org/wiki?curid=509039", "title": "Waverly Hills 9021-D'Oh", "text": "Waverly Hills 9021-D'Oh\n\nWaverly Hills 9021-D'Oh (oficiálně Waverly Hills 9021-D´Oh, což je typograficky nesprávný název) je devatenáctý díl dvacáté řady amerického animovaného seriálu Simpsonovi poprvé vysílaný 3. května 2009. Česká televize jej uvedla 16. ledna 2010.\n\nMarge pří ranním běhání objevila pojízdnou dodávku, kde nabízejí zdarma vzorky \"Vědecké vody\". Po odzkoušení všech druhů vod, hledá Marge nutně veřejné WC, nalezla ho v místní Springfildské základní škole. Poté prochází po školních chodbách, kde zděšeně zjistí jak jsou učitelé apatičtí a učebny přeplněné. Proto se Marge a Homer rozhodnout pronajmout byt v Waverly Hills, aby Líza a Bart mohli chodit do zdejší školy. Najmou si malý byteček a bydlí pořád stejně. Bart je ve škole oblíbený, ale Líza má neúspěch.\n"}
{"id": "509040", "url": "https://cs.wikipedia.org/wiki?curid=509040", "title": "Btrfs", "text": "Btrfs\n\nBtrfs (\"B-tree file system\", vyslovováno \"\"Butter F S\"\" či \"\"B-tree F S\"\") je copy-on-write souborový systém pro Linux vyvíjený od roku 2007 společností Oracle. Je šířen pod licencí GNU GPL.\n\nMá na poli linuxových souborových systémů přinést některé vlastnosti ZFS od Sunu (nyní Oraclu), který nelze začlenit do zdrojových kódů linuxového jádra, neboť je uvolněn pod licencí CDDL (Common Development and Distribution License) nekompatibilní s GPL (licence jádra).\n\nV linuxovém jádře je zařazen od verze 2.6.29-rc1. V roce 2014 byl uvolněn v produkční kvalitě.\n\n\n"}
{"id": "509045", "url": "https://cs.wikipedia.org/wiki?curid=509045", "title": "Viaduc d'Austerlitz", "text": "Viaduc d'Austerlitz\n\nViaduc d'Austerlitz (česky \"Slavkovský viadukt \") je viadukt přes řeku Seinu v Paříži, který využívá linka 5 pařížského metra. Slavkovský viadukt spojuje dvě stanice metra – stanici Gare d'Austerlitz umístěnou přímo pod střechou haly Slavkovského nádraží na levém břehu a stanici Quai de la Rapée na pravém břehu. Most byl pojmenován podle nádraží a odkazuje na bitvu u Slavkova. Od roku 1986 je chráněn jako historická památka.\n\nMost byl postaven v rámci zprovoznění linky 5 směrem na sever. Stavební práce byly zahájeny v listopadu 1903 a most byl otevřen v prosinci 1904.\n\nKonstrukce mostu byla v roce 1936 posílena použitím 1 490 000 cm ocele, aby se umožnil průjezd těžších vozů.\n\nOcelový most má hlavní oblouk, na kterém je zavěšená paluba s kolejemi ve výšce 11 metrů nad hladinou řeky. Most je 75 metrů vysoký, 8,6 metrů široký a jeho oblouk má rozpětí 140 metrů, což byl rekord mezi pařížskými mosty do zprovoznění mostu Charlese de Gaulla. Architektem byl Jean Camille Formigé a na konstrukci se podíleli inženýři Fulgence Bienvenüe, Louis Biette a Maurice Koechlin. Po dokončení byl most opatřen sochami, jichž autorem je Gustave Michel.\n\n"}
{"id": "509046", "url": "https://cs.wikipedia.org/wiki?curid=509046", "title": "Pont d'Austerlitz", "text": "Pont d'Austerlitz\n\nPont d'Austerlitz (česky \"Slavkovský most\") je most přes řeku Seinu v Paříži. Spojuje 12. obvod u ulici \"Rue Ledru-Rollin\" na pravém břehu spolu s 5. obvod a 13. obvodem na levém na úrovni Jardin des Plantes.\n\nPrvní most byl v těchto místech postaven v letech 1801–1805 s potřebou spojit předměstí Saint-Antoine na pravé straně řeky s levým břehem. Most byl pojmenován v roce 1806 na počest Napoleonova vítězství v bitvě u Slavkova. V roce 1815 se jeho jméno změnilo na \"pont du Jardin-du-Roi\" (most Královských zahrad), ale roku 1830 se vrátil ke svému původnímu názvu. V roce 1854 byl most prohlášen za nebezpečný a musel být přestavěn. Další rozšíření mostu proběhlo v letech 1884–1885.\n\nPůvodní most měl pět kovových oblouků každý o délce 32 metrů, které spočívaly na zděných pilířích. Nový most z poloviny 19. století zachoval pět oblouků, ale byl celý zděný. Celková délka mostu od té doby činí 173,8 metrů. Most byl původně široký 18 metrů, po rozšíření v letech 1884–1885 je to 30 metrů (20 metrů vozovka a 5 metrů dva chodníky). Architekty prvního mostu byli Louis Becquey de Beaupré a Corneille Lamandé, nového mostu Alexandre Michal a Jules Savarin a poslední přestavbu provedl Jean-Marie-Georges Choquet.\n\n"}
{"id": "509057", "url": "https://cs.wikipedia.org/wiki?curid=509057", "title": "Hraničky", "text": "Hraničky\n\nHraničky (něm. \"Gränzdorf\", též \"Grenzdorf\", \"Grenzdörfel\") jsou téměř zaniklá vesnice, která je částí obce Uhelná. Leží v Rychlebských horách, 9 km jihozápadně od Uhelné na hranici s Polskem.\n\nOsada Hraničky byla založena roku 1785. Vysoká poloha a neúrodná půda omezovaly možnosti zemědělského využití okolí v podstatě na pěstování ovsa, pastevectví a lesnictví, k nim přistupovalo domácké přadláctví. Přesto se osada rozvíjela, i díky obchodu přes hraniční přechod směrem na \"Nowy Gierałtów\" (něm. \"Neu Gersdorf\") na kladské straně. Hraničky měly velkou kapli či kostelík zasvěcený sv. Josefu, postavený původně roku 1809 a obnovený roku 1885 ke stému výročí založení osady. Byla zde i jednotřídní škola (od r. 1883). Od poloviny 19. století však počet obyvatel dlouhodobě klesal.\n\n22. září 1938 podlehla zdejší budova finanční stráže ozbrojenému útoku freikorpsů.\n\nHraničky patřily od začátku obecního zřízení roku 1850 jako osada k Novým Vilémovicím a s nimi byly i roku 1949 přičleněny k Uhelné.\n\nPo odsunu původních německých obyvatel v letech 1945-1946 pokusy o dosídlení vsi ztroskotaly. Roku 1949 byly poslední čtyři zde žijící rodiny vysídleny a osada byla odsouzena k zániku, který byl dokonán fyzickou likvidací zdejších budov armádou v letech 1959-1960.\n\nRoku 1836 zde bylo 27 domů a roku 1930 jich bylo 39. Z nich zbyl dodnes jen jeden, který pro svou rodinu zachránil lesní dělník Franz Schlegel.\n\nPočet obyvatel Hraniček podle sčítání nebo jiných úředních záznamů:\n\nV Hraničkách jsou evidovány 2 adresy : 1 číslo popisné (trvalý objekt) a 1 číslo evidenční (dočasný či rekreační objekt). Při sčítání lidu roku 2001 zde byl zjištěn 1 dům, trvale obydlený.\n\n\n"}
{"id": "509061", "url": "https://cs.wikipedia.org/wiki?curid=509061", "title": "Australian Open 2010 – mužská čtyřhra", "text": "Australian Open 2010 – mužská čtyřhra\n\nVítězem se stal první nasazený pár dvojčat Boba a Mika Bryanových.\nV závorce je kolo, ve kterém hráči vypadli.\n\nPavouk\n"}
{"id": "509067", "url": "https://cs.wikipedia.org/wiki?curid=509067", "title": "Saarloosův vlčák", "text": "Saarloosův vlčák\n\nSaarloosův vlčák (anglicky: \"Saarloos wolfdog\", nizozemsky: \"Saarlooswolfhond\") je nizozemské psí plemeno, jeden ze dvou (resp. tří) plemen vlčáků. Dalším je československý vlčák a též neuznané psí plemeno hierranský vlčák. Saarloosův vlčák je velké a aktivní psí plemeno, do Česka poprvé dovezeno roku 2005 a zastřešené Klubem chovatelů málopočetných plemen psů. Specifikem plemene není jen to, že je neobvyklé povahy, ale též to, že feny hárají pouze jedenkrát ročně, podobně jako samice vlka.\n\nChov současných saarloosových vlčáků započal Leenert Saarloos († 1969) v první polovině 20. století, kdy se základem pro chov stal německý ovčák \"Gerard van der Fransenum\" a vlčice jménem \"Fleur\", původně chovaná v zoo v Rotterdamu. První vrh se narodil na jaře 1936, všechna štěňata ale zemřela na psinku. Fleur se narodilo ještě několik vrhů, avšak protože Saarloos zarputile odporovat vakcinaci proti psince, mnoho štěňat uhynulo. Nakonec získal 28 jedinců, kříženců psa a vlka, které postupně selektoval a dále křížil. Jeho snahou bylo vyšlechtit plemeno povahově vyrovnané, vhodné například i jako pomocník pro nevidomé, nicméně, u těchto psů začala postupně převládat vlčí povaha, kdy byli jedinci příliš bázliví a nezkrotní. \n\nRoku 1963 opět přimíchal do chovu vlčí krev, když nechal vlčici Fleur II nakrýt německým ovčákem Yro. Saarloos zemřel o několik let později, roku 1969, kdy se zdálo, že chov skončil, avšak nizozemská kynologická organizace se rozhodla jej zachránit: 5. července 1975 byl saarloosův vlčák, do té doby známý jako \"evropský vlčák\", uznán za národní plemeno.\n\nO šest let později, roku 1981, bylo plemeno uznáno i Mezinárodní kynologickou federací (FCI) a zařazeno do skupiny plemen ovčáckých, pasteveckých a honáckých.\n\nV Česku má plemeno velkého konkurenta: československého vlčáka. Toto plemeno je o desetiletí starší než saarloosův vlčák a obecně platí, že i lépe cvičitelné a méně plaché. První saarloosův vlčák se tedy do Česka dostal až roku 2005, kdy ho sem importovala Monika Soukupová. Jednalo se o fenu původem z Finska. Krátce nato se Janě Novákové a Ireně Honzákové podařilo importovat dvě několikaměsíční feny a ročního psa. Právě v chovatelské stanici Jany Novákové se narodil první vrh těchto psů.\n\nPodmínky uchovnění v Česku jsou založené na posudku jedné klubové výstavy, přičemž jedinec nesmí dostat horší ohodnocení než \"velmi dobrý\" nebo \"výborný\". Dále je nutný snímek kyčlí pořízený po stáří 15 měsíců psa, který dokládá, že pes netrpí dysplazií kyčelního kloubu stupně 3/3, a testy na progresivní retinální atforii (PRA).\n\nStavba těla saarloosova vlčáka připomíná vlka: je vyvážená, s dobrým osvalením po celém těle a poměrně dlouhýma nohama. Kohoutková výška u psů (samců) se pohybuje mezi 65 a 75 cm, u fen je to 60 až 70 cm. Hmotnost není standardem určená, ale u dospělého jedince se pohybuje okolo 38 kg (u fen méně). Zbarvení se většinou odvíjí od vlkošedé, od světlejších odstínů až po tmavší. Též se vyskytuje krémové a hnědé zbarvení, přičemž při krytí se nesmí křížit dva hnědí jedinci. Nosní houba tmavě pigmentovaná, u hnědých a krémových jedinců ale může být světlejší.\n\nStandard hlavu popisuje jako „vlčí“, s plochou a širokou lebkou. Týlní hrbol a očnice nejsou příliš výrazné, stop jen mírně vyznačený. Uši jsou středně velké, trojúhelníkovitého tvaru, nasazené v rovině s očima a vnitřek osrstěný. Příliš vysoko nasazené uši jsou nežádoucí. Oči jsou mandlovitého tvaru, preferuje se žlutavé zbarvení duhovka. Jsou šikmo posazené, s pátravým a pozorným pohledem. S věkem může duhovka tmavnout. Pysky saarloosova vlčáka jsou suché, pevné. Chrup nůžkový, se silnými zuby. Krk suchý, dobře osvalený, plynule přecházející do rovného a silného hřbetu. Žebra jsou dobře klenutá, břicho mírně vtažené. Ocas je poměrně dlouhý, dosahuje až ke hleznům, u kořene hustě osrstěný. V klidu je nesen svěšený. Končetiny rovné, dobře osvalené, samotné nohy poměrně dlouhé. Tlapky jsou spíše zaječí (protáhlé), se skloněnými nadprstími.\n\nRozeznat saarloosova od československého vlčáka (dále jen SAV a ČSV) je těžké i pro kynology, především proto, že je běžné, že existují zástupci jednoho plemene, kteří by ale byli i typickým příkladem druhého plemene. Uši u ČSV jsou popisovány jako masité a se zaoblenou špičkou, zatímco uši SAV by měly být tenké, se špičkou. Dalším menším rozdílem je nasazení ocasu: ČSV mají ocas nasazen vysoko, naproti tomu SAV nízko. Monika Soukupová, chovatelka obou plemen, která zároveň dovezla do Česka prvního jedince SAV, říká, že největší rozdíl vidí v povaze, totiž že ČSV jsou vhodní i jako pracovní psi, zatímco SAV jsou vyloženě jen společenští.\n\nTeoreticky lze SAV zaměnit za hierranského vlčáka, avšak tito psi jsou velice vzácní a mimo Španělsko se téměř nevyskytují. Jako plemeno jsou tito psi navíc mnohem starší, menší a o více jak dvacet kilogramů lehčí.\n\nSaarloosovi vlčáci mají neobvyklou povahu, která pramení především z vlčí krve, která jim koluje v žilách. Je nezávislý, tvrdohlavý, hrdý, vnímavý a většina jedinců je též plachá. Jsou ale také aktivní, mrštní a oddaní především jednomu člověku, kterého si třeba z celé rodiny vyberou. Zároveň se ale jedná o mírumilovného a celkově milého psa, který není v žádném případě agresivní. K cizím se chovají neutrálně, nevyhledávají jejich kontakt ale ani nejsou agresivní nebo přespříliš obranářští. Tito psi umí dobře využívat své smysly, jsou obezřetní a mají dobře vyvinutý i lovecký pud. Vztah s ostatními psy bývá většinou v pořádku, především kvůli submisivnímu chování saarlosových vlčáků, avšak vztah s domácími zvířaty, jako jsou psi, slepice nebo hlodavci, silně ovlivňuje lovecký pud. V takovém případě si pes možná zvykne na jedno určité zvíře, které bylo v domácnosti ještě před ním, ale s radostí prožene jiné jedince stejného druhu. Důležitou roli v životě saarloosových vlčáků hraje hlavně socializace, která může ovlivnit, jak bázlivý bude pes v dospělosti a silně ovlivní celý jeho život. Pes si musí osvojit kladný vztah k novým věcem, jako jsou nové dopravní prostředky nebo noví lidé, což mu pomůže i v dospělosti s vyrovnáváním se s novými podněty.\n\nPlachost zvlášť bývá považována za speciální vlastnost plemene. Již v době šlechtění měla být zařazena do standardu, což se ale nepodařilo prosadit. Nejedná se o příliš dobrého hlídače, naopak jsou tito psi spíše tišší.\n\nSaarloosův vlčák je aktivní a energický pes, který potřebuje dostatek pohybu. Vyhovují mu především dlouhé procházky a pokud se tomu naučí ve štěněcím období, tak i běh u kola. Běžně se nevyužívá pro sporty jako je agility nebo dogdancing. Potřebují dostatek pohybu, při kterém si vybijí svoji energii, a proto se nehodí pro zaneprázdněné lidi, kteří nemohou zaručit, že se budou svému psovi věnovat.\n\nSrst s podsadou se obměňuje (línání) dvakrát ročně, a to poměrně silně: nehodí se tedy pro alergiky. Mimo toto období stačí občasné pročesávání párkrát do týdne, v době línání nejméně jednou týdně. Srst psa se navíc v zimě i v létě poměrně liší a na to je nutné brát ohled, především před výstavami, kde by měl být pes předveden jen dobře vyčesaný a čistý. Samotné mytí není nutné provádět často, pokud se pes skutečně neušpiní, obzvláště časté šamponování srsti ale spíše škodí. Do uší u saarlosových vlčáků není potřeba příliš zasahovat, srst v nich roste přirozeně hlavně v zimě. Zato přerostlé drápy je potřeba stříhat a udržovat.\n\nPro pobyt je vhodné zvolit jak zahradu se zatepleným výběhem, tak byt, kde by pes měl své místo. V případě zahrady je nutné myslet na možnou bázlivost a divokost psa, kdy plot musí být dostatečně pevný, ale také vysoký, v bytě se takové úskalí řešit nemusí. Tito psi navíc vyžadují kontakt se smečkou, popřípadě rodinou, proto je nutné se jim dostatečně věnovat i jako venkovním psům.\n\n"}
{"id": "509070", "url": "https://cs.wikipedia.org/wiki?curid=509070", "title": "Nové Vilémovice", "text": "Nové Vilémovice\n\nNové Vilémovice (něm. \"Neu-Wilmsdorf\", \"Neuwilmsdorf\", \"Neu Wilmsdorf\", pol. \"Nowa Wilamowa\") je vesnice, která je částí obce Uhelná. Nachází se v Rychlebských horách 5 km na jihozápad od Uhelné. Zástavba je umístěna podél místní komunikace a horního toku Lánského potoka (dříve Hlučný potok, něm. Tossbach) v nadmořské výšce 550 - 650 m pod horami Stážiště (813 m) a Roveň (778 m). Kopcovitý katastr je přibližně z poloviny pokryt lesem a druhou polovinu tvoří málo úrodná pole a pastviny. Jedná se o rekreačně chalupářskou oblast s malým počtem trvale žijících obyvatel. Na katastrálním území \"Nové Vilémovice\" leží i osady a místní části Hraničky a Červený Důl.\n\nVesnice zřejmě vznikla kolem roku 1250, ale první písemná zmínka je doložená z roku 1290 pod názvem Wylemoviczi, kdy měla 12 lánů a patřila Jindřichovi z Waldova, majiteli Travné.\n\nPozději se ves i s Travnou dostala do moci loupeživého rodu Haugwitzů ze Žulové a Branné, kteří ovládali zdejší kraj a horské přechody do Kladska. V této době se podhorské vesnice v Rychlebských horách dostávají do centra dlouholeté války Haugwitzů s vratislavským biskupem a klášterem v Kamenici. Obyvatelstvo Vilémovic trpělo a řídlo nejen v důsledku těchto válek, ale také epidemií moru z let 1305 a 1349 a hladomoru z roku 1315.\n\nTeprve roku 1358 byla ves odkoupena vratislavským biskupem Přeclavem z Pohořelé a zvětšila se o 8 lánů. Přesto začíná postupný pokles zdejšího obyvatelstva v důsledku nejen válek a nemocí. Druhou příčinou pustnutí vesnic bylo rychlé vyčerpání rudných ložisek a pokles poptávky po dřevě. V letech 1412 a 1413 postihla Vilémovice tak veliká morová rána, že vesnice zanikla a zarostla lesem.\n\nK obnově vesnice dochází v roce 1580, kdy vratislavský biskup Martin Gerstmann osadnickou smlouvou vyměřil novým osadníkům 21 lánů. Tři lány připadly šoltéství, zbytek sedlákům. Šoltysem byl Baltazar Scheithauer. Od té doby ves nese přívlastek \"Nové\" a to za účelem odlišení od nedalekých Starých Vilémovic (něm. Alt-Wilmsdorf, pol. Wilamowa) u Pačkova na polské straně hranic. První čtyři roky byli poddaní osvobozeni od všech dávek a robot. Mezi novými osadníky byla řada Čechů, o čemž svědčí jména jako Štěpán, Chromý, Hošek apod. V roce 1587 přišli další osadníci, kterým hajní vyměřili menší pozemky. Vesnice se postupně rozšiřovala a kolem roku 1618 měla 25 lánů.\n\nBěhem třicetileté války rozložili Švédové svůj tábor na kopcích u Vilémocic, drancovali v širokém okolí a ničili vše co nemohli pobrat. Během války ves částečně zpustla a zarostla křovím. Dlouho trvalo než se vesnice vzpamatovala z utrpení a ran této války. Ještě v roce 1665 byla řada domů pustá.\n\nV roce 1645 byl šoltysem Michal Forche. V letech 1670 - 1722 je uváděn Jindřich Reinold, který začal ve velkém pálit pálenku a prodával ji na Moravu a do Kladska. Dalším uváděným šoltýsem byl v roce 1734 František Fred. Matlitz z Vlčic.\n\nV roce 1760 koupil zdejší šoltéství Jan Jiří Freud, majitel lazebnictví a ranhojič v Javorníku. Se svou ženou odkázal šoltéství a velkou sumu peněz na založení far a postavení kostelů v Uhelné a Nových Vilémovicích, pozemky byly propachtovány místním obyvatelům.\n\nPo skončení slezských válek nastalo období růstu. V roce 1774 bylo uzavřeno 54 kupních smluv, kterými si zdejší poddaní získali 8 šelfů pastvin a 287 šelfů lesa. V roce 1811 měly Vilémovice 92 domů s 92 obyvateli. Chovalo se zde 109 krav, 5 býků a 16 volů. Pěstovalo se žito, ječmen, oves, brambory, len, luštěniny, tykev a řepa. V roce 1836 měla ves 633 obyvatel a 93 domů, kostel, faru, školu, šoltéství, mlýn, hospodu a další lokalie. Chovalo se tu 15 koní a 109 krav.\n\nRoku 1832 zde od června do září vládla cholera, na níž zemřelo 22 lidí; na přelomu let 1873 a 1874 na choleru zemřelo 8 lidí.\n\nObdobí klidného rozvoje vesnice bylo narušeno revolucí roku 1848. Dochází ke zrušení nevolnického vztahu a zrušení poddanství. Samospráva obce v záležitostech správy obce, silnic a polí byla obyvateli radostně přijata. V roce 1850 bylo zvoleno obecní zastupitelstvo. Dne 17.5. 1887 byl založen dobrovolnický požární sbor, o tři roky později byla postavena požární zbrojnice a byla zakoupena koňská požární stříkačka (dnes se nachází v muzeu dobrovolných hasičů v Uhelné).\n\nV roce 1880 zde žilo v 117 domech 584 obyvatel (269 mužů a 315 žen), z toho bylo 570 Němců.\n\nPo průtrži mračen 17.5. 1897 se Lánský potok tak rozvodnil, že poničil pole, zahrady, cesty a zaplavil několik domů. Od roku 1898 do roku 1890 byl zdejší potok regulován. Další velká povodeň přišla po deštích 10. a 11. července 1903.\n\nAni Nové Vilémovice nebyli ušetřeny ztrát svých občanů v 1. světové válce. Celkem se z ní nevrátilo 45 mužů. Po válce bylo rozhodnuto, že bude postaven památník padlých. Roku 1922 byl slavnostně odhalen.\n\nV meziválečném období zde byl mlýn, pila, dva obchody, dva hostince a řada řemeslníků (kovář, kolář, truhlář, švec, krejčí, zedníci, pošťák atd.), což usnadňovalo život zdejším lidem.\n\n22. září 1938 byl v Nových Vilémovicích zastřelen respicient finanční stáže Stanislav Majzlík\". \"V září 1938, došlo ke srocování němců před budovou finanční stráže v Nových Vilémovicích čís. 46, a když se setmělo, ozbrojeni zbraněmi a ručními granáty vyzvali tyto, aby se vydali. Mezi tou dobou přišla posila finanční stráže z Černé hory „Schwarzbergu” a němci je znovu vyzvali aby se vydali. Je pochopitelné, že tito odmítli, načež němci zahájili palbu a člen finanční stráže byl zastřelen. Pro přesilu němců, ustoupilo mužstvo směrem na Hraničky, aniž mělo tušení, že jejich kamarád Majzlík je mrtev. Němci pak ze strachu, jak možno se dočisti z kroniky školní v Hraničkách, nešťastného finance zavlekli do lesa a tam zahrabali a až později pochovali na hřbitově v Nových Vilémovicích\"\".\n\nPro potřeby zbrojní výroby bylo nařízeno odevzdat velký zvon z kostela v Nových Vilémovicích a obětován byl malý zvon z kaple v Červeném Dole. V té době byli téměř všichni muži na frontě. Na polích pracovali jen starší muži, ženy, děti a totálně nasazení dělníci z Polska a Ukrajiny. Koncem léta 1944 začínají opevňovací práce na Javornicku a zejména na přístupech do Nových Vilémovic. Budovaly se zde zákopy a zátarasy, neboť se tato trasa plánovala jako hlavní ústupová trasa. Na bojištích 2. světové války padlo 23 zdejších německých obyvatel a 12 zůstalo nezvěstných.\n\nPo válce je v září až listopadu 1946 odsunuto 513 z 670 němců do americké okupační zóny v Německu. Zbylí obyvatelé byli z odsunu vyjmuti a byli postaveni na úroveň specialistů jako lesní dělníci zemědělci, kováři atd. Ve vsi nefunguje zásobování, obchod, škola, bují šmelina a okrádání původního obyvatelstva. V září 1947 zahájeno české vyučování. V listopadu 1947 přichází nařízení, aby zbylé německé obyvatelstvo bylo rozptýleno a zasazeno do nového prostředí. Zůstalo pouze 13 německých rodin. Prvními lidmi osídlující vesnici jsou převážně Češi, Slováci a Maďaří a na konci roku 1949 přijíždí 56 řeckých politických emigrantů.\n\n1.1. 1950 Nové Vilémovice jako samostatná obec zaniká a jsou spolu s Hraničkami a Červeným Dolem připojeny k Uhelné. Řada lidí si nedokáže zvyknout na horské podmínky a vrací se do vnitrozemí. V tomto roce zůstalo ve vsi pouze 39 obyvatel a 165 domů. Pastevci ze Slovenska postavili ovčín a začali pást kolem 2000 ovcí, zabezpečili také malovýrobu ovčích sýrů. Na jaře 1955 hyne kvůli nedostatku krmiva až 60 ovcí denně, v roce 1957 byl chov zrušen.\n\nV květnu 1958 začal do Nových Vilémovic dvakrát týdně jezdit autobus (ve středu a v sobotu). Od roku 1961 se ve škole promítaly filmy pro děti a pro dospělé.\n\nKoncem 60. let bylo ukončeno intenzivní obdělávání půdy a půda byla přeměněna na pastviny. Roku 1965 byl postaven nový kravín a vodárna.\n\nPo obnovení vesnice po roce 1580 patřila do skorošické farnosti, od roku 1678 do Vlčic. Dochované matriky skorošické farnosti sahají do roku 1599. Podle těchto údajů v knize narozených lze usuzovat, že ves byla již dosti hustě osídlena.\n\nRoku 1763 se tehdejší majitel Nových Vilémovice Jan Jiří Freud rozhodl svým nákladem postavit kostel a faru. Se stavbou se začalo téhož roku, cihly byly vypáleny v Červeném Dolu. V roce 1765 byl kostel dostavěn a o dva roky později vysvěcen jako kostel Nanebevzetí Panny Marie.\n\nNa základě uvedené nadace bylo při ní zřízeno kaplanství, povýšeno na faru v roce 1832. Budova fary byla vystavěna roku 1827. Od roku 1767 jsou zde vedeny matriky.\n\nJako první farář zde působil od roku 1767 vlčický kaplan František Girsig, rodák z Uhelné, který zde strávil 57 služebních let. Po roce 1946 zde samostatná farnost nebyla zřízena.\n\nRoku 1976 vyhořel poté, co mu byla vyměněna šindelová krytina a staré šindele byly u kostela zapáleny. Plameny byly tak vysoké, že od nich chytila i nová střecha a kostel vyhořel. Dlouhé roky zůstaly stát jen jeho stěny, které byly koncem 80. let zbořeny.\n\nNa místě bývalého kostela byl roku 1992 postaven dřevěný kříž, na jehož svěcení přilo 200 lidí.\n\n\nOd roku 1798 bylo v Nových Vilémovicích zahájeno v jednom domě vyučování. Do té doby mohly děti chodit do církevní školy ve Vlčicích.\n\nNa místě bývalého šoltéství bylo v letech 1871-1872 postavena budova školy s nákladem 4 000 zlatých. V roce 1820 měla škola 68 žáků, v roce 1828 už 100 žáků. V době bramborové neúrody a přadlácké krize v roce 1847 zde byla zřízena přadlácká škola, do které chodilo 15 žáků.\n\nNěmecké vyučování skončilo v květnu 1945, česky se začalo vyučovat roku 1947. Vyučovalo se pouze do roku 1949 a do roku 1951 se v Nových Vilémovicích nevyučovalo vůbec. V letech 1951 - 1956 se střídavě učilo ve škole, ve správní budově Státních statků a určitý čas děti docházeli do školy v Uhelné. Škola byla v dezolátním stavu. V říjnu 1955 sem rodiče přivedli osmnáctiletou učitelku, ale ta po třech dnech utekla a vyučování pro tento rok v obci skončilo.\n\nRoku 1956 byla dokončena oprava školy a v září začal vyučovat učitel František Göttler, který ale v říjnu nastoupil vojenskou službu. Místo něj přišel učitel Stanislav Polách, který v těžkých podmínkách vydržel jen do června 1957. Následující školní rok vyučovala učitelka Helena Langrová.\n\nV srpnu 1958 nastoupil učitel František Němec. V květnu 1961 se pro epidemii žloutenky měsíc nevyučovalo. Na konci roku 1961 navrhl školní inspektor školu zrušit, ale narazil na odpor občanů. František Němec byl 17. srpna 1967 byl přemístěn na Malou Moravu a základní škola byla v Nových Vilémovicích zrušena. Žáci docházeli do školy v Uhelné, kde byla zřízena družina a postaráno o stravování.\n\nPočet žáků školy v Nových Vilémovicích, stav k začátku školního roku.\nKatastrem Nových Vilémovic prochází dvě turistické značky:\n\nKatastrem Nových Vilémovic prochází dvě cykloturistické značky:\n\nPočet obyvatel Nových Vilémovic podle sčítání nebo jiných úředních záznamů:\n\nPočet domů Nových Vilémovic podle sčítání a jiných úředních záznamů.\n\nV Nových Vilémovicích je evidováno 36 adres: 17 čísel popisných (trvalé objekty) a 19 čísel evidenčních (dočasné či rekreační objekty). Při sčítání lidu roku 2001 zde bylo napočteno 6 domů, z toho 5 trvale obydlených.\n\n\nNové Vilémovice na informačním serveru Rychleby\n"}
{"id": "509072", "url": "https://cs.wikipedia.org/wiki?curid=509072", "title": "Pražan", "text": "Pražan\n\nPražan nebo pražan má více významů: \n"}
{"id": "509073", "url": "https://cs.wikipedia.org/wiki?curid=509073", "title": "Instantní káva", "text": "Instantní káva\n\nInstantní káva je káva, jež je vyrobena sušením mletých pražených zrn kávovníku.\n\nPoprvé byla představena na panamerické výstavě v Buffalu japonsko-americkým chemikem Satori Kato. Kolem roku 1910 obdržel patent na výrobu instantní kávy George Constant Washington, jehož káva se uplatnila především u vojáků na frontě. Oblíbenou a chutnější kávu vyráběla od roku 1938 firma Nestlé. Na trh začala pronikat až v 50. letech 20. století díky výrobě procesem sušení mrazem, při němž si zachovává své typické aroma. Šálek instantní kávy je rychle a snadno připraven, bez složitého vaření, protože to již proběhlo v závodě.\n\nRozpustná káva se vyrábí sušením vyextrahovaných (vyluhovaných) mletých pražených zrn kávovníku. Tento silný kávový extrakt se z velmi vysokých teplot (okolo 100 °C) rychle zchladí na pouhé 4 °C. Právě zchlazení má velký podíl na kvalitě budoucí instantní kávy. Následuje další zpracovatelský úkon, a tím je sušení.\n\nKávové společnosti vaří milióny šálků kávy denně, aby vyrobily instantní kávu. Tato ohromná množství čerstvé kávy se pak odpařením značného množství vody zahušťují. Následně se vyrobí instantní káva použitím jedné ze dvou metod: buď metodou sušení mražením nebo metodou sušení sprayováním.\n\nBěhem sušení mražením se kávový koncentrát zmrazí na teploty –40 až –45 °C. Následně voda obsažená v kávovém koncentrátu zkrystalizuje. Zmrzlý kávový koncentrát se potom rozemele na požadovanou velikost a použitím metody známé jako sublimace jsou led a voda extrahovány ze zmražených granulí. Výsledkem je mražením vysušená káva ve tvaru větších či menších krystalků světle hnědé barvy. Tato metoda zpracování trvá déle než sušení rozprašováním (sprayováním) a je podstatně nákladnější.\n\nKoncentrovaná káva se v horní části vysoké věže rozpráší na jemné kapičky. Zároveň je do sušicí věže přiváděn horký vzduch a na dno zásobníku tak dopadají postupně se sušící kávové kapičky společně s horkým vzduchem Během klesání se vodní pára vypařuje a zůstává velmi jemný kávový prášek. Tento prach se vyjme a buď se zabalí, nebo dále zpracuje.\n\nSušení sprayováním je jednodušší než sušení mražením. Jelikož je pro tento proces zapotřebí vysokých teplot, mnoho přirozených vlastností kávy je při tom ztraceno.\n\nAglomerace je spojení malých částí (v tomto případě kávového prášku získaného rozprašováním) do aglomerátů. Káva usušená sprayováním se odměří do rotujícího šikmého válce a zvlhčí se jemným popraškem vody nebo kávovým olejem. To způsobí, že částečky vysušené rozprašováním se začnou spojovat. Jakmile stále se zvětšující částečky dosáhnou určité velikosti a hmotnosti, skutálejí se z válce ven. Shluklé granule připomínají malé kuličky o stejné velikosti jako nahrubo namletá káva.\n\n\n"}
{"id": "509075", "url": "https://cs.wikipedia.org/wiki?curid=509075", "title": "Ilut", "text": "Ilut\n\nIlut nebo Illut ( עִלּוּט nebo עילוט, عيلوط, v oficiálním přepisu do angličtiny Ilut) je místní rada (malé město) v Izraeli, v Severním distriktu.\n\nLeží v Dolní Galileji, v nadmořské výšce 269 metrů na okraji pohoří Harej Nacrat (\"Nazaretské hory\"). Jižně od města vystupuje zalesněný vrch Har Bahran a Har Cameret, na severu je to pahorek Giv'at Cefach a Giv'at Rabi. Na jihozápadě terén zvolna klesá směrem k Jizre'elskému údolí.\n\nIlut se nachází cca 3 kilometry severozápadně od centra Nazaretu, do jehož aglomerace spadá. Město leží cca 85 kilometrů severovýchodně od centra Tel Avivu a cca 28 kilometrů jihovýchodně od centra Haify, v hustě osídleném pásu, přičemž osídlení v tomto regionu je etnicky smíšené. Vlastní Ilut je osídlen izraelskými Araby. Arabská jsou i některá další sídla v aglomeraci Nazaretu, která ale obsahuje i židovská města (Nazaret Illit a Migdal ha-Emek). Další menší židovské vesnice leží rozptýlené mezi arabskými sídly v okolí. Město je na dopravní síť napojeno pomocí dálnice číslo 79, která spojuje aglomeraci Nazaretu s pobřežím Haifského zálivu.\n\nIlut možná navazuje na židovské sídlo \"Ajatalu\" (עיתלו) z počátku letopočtu zmiňované v Talmudu a Mišně. V roce 2007 probíhaly v obci archeologické výzkumy, které vyvolal náhodný nález starobylých vykopávek při výstavbě nového domu v Ilutu. Už předtím zde archeologové narazili na hrobky z římského a byzantského období. V centru obce stojí domy z osmanského období. Během výzkumu v roce 2007 v Ilutu archeologové našli zbytky zdí z 3. - 2. století před naším letopočtem a další mladší stavební vrstvy. Archeologické bádání potvrdilo, že současný Ilut leží na telu, který byl opakovaně a dlouhodobě osídlen. Francouzský cestovatel Victor Guérin koncem 19. století popisuje Ilut jako malou vesnici se 200 muslimskými obyvateli\n\nIlut byl stejně jako celá oblast jižní Galileje dobyt izraelskou armádou během války za nezávislost v létě roku 1948. Izraelská armáda vesnici obsadila 18. července 1948. Obyvatelstvo nebylo na rozdíl od mnoha jiných arabských vesnic dobytých Izraelem vysídleno a obec si zachovala svůj arabský ráz. Roku 1991 byla vesnice povýšena na místní radu (malé město). V centru města stojí stará mešita zvaná Nebi Ilut (נבי עלוט). V obci fungují 2 základní školy.\n\nIlut je etnicky zcela arabské město. Podle údajů z roku 2005 tvořili arabsky mluvící muslimové 100 % obyvatelstva. Jde o menší sídlo spíše vesnického charakteru. K 31. prosinci 2015 zde žilo 7600 lidí.\n\n"}
{"id": "509079", "url": "https://cs.wikipedia.org/wiki?curid=509079", "title": "Ománský rial", "text": "Ománský rial\n\nRiál (: , kód podle ISO 4217 - OMR) je měna v Ománu. Je dělena na 1 000 \"baisa\", někdy označované jako \"bajsa\" (: ).\n\nV letech 1973 až 1986 byl ománský riál ustálený vůči americkému dolaru v poměru 1 riál = 2,895 dolaru. Roku 1986 byl změněn poměr na 1 rial = 2,6008 USD, což se dalo převést na přibližně 1 dolar za 0,384497 rialu. Centrální banka kupuje americký dolar za 0,384 riálu a prodává za 0,385 riálu. Před přijetím eura Maltou 1. ledna 2008, byl ománský riál 4. nejcennější měnou na světě po kuvajtském dináru, maltézské liře a bahrajnském dináru. Momentálně je na třetí pozici.\n\n"}
{"id": "509087", "url": "https://cs.wikipedia.org/wiki?curid=509087", "title": "Karl Carstens", "text": "Karl Carstens\n\nKarl Carstens (14. prosince 1914, Brémy – 30. května 1992, Meckenheim) byl německý politik za CDU, mezi léty 1976 až 1979 předseda Spolkového sněmu a 1979 až 1984 prezident Spolkové republiky Německo.\n\nNarodil se v brémské městské části Schwachhausen jako syn školního rady na obchodní škole. Po složení maturitní zkoušky v roce 1933 na Altes Gymnasium v Brémách, studoval právní vědu a politologii ve Frankfurtu nad Mohanem, Dijonu, Mnichově, Královci a Hamburku, které ukončil v letech 1936 a 1939 státnimi zkouškami. V roce 1938 získal titul doktora právní vědy (Dr. iur.) a stal se právním čekatelem při brémském krajském soudu.\n\nMezi léty 1939 a 1945 sloužil u protiletadlového dělostřelectva, naposledy jako poručík. Po druhé světové válce působil jako advokát v Brémách v kanceláři Ahlers & Vogel. Mimo to od června 1945 do roku 1947 pracoval pro starostu a soudního senátora Theodora Spittu a spolupodílel se na vytváření brémské zemské ústavy. V roce 1948 se vydal na postgraduální studia na Yale University v USA, které ukončil o rok později s titulem Master of Laws.\n\nMezi roky 1949 a 1954 byl právním poradcem brémského senátu a zplnomocněncem Brém u Spolkového sněmu. Od roku 1950 přednášel na kolínské univerzitě, kde se také roku 1952 habilitoval. V roce 1954 začal pracovat v diplomatických službách SRN. Do roku 1955 působil jako stálý zástupce SRN při Radě Evropy ve Štrasburku a poté na ministerstvu zahraničních věcí v Bonnu, kde pracoval jako expert pro evropské otázky ve funkci náměstka spolkového ministra. V roce 1958 převzal vedení oddělení \"West I Europa\". V roce 1960 byl jmenován profesorem státního a lidového práva na kolínské univerzitě.\n\nOd července 1960 byl státním sekretářem na ministerstvu zahraničí (do prosince 1966), poté na ministerstvu obrany (prosinec 1966–1968) a Spolkovém kancléřství (1968–1969). Mezi 1970 až 1972 vedl Výzkumný ústav německé společnosti pro zahraniční politiku (\") v Bonnu.\n\nV roce 1972 byl zvolen do Spolkového sněmu ze zemské kandidátky Šlesvicka-Holštýnska. Mezi květnem 1973 a říjnem 1976 byl předsedou parlamentní frakce CDU/CSU a vůdce opozice. Po parlamentních volbách v roce 1976 (zvolen ve volebním okrese Ostholstein) byl k 14. prosinci jmenován předsedou Spolkového sněmu. Poslancem byl až do roku 1979, kdy byl navržen jako kandidát a později zvolen pátým spolkovým prezidentem. Kvůli pokročilému stáří (bylo mu 70 let) se vzdal kandidatury na své druhé období v prezidentském křesle a 30. června 1984 opustil svůj úřad.\n\nV roce 1944 se oženil s Veronikou Priorovou, pozdější odbornou lékařku pro interní medicínu. Manželství zůstalo bezdětné. Manželé v roce 1982 založili Nadaci Karla a Veroniky Carstensových (\"), jejímž cílem je podpora vědy a výzkumu v oblasti přírodní léčby a homeopatie.\n\nMezi léty 1940 až 1945 byl Carstens členem NSDAP. Žádost o přijetí do strany z roku 1937 měl podat jako právní čekatel z podnětu prezidenta krajského soudu a pod pohrůžkou profesní újmy. Avšak od roku 1934 byl členem 5/75 Sturmu SA, polovojenské organizace NSDAP. Na základě jeho příslušnosti k NSDAP se komunistické a socialistické organizace, odbory a některé známé osobnosti – jako např. herečka Hanne Hiob – sešly 23. května 1979 na demonstraci.\n\n"}
{"id": "509092", "url": "https://cs.wikipedia.org/wiki?curid=509092", "title": "Nat King Cole", "text": "Nat King Cole\n\nNat King Cole, občanským jménem Nathaniel Adams Coles (17. března 1919, Montgomery, Alabama, – 15. února 1965, Santa Monica, Kalifornie), byl americký jazzový pianista, hudební skladatel a zpěvák s jemným barytonovým hlasem. Byl jedním z prvních afroameričanů, kteří se pravidelně objevovali v televizních pořadech a po smrti dosáhl celosvětové popularity. Řadí se mezi nejvýznamnější postavy hudební historie Spojených států.\n\nNarodil se v roce 1919 v Montgomery, hlavním městě státu Alabama. Ve čtyřech letech se rodina přestěhovala do Chicaga v Illinois, kde se jeho otec stal baptistickým duchovním. Od své matky Perliny, kostelní varhanice, se v dětství začal učit hrát na varhany. Měl tři bratry Eddieho, Ika a Freddyho. Rodina žila na chicagském předměstí Bronzeville.\nV roce 1936 začal hrát v bandu \"Rogues Of Rhythm\". Poté se roku 1939 stal zakládajícím členem losangelského jazzového \"King Cole Tria\". Vedle hraní na piano se od 40. let stále více věnoval zpěvu a účinkoval s řadou velkých orchestrů. Objevil se v mnoha televizních pořadech, stejně jako ve filmech. V 50. a 60. letech směřoval svou produkcí k většinovému středovému proudu pop music, čímž získal masovou popularitu.\n\n23. srpna 1956 zpíval v San Franciscu na Republikánském národním sjezdu, který nominoval prezidentského kandidáta. O čtyři roky později se zúčastnil také Demokratického národního sjezdu 1960, kde podpořil prezidentského kandidáta Johna F. Kennedyho. Poté jej Frank Sinatra vybral jako jednoho z umělců, který účinkoval v rámci inauguračních plesů 20. ledna 1961. S prezidenty J. F. Kennedym a L. B. Johnsonem několikrát diskutoval o občanských právech.\n\nV roce 1948 se rozvedl s první ženou Nadine Robinsonovou. Šest dnů poté se oženil podruhé se zpěvačkou Marií Hawkinsovou Ellingtonovou, se kterou vychovával pět dětí: zpěvačku Natalie (nar. 1950-2015), adoptovanou dcerou Carole (dceru sestry Marie, 1944–2009), adoptovaného syna Nata Kellyho Colea (1959–1995), který zemřel na AIDS ve 36 letech a dvojčata Casey a Timolinu (nar. 1961).\n\nZemřel ve 45 letech na karcinom plic v Nemocnici sv. Jana (St. John's Hospital) v kalifornské Santa Monice.\n\nV roce 2000 byl in memoriam uveden do Síně slávy Rock and Rollu.\n\n\n\n"}
{"id": "509096", "url": "https://cs.wikipedia.org/wiki?curid=509096", "title": "Pain of Salvation", "text": "Pain of Salvation\n\nPain of Salvation je švédská kapela vedená Danielem Gildenlöw, který je v kapele hlavní skladatel, textař, kytarista a zpěvák. Kapela staví hudbu na progmetalových základech, ale zároveň se nebojí překračovat hranice k nejrůznějším hudebním žánrům. Pro zvuk Pain of Salvation jsou typické časté přechody mezi těžkými a klidnými pasážemi, široký hlasový rozsah, emoce, polyrytmy, riffující kytary. Doposud bylo každé album koncepční. Textově kapela má tendenci řešit současné problémy jako je sexualita, války, životní prostředí, povahu Boha, lidstvo, naší existenci.\n\nPřevzato ze stránek http://fragments.sweb.cz/, autor: Veronika Oppl\nEntropia zobrazuje příchod války, zmatek v duši chlapce, který potřebuje otce, ale z toho se stal voják, zachycuje lhostejnost lidí vůči těm, kteří se octli na ulici, šíří pláč zoufalého otce, co prosí Boha, aby zachránil jeho rodinu, nutí společnost, aby si uvědomila, jak nesnesitelnou se stala, snaží se vzbudit proroky, usiluje o záchranu života milované ženy a zároveň přihlíží smrti syna. Není však třeba zemřít, aby se člověk vymanil ze zajetí Entropie (Entropia je název složený ze slov „entropy“, což by se dalo volně přeložit jako „chaos“, a „utopia“). Stačí se snažit a změnit svět.\n\nPodobně jako „Entropia“ i „Concrete Lake“ popisuje obecné problémy světa na příkladě osudu konkrétního člověka, tentokrát však jde skutečně jen o člověka jednoho.\n\nDěj začíná v neznámé zemi, kde právě vypukla válka. Hlavní hrdina sice nebojuje na frontě, ale poznává, že i on, dělník v továrně na zbraně, je vlastně válečný zločinec, neboť napomáhá zabíjení tam venku. Když pro něj toto vědomí začne být nesnesitelné, rozhodne se uniknout a procestuje celý svět, kde se setkává s různými druhy jiných problémů – stává se z něj Poutník hledající svůj Grál.\n\nV písni „Water“ se Poutník ocitá na poušti a setkává se s člověkem, pro nějž je poušť domovem. Když vidí, jak málo vody se dostává pouštním lidem, poprvé si uvědomuje, jak jeho vlastní lidé vodou plýtvají.\n\nJinde poznává, jak civilizace ničí posvátnou půdu indiánů tím, že v ní ukrývá svůj jaderný odpad (skladby „Home“ a „Black Hills“). V „Shore Serenity“ Poutník stojí na břehu jezera Karachay, kam byl ukládán sovětský jaderný odpad tak dlouho, že zdejší radiace do pár týdnů způsobí smrt každému, kdo u jezera stráví pouhou hodinu. Jezero Karachay bylo později zalito betonem.\n\nPoutníkovo pátrání po Grálu končí ve skladbě „Inside Out“, kdy poznává, že Grál celou dobu sídlil v jeho nitru, jen ho tam neviděl. Teprve nyní také Poutník začíná doopravdy žít, ačkoli ví, že tento život bude velmi brzo ukončen.\n\nDokonalý prvek se značně liší od předchozích dvou alb, jak hudebně, tak významově. Tentokrát už nejde o globální problémy, ale intimnější záležitosti lidské psychiky.\n\nPříběh je postaven na setkání a vztahu dvou mladých lidí: on je drogově závislý násilník, ona byla dlouhou dobu sexuálně zneužívána. Od chvíle svého setkání jsou k sobě tito dva přitahováni jakousi nepochopitelnou vnitřní silou, která snad jen napovídá, že toho mají mnoho společného, a tedy patří k sobě. Z přitažlivosti se časem stane láska, ale láska ve své nejbolestnější podobě – on najednou procitne a uvědomí si celou tragédii své minulosti (setkání s ní ho přinutilo potkat sebe samotného) a celý příběh dospěje k chaotickému sebedestruktivnímu závěru, po němž nikomu není jasné, zda hlavní hrdina zemřel nebo nějakým zázrakem přežil.\n\nDosud nejintimnější album Pain of Salvation. Tentokrát opět (stejně jako v případě The Pefect Elemtent, Part I) nejde o vykreslení globálních problémů, ale o odhalení nejinternějších koutů lidské duše, často je „hlavním hrdinou“ tohoto vyprávění sám Daniel Gildenlöw. Jaké jsou tedy zmíněné záležitosti? Láska, sex, nevěra, sebevražda, potrat, minulost, náboženství a spol. Hlavním externím dějištěm alba je Budapešť.\n\nNa začátku stojí Bůh, přemýšlí o tom, kde (a kdy) se vzal. A aby svou existenci pochopil, stvoří svět a hlavně lidi, do nichž se také jistým způsobem vtělí a jeho já se rozštěpí do mnoha úlomků. V podstatě se zde objevují tři hlavní složky božího já – Animae (duchovní část – „příroda nestvořená a tvořící“), Imago (lidská, světská a zřejmě fyzická část – „příroda stvořená a netvořící“) a Nauticus (kapitán, nebo chcete-li boží vůle). Animae a Imago s sebou vedou jakýsi boj – když vítězí světskost, lidská bezohlednost a zneužívání světa ve svůj prospěch, Animae se vytrácí, ale jedno já bez druhého nemůže přežít, a tak tento zánik předznamenává zánik samotného Imaga (lidstvo se samo zničí).\n\nHlavním hrdinou lidského příběhu za obecným dějem alba je Mr. Money, bohatý podnikatel, „zkažená duše“ a nenapravitelný egocentrik, který investuje do vědy, aby se později mohl nechat zmrazit až do okamžiku, kdy bude nesmrtelný. Jenže když se Mr. Money ze svého spánku probudí, zjistí, že jeho rodná planeta je úplně zdevastovaná a kromě něj na ní nezbyla živá duše. A tak se Mr. Money stane vládcem opuštěného světa, stane se Nautikem a celá scéna nápadně připomíná začátek alba. Je tedy Mr. Money (nový) Bůh?\n\nTento náznak cyklu má napovědět, že existuje určitý vzor vývoje, který je hluboce vryt do všeho, co se děje, a do všeho, co existuje. Nevěříte? Daniel tvrdí, že se to pozná, když si přečtete třicet až padesát knih o různých tématech – a pak zjistíte, že někde hluboko uvnitř existuje společný prvek (něco, co se opakuje?).\n\n„The Perfect Element, Part II“ v převleku. Podezření, že „Scarsick“ opravdu představuje dlouho očekávanou druhou část konceptu „The Perfect Element“, podnítily mezi fanoušky názvy písní, které se na albu měly objevit: Kingdom of Loss, Idiocracy, … Potvrzením však byl teprve obal vydaného alba, ve kterém figuruje výše uvedený podtitul a kde najdeme i další reference k první části TPE. Sám Daniel posléze vše osvětlil v rozhovorech. Kapela si přála, aby album fungovalo také jako samostatné dílo a soběstačný koncept, a nechtěla, aby se posluchači o desku zajímali jenom proto, že jde o druhou část jiné úspěšné nahrávky. Proto přistoupili na trik s novým titulem. Faktem je, že Scarsick se velmi liší od toho, jak Daniel TPE II původně plánoval. První část konceptu se věnovala převážně mužské postavě, nazvané prostě „He“ (On), a druhá část se podle Danielových slov měla orientovat na „She“ (Ona) – ženskou hrdinku zneužívanou otcem, s níž jsme se seznámili například ve skladbách „In the Flesh“ či „Ashes“. Jenže „Scarsick“ nadále sleduje osudy „He“.\n\nJe to album značně agresivní, naštvané, nevybíravé, co se týče výrazů (přemíra „fuck“ v „Cribcaged“) i obrazů v textech („Disco Queen“ popisuje metaforickou formou „špinavý“ sexuální styk – hrdina přirovnává děvče, které sbalil na tanečním parketu, ke gramofonové desce, kterou „přehrává z obou stran“, „jeho jehla projíždí její drážky“ atd.), a do jisté míry také politické (skladba „America“). S hlavním hrdinou se poprvé setkáváme v okamžiku, kdy po psychickém zhroucení ve skladbě „The Perfect Element“ přichází k sobě ve svém pokoji. Hraje zde televize přinášející obrazy dnešního světa a během prvních skladeb alba „Scarsick“ sledujeme, jak se tyto obrazy odrážejí v hrdinově nitru. Vnitřním psychickým stavem „He“, jeho prožitky a „bojem“ se společností, do níž v žádném případě nezapadá a pro niž je deviantním jedincem, se zabývá druhá polovina alba, aby vše kulminovalo ve skladbě „Enter Rain“, ve které „He“ sedm let po událostech první části příběhu skáče z vysoké budovy a dobrovolně svět opouští.\n\n„Scarsick“ vyvolal mezi fanoušky kontroverzní reakce, mnozí jej považují za zklamání, jiní uvítali opětovné přitvrzení a někteří nepřekousli osmiminutový pátý track, kombinující metal s disko rytmy. Do historie kapely se ale zapíše jako jedno z prodejně nejúspěšnějších alb.\n\n„Dějová linie je nejnejasnější ze všech našich alb. Spíše se tu odvíjejí paralelní příběhy. A když pronikneš do všech, pochopíš, že jsou naladěny na stejnou frekvenci. Sledují různé projevy jediného emotivního vzorku. Pracuji s myšlenkou, že všechno, co prožíváme, může být připodobněno cestě. Kráčíme po ní a dostáváme se k důležitým křižovatkám, kdy jsme postaveni před těžkou volbu. Dostáváme se ke klíčovým bodům, kdy prožijeme něco, co nás definitivně změní, případně nám zprostředkuje novou perspektivu cesty, kterou jsme do daného okamžiku ušli. Všechny sklady prezentují klíčové body v životě různých lidí. A všechny tyto okamžiky vypovídají o tom, jakou zodpovědnost obnáší být lidskou bytostí. Za každý krok, který podnikneme, se platí. Otázkou je, zda cena za to je přiměřená, nebo je lepší nechat všechno tak, jak je. Je třeba vždycky najít rovnováhu mezi cílem a cenou za jeho dosažení.“\n\nKapela se na albu vrací ke svým tvrdším začátkům, což prý částečně ovlivnily těžké životní zkušenosti lídra Daniela Gildenlöwa.\n„Co začalo jako nepříjemná infekce, se náhle, během pár pouhých hodin, proměnilo ve vážné riziko, že zemřu,“ popisuje svou streptokokovou anabázi, která ho přivedla až na operační sál a ke čtyřem měsícům stráveným v nemocnici. Ne celé album však je temné. „To album zachycuje také krásu přechodu, krásu nevyhnutelného. A také naději v zítřek, naději na změnu, bez ohledu na to, jak křehká nebo naivní může být.“\nDaniel v jednom komentáři na facebooku prozradil, že pro album dlouho používal podtitul Remedy Lane II . V několika písničkách najdeme několik odkazů právě na Remedy Lane - například opakující se fráze a melodie Ending Theme v posledních dvou skladbách.\n\n\nPro turné:\n\n\n\n\n\n\n"}
{"id": "509099", "url": "https://cs.wikipedia.org/wiki?curid=509099", "title": "Džudejda-Makr", "text": "Džudejda-Makr\n\nDžudejda-Makr ( nebo , , v oficiálním přepisu do angličtiny Judeide-Maker, přepisováno též Jadeidi-Makr) je místní rada (malé město) v Izraeli, v Severním distriktu.\n\nLeží v nadmořské výšce 57 metrů na pahorcích na pomezí západní Galileji a pobřežní planiny. Severně od města protéká vádí Nachal Jichar. Západně od obce pak k moři směřuje vádí Nachal Ako. Na jihovýchodní straně začíná rozsáhlý lesní komplex Ja'ar Achihud.\n\nDžudejda-Makr se nachází cca 5 kilometrů východně od města Akko, cca 100 kilometrů severoseverovýchodně od centra Tel Avivu a cca 20 kilometrů severovýchodně od centra Haify.\n\nDžudejda-Makr je situována v hustě osídleném a zemědělsky intenzivně využívaném pásu, přičemž osídlení v tomto regionu je etnicky smíšené. Vlastní Džudejda-Makr je osídlena izraelskými Araby. Arabská jsou i další sídla na východní straně. Na západě začíná pobřežní pás s demografickou převahou židů. Město je na dopravní síť napojeno pomocí dálnice číslo 85, která spojuje ve východozápadním směru Akko s centrálními oblastmi Galileje.\n\nDžudejda-Makr vznikla roku 1990 sloučením dvou samostatných arabských obcí: Džudejda a Makr.\n\n\nObě vesnice byly jako celá oblast západní Galileje dobyty izraelskou armádou během války za nezávislost v roce 1948. Obyvatelstvo nebylo na rozdíl od mnoha jiných arabských vesnic dobytých Izraelem vysídleno a obce si zachovaly svůj arabský ráz. Obě pak prožily demografický rozmach. Vesnice Makr byla v roce 1968 byla povýšena na místní radu (malé město). Džudejda tento status získala roku 1989. V roce 1990 pak obě obce byly sloučeny do jednoho města Džudejda-Makr.\n\nDžudejda-Makr je etnicky zcela arabské město. Podle údajů z roku 2005 tvořili arabsky mluvící muslimové 91,2 % obyvatelstva. Arabští křesťané tvořili 8,8 populace. Jde o středně velké sídlo městského typu, třebaže zejména na okrajích obce zástavba nabývá rozptýleného, spíše vesnického charakteru. Obě původně samostatné obce si uchovávají vlastní urbanistickou strukturu, třebaže jsou odděleny jen několik set metrů širokým pásem nezastavěného území. K 31. prosinci 2017 zde žilo 20 600 lidí.\n\n"}
{"id": "509106", "url": "https://cs.wikipedia.org/wiki?curid=509106", "title": "Polka (Vápenná)", "text": "Polka (Vápenná)\n\nPolka (něm. \"Polke\") je vesnice (osada), která je částí obce Vápenná. Nachází se v Rychlebských horách 2 km na jih od Vápenné v údolí Ztraceného potoka.\n\nPolka byla založena roku 1775 jako zejména dřevařská a pastevecká osada poblíž Vápenné (Zighartic) na frýdberském panství patřícím vratislavským biskupům. Od počátku obecního zřízení (1850) je částí (osadou) obce Vápenná. Počet jejích obyvatel do roku 1945 stagnoval až klesal, po odsunu Němců byla dosídlena jen z menší části. V roce 1836 zde bylo 36 domů, roku 1930 jich bylo 37, nyní (2001) jen 16. V současnosti je Polka díky malebné poloze především rekreační oblastí. Z hlediska ochrany přírody se nachází v  Evropsky významné lokalitě Rychlebské hory - Sokolský hřbet.\n\nPočet obyvatel Polky podle sčítání nebo jiných úředních záznamů:\n\nV Polce je evidováno 13 adres : 12 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 16 domů, z toho 11 trvale obydlených.\n\nVíceméně celá osada leží podél \"Ztraceného potoka\". Tento potok získal svůj název podle toho, že v údolí se vyskytují krasové jevy a jeho voda se ztrácí v několika ponorech do podzemí a zbývají část jeho řečiště až k řece Vidnávce je po většinu roku suchá (viz též fotografie). V údolí se také nachází nepřístupná jeskyně \"Velký dóm\", která je postupně prozkoumávána členy jeskyňářské skupiny Sever z Jeseníku.\n\n"}
{"id": "509115", "url": "https://cs.wikipedia.org/wiki?curid=509115", "title": "Židé v Brně", "text": "Židé v Brně\n\nBrněnští Židé sídlili zcela jistě od poloviny 13. století v jihovýchodní části dnešní brněnské čtvrti Brno-město. V následujících staletích se jejich počet zvyšoval, v důsledku napětí mezi husity a katolíky se postavení židů zhoršovalo, až nakonec kazatel Jan Kapistrán podnítil brněnské měšťany, aby si roku 1454 vymohli na králi Ladislavu Pohrobkovi povolení k vyhnání židů, kteří pro měšťany představovali rovněž nepříjemnou obchodní konkurenci. Následující čtyři staletí se tak Brno pro židy stalo zapovězeným městem, usídlit se v něm mohli židé jen ve výjimečných případech.\n\nK obnově židovského osídlení v Brně došlo po zrovnoprávnění židů březnovou ústavou roku 1849. Roku 1852 židé založili židovský náboženský spolek, zřídili židovský hřbitov a roku 1855 dokončili výstavbu nové synagogy. Roku 1859 se nakonec židovský náboženský spolek přeměnil na náboženskou obec.\n\nDatum prvního usazení židů v Brně není přesně známé, jistě zde bydleli za vlády krále Přemysla Otakara II. (1253–1278), první písemný doklad židovského osídlení v Brně ovšem pochází až z roku 1273. V této době sice museli židé bydlet v ghettu, ve své činnosti však příliš omezováni dosud nebyli, a panovník je naopak často jakožto \"servi camerae\" spíše podporoval. Z rozvoje města v následujících desetiletích těžili také židé. Židovská komunita v Brně v polovině 14. století představovala zřejmě největší židovskou obec v Moravském markrabství, neboť roku 1348 brněnští židé platili 100 kop grošů, zatímco olomoučtí a znojemští židé pouze po 40 kopách. Počet židů se v této době odhaduje asi na 1 000.\n\nDo styku s křesťany přicházeli židé většinou při své obchodní činnosti nebo při poskytování půjček. Podle záznamů v úředních knihách mohli židé v této době nabývat nemovitého majetku, dokonce i deskových statků, a obhospodařovat zemědělskou půdu. Takového majetku ovšem židovští kupci většinou využívali jen ke spekulacím: prodávali je, jakmile jejich hodnota stoupla.\n\nOd roku 1345 se počet židů ještě více zvyšoval, neboť Karel IV. povolil židům svobodné usazování ve městě. Židovská čtvrť se nakonec rozkládala v oblasti, kterou přibližně vymezovala Židovská brána (postavena roku 1350), Měnínská brána a Zelný trh. Středem této oblasti procházela Židovská ulice (\"Judengasse\", dnes Masarykova), synagoga stála na místě dnešního kostela svaté Maří Magdaleny a židovský hřbitov se nacházel v oblasti dnešního hlavního nádraží.\n\nPo vypuknutí husitských válek roku 1419 se postavení židů zhoršilo, ve městě však zůstat mohli. V polovině 15. století však na Moravu přišel katolický kazatel Jan Kapistrán, který moravská královská města podnítil k tomu, aby si na králi Ladislavu Pohrobkovi vymohla privilegium \"de non tolerandis Judaeis\", na základě něhož museli židé do 11. listopadu 1454 opustit také Brno. Vyhnaní židé, mezi nimiž byl i významný rabín Jisra'el Bruna, se pak zpravidla usazovali v okolních vrchnostenských městech.\n\nBezmála po čtyři další staletí se židé nesměli v Brně usazovat. Mohli sice navštěvovat brněnské trhy, od roku 1546 však museli u městské brány platit dvojnásobně vyšší mýtné než křesťané. Pokusy měšťanů a zemského sněmu vyloučit židy z trhů zcela však zarazila královská komora. Právo navštěvovat výroční i týdenní trhy nakonec židé získali od císaře Ferdinanda II. roku 1627, jenž potřeboval od židů peníze na vedení třicetileté války. Po skončení války si však města vymohla opětovné zpřísnění pravidel.\n\nV první polovině 18. století několik bohatých a státu užitečných židů získalo povolení k pobytu v Brně, několik dalších mohlo do města vcházet, drtivé většině židů však město zůstalo zapovězeno. Uvolnění se dostavilo až s vydáním tolerančního patentu Josefem II. roku 1782, který umožnil židům navštěvovat křesťanské školy včetně vysokých škol. Od této chvíle mohli v královských městech, a tedy i v Brně, bydlet židovští studenti a učni a jejich rodiče je mohli navštěvovat. Ve městě se mohli usazovat také židé, kteří chtěli ve městě zřídit fabriku nebo zde provozovat \"„nějaké prospěšné řemeslo“\".\n\nToto uvolnění vedlo k tomu, že roku 1797 mohlo 12 židů žít přímo v Brně a 113 dalších v předměstí, roku 1834 jich žilo ve městě i předměstí dohromady 135. Ačkoli v celkovém počtu 17 262 obyvatel se jednalo o zanedbatelný počet, jednalo se zpravidla o bohaté židy, kteří hráli významnou roli pro rozvoj brněnského hospodářství. Jednalo se zejména o rodinu Gomperzů nebo o Jakoba Hällera, jež v Brně založil továrnu na bavlněné zboží.\n\nBřeznová ústava roku 1849 zaručovala všem občanům říše, tedy i židům, rovná práva a svobodu stěhování v rámci říše. Židé toho využili a začali se ve značné míře do Brna z bývalých vrchnostenských měst stěhovat. Podle „prozatímního výnosu“ Moravského gubernia měli židé platit daně jedné z 52 židovských obcí existujících před rokem 1849. V Brně ovšem žádná taková obec nebyla, takže židé museli platit daně obcím, jejichž služeb téměř vůbec nevyužívali. Usilovali tudíž o zřízení vlastní obce, Moravské gubernium jim však roku 1852 dovolilo založit jen židovský náboženský spolek, což je povinnosti platit daně některé mimobrněnské obci nezbavilo. Navíc členství v náboženském spolku bylo pouze dobrovolné, takže příspěvky platila jen část židů.\n\nPřesto se židovskému náboženskému spolku podařilo v několika následujících letech zřídit židovský hřbitov v Židenicích (1852) a postavit na předměstí Křenová synagogu (1853–1855). Roku 1859 nakonec ministerstvo pro kult a vyučování povolilo, aby se brněnský židovský náboženský spolek přeměnil na židovskou náboženskou obec a od následujícího roku měli brněnští židé platit daně nikoli mimobrněnským obcím, nýbrž brněnské židovské obci.\n\n\n"}
{"id": "509130", "url": "https://cs.wikipedia.org/wiki?curid=509130", "title": "Pont de Sully", "text": "Pont de Sully\n\nPont de Sully (česky \"Most Sully\") je silniční most přes řeku Seinu v Paříži. Spojuje 4. obvod na pravém břehu a 5. obvod na levém. Jsou to vlastně dva samostatné mosty, které vycházejí z východní špice ostrova Svatého Ludvíka.\n\nV 19. století na jeho místě stály dva různé mosty (lávky) spojující ostrov s oběma břehy. \"Passerelle Damiette\" vedoucí na pravý břeh a \"Passerelle de Constantine\" vedoucí na levý břeh. Jednalo se o zavěšené lávky. První byla zničena za revoluce v roce 1848, druhá se zřítila po korozi lan v roce 1872. Současný most byl postaven v rámci stavebních úprav Paříže barona Haussmanna v letech 1874–1877. Most byl pojmenován podle Maximiliena de Béthune, vévody ze Sully (1560–1641), ministra Jindřicha IV.\n\nTento dvojí most navrhli inženýři Paul Vaudrey a Gustave Brosselin. Most je postavený v úhlu zhruba 45° vůči břehu, takže jeho jižní část nabízí výhled na nábřeží ostrova Sv. Ludvíka a na\nkatedrálu Notre-Dame na ostrově Cité.\n\nJižní část mostu je delší. Měří 159 metrů a skládá se ze tří litinových oblouků (46,3-49,5-46,3 metrů).\n\nSeverní část překračuje menší rameno Seiny, takže je dlouhá jen 82 metry. Její střední litinový oblouk měří 42,3 metry a dva zděné postranní každý 15,3 metrů.\n\nCelková délka mostu i s ostrovní částí činí 256 metrů. Jeho šířka je 20 metrů – 12 m tvoří vozovka a 8 metrů chodníky.\n\n"}
{"id": "509136", "url": "https://cs.wikipedia.org/wiki?curid=509136", "title": "Národní park Petrified Forest", "text": "Národní park Petrified Forest\n\nNárodní park Petrified Forest se nachází ve Spojených státech amerických, v Arizoně. Plocha parku je 380 kilometrů čtverečních.\n\nNadmořská výška je 1556 m na jižním a 1902 m na severním vstupu. Počasí nemá žádné extrémy, nejvíce srážek bývá pří letních bouřkách.\nCharakter krajiny je náhorní plošina pouštního typu, jsou zde zčásti pěkně zbarvené, geologicky vrstvené vrchy a pahorky, hlavní turistickou atrakcí jsou zkamenělé kusy dřeva\n\nKrajina na území dnešního Národního parku Petrified forest je pustá a suchá. Poslední les tu rostl pouze v dávné minulosti – asi tak před 200 miliony let. Tenkrát, v období triasu, pokrývaly jižní okraj pouze velké bažinaté oblasti, protékané několika řekami, husté porosty jehličnatých stromů, podobných dnešním jedlím, pod nimiž vyrůstaly obrovské kapradiny. Ve vodách žili velcí plazi, předchůdci dnešních krokodýlů, a bohatou vegetací na březích rejdili malí ještěři a dinosauři.\n\nOdumřelé, podmáčené nebo větrem vyvrácené stromy byly říčnímy proudy odplavovány do močálů a tam, společně s uhynulými živočichy, pohřbeny hluboko pod silnými vrstvami bahna a kalů. Tyto organismy, dokonale odříznuty od přívodu kyslíku, se rozkládaly a trouchnivěly jen velmi pomalu. Kostry zvířat byly dokonale konzervovány a mrtvé dřevo postupně nasakovalo vodou, obsahující vyloučené křemičitany. Organická tkaniva byla nahrazena minerály, kusy dřeva a celé stromy zkameněly.\n\nKrajina byla později zasažena silnými výbuchy sopek, jejichž láva a horký popel udusily všechno živé. Následkem vzájemného posuvu kontinentálních desek zemský povrch v této části světa poklesl a byl zaplaven velkými vnitrozemskými jezery, která na pohřbené lesy \"navršila\" další vrstvy sedimentů. Když se krajina při pozdějších horotvorných pohybech opět zvedla, zmíněné spodní geologické vrstvy, nahromaděné v průběhu miliónů let, praskaly a s nimi praskaly také kmeny zkamenělých stromů. Větrná a vodní eroze pak postupně odkrývala horní vrstvy a jednotlivé vzácné fragmenty zkamenělého dřeva se tak znovu dostaly na světlo.\n\nUkázky těchto jedinečných geologických forem můžeme dnes nejlépe obdivovat právě na relativně malém území Národního parku Petrified Forest. Kdyby nebyl národní park zřízen, kdoví, zda by to dnes ještě nějaký pestrobarevný kus zkamenělého dřeva zůstal. Lovci suvenýrů si z chráněného území ve svých taškách rok co rok nelegálně odnesou téměř tunu zkamenělého dřeva.\n\nOd jižního k severnímu vstupu do národního parku vede 27 mil dlouhá vyhlídková silnice Scenic Drive . Podél ní jsou umístěny jednotlivé vyhlídkové body, které v řadě případů zároveň představují výchozí body pěších túr. Hned za jižním vstupem je Rainbow Forest Museum, kde jsou vystaveny leštěné kusy zkamenělého dřeva.\n\n\n\n"}
{"id": "509144", "url": "https://cs.wikipedia.org/wiki?curid=509144", "title": "Axwell", "text": "Axwell\n\nAxel Hedfors vystupující pod pseudonymem Axwell (* 18. prosince 1977, Stockholm, Švédsko) je člen švédské housové skupiny Swedish House Mafia, a také jeden z nejúspěšnějších producentů na světě. Proslul zejména hity I Found You, Watch The Sunrise, Fell The Vibe atd. Poslední a velmi známý singl, který vytvořil spolu se členy Swedish House Mafia (Sebastian Ingrosso, Steve Angello) a Laidback Luke nese název Leave The World Behind a stal se opravdovým hitem léta 2009.\n\nAxwell je producent a DJ v elektronické hudbě. Jeho první singl, Feel The Vibe, byl vydán v roce 2004. V roce 2005 se tento singl objevil i na prestižním CD Ministry of Sound. Produkovat začal v roce 2000 (ve svých 23 letech) a okamžitě začal vydávat. Trvalo ale několik let, než prorazil právě se singlem Feel The Vibe. Poté přišly další hity, jako Watch The Sunrise, I Found You, It's True, Together atd. V roce 2008 navštívil i Prahu v rámci turné Sensation White. Na této akci zahrál po boku Fedde Le Granda, Laidback Luka, Markuse Schulze, Michaela Buriana a dalších.\n\nV roce 2009 pokračoval v tvorbě a před létem vydal společně s Sebastianem Ingrossem, Stevem Angellem a Laidback Lukem singl Leave The World Behind, na němž hostuje zpěvačka Deborah Cox. Píseň se okamžitě stala hitem všech klubů a návazně na to Axwell, společně s ostatními členy Swedish House Mafia, vytvořil vlastní party v klubu Pacha na Ibize. Akce se jmenovaly The Dark Forest a na programu byly každé pondělí o letních prázdninách. Axwell vydělal za 3 roky 36 tisíc eur a patří tak mezi nejdražší DJe na světě.\n\n\n\n"}
{"id": "509148", "url": "https://cs.wikipedia.org/wiki?curid=509148", "title": "Lego Mindstorms", "text": "Lego Mindstorms\n\nLEGO Mindstorms je řada programovatelných robotických stavebnic vyráběných firmou Lego. První verze Lego Mindstorms byla vydána na trh v roce 1998 pod názvem Robotics Invention System (RIS). Nejnovější verze Lego Mindstorms ev3 pochází z 1. srpna 2013.\n\nV roce 1987 byla v laboratoři MIT vytvořena první programovatelná kostka, která byla naprogramována v jazyku Lego Logo. V roce 1994 bylo na Coloradské univerzitě vytvořeno první vizuální programovací prostředí LEGOsheets, které bylo založeno na AgentSheets.\n\nOriginální stavebnice Mindstorms obsahuje dva motory, dva dotekové senzory a jeden světelný senzor. NXT verze má tři servomotory a jeden senzor doteku, světla, zvuku a vzdálenosti. Z Lego Mindstorms může být sestaven model vestavěného systému s počítačem kontrolovanými elektromechanickými částmi.\n\nLego Mindstorms se také používá jako vzdělávací nástroj, původně díky partnerství mezi Lego a MIT. Vzdělávací verze produktů se jmenuje \"Lego Mindstorms for Schools\" a je nabízena s programovacím softwarem ROBOLAB založeným na GUI, který byl vyvinut na Tuftsově univerzitě a používá engine LabVIEW vyvinutý společností National Instruments. K programování lze využít jiný software či programovací jazyk (např. Java nebo C).\n\nJediný rozdíl mezi vzdělávacími sériemi (\"Challenge Set\") a sériemi pro ostatní spotřebitele (\"Inventor Set\") spočívá v odlišném světelném senzoru a několika možnostech převodu.\n\nStavebnice Mindstorms je pojmenovaná po knize Mindstorms: Children, Computers, and Powerful Ideas (\"Mindstorms: Děti, počítače a silné myšlenky\") od Seymoura Paperta.\n\nPrvní generace Lego Mindstorms byla postavena kolem kostky známé jako RCX, která využívala 8-bitový jednočipový počítač Renesas H8/300 microcontroller jako svoji CPU a RAM s kapacitou 32Kb. Kostka je naprogramována stažením programu z počítače s OS Windows nebo Mac do RAM přes speciální infračervené rozhraní. Po spuštění programu umožňuje RCX kostka samostatné fungování Mindstorms, který reaguje na vnitřní a vnější podněty podle naprogramovaných instrukcí. RCX kostky mohou ve větších počtech spolu vzájemně komunikovat přes infračervené rozhraní. Kromě infračerveného portu jsou k dispozici tři senzorové vstupní porty a tři motorové výstupní porty. Vestavěný LCD může zobrazovat úroveň baterie, stav vstupních a výstupních portů nebo který program je puštěný.\n\nRCX kostka verze 1.0 disponuje konektorem napájecího adaptéru, který na rozdíl od baterií umožňuje nepřetržitý chod, který byl odstraněn ve verzi 2.0. RCX kostky vybavené adaptérem síly jsou populární při tvorbě robotických částí (např. paže robota) nebo pro ovládání Lego modelů vlakových souprav. RCX kostka musí být naprogramována přes Digital Command Control (DCC), který je vyžadován pro automatizované ovládání modelu vlakové soupravy.\n\nRCX je prostřednictvím infračerveného rozhraní schopné komunikovat se Spybots, Scout Bricks, Lego Train, a NXT (za použítí jiného infračerveného spojovacího senzoru). Nosná frekvence infračerveného rozhraní je u RCX 1.0 38,5 kHz, zatímco u RCX 2.0 je nosná frekvence 76 kHz. Obě verze mohou přenášet na jedné frekvenci. Nosný signál je vytvořen jedním z vnitřních časovačů.\n\nVšechny verze RCX mají na sobě tisknuté jedinečné číslo. První vyrobený RCX je označený “000001” a byl vystaven na 10. výroční události Mindstorms.\n\nLEGO Mindstorms NXT se vydává ve třech verzích. V roce 2006 byla vydána první verze (NXT 1.0), druhá verze (NXT 2.0) byla vydána v roce 2009, a třetí (EV3) byla vydána v roce 2013.\n\nMezi jazyky od společnosti Lego patří:\n\nDalší oblíbené jazyky:\n\nV roce 1998 vznikla ve Spojených státech roboticky zaměřená soutěž pro děti od 9 do 16 let. Cílem je motivace k technickým oborům a výzkumu. Skládá se ze čtyř částí: robotgame, prezentace výzkumného úkolu, týmová spolupráce a designování robota.\n\nÚčastníci dostanou speciální hrací plátno a hrací sadu (FLL Challenge Set). Musí vymyslet robota a naprogramovat ho tak, aby splnil co nejvíce zadaných úkolů na plátně. Z daného tématu si také tým musí vybrat určitý problém a navrhnout jeho vylepšení nebo nové řešení.\n\nSamotná kola soutěže probíhají v rámci jednoho dne. Na plnění úkolů je stanoven časový limit 2,5 min., dále je nutné vysvětlit porotcům konstrukci a naprogramování robota. Svá řešení výzkumného projektu musí tým objasnit během pětiminutové prezentace. V týmové spolupráci jsou účastníci postaveni do neobvyklé situace, kterou mají společně vyřešit.\n\nJiž od roku 2009 pořádá Fakulta elektrotechnická ČVUT v Praze soutěž robotů pro střední školy a od roku 2015 i pro základní školy. Každý přihlášený tým, jež zastupuje svou školu, dostane zdarma sadu Lego Mindstorms (EV3 nebo NXT) a má přibližně měsíc na sestavení robota, který dokáže splnit zadanou úlohu (každý rok je jiná úloha). Všechny týmy z kategorie se poté sejdou v ČVUT a nechají roboty proti sobě soutěžit. Vítězové vždy obdrží velice hodnotné ceny. Vítězný tým v kategorii středních škol navíc dále může po ukončení studia pokračovat na ČVUT bez příjmacích zkoušek.\n\n"}
{"id": "509152", "url": "https://cs.wikipedia.org/wiki?curid=509152", "title": "Fojtova Kraš", "text": "Fojtova Kraš\n\nFojtova Kraš (dříve též \"Vojtova Kraš\", něm. \"Voigts-Krosse\", \"Voigtskrosse\", \"Vogtsgrosse\") je vesnice (osada), která je místní částí (základní sídelní jednotkou) obce Velká Kraš. Nachází se na levém břehu říčky Vidnavky přímo naproti městu Vidnavě.\n\nFojtova Kraš původně tvořila část velké vesnice Kraš. Samostatně se poprvé připomíná – v listině hlásící se k roku 1291 a popisující stav v letech 1266–1268 – pod názvem \"Advocati Craz\" se 16½ lány. Tehdy patřila mezi majetek vratislavského biskupa v obvodu hradu Otmuchova. Roku 1326 v ní je zmiňováno vlastní fojtství.\n\nVětší část Fojtovy Kraše zůstala v majetku vratislavského biskupa a byla spravována nejprve z Vidnavy, se kterou byla v 15. století biskupy rovněž zastavována, a od 16. století v rámci biskupského panství Jánský Vrch. Nadále však sloužila jako bezprostřední zemědělské zázemí Vidnavy. Město Vidnava mělo rovněž (doloženo k roku 1580) právo pást na pozemcích Fojtovy Kraše 400 ovcí, zatímco obyvatelé samotné vsi jich směli držet jen 25.\n\nDruhá část vsi patřila až do zrušení patrimoniální správy roku 1850 vidnavskému fojtství.\n\nPři rozdělení Slezska roku 1742 se Fojtova Kraš ocitla na hranici s Pruskem, dnes s Polskem.\n\nU Farského lesa byl v 2. polovině 19. století a v 1. polovině 20. století těžen kaolín pro vidnavský keramický závod (šamotku), který se ve skutečnosti nacházel již na fojtovokrašském katastru. V roce 1897 bylo na území Fojtovy Kraše zřízeno nádraží \"Vidnava\" na trati z Hukovic do Vidnavy a od roku 1911 dále do Nisy (Nysa, nyní v Polsku).\n\nV letech 1850–1869 byla Fojtova Kraš samostatnou obcí, pak byla přičleněna jako osada k obci Velká Kraš. Od ní byla roku 1960 oddělena a připojena k městu Vidnavě. Roku 1976 byla k Vidnavě připojena i zbývající obec Velká Kraš a k 23. listopadu 1990 se Velká Kraš včetně Fojtovy Kraše od Vidnavy opět oddělila.\n\nPočet obyvatel Fojtovy Kraše podle sčítání nebo jiných úředních záznamů:\n\n\nZSJ: Fojtova Kraš | \nHukovice |\nMalá Kraš |\nVelká Kraš\n"}
{"id": "509154", "url": "https://cs.wikipedia.org/wiki?curid=509154", "title": "Salusa Secundus", "text": "Salusa Secundus\n\nSalusa Secundus je fiktivní planeta z románové série \"Duna\" Franka Herberta. Je třetí planetou v soustavě Gamma Waiping a rodným světem imperiálního rodu Corrinů. Několik tisíc let byla i sídlem imperiálního dvora, než byla zničena atomovým útokem neznámého renegátského rodu. Poté se imperiální dvůr přesunul na Kaitan a Salusa Secundus byla užívána jako vězeňská planeta. \n\nPodmínky pro život jsou na Saluse velmi nepříznivé. Kvůli vysoké radioaktivitě, způsobené atomovým útokem, zde žijí zmutovaná zvířata, například ohromní zuřiví saluští býci nebo nebezpeční lazánští tygři. Kromě toho se zde nacházejí internovaní, doživotně odsouzení vězni, z nichž jsou rekrutováni fanatičtí imperiální vojáci, nazývaní sardaukaři. \n\nV době Služebnického džihádu byla Salusa Secundus centrem Ligy vznešených. Pocházela odtud Serena Služebnice, hlavní kněžka Služebnického džihádu, z jejíhož příbuzenstva pocházel Fajkán Služebník, který po bitvě o Corrin přijal jméno Corrino a stal se zakladatelem imperiálního rodu. \n\nCentrem Impéria byla po několik tisíciletí, než byla poničena útokem neznámého rodu a imperiální dvůr se přestěhoval na Kaitan. V románu \"Paul z Duny\" je odhaleno, že oním renegátským rodem, jehož jméno bylo vymazáno z dějin, byli Tantorové (Vergyll Tantor byl padlým hrdinou Služebnického džihádu a nevlastním mladším bratrem Xaviera Harkonnena). Po zavržení se zbylí členové rodu přejmenovali na Moritani a postupně se znovu stali významným šlechtickým rodem, vládci planety Grummanu. \n\nZe Salusy pocházel imperiální planetolog Pardot Kynes, odpovědný za ekologickou transformaci Arrakis.\n\nPo porážce imperátora Shaddama IV. na Arrakis byli všichni Corrinové internováni na Saluse, kterou Paul Atreides přestal jako vězeňskou planetu užívat, takže imperiální rod přišel o většinu sardaukarů, které definitivně rozpustil Paulův syn Leto II. \n"}
{"id": "509155", "url": "https://cs.wikipedia.org/wiki?curid=509155", "title": "Řehoř z Heimburka", "text": "Řehoř z Heimburka\n\nŘehoř z Heimburka (lat. \"Gregorius Heimburgensis\", něm. \"Gregor von Heimburg\") (kolem 1400, Schweinfurt - srpen 1472, Tharandt u Drážďan) byl německý humanista a politik.\n\nStal se roku 1466 rádcem krále Jiřího z Poděbrad. Od něj obdržel roku 1469 ves Nelahozeves, která mu byla později odňata.\n"}
{"id": "509175", "url": "https://cs.wikipedia.org/wiki?curid=509175", "title": "Hadí víno", "text": "Hadí víno\n\nHadí víno ( rượu rắn) je alkoholický nápoj vyráběný v Jihovýchodní Asii, zejména v Číně a Vietnamu. V čínské medicíně je tomuto nápoji připisována řada léčebných účinků, zejména v oblasti mužské impotence. Dovoz tohoto nápoje je do mnoha zemí zakázán, protože používaní hadi jsou chránění.\n\nExistují dva způsoby výroby tohoto vína. Při prvním se jedovatý had vykuchá, naloží se do rýžové pálenky a nechá se několik měsíců fermentovat na slunci. Hadí víno je pak normálně stáčeno do lahví, kam se přidává malý zakroucený had, štír, brouk nebo stonožka, což má pouze vizuální efekt. Druhý způsob výroby spočívá ve smíchání rýžové pálenky s hadími tekutinami (krví, žlučí a hadím jedem).\n\nV obou případech je víno popíjeno z tradičních malých šálků jako tonikum, obsah alkoholu závisí na výrobci, může dosahovat až šedesáti procent.\n"}
{"id": "509176", "url": "https://cs.wikipedia.org/wiki?curid=509176", "title": "Liou Siao-po", "text": "Liou Siao-po\n\nLiou Siao-po (: 刘晓波 nebo 劉曉波, pchin-jin: Liú Xiǎobō; 28. prosince 1955 – 13. července 2017) byl čínský literární kritik a disident, který v roce 2010 získal Nobelovu cenu míru.\n\nPoprvé na sebe upozornil v 80. letech 20. století radikálně formulovanými studiemi o vztahu k tradici a kritikou na adresu svých současníků – spisovatelů, literárních kritiků a kolegů v akademickém světě. Jeho mnohdy ostře formulovaná vystoupení si však zároveň získávala respekt intelektuální poctivostí a upřímnou snahou do důsledků promyslet zkušenost politických kampaní 50. let a Kulturní revoluce a vyvodit z nich důsledky pro další směřování intelektuálních snah moderní Číny. Vedle časopisecky publikovaných polemik zároveň v 80. letech napsal monografii o klasické evropské filosofii.\n\nNa jaře 1989, v době, kdy začalo protestní hnutí na náměstí Tchien-an-men, byl na studijním pobytu v USA. Vrátil se do Číny a aktivně se zapojil do protestů. Nakonec byl mezi posledními, kdo na náměstí zůstali, a po masakru vyjednal s armádou bezpečné opuštění protestujících, kteří na náměstí zůstali obklíčeni, do bezpečí. Po masakru na náměstí Tchien-an-men byl poprvé vězněn. V roce 1995 byl opět zatčen, posléze strávil tři roky v převýchovném táboře, kde také potkal svoji ženu. \n\nPo návratu na svobodu začal publikovat své články v zahraničí. Stal se spoluzakladatelem Nezávislého centra čínského PEN klubu, jehož je čestným prezidentem.\n\nV roce 2008 se stal jedním ze spoluautorů a prvních signatářů \"Charty 08\". Dva dny před zveřejněním Charty byl Liou zatčen a držen na neznámém místě. Po roce, v prosinci 2009, se v Pekingu konal soud a 25. prosince byl Liou Siao-po poslán na 11 let do vězení za \"podněcování k podvracení státní moci\".\n\nUvěznění Liou Siao-poa vyvolalo ve světě desítky nesouhlasných reakcí. Dne 11. února 2010 bylo zamítnuto Liou Siao-poovo odvolání proti rozsudku. Dne 8. října 2010 se Liou Siao-po stal přes protesty čínské vlády laureátem Nobelovy ceny míru. Dne 10. prosince 2010 proběhl slavnostní ceremoniál předání Nobelovy ceny míru. Laureátovi ani jeho blízkým nebylo čínskými úřady povoleno cenu osobně převzít. \n\nDne 26. června 2017 byl propuštěn z vězení kvůli onemocnění rakovinou jater. Krátce poté, dne 13. července 2017, tomuto onemocnění také podlehl.\n\nJeho manželka Liou Sia, která v té době již skoro 7 let žila pod přísným dohledem režimu, po smrti manžela zmizela neznámo kam, příbuzní se s ní nemohli kontaktovat. Třetí den po smrti Liou Siao-po, 15. července, proběhl za neobvyklých okolností pohřeb. Liou Siao-po byl zpopelněn a popel byl vysypán manželkou do moře. Přátelé a známí uvedli, že na oficiálně zveřejněných fotografiích z pohřbu nemohou údajné přátele rodiny identifikovat.\n\n\n\n"}
{"id": "509180", "url": "https://cs.wikipedia.org/wiki?curid=509180", "title": "Raiffeisen stavební spořitelna", "text": "Raiffeisen stavební spořitelna\n\nRaiffeisen stavební spořitelna a.s. je česká stavební spořitelna spojená s Raiffeisen Group, součást finanční skupiny Raiffeisen v České republice. Zahájila svou činnost 7. září 1993 jako AR stavební spořitelna a.s. Vznikla a zpočátku i působila jako dceřiná společnost Agrobanky (AGB 51 %, Raiffeisen Bausparkasse 49 %), v souvislosti s řešením nucené správy Agrobanky a přípravou prodeje její části společnosti General Electric byl v březnu 1998 skupině Raiffeisen odprodán i majoritní podíl (objemem vkladů šlo v té době o třetí největší stavební spořitelnu v ČR). Nynějšími akcionáři jsou Raiffeisen Bausparkassen Holding GmbH (90 %) a Raiffeisenbank a.s. (10 %).\n\n18. prosince 1997 se stala účastníkem dohody o výměně údajů s ostatními stavebními spořitelnami. Od roku 2000 podobně jako ostatní stavební spořitelny zvyšovala poplatek za vedení účtu a zavedla i pro stávající smlouvy nový poplatek \"správa úrokového zvýhodnění\". Růst poplatků začal šetřit Úřad pro ochranu hospodářské soutěže, podle nepravomocného rozhodnutí měla Raiffeisen stavební spořitelna snížit poplatky zpět na úroveň roku 1999 (snížit poplatek za vedení účtu z 280 Kč ročně na 100 Kč ročně a zrušit poplatek za úrokové zvýhodnění ve výši 90 Kč ročně) a zaplatit pokutu 42 milionů korun. Po několik let trvajícím právním sporu musela Raiffeisen stavební spořitelna za \"uzavření a plnění zakázané a neplatné dohody o výměně informací\" zaplatit v roce 2007 pokutu 5,3 milionu korun.\n\nV listopadu 2012 začala RSTS vypovídat klientům starší smlouvy úročené 3 % ročně, které pro ni již nebyly výhodné. Od 1. října 2013 zvýšila RSTS klientům se smlouvou o stavebním spoření s dobou trvání delší než šest let poplatek za vedení účtu na 640 korun ročně.\n\nEmblém a ochrannou známku spořitelny stejně jako ostatních společností skupiny Raiffeisen tvoří dvě zkřížené koňské hlavy. Od roku 1998 se tato stavební spořitelna prezentuje sloganem Specialisté na moderní bydlení. Kromě stavebního spoření Raiffeisen stavební spořitelna nabízí i stavební a překlenovací úvěry, pojištění a jiné finanční služby jak pro fyzické, tak právnické osoby.\n\n"}
{"id": "509185", "url": "https://cs.wikipedia.org/wiki?curid=509185", "title": "Kraví hora (Krkonoše)", "text": "Kraví hora (Krkonoše)\n\nKraví hora (německy \"Kuhberg\") je vrchol v České republice ležící v Krkonoších.\n\nKraví hora se nachází uprostřed roztroušené zástavby obce Malá Úpa ve východních Krkonoších. Je poněkud utopená mezi Lysečinou na východě a Jelení horou na západě, které jsou přibližně o sto metrů vyšší. Přesto je masív Kraví hory téměř po celém obvodu poměrně jasně ohraničen okolními hluboce zaříznutými údolími. Pouze na severovýchodě na ní navazuje náhorní plošina, která ji propojuje s masívem Pomezního hřebenu. Od hraničního přechodu na Pomezních Boudách leží vrchol Kraví hory asi 3,5 km na jih.\n\nAž na náhorní plošinu přiléhající k jejímu severovýchodnímu svahu je Kraví hora na všech stranách obtékána vodními toky tekoucími v hluboce zaříznutých údolích. Na západní straně se jedná o Malou Úpu, na severu o Rennerův potok, na východě pak o dnes bezejmenný potok dříve nesoucí německý název Plader Bach. Oba zmíněné potoky jsou levými přítoky Malé Úpy.\n\nCelý povrch hory býval pokryt smrkovou monokulturou. Vrcholové partie a některé části svahů byly v nedávné době vykáceny a nyní jsou pokryty zvolna zarůstajícími pasekami. Největší zbylý pás lesa se nachází na západním svahu.\n\nDopravně jsou svahy Kraví hory pokryty systémem několika neveřejných vrstevnicových lesních cest různé kvality. Hlavní přístupová cesta k nim vede ze severovýchodu. Turistické trasy vrcholovými partiemi hory neprocházejí.\n\nProstor Kraví hory je prost významnějších staveb. V údolí, které z východu k hoře přiléhá, se nachází množství malebných krkonošských chalup. Severovýchodně od vrcholu bylo v osmdesátých letech vybudováno vedení vysokého napětí. Jeho výškově výrazné ocelové příhradové stožáry jsou pro okolní krajinu a výstavbu značně hyzdící.\n\n"}
{"id": "509188", "url": "https://cs.wikipedia.org/wiki?curid=509188", "title": "People mover", "text": "People mover\n\nPod pojmem people mover nebo taky osobní dopravník se rozumí technicky nekonvenční systémy veřejné osobní dopravy bez řídicího personálu ve vozidle. Používá se i zkratka APM (\"automated people mover\"). Systémy s vozidly s obsaditelnosti méně než cca 10 osob, které jedou podle potřeby na znamení nejsou zařazeny do kategorie \"people mover\", avšak jsou označeny jako personal rapid transit (PRT).\n\nPeople mover je především koncepce provozu a řídicí a zabezpečovací techniky. Proto se vyskytují z hlediska technologie vozidel a dopravní cesty zcela různorodá řešení:\n\nSpolečným prvkem všech systémů people mover je zcela mimoúrovňové vedení trasy na estakádách nebo v tunelech, případně oplocení úrovňových úseků za účelem vyloučení kolizí s jinými vozidly, osoby či zvířaty.\n\nSystémy people mover se používají při větších dopravních proudech na krátké vzdálenosti, kde je největší přínos krátkých intervalů. Nejčastěji jsou proto k nalezení na velkých letištích, ale i v turistických oblastech a centrech měst. Pod názvem \"Dráha podpěrných bodů\" existuje koncepce systému automatizované veřejné dopravy na venkově, která se vyznačuje minimalistickou dopravní cestou, aby dodržovala přiměřené náklady systému i při menší poptávce.\n\n"}
{"id": "509193", "url": "https://cs.wikipedia.org/wiki?curid=509193", "title": "Motorové vozy Škoda", "text": "Motorové vozy Škoda\n\nMotorové vozy vyráběla plzeňská firma Škoda mezi lety 1927 a 1943 především pro Československé státní dráhy (ČSD). V roce 1977 byly ve Škodě vyrobeny tři vozy nového typu, které po úpravách začal sériově vyrábět podnik Vagónka Studénka.\n\nPro snížení nákladů na regionálních tratích se ČSD začaly v polovině 20. let 20. století zajímat o osobní motorové vozy, které by nahradily nehospodárné vlaky tažené parními lokomotivami. První vůz se spalovacím motorem s označením M 210.001 (výrobce Vagónka Studénka, hnací agregát firma DWK z Kielu) nasadily dráhy do pravidelného provozu s cestujícími v roce 1925. V následujících letech probíhala v Československu výroba prototypů nejrůznějších řad motorových vozů u několika výrobců (Studénka, Tatra Kopřivnice, Královopolská, Škoda).\n\nPrvní typ (u ČSD řada M 120.1) motorového vozu ze Škodovky z roku 1927 byl označen jako Škoda 1Mo (prototyp) a Škoda 2Mo (sériové vozy), jednalo se o jednosměrný kolejový autobus. Následující typy již byly klasického charakteru, výroba ale byla většinou kusová. Zajímavostí je řada M 134.0 (typ 8Mo), což byl nákladní motorový vůz vyrobený v jednom kuse. Naopak největších počtů dosáhly typy Škoda 7Mo a 14Mo, které byly u ČSD označeny společnou řadou M 130.1, dohromady jich opustilo brány plzeňské továrny 113 vozů. Pomyslným vrcholem se stal typ 10Mo (řada M 274.0), což byly luxusní rychlíkové motorové vozy známé jako „Modré šípy“. Posledním typem byly za druhé světové války vozy s pohonem na dřevoplyn (typ 15Mo).\n\nMotorové vozy Škoda nebyly exportovány vůbec. Jedinou výjimkou je typ Škoda 11Mo vyvinutý speciálně pro Turecké železnice, kterým bylo v roce 1934 dodáno šest kusů. Z té doby pochází i nerealizovaný typ 13Mo pro Srbské železnice.\n\nNa prvorepublikovou výrobu motorových vozů navázala Škoda v roce 1977 typem 20Mo pro Sovětské železnice (řada AČ0). Škoda vyrobila tři prototypy, kvůli nadměrné produkci elektrických lokomotiv ale nebyly kapacity pro jejich další výrobu. Upravené a přeznačené vozy (řada AČ2) následně vyráběla Vagónka Studénka.\n\nV letech 1927–1977 vyrobila Škoda celkem 186 motorových vozů.\n\nTovární označení Škody sestává z pořadového čísla typu (v pořadí tak, jak byly vyvíjeny), za kterým následují písmena „Mo“ (motorový vůz). Za nimi následuje ještě jedno číslo uvádějící výrobní sérii; vozy stejného typu ale různých sérií se často v menší míře odlišují (např. Škoda 7Mo1 až 7Mo4).\n\nPrvním typem je tedy vůz Škoda 1Mo (1927), posledním Škoda 20Mo (1977). V této řadě ale existují mezery, první z nich je nerealizovaný typ 13Mo pro Srbské železnice. Neobsazena rovněž zůstala označení 16Mo až 19Mo.\n\nSeznam je seřazen dle továrních typů, začíná tedy vozem Škoda 1Mo a končí posledním typem Škoda 20Mo. Nejsou zde uvedeny nerealizované modely (13Mo, 16Mo až 19Mo).\n\nZa označením typu se nachází sloupec „Série“, kde jsou uvedena (známá) čísla výrobních sérií. V „Dodávkách“ jsou uvedeny státy, kam byl daný typ vyvážen, ve zkratkách podle normy ISO 3166-2. Následují sloupce „Původní řada“, kde je vypsáno označení lokomotiv u provozovatelů již nepoužívanými řadami (v bývalém Československu je to tzv. Kryšpínovo označení), „Současná řada“ (označení řadou dle nyní používaného schématu), „Roky výroby“, „Počet strojů“ vyrobených v rámci daného továrního typu a „Poznámky“.\n\n"}
{"id": "509196", "url": "https://cs.wikipedia.org/wiki?curid=509196", "title": "Oblastní rada Centrální Arava", "text": "Oblastní rada Centrální Arava\n\nOblastní rada Centrální Arava ( , \"Mo'aca ezorit ha-Arava ha-Tichona\") je oblastní rada (jednotka územní správy a samosprávy) v jižním distriktu v Izraeli.\n\nRada se rozkládá na východním okraji izraelského území při hranicích s Jordánskem v příkopové propadlině údolí Vádí al-Araba jižně od Mrtvého moře. Jde o pás řídkého vesnického osídlení bez městských center, který sleduje dálnici číslo 90, jež je nejdelší severojižní izraelskou silnicí. Západně od něj se zvedá aridní oblast Negevské pouště. Plocha Oblastní rady Centrální Arava dosahuje 1500 kilometrů čtverečních.\n\nŽidovská sídelní síť zde začala vznikat až ve 2. polovině 20. století, tedy po válce za nezávislost a vzniku státu Izrael v roce 1948. Doplňování osídlení zde pokračuje do současnosti, jde stále o velmi řídce osídlenou pouštní krajinu.\n\nOblastní rada Centrální Arava byla založena v roce 1976. Podle jiného zdroje roku 1977, další zdroj uvádí rok založení 1978. Její jméno odkazuje na údolí Vádí al-Araba.\n\nStarostou rady je עזרא רבינס - Ezra Rabins. Rada má velké pravomoci zejména v provozování škol, územním plánování a stavebním řízení nebo v ekologických otázkách. Sídlo úřadů oblastní rady se nachází v obci Sapir.\n\nOblastní rada Centrální Arava zahrnuje šest obcí, sedmé sídlo (Cukim) není zatím administrativně uznáno za samostatnou obec ale má už separátní členský status v rámci oblastní rady. Organizačně jde o pět zemědělských osad družstevního typu mošav a dvě společné osady.\n\n\nPodle Centrálního statistického úřadu žilo v oblastní radě k roku 2006 celkem 2500 obyvatel a obyvatelstvo rady bylo téměř výhradně židovské (95,7 %). Roční přírůstek činil 4,6 %. K 31. prosinci 2014 žilo v Oblastní radě Centrální Arava 3100 obyvatel. Z celkové populace bylo 2900 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 3100.\n\n"}
{"id": "509197", "url": "https://cs.wikipedia.org/wiki?curid=509197", "title": "Izomorfismus (rozcestník)", "text": "Izomorfismus (rozcestník)\n\nIzomorfismus může být\n\n"}
{"id": "509198", "url": "https://cs.wikipedia.org/wiki?curid=509198", "title": "Quartier Saint-Georges", "text": "Quartier Saint-Georges\n\nQuartier Saint-Georges (\"čtvrť Svatého Jiří\") je 33. administrativní čtvrť v Paříži, která je součástí 9. městského obvodu. Má rozlohu 71,7 ha a ohraničují ji ulice \"Rue Saint-Lazare\" na jihu, \"Rue d'Amsterdam\" na západě, \"Boulevard de Clichy\" na severu a \"Rue des Martyrs\" na východě.\n\nČtvrť byla pojmenována podle ulice \"Rue Saint-Georges\" a náměstí \"Place Saint-Georges\".\n\n"}
{"id": "509199", "url": "https://cs.wikipedia.org/wiki?curid=509199", "title": "Bavorský les", "text": "Bavorský les\n\nBavorský les (německy: \"\") je pohoří v německé spolkové zemi Bavorsko, které zahrnuje celou bavorskou část Šumavy, se kterou tvoří geograficky jeden celek. Rozkládá se podél českých hranic.\n\nNázev \"Bavorský les\" vnikl sice již v 19. století, ale k jeho hlavnímu rozšíření došlo až po druhé světové válce.\n\nNejvyšší horou Bavorského lesa je \"Großer Arber\" („Velký Javor“, 1456 m). Největší řekou protékající Bavorským lesem je Regen, který se vlévá do Dunaje ve městě Řezno.\n\nČást Bavorského lesa je vyhlášena za Národní park Bavorský les (\"Nationalpark Bayerischer Wald\") s rozlohou 240 km². Založen byl v roce 1970 a byl to první národní park v Německu.\n"}
{"id": "509200", "url": "https://cs.wikipedia.org/wiki?curid=509200", "title": "Malá Kraš", "text": "Malá Kraš\n\nMalá Kraš (něm. \"Klein-Krosse\", \"Kleinkrosse\", \"Klein Krosse\", \"Kleingrosse\") je vesnice (osada), která je místní částí (základní sídelní jednotkou) obce Velká Kraš. Nachází se na jižním, pravém břehu říčky Vidnavky naproti Velké Kraši na břehu levém.\n\nMalá Kraš původně tvořila část velké vesnice Kraš. Mezi četnými částmí původní Kraše připomínanými v listině hlásící se k roku 1291 a popisující stav v letech 1266–1268 ji nelze jednoznačně určit, neboť její jméno zprvu kolísalo: pravděpodobně ona je zmiňována roku 1284 jako Dlouhá Kraš (\"Longum Craz\") a roku 1305 jak Žibřidova Kraš (\"Syffridi Craz\") s 15 lány a fojtstvím, a poté roku 1326 jako Henčkova Kraš (\"Hentschkrosse\"), ale identifikace není jednoznačná. V každém případě patřila mezi majetek vratislavského biskupa v obvodu hradu Otmuchova.\n\nRoku 1326 je v Henčkově (Malé) Kraši zmiňováno vlastní fojtství, kterému náležely tři lány. Prvním jmenovitě známým fojtem byl vidnavský měšťan Cuncko Gunderamin, po něm následoval roku 1426 Mikuláš von Altzenau, kastelán hradu Otmuchova, který se v listopadu 1426 vzdal bez boje husitům a byl proto dne 29. dubna 1431 popraven jako zrádce před radnicí ve Vratislavi. Jeho nástupci vedli o svá práva ustavičné spory s městem Vidnavou. Kolem roku 1600 bylo fojtství v Malé Kraši spojeno s lenním fojtstvím v sousední Staré Červené Vodě a výsledný statek byl nazýván Dolní Červená Voda.\n\nV 16. století se Malé Kraši říkalo též \"Lahme Seite\", tj. Chromá (= neúrodná) strana, neboť půda na pravém břehu Vidnavky je kamenitá a neúrodná. Zato zde vznikly první kamenolomy, které ale byly opuštěny po zpustošení vsi ve třicetileté válce (zejména pobytem vojsk roku 1633). I ves zůstala dlouho pustá a obyvatelé byli k návratu lákáni osvobozením od některých povinností vůči církevní vrchnosti. \n\nZačátkem 19. století vznikla parcelací pozemků fojtského dvora osada \"Nová Malá Kraš\", která však patřila od roku 1850 ke Staré Červené Vodě a od roku 1924 k Vidnavě.\n\nS výjimkou fojtských pozemků patřila Malá Kraš po celou dobu k majetku vratislavského biskupství, od 16. století v rámci panství Jánský Vrch. Po zrušení patrimoniální správy a zavedení obecního zřízení roku 1850 se stala samostatnou obcí, ale roku 1869 byla připojena jako osada k Velké Kraši, od která Malou Kraš odděluje jen tok říčky Vidnavky, s níž sdílela další osudy. Roku 1806 bylo v Malé Kraši 48 domů, roku 1900 58.\n\nV 19. století se obnovila těžba žuly na jih od obce, po níž zůstala řada opuštěných suchých i zatopených dolů.\n\nV údolí Černého potoka byly u Chaty Míru (dříve \"Habichtbaude\", v současnosti \"Habina\") v části zvané Habina zprovozněny dva dětské tábory, jeden patřící odborům vidnavských keramických závodů a jeden v majetku Vojenské ozdravovny ve Vidnavě. O něco níže bylo roku 1968 vystavěno veřejné koupaliště. Dětské tábory jsou v letnim rekreačním středisku nabízeny dodnes, funguje tu rovněž autokemp a pořádají se tu každoroční motorkářské srazy.\n\nPočet obyvatel Malé Kraše podle sčítání nebo jiných úředních záznamů:\n\n\nZSJ: Fojtova Kraš | \nHukovice |\nMalá Kraš |\nVelká Kraš\n"}
{"id": "509201", "url": "https://cs.wikipedia.org/wiki?curid=509201", "title": "Martin Uher", "text": "Martin Uher\n\nMartin Uher je jméno více známých osob: \n\n"}
{"id": "509203", "url": "https://cs.wikipedia.org/wiki?curid=509203", "title": "Nús", "text": "Nús\n\nNús ( ) je jedním z hlavních pojmů klasické řecké filosofie. Překládá se zpravidla jako \"mysl\", \"rozum\" (lat. ratio), intelekt (intellectus); není však rozumem pouze lidským, nýbrž často také kosmickým principem, podle něhož se všechny věci řídí.\n\nV tomto smyslu o něm hovořil Anaxagorás z Klazomen (5. století př. n. l.), podle něhož to byl právě \"nús\", co uspořádalo původní chaos v harmonii:\n\nToto pojetí ovlivnilo také Platóna (přestože Anaxagoru kritizuje) a Aristotela, jehož pojetí rozpracoval Alexandros z Afrodisiady. Pojem byl důležitý také pro pozdější novoplatonismus: u Plótina je inteligibilní sféra \"nús\" první emanací božského Jedna.\n"}
{"id": "509204", "url": "https://cs.wikipedia.org/wiki?curid=509204", "title": "Megakaryocyt", "text": "Megakaryocyt\n\nMegakaryocyt je velká buňka, z níž vznikají krevní destičky. Vzniká z hematopoetické kmenové buňky, má mnoho jader (asi čtyřnásobek DNA přítomné v diploidních buňkách) a dosahuje velikosti 40–150 mikrometrů. Nejvíce megakaryocytů se nachází v kostní dřeni, ale jsou přítomny také v plicích a v menší míře i v jiných orgánech.\n\nTvorba krevních destiček neprobíhá typickým způsobem, jako u zbytku krvetvorby, protože krevní destičky vlastně nejsou buňky. Megakaryocyt zřejmě tvoří cytoplazmatické výběžky zasahující přímo do dutiny krevních vlásečnic a destičky se z megakaryocytů pouze odlamují jako váčky cytoplazmy.\n"}
{"id": "509209", "url": "https://cs.wikipedia.org/wiki?curid=509209", "title": "Hukovice (Velká Kraš)", "text": "Hukovice (Velká Kraš)\n\nHukovice (něm. \"Haugsdorf\") jsou vesnice, která je místní částí (základní sídelní jednotkou) osadou obce Velká Kraš. Nacházejí se na říčce Vidnavce mezi Velkou Kraší a Kobylou nad Vidnavkou, na něž stavebně navazují.\n\nHukovice původně tvořily část velké vesnice Kraš. Samostatně se poprvé připomínají v listině hlásící se k roku 1291 a popisující stav v letech 1266-1268. Tehdy se nazývaly \"Hugonis Crosse\" (tedy \"Hugova Kraš\") a měly 10 lánů. Ves patřila mezi majetek vratislavského biskupa v obvodu hradu Otmuchova. V 15. století ves změnila jméno na \"Haugsdorf\", tedy \"Hugova Ves\", z čehož vzniklo české \"Hukovice\". Již roku 1326 v ní je zmiňováno vlastní fojtství; prvním jmenovitě známým majitelem byl roku 1527 Adam Weziger. \n\nK roku 1580 máme dosvědčeno tehdejší rozdělení obce: ze 14 selských usedlostí bylo 8 poddaných přímo biskupovi a 6 patřilo zdejšímu fojtství, ke kterému náležel i mlýn. Fungovala zde též kovárna ve vlastnictví města Vidnavy. Kromě toho zde sídlil biskupský lesník, který měl na starosti lesní revír Černá Voda.\n\nZa třicetileté války byly Hukovice vypleněny, zejména při průchodu vojsk roku 1633, a ještě roku 1665 jsou uváděny jako částečně pusté. Po rozdělení Slezska roku 1742 se Hukovice ocitly na rakousko-pruské hranici. V roce 1804 byla zdejší pozdně barokní kaple Panny Marie rozšířena na klasicistní kostel.\n\nPo zrušení patrimoniální správy roku 1850 byly Hukovice do roku 1869 samostatnou obcí, pak byly připojeny jako osada k Velké Kraši. Jihovýchodně od Hukovic v té době vznikly četné lomy na žulu a rozvinul se zejména potravinářský průmysl: byl zde mlýn, pila, družstevní palírna, likérka a od roku 1872 též družstevní mlékárna (uzavřena roku 1948). Mezi zemědělci měl dominantní postavení velkostatek hukovického dědičného fojtství, které tehdy patřilo rodině Michlerů.\n\nPro místní průmysl byla výhodou i dopravní poloha obce, zvláště když jí od roku 1896 vedla železniční trať Dolní Lipová-Javorník a od roku 1897 též odbočka z Hukovic do Vidnavy, prodloužená roku 1912 do nyní polské Nisy. Hukovice měly vlastní nádraží, které však bylo roku 1978 přejmenováno na stanici \"Velká Kraš\".\n\nPo odsunu původních německých obyvatel v letech 1945-1946 byly Hukovice díky své dopravní poloze a průmyslu dosídleny uspokojivě. Rozvoj osady i celé obce Velká Kraš byl utlumen normalizační centralizací, při níž byla celá obec v letech 1976-1990 připojena k Vidnavě a i veškeré zemědělství sloučeno pod Jednotné zemědělské družstvo Javornicko.\n\nHukovice byly zvlášť těžce postiženy povodní roku 1997.\n\nPočet obyvatel Hukovic podle sčítání nebo jiných úředních záznamů:\n\n\nZSJ: Fojtova Kraš | \nHukovice |\nMalá Kraš |\nVelká Kraš\n"}
{"id": "509210", "url": "https://cs.wikipedia.org/wiki?curid=509210", "title": "Arkharavia heterocoelica", "text": "Arkharavia heterocoelica\n\nArkharavia heterocoelica (\"plaz od cesty u vsi Arkhara\") byl druh sauropodního dinosaura z období pozdní křídy, žijící na území dnešního dálnovýchodního Ruska (oblast kolem řeky Amur). Typový druh \"A. heterocoelica\" byl popsán ruskými paleontology v roce 2010. Holotyp sestává z jediného zubu a části ocasní páteře s heterocélními obratli. Tento titanosauriformní sauropod byl zřejmě blízce příbuzný křídovému rodu \"Chubutisaurus\" z Argentiny. Podle některých údajů by se ve skutečnosti mělo jednat spíše o hadrosauridního ornitopoda.\n\nV oblasti Amur byly již dříve objeveny fosílie ornitopodních dinosaurů rodu \"Amurosaurus\", \"Olorotitan\", \"Charonosaurus\", \"Kerberosaurus\" a \"Wulagasaurus\".\n\n"}
{"id": "509212", "url": "https://cs.wikipedia.org/wiki?curid=509212", "title": "Daniil Alexandrovič", "text": "Daniil Alexandrovič\n\nDaniil Alexandrovič (1261 - 5. března 1303), nejmladší syn Alexandra Něvského z jeho druhého manželství, byl v letech 1273 – 1303 prvním moskevským knížetem. Nepříliš velký svěřený úděl dokázal v posledních letech své vlády územně zdvojnásobit a zároveň se stát jedním z nejvýznamnějších rurikovských knížat.\n\nSvému nejmladšímu synu Daniilovi udělil Alexandr Něvský ve své závěti Moskvu, která dosud nikdy nebyla údělem. Daniil byl tehdy sotva dvouleté batole, proto Alexandr požádal svého bratra Jaroslava, svého nástupce na vladimirském stolci, aby Moskvu spravoval do té doby, než kníže dospěje. Po Jaroslavově smrti, kdy o velkoknížecí stolec bojovali Alexandrovi starší synové Dmitrij a Andrej, se Daniil v Moskvě zcela osamostatnil.\n\nMoskva nebyla zpočátku příliš významným ani rozlehlým údělem. Knížectví se však brzy začalo čile ekonomicky i politicky rozvíjet a rozšiřovat své území. Daniil si počínal dostatečně obezřetně a snažil se, aby nedošlo k napadení a zpustošení jeho údělu nepřátelskými knížaty, stejně tak se snažil vyhnout konfliktu s Tatary. Přestože patřil do tábora straníků tatarského emíra Nogaje, nenavázal s ním na rozdíl od jiných rurikovských knížat nikdy osobní kontakt a pravděpodobně ani nevyužil jeho vojenské pomoci.\n\nBěhem několika málo let počátkem 14.století se knížeti Daniilovi a jeho synu Jurijovi podařilo zdvojnásobit územní rozsah knížectví připojením Kolomny, Možajsku a Perejaslavle Zalesské. Šlo o oblasti, které měly nejen značný hospodářský, ale také strategický význam. První významné rozšíření území představoval zisk Kolomny, náležející dosud k rjazaňskému knížectví. Daniil využil sporů, které vypukly po smrti zdejšího knížete (1299) mezi jeho bratrem Kosntantinem a syny Michailem a Ivanem a postavil se na jejich stranu. Na podzim roku 1300 vpadl do země, u Perejaslavle Rjazaňské porazil knížete Konstantina, jemuž přišli na pomoc tatarské oddíly, a zajal ho. Za tuto pomoc zřejmě získal na zdejší podmínky hustě osídlenou Kolomnu s dalšími volostmi. Tak ovládl moskevský kníže poprvé území, které se nacházelo mimo severovýchodní Rus, kde již po řadu desetiletí panovali Vsevolodiči, potomci velikého vladimirského knížete Vsevoloda Bolšoje gnězdo.\n\nMoskevská knížata Daniil a jeho syn Jurij dokázala upevnit svoje postavení a zvětšit ovládané teritorium v situaci, která pro ně rozhodně nebyla příznivá. Tatarský emír Nogaj roku 1299 zahynul a politické uskupení rurikovských knížat, které bylo na něj napojeno a jehož členem byl také Daniil, se rozpadlo. Na velkoknížecím stolci seděl Andrej Alexandrovič, který patřil do nepřátelského tábora. Pokud byl naživu jeho mladší bratr Daniil, existovala naděje, že by se moskevský kníže mohl na základě stařešinského práva stát jednou velikým knížetem vladimirským. Je dosti pravděpodobné, že se Daniil podobnými myšlenkami také zaobíral, neboť nedávné úspěchy mu mohly dát pocit mocenské převahy nad bratrem. Ať už byly jeho plány jakékoliv, překazila je smrt. První moskevský kníže Daniil zemřel 5. března 1303 ve věku 41 let.\n\n\n\n"}
{"id": "509217", "url": "https://cs.wikipedia.org/wiki?curid=509217", "title": "Virová hepatitida kachen", "text": "Virová hepatitida kachen\n\nVirová hepatitida kachen (VHK) je velmi nakažlivé, smrtelně nebezpečné a prudce probíhající virové onemocnění mláďat kachny pekingské způsobované pikornavirem a charakterizované hemoragickou hepatitidou, vysokou nemocností i úhynem. Poprvé byla popsána v roce 1945. V roce 1965 a opětovně v letech 1983–1984 došlo v Anglii ke sporadickému výskytu hepatitidy u kachňat vakcinovaných proti VHK. V křížově protekčních studiích byla prokázána sérologická odlišnost izolovaného viru od původce VHK a virus byl klasifikován jako kachní astrovirus, antigenně odlišný od astrovirů kura domácího a krůt. Obdobná situace byla zaznamenána v USA kolem roku 1969, kdy onemocnění probíhalo mírněji než u VHK a izolát byl sice také klasifikován jako pikornavirus, ale antigenně nepříbuzný s virem VHK.\n\nPůvodcem VHK mohou tedy být 3 sérologicky odlišné typy viru, z těchto důvodů se popisuje VHK typu 1-3, případně virus hepatitidy kachen typ 1-3. U žádného z těchto virů zatím nebyl zjištěn zdravotní význam pro člověka. Viry všech tří typů hepatitidy se liší od viru kachní hepatitidy B, který patří podobně jako virus savčí hepatitidy B do čeledě Hepadnaviridae.\n\nVHK typu 1 je celosvětově rozšířená a ekonomický význam má zejména v oblastech s intenzivním chovem kachen. V Československu byly první případy výskytu nemoci pozorovány v roce 1958. VHK typu 2, resp. VHK typu 3, byly doposud zaznamenány jen v Anglii, resp. v USA. Proto další informace se týkají jen VHK typu 1.\n\nVirus VHK byl poprvé izolován v roce 1950. Dosahuje průměrné velikosti 20–40 nm, obsahuje RNA a byl klasifikován jako pikornavirus (enterovirus). Nevykazuje hemaglutinační ani hemadsorpční vlastnosti s erytrocyty ptačího i savčího původu. Odolává působení éteru a fluorokarbonu, chloroformu, trypsinu, 30% metanolu a síranu amonnému. Je rezistentní k pH 3 po dobu 9 hodin i k působení 2% lysolu, 0,1% formaldehydu či 15% kreolinu. Je stabilní při teplotě 50 °C po 60 minut; ošetření 1 M divalentními kationty Mg2+ neovlivňuje jeho termostabilitu. Většina viru je inaktivována při teplotě 56 °C po dobu 30 minut, ale pro kompletní inaktivaci je zapotřebí až 23 hodin. Při teplotě 37 °C přežívá virus 21 dní, při 4 °C přes 2 roky a při -20 °C nejméně 9 roků. Ve vnějším prostředí přežívá virus nejméně 10 týdnů a v trusu déle jak 37 dní. Je ale kompletně inhibován 5% fenolem a roztoky anorganického jódu, 2hodinovým působením 1% formaldehydu nebo 2% louhu při 15-20 °C, 2% chlorovým vápnem za 3 hodiny a 3% chloraminem za 5 hodin.\n\nZa nejcitlivější a nejspolehlivější techniku izolace viru se považuje biologický pokus na 1-7denních kachňatech. Virus VHK se také pomnožuje (replikuje) v kuřecích, příp. i kachních nebo husích, embryích. Opakovaným pasážováním se adaptuje a stává se vysoce letálním pro embrya, ale nepatogenním pro čerstvě líhnutá kachňata. Zpětnou pasáží adaptovaných kmenů viru v kachňatech může dojít k obnovení částečné virulence pro kachňata. Z buněčných kultur jsou použitelné pro pomnožení viru kachní embryonální fibroblasty, buňky ledvin nebo jater kachních a husích embryí. Identifikace viru se provádí neutralizačním testem v systémech \"in vivo\" nebo \"in vitro\".\n\nV přirozených podmínkách onemocní pouze kachňata mladší 6 týdnů, nejčastěji do 3. týdne věku. Kuřata a krůťata jsou rezistentní. Dospělé kachny chované i v infikovaném prostředí klinicky neonemocní a jejich snáška není ovlivňována. Po experimentální infekci ale mohou onemocnět 1denní i týdenní krůťata; uměle lze infikovat také kuřata, housata, kachňata kachny pižmové i divoké, holuby, křepelky, bažantíky a perličky. Úmrtnost (mortalita) je mírně zvýšená pouze u krůťat a křepelek, vysoká naopak u housat, bažantíků a perliček; u ostatních nedochází k úhynu. Rezistentní k infekci jsou králíci, morčata, myši a psi.\n\nV terénu se nemoc rychle šíří na všechna vnímavá kachňata v hejnu a způsobuje vysokou mortalitu, což dokumentuje vysokou infekčnost viru. Přesto mohou existovat výjimky, kdy např. v jednom oddělení haly dochází až k 65% mortalitě a v sousedním oddělení jsou ztráty minimální. Infekce se šíří vzduchem anebo přes dutinu ústní (orálně), přímým kontaktem s infikovanými jedinci nebo nepřímo kontaktem s kontaminovaným prostředím (vodou, krmivem); infekce aerosolem je smrtící (letální). Vertikální přenos (vejcem) pravděpodobně neexistuje, protože kachňata líhnutá z násadových vajec pocházejících z infikovaných chovů zůstávají zdravá při odchovu v čistém prostředí. \n\nRekonvalescentní (zotavená z nemoci) kachňata vylučují virus trusem nejméně 8 týdnů PI. Divoce žijící ptáci slouží pouze jako mechanický přenašeč infekce na krátkou vzdálenost; aktivní infekce nebyla u řady divokých vodních ptáků sérologicky prokázána. Testovaná vejce od kachny divoké z inkrimovaných oblastí byla plně vnímavá k infekci. Významné je ale zjištění, že potkani (\"Rattus norvegicus\") mohou sloužit jako rezervoár viru. Virus přežívá v potkanech nejméně 35 dní a je vylučován 18-22 dní PI. Vektory podílející se na přenosu infekce nejsou známy.\n\nInkubační doba je 1–5 dnů.\n\nOnemocnění se vyznačuje náhlým vznikem, rychlým šířením v hejnu a vysokou nemocností (až 100 %). Úmrtnost je rozdílná – u jednotýdenních kachňat může dosahovat až 95 %; se stoupajícím věkem kachňat zpravidla klesá. U 4-5týdenních kachňat jsou příznaky i ztráty již často nepozorovatelné. Nekvalitní výživa, přítomnost toxických látek v krmivu a špatné zoohygienické podmínky představují predispoziční faktor pro vznik hepatitidy a také zhoršují její průběh. Nemoc zpravidla probíhá akutně – u kachňat se objevuje netečnost až otupělost a nekoordinované pohyby končetin, křídel a krku. Kachňata se straní ostatních, mají namodralé zbarvení zobáku a kůže končetin, posedávají se zavřenýma očima nebo leží na prsní kosti či na boku a končetinami vykonávají prudké „plovací pohyby“. Hlavu mají zvrácenou nazad (opistotonus) a velmi rychle hynou (apoplexe). Prakticky veškerá mortalita je soustředěna do 3-4 dnů, s maximem kolem 2. dne po výskytu onemocnění.\n\nPři pitvě se zjišťují zvětšená načervenalá nebo skvrnitá játra s petechiálními až plošnými krváceninami, degenerace srdečního svalu, zvětšení sleziny a ledvin. Mikroskopický nález v játrech je charakterizován nekrózou jaterních buněk (hepatocytů), proliferací epitelu žlučovodů, zánětlivou infiltrací a krvácením.\n\nDrůbež přežívající onemocnění vytváří solidní imunitu, v jejich séru se zjišťují neutralizační protilátky. Schopnost terénních kmenů viru vyvolat dostatečnou aktivní imunitu u dospělých kachen je různá, u některých je nutná opakovaná infekce. Potomstvo imunních kachen je pasivně chráněno mateřskými protilátkami, přenášenými na kachňata přes vejce. Pasivní imunitu kachňat lze také navodit očkováním rekonvalescentního nebo hyperimunního séra.\n\nDiagnóza virové hepatitidy kachen typu 1 se stanovuje na základě klinického a pitevního nálezu a laboratorním průkazem původce. Virus VHK typu 1 obvykle vyvolává akutní onemocnění s mortalitou až 100 % během 2-3 dnů. Pro nemoc je charakteristický náhlý vznik, rychlé šíření a akutní průběh. Hemoragické změny v játrech kachňat mladších 3 týdnů jsou prakticky patognomické.\n\nDiferenciální diagnostika – Je nutné odlišit hypovitaminózu E, salmonelózy, aflatoxikózu, chlamydiózu, herpesvirovou enteritidu kachen a infekce chřipkovými viry. Při onemocnění kachňat imunizovaných proti hepatitidě typu 1 se musí vyloučit infekce viry VHK typu 2 a 3, zejména v zemích, kde se vyskytuje VHK tohoto typu.\n\nLéčebně lze použít v postiženém chovu pasivní imunizaci 1-2denních kachňat homologním rekonvalescentním nebo komerčně produkovaným hyperimunním sérem. Preventivně se doporučuje izolace kachňat do 4-5 týdnů věku, dokonalá hygiena a sanitace prostředí. Chovná hejna se chrání před zavlečením nákazy a vakcinují se před snáškovým obdobím živými oslabenými nebo inaktivovanými vakcínami. Vertikálně přenášené mateřské protilátky chrání kachňata v prvních týdnech života.\n"}
{"id": "509246", "url": "https://cs.wikipedia.org/wiki?curid=509246", "title": "Quartier de la Chaussée-d'Antin", "text": "Quartier de la Chaussée-d'Antin\n\nQuartier de la Chaussée-d'Antin (\"čtvrť Chaussée-d'Antin\") je 34. administrativní čtvrť v Paříži, která je součástí 9. městského obvodu. Má rozlohu 54,3 ha a ohraničují ji ulice \"Rue Saint-Lazare\" na severu, \"Rue Fléchier\" a \"Rue Laffitte\" na východě, bulváry \"Italiens\" a \"Capucines\" na jihu a ulice \"Rue du Havre\", \"Rue Tronchet\" a \"Rue Vignon\" na západě.\n\nČtvrť byla pojmenována podle ulice \"Rue de la Chaussée-d'Antin\", která prochází jejím středem. Název ulice lze přeložit jako \"Antinovo patro\". Tento neobvyklý název vznikl tím, že zdejší oblast byla bažinatá a tak bylo cestu nutno zvýšit „\"o patro\"“. V ulici měl později palác Louis Antoine de Pardaillan de Gondrin, vévoda d'Antin (1665-1736), syn markýzy de Montespan a dozorce královských staveb, jež dodal ulici druhou část jména.\n\n"}
{"id": "509247", "url": "https://cs.wikipedia.org/wiki?curid=509247", "title": "Nikolaj Rysakov", "text": "Nikolaj Rysakov\n\nNikolaj Ivanovič Rysakov (rusky \"Николай Иванович Рысаков\", 14. května 1861, Vologda, Ruské impérium – 15. dubna 1881, Petrohrad, Ruské impérium) byl ruský revolucionář a neúspěšný atentátník na cara Alexandra II.\n\nNikolaj Rysakov se vyučil horníkem. V roce 1879 se připojil k organizaci Narodnaja volja, kde na něho měl velký vliv Andrej Željabov.\nV února 1881 se Rysakov stal členem skupiny vedené Ignacem Hryniewieckým, která byla stvořena za účelem vraždy cara.\n\nVhodný den pro uskutečnění atentátu nastal 1. března 1881. Ten den byla vyhlášena vojenská přehlídka.\n\nKdyž konvoj v čele s carem vjel na most přes řeku Něvu, Rysakov vystoupil po momentu váhání z davu a hodil po carově kočáru bombu. Ozval se hlasitý výbuch, sprška sněhu, betonu a třísek. Výbuch však zabil jen dva kozáky a náhodného svědka. Exploze Rysakova odhodila několik metrů. Když vstával, shlukli se k němu svědci a policie a Rysakov se vzdal. Poté, co Hryniewiecki hodil druhou bombu, viděl Rysakov, že car byl těžce zraněn a vyjádřil uspokojení.\n\nCar Alexandr II. byl převezen saněmi do Zimního paláce, kde dostal poslední pomazání. Ve 3 hodiny a 30 minut téhož dne zemřel.\n\nVrchním soudcem se stal nový car Alexandr III. Jediný, kdo byl ochoten se soudem spolupracovat, byl Rysakov, který soudu podal cenné informace o organizaci Narodnaja volja, a o svých komplicích. Od cara tak dostal slib, že nebude popraven. I přesto však byl i s ostatními spiklenci odsouzen k trestu smrti.\n\nRozsudky byly vykonány 13. března 1881. Rysakovova poslední slova byla: \"\"Ten, kdo zabíjí, je vinný jen jestli souhlasí s vězením nebo provazem. Jestli zvolí vězení, zrazuje své přátele.\"\"\n\nTěla pak byla skácena ze šibenice rovnou do rakví a pohřbena v neoznačených hrobech.\n\n"}
{"id": "509251", "url": "https://cs.wikipedia.org/wiki?curid=509251", "title": "Letiště Bern", "text": "Letiště Bern\n\nRegionální letiště Bern-Belp (IATA: BRN, ICAO: LSZB) se nachází 7 km jihovýchodně od švýcarského hlavního města Bernu. Jmenuje se po vesnici Belp, ve které leží.\n\nLetiště má tři značené vzletové a přistávací dráhy – asfaltová dráha 14/32, měřící 3200 m a dvě travnaté dráhy – L/R a R/L, měřící 650 m. Dále je na letišti jedna krátká neznačená travnatá dráha a dva heliporty. V roce 2008 začalo fungovat radarové a světelné navádějí ranveje ILS.\n\nK dopravě na letiště slouží dvě autobusové linky – linka 334 byla otevřena v roce 2009 a spojuje terminál s bernským nádražím, druhá linka 160 vede do vesnicí Belp a Münsingen.\n\n\"Biderhangar\", jeden z letištních hangárů, byl postaven švýcarským průkopník letectví Oskarem Biderem. V roce 2008 byl začleněn do seznamu Národního kulturního dědictví.\n\nLety z a na letiště Bern se v průběhu času měnily, letiště umožňovalo v různých obdobích spojení např. následujícími leteckými společnostmi s letišti \"Air France – Airlinair\" – Paříž (letiště Orly), \"Flybe\" – Southampton, Manchester (sezónní), Birmingham (sezónní), \"Hamburg International\" – Londýn (letiště Gatwick), \"Lufthansa – Cirrsus Airlines\" – Mnichov, \"Lufthansa Regional – Augsburg Airways\" – Mnichov, \"Sky Work Airlines\" – Barcelona, Džerba, Elba, Hammamet, Ibiza, Olbia, Preveza, Priština, Tabarka, Tortoli, Vídeň, Zakynthos.\n\nLetecké společnosti přestaly postupně lety z Bernu do evropských metropolí provozovat. (Švýcarsko je se světem spojeno mezinárodními letišti Curych, Basilej/Mylhúzy/Freiburg a Ženeva.) V roce 2019 uvádělo letiště Bern přímá spojení pouze s dovolenkovými destinacemi Elba, Jerez, Minorca, Olbia, Palma.\n\n"}
{"id": "509252", "url": "https://cs.wikipedia.org/wiki?curid=509252", "title": "Strachovičky", "text": "Strachovičky\n\nStrachovičky (něm. \"Strachwitzthal\") jsou vesnice (osada), která je místní částí (základní sídelní jednotkou) obce Velké Kunětice. Je to řadová ves probíhající 0,5 km na západ souběžně s Velkými Kuněticemi podél silnice č. 455.\n\nStrachovičky (něm. \"Strachwitzthal\") byly založeny roku 1798 parcelací dvora náležejícího k majetku velkokunětického fojtství. Pojmenovány byly po tehdejším držiteli fojtství, Karlu svobodném pánu von Strachwitz.\n\nOd poloviny 19. do poloviny 20. století zde byla těžena žula a mramor.\n\nStrachovičky patřily vždy k Velkým Kuněticím - do 1. ledna 1976 jako část obce (osada), poté jen jako místní část (základní sídelní jednotka) - a byly s nimi v letech 1976-1990 součástí Supíkovic. V roce 1836 zde bylo 27 domů, roku 1930 jich bylo 32, v roce 2001 jen 19, z toho 13 trvale obydlených.\n\nPočet obyvatel Strachoviček podle sčítání nebo jiných úředních záznamů:\n\n"}
{"id": "509254", "url": "https://cs.wikipedia.org/wiki?curid=509254", "title": "AFO", "text": "AFO\n\nZkratka AFO může znamenat:\n\n"}
{"id": "509260", "url": "https://cs.wikipedia.org/wiki?curid=509260", "title": "Františkov (Velké Kunětice)", "text": "Františkov (Velké Kunětice)\n\nFrantiškov (něm. \"Franzberg\") je malá vesnice (osada), která je místní částí (základní sídelní jednotkou) obce Velké Kunětice. Leží 1,5 km jihovýchodně od Velkých Kunětic.\n\nFrantiškov vznikl před rokem 1800 parcelací panského dvora vratislavských biskupů. Pojmenován byl podle vrchnostenského úředníka Franze Hackebergra.\n\nTato osada patřila vždy k Velkým Kuněticím - do 1. ledna 1976 jako část obce (osada), poté jen jako místní část (základní sídelní jednotka) - a byla s nimi v letech 1976-1990 součástí Supíkovic. V roce 1836 zde bylo 32 domů, stejně tak roku 1930, ale v roce 2001 jen 11, z toho 5 trvale obydlených.\n\nVe Františkově se nachází mešní kaple z roku 1892.\n\nPočet obyvatel Františkova podle sčítání nebo jiných úředních záznamů:\n\n"}
{"id": "509261", "url": "https://cs.wikipedia.org/wiki?curid=509261", "title": "Ileana Salvadorová", "text": "Ileana Salvadorová\n\nIleana Salvadorová (* 16. ledna 1962, Noale) je bývalá italská atletka, která se věnovala sportovní chůzi.\n\nJejí specializací byla tehdejší chůze na 3 km (3000 metrů). Ta byla na přelomu osmdesátých a devadesátých let na programu HME a HMS. Třikrát v řadě získala na halovém mistrovství světa (Budapešť 1989, Sevilla 1991, Toronto 1993) bronzovou medaili. Třikrát v řadě vybojovala stříbrnou medaili na halovém mistrovství Evropy (Haag 1989, Glasgow 1990, Janov 1992). Pod širým nebem získala bronz v závodě na 10 km na evropském šampionátu ve Splitu 1990 a stříbro na světovém šampionátu ve Stuttgartu 1993.\n\nV roce 1989 získala na světové letní univerziádě v Duisburgu zlatou medaili v chůzi na 5000 metrů.\n"}
{"id": "509267", "url": "https://cs.wikipedia.org/wiki?curid=509267", "title": "Wilhelm Hillebrand (kněz)", "text": "Wilhelm Hillebrand (kněz)\n\nWilhelm Hillebrand (27. ledna 1892, Titz – 19. července 1959, Cáchy) byl německý katolický kněz. Je autorem první verze tzv. teplotní metody přirozeného plánování rodičovství.\n\nNarodil se jako druhý z jedenácti dětí. Na kněze by vysvěcen v Kolíně nad Rýnem v roce 1915. Působil nejprve jako kaplan v Eupen a později v Aachen-Burscheid. V roce 1929 se stal farářem v Rottu blízko Cách. Toto místo musel kvůli své nepohodlnosti pro autority Národního socialismu opustit. Po 2. světové válce působil ve farnosti Lohn a od roku 1953 v Schevenhutte, kde zůstal až do své smrti.\n\nVe své pastorační praxi se setkával s obtížnými situacemi katolických manželů, kteří neměli k dispozici žádnou spolehlivou metodu kontroly početí, která by byla v souladu s učením katolické církve. Začátkem 30. let 20. století začal párům doporučovat kalendářovou metodu (Ogino – Knausovu), ale ta se neosvědčila.\n\nV roce 1904 popsal nizozemský gynekolog van de Velde bifázický průběh bazální tělesné teploty v průběhu menstruačního cyklu. Hillebrand se rozhodl tohoto poznatku využít pro kontrolu početí. V roce 1935 jako první na světě sestavil metodu založenou na sledování teploty, která byla prakticky využitelná. Za jeho zásluhy pro rozvoj poznání v oblasti fyziologie lidské reprodukce mu v roce 1959 Univerzita Alberta Velikého v Kolíně nad Rýnem udělila čestný doktorát za medicínu.\n\n"}
{"id": "509269", "url": "https://cs.wikipedia.org/wiki?curid=509269", "title": "Quartier du Faubourg-Montmartre", "text": "Quartier du Faubourg-Montmartre\n\nQuartier du Faubourg-Montmartre (\"čtvrť Předměstí Montmartre\") je 35. administrativní čtvrť v Paříži, která je součástí 9. městského obvodu. Má rozlohu 41,7 ha a její hranice tvoří ulice \"Rue Lamartine\" a \"Rue de Montholon\" na severu, \"Rue de Faubourg-Poissonnière\" na východě, bulváry \"Poissonnière\", \"Montmartre\" a \"Italiens\" na jihu a \"Rue Fléchier\" a \"Rue Laffitte\" na západě.\n\nČtvrť nese jméno bývalého pařížského předměstí, které se kdysi rozkládalo na jižním úpatí kopce Montmartre.\n\n"}
{"id": "509272", "url": "https://cs.wikipedia.org/wiki?curid=509272", "title": "Sungača", "text": "Sungača\n\nSungača ( ) je řeka na Dálném východě, která tvoří státní hranici mezi ČLR (Chej-lung-ťiang) a Ruskem (Chabarovský kraj). Délka řeky se pohybuje mezi 180 až 210 km. Plocha povodí měří přibližně 25 600 km², z čehož 21 000 km² připadá Rusku.\n\nOdtéká ze severovýchodní části jezera Chanka, přičemž do 20. století odtok tvořila dvě ramena, z nichž pravé, zvané Malá Sungača, vyschlo. Na jeho místě ve 20. století zůstala řada jezer propojených průtoky. Řeka teče bažinatou oblastí Chankajské roviny a podél jejího toku se nachází mnoho nevelkých jezer. Vzdálenost počátku a ústí řeky je jen 80 km, avšak díky velké členitosti koryta dosahuje řeka více než dvojnásobné délky. Průběh koryta se často mění a tím i délka řeky. Šířka řeky se pohybuje od 30 do 60 m, průměrná hloubka mezi 3 a 3,5 m a rychlost toku okolo 0,5 m/s. Břehy jsou nízké, porostlé lesy a keři. Říční niva je porostlá trávou a tvořena hlinitou půdou a černozemí.\n\nZamrzá v listopadu a rozmrzá v březnu. Díky kontinentálnímu podnebí dosahuje tloušťka ledu až 1 m.\n\nDo poloviny 20. století byla na celém toku řeky možná vodní doprava, než se v 80. letech snížila úroveň hladiny jezera Chanka. Od té doby mohou mezi řekou Ussuri a jezerem Chanka plout jen malé lodě. Řeka je bohatá na ryby. V jezerech v říční nivě roste reliktní lotos indický.\n\n"}
{"id": "509283", "url": "https://cs.wikipedia.org/wiki?curid=509283", "title": "Quartier de Rochechouart", "text": "Quartier de Rochechouart\n\nQuartier de Rochechouart (\"čtvrť Rochechouart\") je 36. administrativní čtvrť v Paříži, která je součástí 9. městského obvodu. Má rozlohu 50,1 ha a ohraničují ji ulice \"Rue Lamartine\" a \"Rue de Montholon\" na jihu, \"Rue des Martyrs\" na západě, \"Boulevard de Rochechouart\" na severu a \"Rue du Faubourg-Poissonnière\" na východě.\n\nČtvrť nese název podle ulice \"Rue de Rochechouart\", která prochází jejím středem a stejnojmenného bulváru, který tvoří její severní hranici. Tyto ulice jsou pojmenovány podle abatyše Marguerite de Rochechouart Montpipeau (1665-1727).\n\n"}
{"id": "509285", "url": "https://cs.wikipedia.org/wiki?curid=509285", "title": "Datlovití", "text": "Datlovití\n\nDatlovití (Picidae) je nejpočetnější a druhově nejrozmanitější čeleď z 8 čeledí řádu šplhavců. Celkem zde bývá řazeno na 200 druhů ve 30 rodech, mezi které patří např. datli, strakapoudi, žluny, krutihlavi či datlíci. Dva z nich, datel knížecí a císařský, přitom byli po dobu zhruba 30 let považováni za zcela vyhynulé (v současné době jsou díky novým možným záznamům o jejich pozorování považovány za druhy kriticky ohrožené).\n\nZástupci této čeledi se vyskytují ve velké části světa, zcela chybí pouze v Austrálii, na Novém Zélandu, Madagaskaru, několika ostrovech a v extrémně nepříznivých polárních oblastech. Většina druhů přitom obývá zejména lesní porosty, ačkoli někteří datlovití ke svému životu vyžadují skalní lokality nebo pouště.\n\nDatlovití jsou obvykle samotářsky a teritoriálně žijící ptáci. V jejich potravě se objevuje zejména hmyz, který hledají nejčastěji uvnitř hnijících nebo jinak nezdravých stromů. Všichni hnízdí v dutinách, a to nejčastěji právě v těch stromových, ačkoli některé pouštní druhy hnízdí i uvnitř kaktusů a velmi malá část z nich i v dutinách v zemi.\n\nV přehledu jsou uvedeny pouze rody s žijícími druhy:\n"}
{"id": "509303", "url": "https://cs.wikipedia.org/wiki?curid=509303", "title": "Výzkumný ústav obráběcích strojů a obrábění", "text": "Výzkumný ústav obráběcích strojů a obrábění\n\nVýzkumný ústav obráběcích strojů a obrábění, VÚOSO\n\nVýroba obráběcích strojů patřila v Československu mezi nosné obory už za první republiky a měla své počátky v početných strojírnách v českých zemích Rakousko-uherského mocnářství.\nV předválečné době si prudký vzestup firem zejména Tomáše Bati, Zbrojovky Brno a Škody Plzeň vyžádal intenzivní rozvoj obráběcích strojů, které podmiňovaly modernizace vlastních výrob.\nTak vznikly MAS – baťovské továrny Moravské akciové společnosti a TOS – zbrojovácké Továrny obráběcích strojů, které se staly spolu se samostatnými podniky Plauert ve Varnsdorfu, Volman v Čelákovicích a Kameníček v Praze-Hostivaři, základnou moderní výroby obráběcích strojů v Československu.\nPo druhé světové válce, se prosadila snaha sjednotit výrobce obráběcích strojů pod společným štítem Spojené továrny obráběcích strojů.\n\nV roce 1947 byl založen Výzkumný ústav obráběcích strojů a obrábění, VÚOSO, jehož hlavní funkcí bylo zajišťovat společnou konstrukci nových obráběcích strojů pro zúčastněné výrobce.\nPod vedením prvního ředitele VÚOSO, Aloise Kaňky, původně šéfkonstruktéra ze Zbrojovky Brno, byl zformován tým, ve kterém byli na pracovišti v Praze Libni, Na Žertvách 24 soustředěni konstruktéři z továren na obráběcí stroje, zejména firem Volman Čelákovice, Kameníček Hostivař a TOS Kuřim. Šlo o odborníky s bohatými zkušenostmi, kde například technologičnost konstrukcí rozvíjel Ing. Karel Skibar – prvorepublikový ředitel ve Škodových závodech v Plzni.\nV návaznosti na znárodnění se Spojené továrny postupně změnily na trust Továrny strojírenské techniky TST, sdružující nyní státní podniky .\n\nV padesátých a šedesátých letech, kdy byly v Čechách a na Slovensku postaveny další nové továrny na obráběcí stroje, nástroje a měřidla už tento trust zahrnoval na 17 velkých výrobců s výrobní kapacitou přes 150 000 lidí a s výrazným přínosem pro stát v oblasti exportu.\nKonstrukce a vývoj pro tento obor získaly na významu. Bez problému se tudíž prosadilo jejich společné oborové financování, na kterém se podílely zúčastněné podniky, doplněné financováním státním.\nVÚOSO si počínalo velmi dynamicky, rozšiřovalo svoje výchozí aktivity o průmyslový design, kde se stal výraznou postavou Svatopluk Král, dále o statiku, dynamiku, kmitání, přesnost , technologii obrábění , řezné nástroje apod. Výrazně se začala prosazovat automatizace - vývoj elektroniky číslicového řízení obráběcích strojů, odměřování, servopohony a hydraulika.\nV činnosti VÚOSO začala hrát výraznou roli vlastní velká zkušebna a středisko NC strojů .\nVÚOSO se rozrůstalo. Z původních zhruba 30 ve čtyřicátých letech, dosáhlo zhruba 150 zaměstnanců v sedmdesátých letech. Přibývali absolventi technických vysokých škol, které si následně VÚOSO vychovávalo ve špičkové experty v daných disciplinách, kteří byli aktivní v domácí i zahraniční publikační vědecké činnosti.\nVznikaly týmy vývojářů, které si získaly mezinárodní věhlas. Jmenujme alespoň průkopníky číslicového řízení Dr. Jiřího Tlustého a Dr. Jaromíra Zeleného, výzkumníka v oboru výroby ozubení, Dr. Karla Štěpánka a výzkumníka v oblasti samobuzeného kmitání obráběcích strojů Ing. Miloše Poláčka, CSc.\nVe VÚOSO vznikla řada patentů a technických vynálezů, jejichž podstatná část byla realizována výrobci obráběcích strojů a řídící elektroniky v Československu a pomohla československým obráběcím strojům dosáhnout evropské úrovně, s následným positivním dopadem na jejich prodejnost.\n\nVÚOSO bylo například duchovním autorem první číslicově řízené frézky, vyrobené v ZPS, vystavované na světové výstavě EXPO 67 v Montrealu nebo autorem automatického systému programování Autoprog pro NC stroje, představeného ve Frankfurtu/M už v roce 1968.\nAktivní bylo VÚOSO i na mezinárodním poli. Účastnilo se, např. prostřednictvím svých špičkových expertů, práce v organizaci CIRP, zúčastňovalo se každoročně mezinárodních vědeckých konferencí a v rámci Unesco a vzájemné mezistátní spolupráce s Indii zakládalo a dovedlo do realizace indický Výzkumný ústav obráběcích strojů v Bangalore.\nPo odchodu prvního ředitele Aloise Kaňky v šedesátých letech se jeho následníkem stal Ludvík Brym, který přišel ze zkušebny obráběcích strojů.\n\nVedle nových klasických obráběcích strojů začaly se v této době konstruovat nové generace obráběcích strojů s automatickou výměnou nástrojů -obráběcí centra, tehdy pod vedením šéfa konstrukce Aloise Košaře.\nNové konstrukce VÚOSO byly ve spolupráci s výrobci sdruženými v trustu TST rychle realizovány ve výrobě, zejména v ZPS Gottwaldov (dnes TAJMAC Zlín), TOS Kuřim, MAS Kovosvit Sezimovo Ústí (dříve Moravské a Slovácké Baťovy závody), TOS Hulín, TOS Trenčín, TOS Varnsdorf a jsou v různých modifikovaných formách ve výrobě těchto firem dodnes.\n\nV těchto letech se ústav zabýval také projektováním výroby, tvorbou profesního třídníku klasifikace strojírenských součástí v oblasti obrábění (Třídník VÚOSO), tříděním strojírenských součástí všeobecného použití (součástí vyráběných a obráběných) a rozbory součástkové základny v Československém strojírenství za účelem standardizace výroby, zhromadnění výroby, konstrukce obráběcích strojů i automatizace technologických postupů a obrábění. Pro automatizované zpracování byl v letech 1968 - 69 využíván počítač Datta Saab.\n\nV sedmdesátých a osmdesátých letech se VÚOSO stalo hlavním řešitelem rozsáhlého státního úkolu Pružné výrobní systémy. Během osmi let (1977-1984) vyvinulo nové stroje a manipulátory, prvky řídící a měřící techniky, řídící elektroniku, odměřování, servopohony, ale i software řízení výrobního a technologického procesu.\n\nVrcholem se stal hlavní realizační výstup tohoto státního úkolu, pružný výrobní systém PVS 400 pro obrábění nerotačních součástí v TOS Olomouc (maximální rozměr frézované plochy 400 mm). Tento automatický systém (pracující v odpolední a noční směně bezobslužně), založený na propojení 8 obráběcích center MCFHD 63 (vlastní Olomoucké výroby) s automatickou dopravou obrobků a nástrojů, řízený 3 počítači, se stal vrcholem automatizace malosériové výroby, a je světově unikátní (funguje dodnes). Byl spuštěn v ověřovacím poloprovozu v sídle firmy Olomouc, Hálkova 20 již v letech 1978 - 1979 (přes tehdejší krutou zimu a uhelné prázdniny na školách, pracně se dokončovaly např. i výzkumné zprávy na ČVUT v Praze na Katedře obrábění K208-K234 v řešitelské skupině Ing. Vratislava Preclíka, CSc., kde pro uhelné prázdniny bylo temperováno pouze na 10 stupňů Celsia, v oblasti projektování nástrojových soustav a výběru vhodných součástí pro obrábění na technologických pracovištích TP 400, pro velkou kapacitu systému domácí potřeba závodu v Olomouci nepostačovala, byly vybírány vhodné součásti z dalších podniků, např. TOS Kuřim). Malé problémy se vyskytly i se souřadnicovými měřícími stroji Metre - four z Anglie s počítači Hewllett-Packard, které musely být nahrazeny přístroji firmy Opton a s případnou klimatizací haly.\n\nByla zde poprvé provozně použita řada zcela nových automatizačních prvků, jako adaptivní regulace, přímé měření součásti na stroji s využitím dotykových sond – vyvinuto skupinou Ing. Josefa Vaňka, CSc, zcela automatické nastavování přesných vyvrtávacích nástrojů přímo na stroji - vyvinuto skupinou Ing. Karla Čapka, CSc, apod.\nNaprosto unikátní bylo použití československých minipočítačů typu ADT 4500, využitých pro skupinové řízení obráběcích center a celého výrobního systému v režimu DNC. zajímavé bylo i monitorování jednotlivých technologických pracovišť TP 400 TOS Olomouc kamerami s možností hodnocení řezného procesu na dálku v jednom řídícím centru, umístěném v severním patře haly, spolu s centrem DNC řízení pružného výrobního systému. Koncepce a zpracování řídícího softwaru neobyčejného rozsahu bylo dílem skupiny Ing. Jiřího Pujmana, CSc (absolventa K208, fakulty strojní ČVUT v Praze ve šk. roce 1968-9).\n\nUnikátní a odvážná koncepce celku v Olomouci, určeného pro malosériovou pružnou výrobu nerotačních (skříňovitých) součástí ze šedé litiny, využívajícího myšlenky volného pohybu jednotlivých kódovaných nástrojů mezi stroji (respektive zásobníky pro 12x12=144 nástrojových jednotek pro automatickou výměnu na osmi technologických pracovištích TP 400 a dvou identických zásobníků v přípravně nástrojových jednotek), v návaznosti na pohyb součástí upnutých na technologických paletách, byla dílem ideového tvůrce PVS 400 TOS Olomouc , Dr. Jaromíra Zeleného. Před vstupem do systému byla prováděna specializace palety a proměření na souřadnicových měřicích strojích, manipulaci a skladování obrobků a palet zajišťoval regálový sklad a dva automatické regálové zakladače, což byla koncepce rovněž unikátní. Materiálový tok obrobků doplňovaly překlápěcí stanice, mycí stanice u technologických pracovišť, mycí linky (pracoviště) po skončení obráběcího procesu, pracoviště pro kontrolu kvality obrobených součástí a systém oběhu a výměny nástrojových jednotek. Nástroje byly čištěny ultrazvukem, předseřizovány v přípravně nástrojových jednotek a vyvažovány. Poté byly umístěny v zásobnících a optickou čtecí hlavou s manipulátorem vybírány podle potřeby pro dopravu k technologickým pracovištím TP 400, kde byl postup výměny až do vřetena obráběcího stroje obdobný. Kromě proměření souřadnicovými měřícími stroji na počátku procesu, na přeseřizovacích pracovištích a konečné kontrole, bylo možné i měření několika způsoby i přímo na vyvrtávacím a frézovacím obráběcím centru MCFHD 63 (např. sonda ve vřetenu).\n\nTento výrobní systém, který zcela předběhl dobu, byl uveden do plného provozu v roce 1984 – a co je nejzajímavější, je úspěšně provozován ke spokojenosti TOS Olomouc (dnes firma Obráběcí stroje OS Olomouc) dosud. Podobná realizace byla později provedena v Čelákovicích, avšak sestávala pouze ze dvou obráběcích center, zato však pro větší obrobky (PVS 800).\n\nV devadesátých letech se stal třetím ředitelem Ing. Ivan Kršiak, CSc, výzkumník v oboru hardwaru řídících CNC systémů a držitel řady patentů v této oblasti.\nVývoj v této době se soustředil zejména na minipočítače, CNC řídící systémy, měřící stroje, měřící stanice, nové konstrukce technologických buněk pro obrábění s bezobslužným provozem.\nZměny po roce 1989, vedly k privatizacím firem na obráběcí stroje a celkové změně v organizaci aplikovaného výzkumu v Československu.\n\nV roce 1990 byl jmenován ředitelem Ing. Pavel Tomek, CSc ( absolvent Katedry nauky o obrábění fakulty strojní ČVUT v Praze ve šk. roce 1968-9) , de facto poslední ředitel z řad VÚOSO.\nVýzkumný ústav úspěšně prošel první vlnou privatizace, došlo ke změně statutu VÚOSO v roce 1991 na akciovou společnost VÚOSO a.s..\nJednotlivé továrny obráběcích strojů se postupně osamostatnily a dočasně ztratily zájem na společném vývoji a konstrukci obráběcích strojů v rámci TST. Zanikly tak možnosti společného financování vývoje z oborových a posléze i ze státních prostředků.\nVÚOSO a.s. si v této nové situaci vytvořil novou koncepci své další existence, založenou na kombinaci zakázkového vývoje v oborech, kde měl vysoké znalosti a expertní týmy s vlastní ziskovou zakázkovou činností. Nicméně postup kuponové privatizace (kdy většinu akcii postupně nabyl investiční fond) předznamenal zánik VÚOSO a.s. ve své původní funkci.\nVětšinový vlastník akcií, investiční fond, dosadil v roce 1994 svého nového ředitele, jehož funkcí bylo činnost ústavu postupně utlumit, zaměstnance propustit a realizovat prodej lukrativních nemovitostí, které k VÚOSO a.s. patřily.\nPůvodní expertní týmy tak ke všeobecné škodě nevratně zanikly.\n\nI když se zaměstnanci VÚOSO a.s. celkem bez problémů úspěšně uplatnili jinde, znamenal konec ústavu přerušení výzkumné inženýrské práce v oboru obráběcích strojů a především ztrátu lidského vysoce odborného potenciálu, který je nenahraditelný.\n"}
{"id": "509313", "url": "https://cs.wikipedia.org/wiki?curid=509313", "title": "Martin Uher (dopravce)", "text": "Martin Uher (dopravce)\n\nMARTIN UHER, spol. s r. o. (IČO 267 39 135) je dopravní společnost navazující od roku 2002 na podnikání ve veřejné autobusové dopravě, které začal Martin Uher (nar. 7. dubna 1963) v roce 1992 jako živnostník. Společnost sídlí v Mníšku pod Brdy, kde má i dopravní provozovnu včetně dílen a dispečinku. Byla zapsána 2. prosince 2002. Výrazně většinový podíl 6,505 milionu Kč vlastní Martin Uher z Mníšku pod Brdy, menšinový vklad 20 000 Kč v ní má Hana Uhrová z Březové-Oleška, po navýšení základního jmění v roce 2003 jsou vlastnické podíly v obchodním rejstříku zapsány chybně. Společnost provozuje autobusové linky v systému Pražské integrované dopravy v oblasti od Prahy na Mníšecko a v okolí Vltavy a Berounky jižně od Prahy. Vlastní kolem 40 autobusů. Je členem středočeského profesního sdružení ADSSS.\n\nV březnu 1991 začal Martin Uher podnikat jako smluvní řidič pro dopravce FEDOS na městské lince 255 od smíchovského nádraží na Strnady ve Zbraslavi. Od 1. října 1992 ji provozoval již jako přímý subdodavatel Dopravního podniku hl. m. Prahy na vlastní živnostenský list pod značkou „Martin Uher – autobusová doprava“ a po liberalizaci silniční dopravy Zákonem o silniční dopravě č. 111/1994 Sb. na ni získal vlastní licenci. Celotýdenní provoz zajišťoval zpočátku jedním pronajatým autobusem, počátkem roku 1993 pak zakoupil první vlastní autobus. V roce 1994 již firma vlastnila čtyři autobusy a kromě linky 255 zajišťovala zájezdovou dopravu a do 30. června 1995 i školní linku ve Štěchovicích.\n\nV roce 1995 získal ve veřejné obchodní soutěži novou linku PID číslo 360 ze Smíchova přes Jíloviště do Trnové, což byla od 1. září 1995 historicky první příměstská linka PID, kterou neprovozoval Dopravní podnik hl. m. Prahy a. s. Vozový park v té době rozšířil na 6 autobusů. Od 14. prosince 2003 byla linka 360 zkrácena na Jíloviště a v úseku do Trnové nahrazena závlekem linek 318 a 322.\n\nOd roku 1995 se podnik příležitostně podílel na zajišťování náhradní autobusové dopravy za pražské tramvaje.\n\nOd 1. července 1996 provozoval svazek linek PID od smíchovského nádraží na Mníšecko (linky 317, 321, 318, 322, 330) a linku 338 na Štěchovicko. Vozový park byl rozšířen na 12 autobusů, v září 1997 pak na 16 autobusů. 24. srpna 1998 přibyla ještě linka 320.\n\n28. května 2000 začal provozovat v okolí Mníšku linky 348 a 349, kolem roku 2001 až 2002 přečíslované na 448 a 449. 24. července 2000 přibyla linka 388, 31. října 2002 linka 488. 1. ledna 2003 začal provozovat linku 314, do které byla od 26. února 2006 začleněna i stávající linka 255. Od 21. června 2003 provozuje, rovněž v rámci PID, sezónní cyklobus 290690 (690) z Dobřichovic v údolí Berounky na hřeben Hřebenů do Kytína.\n\nOd 12. prosince 2004 byly linky 320, 322, 330, 360 a 388 zrušeny a provoz ostatních linek byl reorganizován, linka 488 byla zásadně změněna a přitom převedena na firmu Bosák. Od 1. září 2007 byla linka 320 opět zavedena vyčleněním rychlíkových spojů z linky 321. 9. prosince 2007 byla v Mníšku zavedena místní linka č. 447.\n\nPočátkem roku 2010 provozuje linky 314, 317, 318, 320, 321, 447, 448, 449 a linku cyklobusu 290690 (690).\n\nV době, kdy firma zajišťovala jen linky 255 a 360, byly větší opravy smluvně zajištěny u ČSAO Hostivař. Po převzetí mníšeckých linek v červenci 1996 si pronajala jako technické zázemí prostory ve Výzkumném ústavu rud v Mníšku a v září 1997 firma zakoupila v Mníšku vlastní objekt, jehož části pronajímá i velkoobchodní firmě, od které kupuje náhradní díly. V té době zaměstnávala 19 řidičů, 4 mechaniky a vlastnila 16 autobusů. V roce 2000 podnik vlastníl 25 autobusů, z nichž 16 pravidelně vyjíždělo na linky, a zaměstnával 24 řidičů, 6 mechaniků a 2 dispečery a měsíční výkony na linkách PID byly kolem 96 tisíc kilometrů.\n\nSpojení řidičů s dispečinkem společnosti Martin Uher je zajištěno mobilními telefony v síti Eurotel. Od dubna 2009 byla firma Martin Uher jedním ze 4 příměstských dopravců PID, kteří byli plně zapojeni do systému MPV (Monitorování polohy vozidel) technologií GPS.\n\nPodle výroční zprávy organizace ROPID za rok 2011 se společnost podílela 2,33 % na dopravních výkonech v rámci autobusové dopravy PID.\n\nOd 20. června 2016 provozuje v pracovní dny midibusovou městskou linku 243 na území pražské čtvrtí Lipence v trase Dolní Černošice – Dolnočernošická – Lipence – Ke Kazínu – Kazín.\n\nVozový park tvoří autobusy značek Karosa, Mercedes-Benz, Solaris a MAN. Mají přidělena evidenční čísla z řady 1100 až 1174. Zpočátku firma kupovala ojeté autobusy, zhruba od roku 2000 koupila i mnoho nových.\n\n\n"}
{"id": "509314", "url": "https://cs.wikipedia.org/wiki?curid=509314", "title": "Restrikční endonukleáza", "text": "Restrikční endonukleáza\n\nRestrikční endonukleáza či restrikční enzym je enzym, který štěpí DNA (tzn. nukleáza), a to na určitých specifických místech (tzv. restrikčních místech) na řetězci DNA. Navíc umožňují methylaci DNA. Tyto enzymy jsou známy zejména u bakterií, jimž slouží jako ochrana před bakteriálními viry nebo nežádoucími plazmidy. Endonukleázy se hojně využívají v biologickém výzkumu (např. metoda RFLP). Kolem roku 2005 bylo známo již přes 2 500 restrikčních endonukleáz, které umožňovaly stříhat DNA na asi 250 místech. Restrikční endonukleázy se rozdělují do tří skupin (I., II., III.) a mají poměrně specifické názvosloví, sestávající z názvu organizmu, z něhož pochází, a z charakteristické zkratky.\n"}
{"id": "509316", "url": "https://cs.wikipedia.org/wiki?curid=509316", "title": "O spirálách", "text": "O spirálách\n\nO spirálách je spis řeckého matematika a fyzika Archiméda, který byl napsán roku 225 př. n. l. a pojednává o kvadratuře kruhu a o rozdělení úhlu na třetiny.\n\nPři studiu spirály navázal Archimédés na řeckého matematika Konona. Archimédés v úvodu své knihy hovoří o jeho smrti jako o velké ztrátě pro matematické vědy.\n"}
{"id": "509318", "url": "https://cs.wikipedia.org/wiki?curid=509318", "title": "Podvodní hokej", "text": "Podvodní hokej\n\nPodvodní hokej (anglicky Underwater hockey nebo Octopush) je kolektivní nekontaktní sport. Pravidla jsou odvozena ze známějšího ledního hokeje, hraje se však v bazénu s vodou, po jehož dně se pohybuje puk.\n\nKaždý hráč je vybaven základní potápěčskou výstrojí (ploutvemi, maskou a dýchací trubicí), hokejkou a rukavicí. Hraje se olověným pukem o hmotnosti 1,2 až 1,5 kg potaženém pryží, aby puk lépe klouzal po dně. Hrací plocha je 20 až 25 metrů dlouhá a 12 až 15 metrů široká. Šířka branek, umístěných na středu protilehlých konců, je 3 metry. Hraje se v hloubce min. 2 metrů (hráči by neměli stačit). Hrací doba je 2× 15 minut s tří minutovou přestávkou. Hru kontrolují tři rozhodčí (hlavní na boku bazénu, 2 vedlejší ve vodě) a časoměřič/zapisovatel.\n\nTato hra má celkem dlouhou historii. Podvodní hokej (Underwater Hockey, Octopush) vznikl roku 1954 ve Velké Británii. Vynalezl ho Alan Blake se svou ženou a přáteli. Byli členy potápěčského klubu a velmi aktivně se potápěli. Problém ovšem byl, co dělat v zimě, když se nedá potápět v moři (tenkrát ještě neměli žádné potápěčské obleky). Alana napadlo zkusit vymyslet nějaký sport. Jednoho večera se Alan sešel s ženou a přáteli a řekl jim své nápady a vize o zimním sportu, který by mohli vymyslet. Osm hráčů v týmu, olovněné kruhové závaží a pálku na posouvání olověného disku. Jména Octopus (osm hráčů), Squid (něco jako klouzat) pro ten disk, Cuttle (protože se rýmuje se slovem scuttle - otvor se záklopkou, ošatka) pro bránu a Pusher (z angl. tlačit, posouvat) pro hokejku daly vzniknout názvu sportu OCTO- PUSH (osm tlačících). Stále se objevovaly pochybnosti, zda to vše vůbec může fungovat a jediným způsobem jak to ověřit bylo jít do bazénu. Od té doby se hrál pravidelně, pořádaly se různé akce a prezentoval se tento zbrusu nový sport Octopush. Nyní je registrován u Mezinárodní potápěčské federace (C.M.A.S). Ve světě patří k dynamicky se rozvíjejícím sportům. V současné době tvoří špičku tohoto sportu týmy Jižní Afriky, Austrálie, Kanady, Nizozemí, Velké Británie a Francie.\n\nV ČR se začala historie podvodního hokeje psát v 90. letech 20. století, kdy se o něj začali zajímat studenti sdružení v českobudějovickém Klubu sportovních potápěčů Jihočeské univerzity, kteří později vytvořili první a dosud jediný oficiální klub podvodního hokeje v ČR \"„Serrasalmus“\", který oficiálně reprezentuje ČR v mezinárodních soutěžích.\n\nV roce 2017 vznikl tým i v Plzni s názvem \"Pilsen SQUIDS\", aneb \"Plzeňské krakatice\", a ve stejném roce byl založen také první pražský tým s názvem \"Narwhals\".\n\nhttps://www.facebook.com/UnderwaterhockeyNarwhals/\n"}
