{"id": "432996", "url": "https://cs.wikipedia.org/wiki?curid=432996", "title": "Lolicon", "text": "Lolicon\n\nLolicon ( , \"rorikon\") je japonský pojem označující sexuální přitažlivost k nezletilým dívkám nebo jedince, kteří jsou k nim sexuálně přitahováni. Mimo Japonsko se jako lolicon označuje kontroverzní odnož hentai zobrazující nedospělé jedince v různých sexuálních aktivitách. Lolicon je v Japonsku velice populární a postupně se formou undergroundové komunity dostává i mezi českou mládež.\n\nV České republice hentai žánru lolicon podle striktního výkladu zákona legální není, stejně jako v některých dalších státech, např. (Filipíny a Nový Zéland).\n\nV USA je lolicon většinou ilegální. Nejvyšší soud USA 16. dubna 2002 (Ashcroft versus Free Speech Coalition) rozhodl , že omezování virtuální a fantazijní dětské pornografie je v rozporu se svobodou projevu zaručenou prvním dodatkem ústavy. Zrušil tak předchozí rozsudky podle \"Child Pornography Prevention Act\" (Zákona o prevenci dětské pornografie) z roku 1996. V odpovědi na to kongres schválil PROTECT Act, který byl podepsán tehdejším prezidentem Bushem 30. dubna 2003. Tento zákon kriminalizuje všechnu simulovanou dětskou pornografii, která je tzv. obscénní (postrádá seriozní literární, uměleckou, politickou nebo vědeckou hodnotu).\n\n\n"}
{"id": "433002", "url": "https://cs.wikipedia.org/wiki?curid=433002", "title": "Mezihvězdné prostředí", "text": "Mezihvězdné prostředí\n\nMezihvězdné prostředí se nazývá prostor a hmota, které se nacházejí mezi hvězdami v naší galaxii. Počítá se k němu jak mezihvězdná hmota, tak elektromagnetické záření a galaktické magnetické pole.\n\nMezihvězdnou hmotu tvoří neutrální a ionizovaný plyn, dále prach. Má důležitou roli v astrofyzice. Z mezihvězdné hmoty vznikají nové hvězdy. Z nich se mezihvězdná hmota vrací zpět do mezihvězdného prostředí působením hvězdného větru a výbuchem supernov. Mezihvězdná hmota je příčinou mezihvězdné absorpce světla.\n\n"}
{"id": "433009", "url": "https://cs.wikipedia.org/wiki?curid=433009", "title": "Thomas Fairfax", "text": "Thomas Fairfax\n\nThomas Fairfax (17. leden 1612 – 12. listopad 1671) byl generál a vrchní velitel parlamentaristické armády v době anglické občanské války.\n\nNarodil se jako nejstarší syn Ferdinanda Fairfaxe 17. ledna 1612 v Otley v hrabství Yorkshire. V letech 1626 – 29 studoval na Cambridgeské univerzitě. Po studiu odejel do Nizozemska a sloužil jako dobrovolník v anglické armádě pod generálem Horacem Verem. V létě 1637 se oženil s jeho dcerou Annou Vere.\n\nOba Fairfaxové, otec i syn, ačkoli byli ve službách krále Karla I., byli odpůrci královské svévole a Thomas se vyjádřil, že parlament je nejlepším a nejbezpečnějším jednacím místem pro krále a království. Když se Karel snažil vytvořit v Yorku svou osobní gardu, která se měla stát základem jeho vlastní armády, byl Fairfax pověřen, aby mu doručil petici parlamentu, naléhavě žádající, aby přestal vytvářet své vlastní vojsko. Fairfax mu chtěl předat tento dokument na velkém shromáždění místních rolníků. Karel tuto petici nechtěl přijmout a strhl svého koně zpět, ale Fairfaxovi se podařilo vložit petici za hrušku jeho sedla.\n\nKdyž vypukla občanská válka, byl jeho otec jmenován velitelem parlamentního vojska na severu země a Thomas velitelem jezdectva. Kritická situace na severu země vznikla roku 1644, když York obsazený roajalisty pod vedením Viléma Cavendishe vzdoroval spojeným silám parlamentaristů a Skotů a městu na pomoc spěchal princ Ruprecht se všemi silami, které měl k dispozici. 2. července došlo k bitvě u Marston Moor, která byla rozhodujícím zápasem o sever země. Sám Fairfax se aktivně zapojil do boje, a i když byl několikrát zraněn, podařilo se mu připojit k Oliverovi Cromwelovi a jeho vítěznému jezdectvu. Jeho bratr Karel v bitvě padl. Parlamentaristé obsadili York a ovládli téměř celý sever země.\n\nNa jihu a východě země pokračovala válka s roajalisty ještě další dva roky, což vyvolávalo mezi lidmi nepokoje a nespokojenost. Reakcí bylo parlamentní nařízení (\"Self-Denying Ordinance\"), které nařizovalo členům horní a dolní komory parlamentu, aby si vybrali mezi vojenskou pozicí nebo členstvím v parlamentu. Došlo k vytvoření armády nového jednotného typu (\"New Model Army\"). Jejím velením byl pověřen Thomas Fairfax a Oliver Cromwell byl jmenován jeho zástupcem a velitelem jezdectva. Velkým úspěchem této armády byla bitva u Naseby, ve které 14. červen 1645 zvítězili parlamentaristé a přinutili krále utéct do Walesu. Fairfax poté velel obléhání Leicesteru a dobyl Tauton, Bridgewater a Bristol.\n\nKrál se vrátil z Walesu do Oxfordu, kde byla silná vojenská posádka, ale před hrozbou obléhání utekl a vzdal se Skotům. Oxford padl v září 1646 a Karel I. tak neměl ani armádu ani žádné vojsko. V lednu 1647 byl Skoty předán parlamentaristům a Fairfax ho doprovázel při cestě do Holdenby. Následovala jednání mezi parlamentem a králem, mezi králem a Skoty a mezi presbyteriány a radikály v parlamentu. Fairfax byl nucen stát se prostředníkem v jednání mezi důstojníky armády a parlamentem. Nespokojenost důstojníků vyvrcholila zajetím krále oddílem jezdectva. Armáda se stala nátlakovou skupinou, která požadovala rozpuštění parlamentu a potrestání krále.\n\nFairfax trávil v té době více času na svém panství, a protože považoval situaci za příliš radikální, uvažoval o rezignaci na vrchní velení armády. Byl ale přesvědčen, aby v této pozici dále vytrval. Krátce před vypuknutím druhé fáze občanské války se stal následníkem svého otce jako baron a správce Hullu. V boji proti roajalistům roku 1648 prokázal svoji dřívější rozhodnost a schopnost a jeho největším úspěchem bylo úspěšné obléhání Colchesteru. V té samé době Cromwell v bitvě u Prestonu porazil Skoty a završil tak vítězství parlamentaristů.\n\nFairfax byl dohodnut s Cromwellem a vojenskými veliteli na potrestání Karla I. a stále byl vrchním velitelem armády. Byl jmenován vrchním soudcem v procesu s králem a účastnil se jeho počátečních jednání. Když ale zjistil, že se má jednat o trestu smrti pro Karla, odmítl se dalších zasedání soudu zúčastnit. Jeho poslední akcí, kde působil, jako vrchní velitel bylo potlačení vzpoury v Burfrodu v květnu 1649. Roku 1650, když Skotové jmenovali Karla II. králem a parlament rozhodl o vyslání vojska do Skotska, aby zabránil případné invazi Skotů do Anglie, Fairfax rezignoval na svou funkci. Jeho nástupcem v této pozici byl jmenován Cromwell.\n\nFairfaxovi byla přiznána penze ve výši 5000 liber ročně a žil na svém panství v Nunappletonu až do smrti lorda protektora. Problémy pozdního období anglické republiky přivedly Fairfaxe zpět do politiky. Pomáhal George Monckovi v tažení proti vojsku Johna Lamberta. V prosinci 1659 vedl skupinu Yorkshirských mužů a jeho pověst způsobila, že se k nim připojilo asi 1200 členů jezdectva Lambertovy armády, což vedlo ke kolapsu Lambertova vojska. Fairfax se stal členem nově svolaného parlamentu a byl hlavním představitelem skupiny poslanců, která měl uvítat Karla II. Posledních 11 let svého života strávil Fairfax na svém panství v Yorkshire.\n"}
{"id": "433012", "url": "https://cs.wikipedia.org/wiki?curid=433012", "title": "Zahorčice (Strážov)", "text": "Zahorčice (Strážov)\n\nZahorčice () je osada, která dnes patří k městu Strážov v okrese Klatovy, v Plzeňském kraji. V roce 2011 zde trvale žilo 54 obyvatel.\n\nPrvní písemná zmínka o vesnici pochází z roku 1379.\n\nZahorčice bývaly součástí opáleckého panství.\n"}
{"id": "433013", "url": "https://cs.wikipedia.org/wiki?curid=433013", "title": "Synodní kurátor", "text": "Synodní kurátor\n\nSynodní kurátor je spolu se \"synodním seniorem\" nejvyšším představitelem Českobratrské církve evangelické a členem synodní rady. Je volen z řad neordinovaných členů církve (tzn. z řad laiků).\n\n\n"}
{"id": "433016", "url": "https://cs.wikipedia.org/wiki?curid=433016", "title": "Pavel Šimek", "text": "Pavel Šimek\n\nPavel Šimek (3. července 1917 Praha – 27. června 2003) byl český právník a dlouholetý synodní kurátor Českobratrské církve evangelické a předseda právního odboru synodní rady, právní poradce Evangelické teologické fakulty Univerzity Karlovy.\n\nPavel Šimek působil jako notář ve Staré Boleslavi a v Praze; byl též soudním tlumočníkem většího počtu jazyků.\n\nSynodním kurátorem ČCE byl zvolen roku 1950, na nátlak státních orgánů byl ovšem roku 1953 odvolán; opětovně byl zvolen roku 1959; roku 1962 se státní moc pokusila vynutit jeho rezignaci, ovšem neúspěšně. Na nátlak komunistické moci v roce 1971 na synodu svůj post již neobhajoval, a byl nahrazen Františkem Škarvanem.\n\nZasloužil se o obnovu České biblické společnosti v roce 1990. Aktivně působil v organizaci YMCA.\n\nVětšinu svého života zasvětil boji za svobodu církví v Československu. Stál za hnutím odporu v roce 1963 proti chystanému zákonu o rodině, kde měla být původně zakotvena povinnost k socialistické (ateistické) výchově. Po roce 1989 se aktivně zasadil o vracení církevního majetku ukradeného komunistickým režimem. Po změně režimu v roce 1989 byl také jmenován do vysoké úřednické funkce na tehdejším federálním úřadu vlády a stal se jedním z autorů zákona o církvích.\n\nByl zakládajícím členem Společnosti pro církevní právo, od roku 2000 jejím čestným členem. Při laudaciu proneseném předsedou společnosti zazněla následující slova: \n"}
{"id": "433017", "url": "https://cs.wikipedia.org/wiki?curid=433017", "title": "Mario Benedetti", "text": "Mario Benedetti\n\nMario Orlando Hardy Hamlet Brenno Benedetti Farrugia (14. září 1920, Paso de los Toros – 17. května 2009, Montevideo) byl uruguayský novinář a spisovatel.\n\nVystudoval gymnázium v Montevideu a poté pracoval jako prodavač, stenograf a novinář. V letech 1967 až 1968 pracoval v Havaně ve vydavatelství Casa de las Américas. V roce 1973 musel po vojenském převratu uprchnout z Uruguaye a po 12 let žil v exilu v Peru, Argentině a Španělsku. Po návratu z exilu žil střídavě v Montevideu a Madridu.\n\n\n\n\n"}
{"id": "433021", "url": "https://cs.wikipedia.org/wiki?curid=433021", "title": "Sídliště Řepy", "text": "Sídliště Řepy\n\nSídliště Řepy je větší pražské sídliště nacházející se v městské části Praha 17 ve čtvrti Řepy. Zabírá přibližně jižní polovinu Řep a bydlí tu většina jejich obyvatel. Dělí se na sídliště Řepy I. (východně od ulice Slánské) a sídliště Řepy II. (západně od Slánské). Nachází se tu významná, po něm pojmenovaná tramvajová smyčka, z níž vybíhá tramvajová trať směrem k Andělu. Vzniklo v letech 1980–1983 podle návrhů architektů L. Kepky a P. Frolika. Bylo postaveno s kapacitou 8973 bytů a určeno pro 23 000 obyvatel. \n\n"}
{"id": "433024", "url": "https://cs.wikipedia.org/wiki?curid=433024", "title": "Evropská liga UEFA 2009/10", "text": "Evropská liga UEFA 2009/10\n\nSezóna 2009/10 Evropské ligy byla 52. ročníkem klubové soutěže pro evropské fotbalové týmy. Nicméně byla prvním ročníkem pod novým názvem, který nahradil dřívější Pohár UEFA. Obhájcem poháru byl ukrajinský klub FK Šachtar Doněck. Finálový zápas se hrál na hamburském stadionu HSH Nordbank Arena 12. května 2010.\n\nTohoto ročníku se účastnilo celkem 192 týmů z 53 členských zemí UEFA. Jednotlivé země měla přidělena účastnická místa na základě národních koeficientů UEFA. Oproti minulým ročníkům Poháru UEFA doznal hrací systém změn podle návrhu předsedy UEFA Michela Platiniho.\n\n1. předkolo: (46 týmů)\n\n2. předkolo: (80 týmů)\n\n3. předkolo: (70 týmů)\n\n4. předkolo: (76 týmů)\n\nSkupinová fáze: (48 týmů)\n\n2. kolo: (32 týmů)\n\nLos prvního a druhého předkola se uskutečnil 22. června 2009 ve švýcarském Nyonu. Úvodní zápasy se odehrály 2. července, odvety 9. července 2009.\n\nÚvodní zápasy se odehrály 16. července, odvety 23. července 2009.\n\nLos třetího předkola se uskutečnil 17. července 2009 ve švýcarském Nyonu. Úvodní zápasy se odehrály 30. července, odvety 6. srpna.\n\nLos čtvrtého předkola se uskutečnil 7. srpna 2009 ve švýcarském Nyonu. Úvodní zápasy se odehrály 20. srpna, odvety 27. srpna.\n\nLos základních skupin se uskutečnil 28. srpna v Monaku.\n\nDo play off postoupily nejlepší dva celky z každé skupiny (celkem 24 týmů) a týmy na třetích místech základních skupin Ligy mistrů.\n\nLos se uskutečnil 18. prosince 2009. Úvodní zápasy se odehrály 18., odvety pak 25. února 2010.\n\nLos se uskutečnil 18. prosince 2009. Úvodní zápasy se odehrály 11. března, odvety 18. 2010.\n\nLos se uskutečnil 19. března 2010. Úvodní zápasy se odehrály 1. dubna, odvety 8. dubna 2010.\n\nLos se uskutečnil 19. března 2010. Úvodní zápasy se odehrály 22. dubna, odvety 29. dubna 2010\n\n"}
{"id": "433027", "url": "https://cs.wikipedia.org/wiki?curid=433027", "title": "Abraham Zacuto", "text": "Abraham Zacuto\n\nAbraham Zacuto ( , Avraham ben Šmuel Zakut, 1452, Salamanca – 1515, Jeruzalém) byl židovským rabínem, astronomem a historikem. Většinu svého života strávil ve Španělsku a Portugalsku, nakonec se však usadil v Palestině.\n\nAbraham Zacuto se narodil v kastilské Salamance a kromě studia Talmudu, halachy a kabaly se věnoval také astronomii na zdejší univerzitě. Mezi lety 1473–1478 napsal své první dílo \"Velké pojednání\" ( , \"Ha-chibur ha-gadol\"), jež popisovalo sluneční soustavu a bylo přeloženo do několika jazyků. Pro své znalosti a dovednosti v oblasti astronomie jej Manuel I. Portugalský přijal do týmu vědců, kteří připravovali astronomické tabulky pro portugalské mořeplavce (například pro Vasco de Gamu). Zacutovy astronomické tabulky \"Almanach perpetuum\" nahradily starší tabulky, sepsané v 13. století dvěma židovskými učenci, a posloužily například Kryštofovi Kolumbovi při jeho plavbě.\n\nRoku 1497 však portugalský král židy ze své země vypověděl. Ihned poté byli židé vyháněni za hranice Portugalska nebo násilně křtěni. Ačkoli tato vlna násilí Zacuta přímo nepostihla, rozhodl se emigrovat do Tunisu, kde publikoval svůj známý historiografický spis \"Kniha genealogií\" ( , \"Sefer ha-juchasin\").\n\nNa konci svého života se Zacuto přestěhoval do Jeruzaléma, kde také roku 1515 zemřel.\n\n"}
{"id": "433030", "url": "https://cs.wikipedia.org/wiki?curid=433030", "title": "Sídliště Stodůlky", "text": "Sídliště Stodůlky\n\nSídliště Stodůlky je středně velké pražské sídliště nacházející se v městské části Praha 13 na západě čtvrti Stodůlky. \n\nSídliště vzniklo v letech 1979–1983 jako první část budovaného Jihozápadního Města.\n\nJe rozděleno na dvě části:\nNěkolik nízkých panelových domů stojí i uvnitř Starých Stodůlek, v okolí ulic Kovářova a Mládí, s kulturním domem Mlejn, stojícím na místě zbourané hospodářské usedlosti. \n\nAutobusy objíždějí sídliště po obvodu: Oistrachovou, Jeremiášovou a Bavorskou ulicí. \n\n"}
{"id": "433037", "url": "https://cs.wikipedia.org/wiki?curid=433037", "title": "Josef ha-Kohen", "text": "Josef ha-Kohen\n\nJosef ha-Kohen (1496, Avignon – 1558) byl židovský lékař a historik.\n\nHa-Kohen se narodil roku 1496 ve francouzském Avignonu jako potomek žida, vyhnaného roku 1492 ze Španělska. Roku 1501 se rodina přestěhovala do italského Janova, kde ha-Kohen obdržel tradiční židovské vzdělání. Po ukončení studií pracoval jako lékař v různých italských městech. Jeho manželka mu porodila tři syny, všichni však ještě za jeho života zemřeli.\n\nPo vyhnání židů z Janova psal knihy a poezii. Jedním z nejvýznamnějších děl je historiografická kniha \"Události dnů týkající se francouzského krále a osmanské dynastie\" ( , \"Divrej ha-jamim le-malchej Corfat u-le-malchej bejt otoman ha-tugar\"). Dalším významným dílem se stalo dílo \"Údolí pláče\" ( , \"Emek ha-bacha\"), jež dokončil roku 1558 ve svých 79 letech a v němž popisuje dějiny izraelského lidu. Z tohoto roku také pochází poslední zmínka o Josefu ha-Kohenovi.\n\n"}
{"id": "433043", "url": "https://cs.wikipedia.org/wiki?curid=433043", "title": "Sídliště Prosek", "text": "Sídliště Prosek\n\nSídliště Prosek je velké pražské sídliště nacházející se v městské části Praha 9 především ve čtvrtích Prosek a Střížkov, z malé části i ve čtvrtích Letňany a Libeň.\n\nSídliště vzniklo v letech 1964–1971 podle návrhů architektů Z. Kotase, Z. Turzické, B. Kociána a Jiřího Novotného a je určeno pro 32 000 obyvatel. Bylo zde postaveno 9500 bytů.. Je součástí pásu sídlišť na severním okraji Prahy někdy označovaného jako Severní Město.\n\nKlíčovou dopravní cestou na Prosek bývala Prosecká ulice směrem od Libně přibližně v dnešní trase, avšak její dopravní význam poklesl. Uliční síť sídliště včetně páteřních komunikací Vysočanská, Prosecká a Lovosická je zcela nová, z dosavadní silniční sítě vedené v odlišných stopách zbylo jen několik reliktů. Před jeho vznikem byl v oblasti Nový Prosek, osada ležící při letňanské silnici. Zarostlé zbytky silnice v částech původní trasy ještě existují a dalo na ni dostat zachovanou serpentinou klíčovské ulice z Vysočan. Pro spojení s Vysočany byla vybudována v roce 1967 Vysočanská estakáda (zvaná též Prosecká estakáda), která kvůli špatnému stavu byla v roce 2002 zbourána až po základy pilířů a znovu postavena. Původní kobylisko-letňanská silnice zanikla v době výstavby zdejších sídlišť a moderních ulic zcela až na její relikty – Desenskou a Příborskou ulici.\n\nZpočátku bylo území obsloužené převážně autobusy), např. v roce 1974 byla hlavní spojnicí autobusová linka 141 od libeňské zastávka U kříže, ale autobusové spojení existovalo i s Vysočany, Kobylisy či oblastí Vychovatelny. Od roku 1990 byl přestupní bod přenesen k nové stanici linky metra B na Palmovce a Českomoravské a od roku 1998 ke stanici Vysočanské, v roce 2008 byla přímo na sídliště Prosek prodloužena linka metra C směrem od Kobylis. V okolí parku Přátelství se nacházejí dvě stanice: Střížkov a Prosek.\n\nV rámci stavby metra byla zrekultivována oblast parku Přátelství, který prochází osou sídliště ze severozápadu na jihovýchod v šířce kolem 150 m, a následně byly vybudovány kancelářské budovy Prosek Point u stanice metra Prosek.\n\n"}
{"id": "433046", "url": "https://cs.wikipedia.org/wiki?curid=433046", "title": "Miroslav Mareček", "text": "Miroslav Mareček\n\nMiroslav Mareček (21. září 1954 Kyjov – 7. října 2008 Kyjov) byl český disident, signatář Charty 77 a hladovkář. \n\nPrvní hladovku držel již před listopadem 1989. Pracoval ve sklárnách, později jako topič v kotelně, kde na tiskárně množil a rozšiřoval prohlášení \"Několik vět\", které bylo svým zaměřením neslučitelné s totalitním režimem a jeho signatáři žádali o reformu státní správy. Byla u něj udělána prohlídka a StB nalezla tiskárnu. Byl převezen k výslechu a obviněn z pobuřování. Proti obvinění držel svoji první hladovku. Později byl převezen do psychiatrické léčebny, kde byl označen za nesvéprávného. Prohlášení \"Několik vět\" rozšiřoval v Kyjově a okolí spolu s chartistou Petrem Kozánkem.\n\nNa začátku roku 1992 držel hladovku s požadavkem potrestání lidí odpovědných za trestní stíhání šiřitelů petice \"Několik vět\", bez jídla vydržel údajně zhruba devadesát dní. Tehdy prý navíc odmítal platit zdravotní pojištění VZP. Dluh byl vymáhán strážníky a soudním vykonavatelem, na které se nebál vytáhnout mačetu, za což dostal nepodmíněný trest. Sám Mareček pak naopak zažaloval strážníky, že neoprávněně vnikli do jeho bytu, a žádal odškodné ve výši dvacet tisíc korun. Svým postojem dokázal přilákat i pozornost z vysoké politiky tehdejšího Československa. V Kyjově ho navštívil třeba šéf generální prokuratury Jiří Šetina nebo dokonce místopředseda federální vlády Jozef Mikloško.\n\nV roce 2006 svoji situaci komentoval pro tisk jako boj s větrnými mlýny: „\"Byl to boj s větrnými mlýny, ale myslím, že to svůj význam mělo, i když já jsem na tom rozhodně jenom tratil.\"“ \n\nNakonec nedosáhl splnění svých požadavků, nýbrž jen relativní mediální slávy v Československu. Byl prvním hladovkářem, který přitáhl pozornost i samotného prezidenta Václava Havla, novinářů a na jeho podporu se dokonce po několik týdnů konaly demonstrace pod sochou sv. Václava na Václavském náměstí, kde jeho podporovatelé drželi také hladovku. Stáhl se tedy do ústraní a žil nejdříve se svojí matkou, poté již zcela osaměle a s nikým se nestýkal. Jeho dům byl nakonec zcela zpustlý. Zpustle působil nakonec i Miroslav Mareček. Zemřel v roce 2008 a jeho tělo bylo nalezeno až po několika týdnech.\n\n"}
{"id": "433047", "url": "https://cs.wikipedia.org/wiki?curid=433047", "title": "Skateboarding", "text": "Skateboarding\n\nSkateboarding je sport někdy v médiích označován jako extrémní sport, ve kterém se používá skateboard k jízdě a provádění triků. Člověk, který se tomuto sportu věnuje se nazývá skater, skateboarder, skateboardista nebo slangově skejťák nebo rider (jezdec).\n\nSkateboarding lze chápat jako rekreační aktivitu, umění, práci nebo typ dopravního prostředku. Během let se průběžně skateboarding velice měnil co se týče triků, stylu jízdy a stavby samotných skateboardů. Zpráva z roku 2002 od American Sports Data zjistila, že na světě je 18,5 miliónů skateboardistů. 85 procent z dotázaných byli mladší osmnácti let a 74 procent z dotázaných byli muži.\n\nSkateboarding je poměrně moderní během vývoje se udály některé klíčové události. Ke konci sedmdesátých let Alan Gelfand udělal první ollie (skok bez pomoci rukou). Freestylový jezdec Rodney Mullen v roce 1982 vymyslel kickflip (skateboard se ve vzduchu otočí o 360 stupňů kolem své horizontální osy) a jeho různé variace.\n\nSkateboarding vznikl pravděpodobně začátkem padesátých let když surfařům nefoukal vítr ani nebyly vlny. Není známo, kdo vyrobil první skateboard, ale je zřejmé, že za tím stálo několik lidí, kteří přišli s podobnými nápady v téže době. Prvními skateboardy byla dřevěná prkna, na nichž byla zespodu připevněna kolečka z bruslí. Později je firmy začaly vyrábět z tenkých stlačených vrstev, podobně jako tomu je dnes. Lidé na skateboardingu začali vidět čím dál víc zábavy místo surfingu, a proto se to začalo označovat jako “chodníkové surfování” (sidewalk surfing) a to také kvůli stylu jízdy a manévrům.\n\nPrvní vyráběné skateboardy si objednaly losangeleské a kalifornské surf shopy, to znamenalo že na nich začali více jezdit surfaři když zrovna neměli vlny. Majitel obchodu Bill Richard napsal smlouvu s chicagskou firmou na kolečkové brusle, že budou vyrábět sady koleček na skateboard. Dnešní koloběžky byly také původně navrženy s podobným návrhem jako skateboardy s jednou hlavní výjimkou a tou jsou řídítka ve předu prkna.\n\nSpousta surfařských výrobců, jako například Makaha, si začali vyrábět skateboardy které se podobaly spíše malým surfům a výrobní týmy tyto výrobky podporovaly. Popularitu skateboardingu velice zvedl \"Skateboard Magazine\". V roce 1965 se začala mezinárodní mistrovství vysílat v televizi. Vzestup tohoto sportu byl znatelný také podle prodejů Makahany, která na skateboardech mezi lety 1963 a 1965 vydělala 10 miliónů dolarů. Nicméně v roce 1966 prodeje výrazně klesly a vydávání časopisu \"Skateboard Magazine\" bylo zastaveno. Popularita skateboardingu zůstala malá až do počátku sedmdesátých let.\n\nV na začátku sedmdesátých let Frank Nasworthy začal vyvíjet kolečka z polyuretanu. Jeho firma se jmenovala Cadillac Wheels. Těmito kolečky se zlepšila jízda co se týče rychlosti a setrvačnosti. Když se v roce 1972 začala prodávat, popularita skateboardingu znovu stoupala. Kvůli tomu firmy začaly investovat do vývoje nových technologií a zlepšení. Spousta firem také začala vyrábět trucky (nápravy) speciálně navržené pro skateboard, v 1976 vznikly Tracker Trucks. Vybavení skateboardu se tím stalo kompaktnější, desky se začaly vyrábět širší a dosahovaly až deseti palců, což je 254 mm. To dávalo jezdcům větší kontrolu. Banana board je termín, který se používal pro skateboardy vyrobené z polypropylenu. Byly velmi úzké, pružné a měly zespodu upevňující žebra. Byly také velice populární v polovině sedmdesátých let, prodávaly se v mnoha barvách. Nejčastější však byla jasně žlutá barva.\n\nVýrobci začali experimentovat s méně obvyklými materiály jako skelná vata a hliník, ale běžné skateboardy byly stále vyráběny z kanadského javoru. Skateboardistům to dalo výhodu lepší manipulace se skateboardem a tvořily se snadno nové triky. Skateboardeři zvláště Ty Page, Bruce Logan, Bobby Piercy, Kevin Reed, a Z-Boys (jmenují se tak podle jejich místního surfshopu Zephyr) začali jezdit na nakloněných zdích a vypuštěných bazénech a shodou okolností tomu tak bylo v období sucha v roce 1976 v Kalifornii. Tím nastal nový trend vertikálních ramp, jezdci mohli jezdit rychleji a provádět nebezpečnější triky jako například slajdy (slide) na hraně rampy nebo fronside/backside otočky ve vzduchu (frontside/backside airs). To přineslo majitelům skateparků větší zodpovědnost a ceny za pojištění, poté začal vývoj lepších chráničů. Během této éry se skateboarding rozdělil do více disciplín, charakteristické výbavou a širokým sortimentem triků.\n\nVýsledkem trendu vertikálního skateboardingu bylo že bylo uzavřeno mnoho skateparků kvůli velkému zadlužení. To způsobilo že skateboardisté si stavěli vlastní rampy. Tím skateboarding na začátku osmdesátých let znovu upadal, během tohoto úpadku se stále dotvářel styl jízdy.\nToto období bylo poháněno firmami, které fungovaly díky skateboardistům. Zaměření zpočátku bylo na vertikální skateboarding. Vynález skoku bez pomocí rukou (později známo jako ollie) Alanem Gefaldem ve Floridě v 1976 a souběžného zdokonalování většině skoků s pomocí rukou Georgem Ortonem a Tonym Alvou v Kalifornii přicházely na možnosti jak provádět triky ve vertikálních rampách. Během této vlny byl skateboarding plný komerce, přesto většina lidí, kteří jezdili, nikdy nezkusili vertikální rampu. Protože většina lidí si nemohla dovolit si postavit vlastní rampu nebo neměli přístup do skateparku, který by byl blízko. Rostla popularita jízdy na ulici (street skating).\n\nTaké freestylový skateboarding byl stále populární díky průkopníkům jako Rodney Mullen, který vymyslel množství základních triků moderního street skatingu například kickflip a imposible. Mullen také zvítězil v letech 1981–1991 na 34 mistrovstvích. Vliv freestylu na street skating byl v polovině osmdesátých let nepatrný, na ulicích se stále jezdilo na širokých prknech s krátkou špičkou zespodu měly připevněny plastové plochy kvůli slajdování. Prkna měla velká měkká kola (tzv. rybičky). Během rozmachu skateboardingu se ke konci osmdesátých let stále více přizpůsoboval street skatingu. Začátkem devadesátých let už poklesávající vertikální skateboarding nebyl zdaleka tak spojován se streetovým.\n\nDnešní prkna mají šířku 7 a čtvrt až 8,5 a délku 32 palců. Kolečka se vyrábějí z extrémně tvrdého polyurethanu s nejtvrdším durometrem tvrdosti zhruba 99a. Velikost koleček je poměrně malá takže prkna jsou lehčí, takže zrychlit jízdu lze rychleji a při provádění triků je větší svoboda (když je překážka velice blízko lze se na ní lépe rozjet). Tvar prken se měnil dramaticky od 70. let, ale už devadesátých už zůstal téměř stejný. Tvar dnešního prkna je odvozen od freestylových prken (rybiček) z 80. let, na rozdíl od nich má symetrický tvar a jsou užší. Od poloviny devadesátých let jsou tyto prkna standardem.\n\nGo Skateboarding Day začal být uznáván od roku 2004 partou skateboardingových firem pro propagaci a pro povšimnutí okolního světa.\n\nSkateboarding se v Česku začal rozvíjet v devadesátých letech. Nebo to bylo mnohem dříve, ale to autor patrně nemůže pamatovat. První tuzemský boom skateboardingu proběhl v letech sedmdesátých na prknech amatérsky postavených, nebo dovezených (na předchůdcích dnešních Pennyboardů), druhý pak v letech osmdesátých (částečně již na těžce posháněném profesionálním materiálu ze zahraničí – především koleček). Mezi naše hlavní skateboardisty patří vítěz 20. ročníku Mystic Skate Cupu 2014 Martin Pek, Jan Tomšovský (vertikální rampa), Marek Zápražný a Tomáš Svoboda. Český skateboarding je často spojen se slovenským existují i každoroční závody, kde soutěží tým z Česka proti týmu ze Slovenska. Na rozdíl od americké skateboardové velmoci se u nás téměř nejezdí na vertikálních rampách. Je tomu tak hlavně kvůli tomu, že u nás téměř žádné nejsou a existuje zde velmi malé členské zázemí lidí, kteří se tomu věnují. Ale za to úspěchy ve street stylu jsou úctyhodné. V posledních letech se Češi dokázali umístit na hodně evropských i celosvětových závodů do předních pozic. Naše nejznámější lokace jsou Skatepark Štvanice, Stalinův pomník (Stalin) a skatepark Pardubice. Na Stalina zavítá každoročně tisíce jezdců z celého světa. Máme u nás i zaběhlý slang, některé triky se nazývají úplně jinak než jak je tomu v oficiálním názvosloví, například kickflip → kino, 360 flip → var , hardflip → hadrflip , varial heelflip → varhel , atd .\n\nMezi největší jména českého skateboardingu patří Lukáš Daněk, Petr Horvát, Tomáš Vintr, Max Habanec.\n\nZákladní postoje jsou dva: \"Goofy\", kde je pravá noha u předních šroubů a levá na zadním tailu (levou se jezdec odráží), a \"regular\", kde je levá noha u předních šroubů a pravá na zadním tailu (jezdec se odráží pravou). Variantou je i \"mongoo\" při kterém noha, která má být na předních šroubech je na zadních a noha, kterou se jezdec odráží, se dodává dopředu.\n\n\"Ollie\" je základní skateboardingový trik a odvozuje se od něj většina skateboardingových triků. Přední nohu dejte před šrouby nebo doprostřed prkna, pokud máte nohu delší než desku, tak by měla špička přečuhovat. Zadní noha by měla být špičkou na tailu, nyní přichází ta nejdůležitější fáze triku: odraz a vytáhnutí prkna směrem nahoru. Takže jedete libovolnou rychlostí, zadní nohou stlačíte tail a přední nohu odlehčíte. V momentě, kdy se dotknete země vyskočíte, pokrčíte kolena a přední nohu nahnete, tak, aby strana vašeho chodidla sjela po gripu směrem nahoru a dopředu. Tím dosáhnete toho, že se odlepíte od země. Je nutné stranu přední nohy táhnout až na konec noseu, abyste skateboard ve vzduchu vyrovnali a nedělali tzv. “rocket ollie” (skate se ve vzduchu nevyrovná, takže to vypadá jako raketa, co letí do vzduchu). Zadní nohu pak srovnáte nad desku, dopadnete a odjedete. Existuje i několik variací ollie: switch ollie, nollie a fakie.\n\nBackside 180 je trik, při kterém uděláte ollie s rotací o 180 stupňů směrem dopředu. Jeďte jako na ollie, ale dejte si nohy dál od sebe pokrčte se. Jak budete dělat ollie, tak sebou zároveň švihnete směrem dopředu o 180 stupňů. Jakmile budete ve vzduchu v rotaci 90 stupňů ocitnete se zády oproti směru jízdy. Backside 180 se lépe dělá, když máte ještě před skokem hlavní těžiště těla na špičce přední nohy. Zkrácený název tohoto triku je BS 180.\n\nFrontside 180 točíte na opačnou stranu než Backside 180, čili tam, kde máte záda. Nohy mějte jako na ollie, ale přední nechte trochu přečuhovat, lépe se vám deska udrží pod nohama. Udělejte ollie a jak budete ve vzduchu, švihněte dozadu o 180 stupňů. Jakmile budete ve vzduchu v rotaci 90 stupňů budete čelem ve směru jízdy. Frontside 180 se lépe dělá, když máme ještě před skokem hlavní těžiště těla na patě zadní nohy. Zkrácený název tohoto triku je FS 180.\n\nJde o trik, při kterém se vám skate protočí pod nohama o 360° podél horizontální osy. Je dost náročný a vyžaduje hodně cviku. Jeďte rychlostí, která vám vyhovuje, přední nohu dejte někam mezi šrouby a prostředek, zadní dejte na tail. Zadní nohou přidupněte tail, odražte se, přední nohu nahnětě jako u ollie a pokud jste goofy, kopněte směrem doprava a dopředu, k pravé straně noseu, pokud jste regular, tak kopete naopak doleva k levé straně. Špičkou nohy, která přejede přes hranu noseu pak způsobíte rotaci o 360°. Je třeba dát si pozor na to, abyste nekopali směrem dolů, ale snažili se vykopnout spíš směrem nahoru, jakobyste kopali “skrz” skateboard. Při letu se vám skate pod nohama přetočí, pak přední nohu nasměrujete zpět nad desku, dopadnete a odjedete. V českém skateboardovém slangu se tento trik nazývá \"kino\". Podobný trik je \"heelflip\", kdy skateboard také udělá rotaci o 360°, ale na opačnou stranu. Kopete na druhou stranu, takže vaše pata přejede přes hranu, místo špičky nohy a způsobí rotaci.\n\nJízda po zadních dvou kolečkách se nazývá \"manual\", po předních \"nosemanual\".\nPojedete rychlostí která vám je přirozená a dáte si přední nohu ke šroubům, ať vám kousek špičky vylézá ven. Poté kopnete přední nohou od sebe ven a vyskočíte a zkusíte trik dopadnou.\n\njedná se o trik už pro pokročilé ale musíte umět kickflip.Variál kickfliip je něco jako kickflip akorát protočíte skateboard o 360 stupňů dolů, a o 180 stupňů do boku před sebe.“ skateboardovém slangu se tomuhle triku“ říka variál kino”.Poté ve skateboardigu máme podobný trik a říkame mu 360 flip.\n\nje to něco jako variál flip akorát skateboard protočíte o 360 stupňů a uděláte kickflip před sebe a tím pádem uděláte 360 shov-it tento trik je spojením dvou triků: kickflipem a 360 shov-item. Ve skateboardovém slangu se tomuhle triku říká “VÁRO” .K tomuto triku musíte umět kickflip a 360 shov-it.\n\njedná  se o trik spojením triků:backside 180 a kickflip.Stačí udělat backside180 a pomalu začít kopat kickflip. Vyskočit nohama a snažit se mít trik pořad pod nohoma a dávat jsi pozor a nedopadnete do “prima”.\n\nK tomuto triku potřebujete umět half-cab.\n\nUděláte fekie backside a jak jste v půlce rotace tak uděláte kickflip.Tento trik je těžší na provedení ,ale je velice pěkný v rychlosti.\n\nPostavte se do pozice jako na ollie, příjíždějte čelem k vybraný překážce normální rychlostí a udělejte olliečko. Natočte tělo do směru překážky a dopadněte objema truckame na překážku. Teď jedete po překážce a balancujete, dokud začnete strácet rychlost, nebo se dostanete na konec překážky. Tak stlačte lehce tail(to způsobí to, že se na konci překážky nepřekotíte dopředu) a sjeďte pohodlně z překážky. Pro větší efeknost můžete udělat z překážky olliečka .\n\n-Na Bs 50-50 je lepší abyste už uměli FS. Takže jedete k překážce a jste k ní zády, proto se na ní hůř trefujou treky. Udělejte ollie a točte se směrem na Bs abyste se dostali do směru překážky. Dopadněte na treky a balancujte.Jeďte si jak dlouho chcete a pak sjeďte nebo udělejte z překážky ollie (vypadá to mnohem líp). Víc vám o tom asi neřeknu, prostě to chce jen trénovat a trénovat.\n\n\n"}
{"id": "433050", "url": "https://cs.wikipedia.org/wiki?curid=433050", "title": "Sídliště Bohnice", "text": "Sídliště Bohnice\n\nSídliště Bohnice je velké pražské sídliště nacházející se v městské části Praha 8 ve čtvrtích Bohnice a Troja.\n\nSídliště vzniklo v letech 1972–1980 podle návrhů architekta Václava Havránka a je určeno pro 33 000 obyvatel. Bylo zde postaveno 9567 bytů.. Je součástí pásu sídlišť na severním okraji Prahy někdy označovaného jako Severní Město.\n\nSídliště Bohnice bylo stavěno jako stavba česko-polského přátelství, a proto je velká část ulic pojmenována po polských městech (např. Lodžská, Zhořelecká, Hnězdenská). Jen výjimečně bylo užito pojmenování po polských politicích (Rokossovského), takže se po roce 1989 názvy většinou neměnily.\n\nKulturním centrem sídliště je Kulturní dům Krakov, kde se nachází pobočka městské knihovny a několik koncertních sálů, kde se pořádají koncerty především folkové hudby. Druhým přirozeným kulturním centrem je Psychiatrická nemocnice, která k sídlišti těsně přiléhá. Vedle nemocnice a nedaleko nákupního areálu Odra leží Gymnázium Ústavní, jehož šestileté studium je specializované na výuku italštiny. Na Krakově je i třípatrové obchodní centrum.\n\nNa sídlišti se nachází nejdelší panelový dům v České republice – dům v ulici Zelenohorská. Měří 300 metrů a má 18 vchodů. Série mnohavchodových a vysokých panelových domů (ulice Poznaňská, Krynická, Feřtekova ad.) vizuálně vytvořila z pohledu z pražského centra iluzi jakýchsi novodobých „hradeb“ na okraji Prahy, což podnítilo v 70. a 80. letech vznik městské legendy o tom, že pás sídlišť typu Bohnice vznikl jako bariéra pro případný atomový útok na hlavní město.\n\nNa bohnickém sídlišti byla natáčena řada filmů a seriálů, často sloužilo jako symbol určité historické, společenské a architektonické etapy. Bohnice se tak objevily například v seriálu Arabela (scény, kdy se pohádková říše pod vedením princezny Xenie mění v moderní industriální zónu), ve filmu Milana Šteindlera Vrať se do hrobu (interiéry experimentálního domu hotelového typu v Hlivické ulici, pohled na Gymnázium Ústavní z něj), v dětském filmu Karla Kachyni Čekání na déšť (natáčeno v ulici Poznaňská a v areálu střediska Odra), pohledy na Odru se objevují i ve filmu Smích se lepí na paty, kde sídliště tvoří kontrast k idylickému prostředí horské přírody, v níž žije hlavní hrdina (Vlastimil Brodský).\n\nNejvyšší budovou sídliště je bytový dům SOL (původně ubytovna pro pracovníky maloobchodu, po roce 1989 hotel SOL) s 82 metry výšky.\n\n"}
{"id": "433052", "url": "https://cs.wikipedia.org/wiki?curid=433052", "title": "Rich Kids", "text": "Rich Kids\n\nRich Kids byla krátce fungující britská hudební skupina. Založil ji Glen Matlock (basová kytara) po svém odchodu ze Sex Pistols.\n\nV únoru 1977 Matlock ukončil členství v Sex Pistols a byl nahrazen hudebním analfabetem Sidem Viciousem. Rozhodl se založit vlastní skupinu, kterou pojmenoval \"Rich Kids\". V zakládající sestavě hráli kromě něj Rusty Egan (bicí), Steve New a Mick Jones (oba kytary). Jones však ve skupině nevydržel dlouho a vystřídal ho Midge Ure ze skupiny Slik. Zároveň se po Matlockovi stal hlavním zpěvákem.\n\nSkupina neměla velký komerční úspěch. V roce 1978 vydala své jediné album \"Ghosts of Princes in Towers\" a koncem roku se rozpadla. Oficiálně byl rozchod skupiny oznámen až v polovině roku 1979.\n\n\nSeznam skladeb:\n\nSeznam skladeb:\n"}
{"id": "433061", "url": "https://cs.wikipedia.org/wiki?curid=433061", "title": "Pohár mistrů evropských zemí v basketbalu žen 1983-84", "text": "Pohár mistrů evropských zemí v basketbalu žen 1983-84\n\n26.ročník PMEZ\n"}
{"id": "433062", "url": "https://cs.wikipedia.org/wiki?curid=433062", "title": "Šlomo ibn Verga", "text": "Šlomo ibn Verga\n\nŠlomo ibn Verga ( שלמה אבן וירגה či שלמה אבן וירגא, \"Salomón ben Verga\", 1460–1554) byl žido-španělským historikem a lékařem. Jeho nejvýznamnějším dílem se stal \"Ševet Jehuda\".\n\nIbn Verga se proslavil tím, že jej španělské židovské autority vyslaly do Málagy, aby tam zaplatil výkupné za zajaté židy, on sám však zároveň žil v Lisabonu jako \"marrano\" až do tamějšího pogromu. Později se přestěhoval do Osmanské říše (zřejmě do Edirne), kde sepsal knihu \"Ševet Jehuda\", jež je zprávou o pronásledování židů v různých zemích a epochách. V krátkém úvodu Šlomo ibn Verga tvrdí, že zprávu o pronásledování našel na konci díla Jehudy ibn Vergy a že k ní připojil další současné příběhy o pronásledování. Celé dílo nicméně dokončil až jeho syn Josef ibn Verga.\n\nTitul díla \"Ševet Jehuda\" ( שבט יהודה) odkazuje na Jehudu ibn Verga (španělské \"verga\" je totožné s hebrejským \"ševet\"). Zároveň se však také jedná o slovní hříčku, neboť název je možné přeložit také jako \"Metla Judova\", což by odkazovalo na obsah díla.\n\nKniha popisuje celkem 64 různých pronásledování, množství polemik a načrtává zvyky židů v rozličných zemích. Ibn Verga se pokusil rozluštit otázku, proč zrovna židé tolik trpí pronásledováním více než jiné národy. Navrhuje několik možných vysvětlení, mezi nimi nadřazenost židů, odlišnost od křesťanů v záležitosti jídla či trest za hřích. Ibn Verga uměl latinsky, a mnohý materiál knihy \"Ševet Jehuda\" pochází i z latinských děl.\n\nKniha byla poprvé vytištěna roku 1550 a v průběhu staletí se dočkala dalších vydání a překladů.\n\n"}
{"id": "433066", "url": "https://cs.wikipedia.org/wiki?curid=433066", "title": "Robert von Puttkamer", "text": "Robert von Puttkamer\n\nRobert Viktor von Puttkamer (* 5. květen 1828, Frankfurt nad Odrou - † 15. březen 1900, Karzin, Pomořany) byl pruský státník.\nPuttkamer, který náležel ke staré pomořanské šlechtě, studoval práva a po jejich dokončení v roce 1854 vstoupil do státní správy. V letech 1860 - 1866 působil jako zemský rada v kraji Demmin v Pomořanech. Během této funkce se blízce spřátelil s Ottou von Bismarckem, který ho jmenoval radou v nově vzniknuvším úřadu spolkového kancléřství. V letech 1873 - 1891 byl Puttkamer členem Reischstagu (tehdejšího Říšského sněmu), kde se hlásil k německým konzervativcům. V roce 1877 převzal funkci vrchního prezidenta pruské provincie Slezska, kde se také stal 14. července 1879 ministrem kultury.\n\nOdtud vedl \"kulturní boj\" (Kulturkampf) mezi Říší a katolickou církví. Dne 18. června 1881 se Puttkamer stal pruským ministrem vnitra. 11. října téhož roku byl jmenován viceprezidentem pruského státního ministerstva. Z této pozice se především snažil úřad liberalizovat a prosazoval konservatismus.\n\nK tomu navíc ostře prosazoval sociální zákony, čímž sílily hlasy proti němu, jak ze strany levice, tak pravice. Stal se všeobecně nepopulárním, a byl nakonec propuštěn krátce vládnoucím císařem Fridrichem III. dne 8. června 1888. Poté byl Puttkamer vážený člen pruské šlechty, a až do roku 1899 vrchním prezidentem provincie Pomořany.\n"}
{"id": "433067", "url": "https://cs.wikipedia.org/wiki?curid=433067", "title": "Muzeum Brněnska", "text": "Muzeum Brněnska\n\nMuzeum Brněnska je příspěvková organizace sdružující šest muzejních institucí v okolí statutárního města Brna. Jejím zřizovatelem je Jihomoravský kraj.\nVznik muzea je datován rokem 1894. Od té doby v něm vznikla celá řada výstav a muzeum má pestrou škálu sbírkových předmětů. Vystavena je například československá padesátikoruna podle návrhu malíře Alfonse Muchy, rodáka z Ivančic, která byla v oběhu v letech 1929-1944.\n\nŠlapanické muzeum sídlí v barokní budově bývalé scholasterie na hlavním náměstí města. Budova sloužila před bitvou u Slavkova jako štáb maršála Soulta, velitele IV. francouzského armádního sboru. Ve sbírkách šlapanického muzea se mimo jiné nachází i pozůstalostní fond významného českého krajináře \"Aloise Kalvody,\" který se ve Šlapanicích narodil. Ve vestibulu muzea jsou vystaveny dva restaurované koněspřežné kočáry pocházející z přelomu 19. a 20. století. V současné době se v muzeu konají rozmanité tematické výstavy.\n\nMuzeum se ve své činnosti dlouhodobě zaměřuje na dětské návštěvníky. Ke všem výstavám jsou připravovány doprovodné programy pro rodiny s dětmi a školy, dětské dílny či herny, muzeum pořádá soutěže pro děti a spolupracuje s okolními základními a mateřskými školami.\n\nMohyla míru byla postavena na počest obětí Napoleonovy vítězné bitvy u Slavkova (2. prosince 1805) na návrh A. Slováka, je součástí a středem chráněné památkové zóny Slavkovské bojiště. Ve dnech státních svátků a během července a srpna je památník v noci osvětlen. V budově památníku je instalována nová expozice \"„Bitva tří císařů. Slavkov / Austerlitz 1805“\".\n\nPamátník písemnictví na Moravě je umístěn v prostorách benediktinského kláštera v Rajhradě. Jsou zde připraveny stálé expozice týkající se význačných postav moravské literatury v 19. a 20. století, pravidelně se zde konají temporární výstavy, součástí prohlídky je také interiér zrestaurované historické klášterní knihovny (cca 7 500 svazků). Často se zde konají přednášky, besedy a další doprovodné akce.\n\nPodhorácké muzeum sídlí v areálu v areálu cisterciáckého kláštera Porta Coeli v Předklášteří. Jsou zde stálé expozice \"Minerály na Tišnovsku\", \"Měšťanský obytný interiér z přelomu 19. a 20. století\" a expozice \"Dějiny a současnost kláštera Porta Coeli\".\n\nVila Löw-Beer v Brně je nejmladší pobočkou Muzea Brněnska. Dům na ulici Sadová (dnes Drobného) č. 22 si nechal v roce 1903 postavit brněnský průmyslník Moritz Fuhrmann. V letech 1913–1939 vila patřila Alfrédu Löw-Beerovi, židovskému velkoprůmyslníkovi a obchodníku s textilem, který věnoval na konci 20. let 20. století vedlejší část pozemku (při ulici Černopolní) své dceři Gretě. Ta zde společně s manželem Fritzem Tugendhatem vybudovala v letech 1929–1930 rodinný dům – dnes ikonickou stavbu moderní architektury vilu Tugendhat zapsanou na Seznamu světového kulturního a přírodního dědictví UNESCO.\n\nV letech 2013 až 2014 vila Löw-Beer prošla kompletní památkovou obnovou. Od roku 2016 je zde nainstalovaná nová muzejní expozice nazvaná \"Svět brněnské buržoazie mezi Löw-Beer a Tugendhat\".\n\n"}
{"id": "433071", "url": "https://cs.wikipedia.org/wiki?curid=433071", "title": "Sídliště Zbraslav", "text": "Sídliště Zbraslav\n\nSídliště Zbraslav je menší pražské sídliště nacházející se v městské části Praha-Zbraslav jihozápadně od centra této čtvrti. \n\nSídliště vzniklo v 70. letech 20. století brzy po připojení Zbraslavi k Praze (rok 1974). \n\n"}
{"id": "433072", "url": "https://cs.wikipedia.org/wiki?curid=433072", "title": "Emily Strange", "text": "Emily Strange\n\nEmily Strange je alternativní komiksová postava pocházející z USA. Vymyslel ji Rob Reger a od té doby, co se vydal první komiks s názvem Emily Strange, jde tato postava do businesového popředí. Většina obyčejných smrtelníků ji nechápe a chápat asi nechce, avšak v srdcích alternativců své místo již dávno má.\n\nNarodila se 13. května (pátek 13.). Je jí 13 let, většina věcí kolem ní se vyskytuje v tomto počtu. Nosí pouze černé krátké šaty, černé silonky, bílé boty značky Mary Jane a černé vlasy s ofinou. Kam se mihne jsou všude kolem ní čtyři černé kočičky Mystery, Miles, NeeChee a Sabath. Miluje své kočičky. Ráda působí tajemně.\n\nŽije se svou matkou, které říká Patti v Tupesech, ale neustále se stěhují. Ve svém temném pokoji stále hledá využití pro Černý kámen, což je chemická látka, která pohání spoustu jejích vynálezů jako je třeba Časostroj nebo Divnohled. Emily je drzá, respektuje jen to, co uzná za vhodné, a má různé podivné, temné nápady. Na své 4 kočičky nedá dopustit, a proto jsou všude kolem ní. Emily vyznává znuděnost, temnotu, ztracenost, horory, rock a podivínství. Je svá a neřídí se podle trendů. Je velmi inteligentní a požívá různé nadávky, které si improvizované vymyslela (např \"Doparoma pazdrát\" atd.). Jinak je velmi samotářská a nespolečenská. Má také ráda „naschvály“, a proto v levé ruce (kterou také píše) často drží prak. Její velkou vášní je tropení žertíků a vynalézání (Divnohled, Duplikátor, nekapající svícen apd.). Vše kolem ní je černo-červené a nesnáší bílou barvu. Do školy nechodí, i když se o to několikrát pokušela. Uznává samostudium, neboť v normální škole ji nikdo věci, které potřebuje, nenaučí. Ve třech letech byla postaršena a od té doby je úplně samostatná, ačkoliv život s mámou se jí zamlouvá. Deníky Emily Strange mají 4 díly: Ztracené dny, Divná a divnější, Temno a Výměna názorů.\n\n"}
{"id": "433076", "url": "https://cs.wikipedia.org/wiki?curid=433076", "title": "Ivo Maroević", "text": "Ivo Maroević\n\nIvo Maroević (1. října 1937 – 20. ledna 2007) byl chorvatský muzeolog a historik umění.\n\nIvo Maroević se narodil v roce 1937 ve Starigradu v Chorvatsku. Vystudoval dějiny umění a angličtinu na univerzitě v Záhřebu. Po promoci pracoval jako učitel a později jako kurátor a restaurátor v městském muzeu v Sisaku. V roce 1969 se stal zaměstnancem Chorvatského konzervátorského institutu. Od roku 1983 vyučoval na katedře dějin umění a informatiky na univerzitě v Záhřebu. V roce 1986 se zde podílel na založení katedry muzeologie. Mezi jeho studenty patřil např. Peter van Mensch. Maroević je autorem třinácti knih a více než 400 článků z oblasti muzeologie, ochrany kulturního dědictví, architektury a urbanismu. Byl členem výboru ICOM a ICOFOM. Zemřel 20. ledna 2007 v Záhřebu.\n\n\n"}
{"id": "433080", "url": "https://cs.wikipedia.org/wiki?curid=433080", "title": "Megilat ta'anit", "text": "Megilat ta'anit\n\nMegilat ta'anit ( מגילת תענית, \"Postní svitek\") je krátký spis v aramejštině, jenž byl sepsán asi v 1. století n. l. a jenž vypočítává 35 dní, v nichž se Izraelitům staly radostné události, a v nichž se proto nesmí postit a oplakávat mrtvé. Tyto radostné události se staly asi během 500 let od doby Ezdráše a Nehemjáše po Caligulovu vládu a mnohým z nich chybí historický podklad. Ke každému rukopisu a citaci díla v Talmudu je připojován hebrejský výklad, nazývaný \"Scholium\". Podle některých rozporů je zřejmé, že \"Scholium\" vznikalo i po zničení druhého Chrámu.\n\nMezi oněch 35 slavnostních událostí Megilat ta'anit řadí mimo jiné Chanuku, Purim, Tu be-av; zároveň však třeba také dny, jež se později staly postními (Půst Gedaljův a Půst Ester). Většina ustanovení Megilat ta'anit se dodržovala do 3. století a dodnes se udržely jen příkazy spojené se svátkem Chanuka, Purim a Roš chodeš.\n\nOhledně autorství \"Megilat ta'anit\" panují rozpory.\n\n"}
{"id": "433084", "url": "https://cs.wikipedia.org/wiki?curid=433084", "title": "Jean-Jacques Annaud", "text": "Jean-Jacques Annaud\n\nJean-Jacques Annaud (* 1. října, 1943, Juvisy-sur-Orge, Francie) je francouzský filmový režisér, scenárista a producent.\n\nNarodil se v Juvisy-sur-Orge na jižním předměstí Paříže ve Francii.\n\nSvoji kariéru zahájil režií televizních reklam na konci 60. a počátkem 70. let. Jeho první film, \"Vítězství se zpěvy\" (\"Black and White in Color\") z roku 1976, obsahovalo námět pocházející z jeho osobní zkušenosti získané během vojenské služby v Kamerunu. Film získal Oscara za nejlepší cizojazyčný film.\n\nJeho třetí film \"Boj o oheň (La Guerre du feu/Quest for Fire)\" obdržel 2 Césary za nejlepší film a nejlepší režie.\n\nV roce 1986 režíroval \"Jméno růže\", filmovou adaptaci populárního románu Umberta Eca \"Jméno růže\". Filmová verze se scénářem Andrewa Birkina získala 2 filmové ceny BAFTA a získala na dalších festivalech celkem 14 cen a 2 nominace. Celkem 4 roky strávil přípravou filmu, cestoval napříč Spojenými státy a Evropou, aby našel nejlepší lokace pro film a herecké obsazení. Cítil se osobně zaujatý na projektu, protože se celý život zajímal o středověké kostely a měl velké znalosti ohledně latiny a řečtiny, která je protkaná celým filmem. Navzdory všem jeho přípravám a zaujetí pro projekt, film podle některých kritiků nevystihl ducha knihy.\n\nZa film \"Sedm let v Tibetu\", filmovou adaptací románu Heinrich Harrera, dostal doživotní zákaz vstupu do Číny, stejně jako účinkující herci Brad Pitt a David Thewlis.\n\nSvůj poslední film režíroval v roce 2006 pod názvem \"Doba kamenná (Sa majesté Minor)\", který byl natáčen v Benitatxellu a v Benigembla, nacházejícím se v oblasti Marina Alta, v kraji Valencie.\n\n\n"}
{"id": "433091", "url": "https://cs.wikipedia.org/wiki?curid=433091", "title": "Heničesk", "text": "Heničesk\n\nHeničesk (, , \"Geničesk\") je přístavní město na Ukrajině. Leží na břehu Azovského moře, naproti Arabatské kose, asi 20 km severně od hranice s Republikou Krym. Je sídlem Heničeského rajońu, který spadá pod Chersonskou oblast. Žije zde 21 000 obyvatel (2005).\n\nSídlo bylo založeno roku 1784 po ruském dobytí tzv. Nového Ruska. Městská práva pocházejí z roku 1938. Ve městě končí lokální železnice ze sousední Novooleksijivky, která leží na hlavním tahu Moskva – Krym.\n\n"}
{"id": "433092", "url": "https://cs.wikipedia.org/wiki?curid=433092", "title": "Tezaurace (muzeologie)", "text": "Tezaurace (muzeologie)\n\nTezaurace v muzeologii označuje zařazení již selektovaných předmětů do sbírkového fondu. Ve sbírkotvorném procesu navazuje fáze tezaurace na fázi selekce.\n\nTezaurační proces se zásadně liší od běžného vytváření sbírek tím, že nejde jen o pouhé pořádání vybraných prvků, ale o formování takového systému selektovaných prvků, který na jedné straně odráží vnitřní vztahy muzealizované skutečnosti a na straně druhé reprezentuje na kvalitativně vyšší úrovni kulturně paměťový význam muzealizované skutečnosti. \n\nTezaurační proces musí provázet informační dokumentace vědeckého vyhodnocování a systematizace sbírky. Prostřednictvím této vědecké dokumentace zachycujeme jak tezaurované, tak tezaurační informace. Vytváříme informační tezaurus sbírky a jeho prostřednictvím můžeme všestranně operovat s obsahem sbírky a využívat ji k vědeckým a kulturním účelům. Soudobé uplatňování počítačů nám umožňuje zachytit celý tezaurační proces mnohem komplexněji a zejména optimálně fixovat informační obsah sbírek. Informační ovládáni sbírek nám dovolí, abychom mnohostranně operovali se sbírkou a přistupovali k ní jako k otevřenému a dynamickému systému. \n\nV rámci tezauračního procesu musíme rozlišovat dvě roviny: První tvoří ontické prvky sbírky – autentické a ikonické. Jen ty patří do systému sbírkového fondu. Druhou tvoří soubor poznatků vědecké identifikace a vyhodnocování tezauračního procesu, který je třeba fixovat v rámci vědecké dokumentace. Propojení sbírkového fondu s vědeckou dokumentací tvoří to, co můžeme označovat jako muzeální tezaurus – kulturní poklad.\n\n"}
{"id": "433095", "url": "https://cs.wikipedia.org/wiki?curid=433095", "title": "Gilbert Arenas", "text": "Gilbert Arenas\n\nGilbert Jay Arenas Jr. (* 6. ledna 1982 Tampa, Florida, USA) je bývalý americký profesionální basketbalista, někdejší hráč NBA. \n\nPatřil mezi nejlepší rozehrávače na světě. Měl komplexní techniku střelby a vedení míče. Byl členem All-Star sestav. Měl přezdívku \"Agent Zero\", protože hrál s číslem #0 na dresu.\n\nJe vysoký 193 cm a váží 98 kg. Hrál na pozicích 1, popř. 2. Na hrudi má vytetovaného velkého tygra (v něm je zrozen v čínském znamení). \n\nHrál za Univerzitu v Arizoně a do NBA vstoupil v draftu roku 2001, kde si ho až ve 2. kole jako číslo 31 vybrali Golden State Warriors. Gilbert nosil už od střední školy dres s číslem nula. Později však nosil jedničku.\n\n\nDo NBA se Arenas poprvé dostal v dresu Bojovníků na pozici střílejícího rozehrávače. Ale jeho driblérské schopnosti, vedení míče a přehled ve hře se ukázaly být rozhodující pro jeho přeřazení na klasického rozehrávače. Jeho snem bylo, aby byl draftován New Yorkem Knicks, ale to se mu nesplnilo. V druhé sezóně v NBA byl oceněn cenou MVP pro utkání nováčků na All Star Weekendu. Po této sezóně se stal jedním z mnoha volných hráčů v NBA. Jako volný agent podepsal smlouvu s Washington Wizards, kteří kolem něj začali budovat nový tým, poté co odešel definitivně do penze spolumajitel klubu a legenda basketbalu Michael Jordan. Arenas ale první sezónu v hlavním městě USA věděl, že neudělal špatně, protože spolu s kolegou Larrym Hughesem měli přes 22 bodů na zápas a stali se nejlépe střílející dvojicí na stejném postu v NBA a Gilbert byl v roce 2005 poprvé nominován do All Star Game. Díky svému neobvyklému chování se stal rychle oblíbencem fanoušků Wizards. Poté, co hlavně on rozhodl sérii s Bulls v play-off, se stal typickým franchise playerem. Zařadil se po bok největších hvězd NBA. V roce 2006 měl 29.3 bodu a 6,1 asistence na zápas. Účastnil se soutěže trojkařů, ale prohrál s Dirkem Nowitzkim. Potom Gilbert vinou různých zranění (zejména vážného zranění kolene) nehrál od dubna 2007 ani jeden zápas až do 15. března 2009, kdy dal 15 bodů a 10 asistencí při prohře s Pistons.\n\nJeho otec ho měl za svobodna s matkou, která byla drogově závislá a opustila ho, když byl ještě Arenas dítě. Jeho prarodiče pochází z Kuby. Sám má čtyři děti.\n\nJednalo se o vynikajícího hráče, který byl svým pojetím hry unikátní, ale měl smůlu na zranění, zejména kolen. Když se ale nakonec v sezóně 2008/2009 vrátil zpátky na palubovky, dlouho nehrál. Trenér Wizards Flip Saunders jej nenasazoval do utkání. \n"}
{"id": "433100", "url": "https://cs.wikipedia.org/wiki?curid=433100", "title": "Elektrická baterie", "text": "Elektrická baterie\n\nElektrická baterie je zdroj elektrické energie, realizovaný jako sada sériově spojených elektrických článků.\n\nČlánky se takto spojují pro dosažení vyššího elektrického napětí než jaké by bylo napětí jediného článku, např. 1,5 V. Celkové napětí baterie je dáno \"součtem dílčích napětí\" jednotlivých článků v baterii.\n\nPokud sériově zapojené články nemají stejnou kapacitu, může při hlubokém vybíjení být článek s nejnižší kapacitou vybit pod přípustnou mez, v extrémním případě dojde až k reverzaci napětí na článku a jeho zničení.\n\nObecně řečeno bateriové zapojení akumulátorů do trvalých sérií snižuje jejich životnost a kvalitu. Při pohledu zvnějšku není žádná nevýhoda zřejmá a při použití v režimu zdroje je situace stejná jako u primárních článků, nenabíjecích. Obecně lze říci, že sériové zapojení působí jako průměrování: Proud je dán podle Ohmova zákona jako podíl \"součtu napětí\" a \"součtu vnitřních odporů\".\n\nV režimu zátěže, nabíjení, série nutí každému článku stejný společný proud: To je v pořádku u identických článků, ovšem reálně je každý trochu jiný. Navíc se zvyšujícím se počtem proběhlých nabíjecích cyklů mají tyto rozdíly tendenci se rozcházet. Život akumulátorové série končí v extrémním případě naprostým zničením kteréhokoli článku. Kvůli jedinému defektnímu článku se pak musí zlikvidovat celá baterie: Jde tedy o obdobu pravidla řetězu: \n\nZ pohledu úspornosti a maximalizace užitku by bylo lepší mít možnost tuto sérii rozbít a zbylé funkční články dále použít. A i pro nabíjení sérii rozpojovat a každý článek nabíjet zvlášť: Každý je totiž trochu jiný, především s jiným vlastním odporem, proto i při stejném proudu potřebuje jiné nabíjecí napětí. A toho lze dosáhnout jedině regulovanými zdroji proudu zvlášť pro každý článek.\n\nV praxi se přijímá kompromis, kdy několik málo akumulátorových článků v sérii ještě lze považovat za přijatelnou míru neefektivity: Do trvalé série se zapojuje vždy jen několik článků a další spojení už jsou rozebiratelná.\n\nExistují případy, kdy je potřeba zajistit vyšší stejnosměrné napětí a to třeba i o větších výkonech: Toto pak zařizují specializované akumulátorovny a akumulátorové stanice např. pro účely:\n\nPro tyto se už ale nepoužívá zvyšování napětí spojováním do sérií, ale vyšších úrovní (např. nad 24 V nízké napětí) se dosahuje polovodičovými měniči a násobiči.\n\n"}
{"id": "433103", "url": "https://cs.wikipedia.org/wiki?curid=433103", "title": "Dálnice M15 (Maďarsko)", "text": "Dálnice M15 (Maďarsko)\n\nDálnice M15 v Maďarsku spojuje dálnici M1 se Slovenskem.\n\nDálnice začíná u města Mosonmagyaróvár a končí na hranici se Slovenskem poblíž Rajky. Celá její trasa měří 15 km. Jejím pokračováním na Slovensku je dálnice D2.\n\nDálnice byla otevřena v roce 1998 pouze v polovičním profilu, s jedním jízdním pruhem pro každý směr. Její dokončení na plný profil bylo plánované do roku 2015. Dostavěna v plném profilu však byla až 18. prosince 2019.\n\nPoužití dálnice není pro osobní automobily a autobusy zpoplatněné.\n"}
{"id": "433106", "url": "https://cs.wikipedia.org/wiki?curid=433106", "title": "Afinia Gemina Baebiana", "text": "Afinia Gemina Baebiana\n\nAfinia Gemina Baebiana ( – asi před červnem 251) byla manželka senátora a pozdějšího římského císaře Treboniana Galla (vládl v letech 251–253). O jejím životě není nic jistého známo. Měla dvě děti: Volusiana, pozdějšího spoluvládce Treboniana Galla, a Vibii Gallu. Zemřela s největší pravděpodobností před manželovým nástupem na trůn.\n"}
{"id": "433115", "url": "https://cs.wikipedia.org/wiki?curid=433115", "title": "Josipon", "text": "Josipon\n\nJosipon je židovská historiografická kniha, jež je založena na díle Flavia Iosepha a jež poprvé vyšla v Itálii v 10. století. Jedná se v podstatě o hebrejský překlad a zkrácení Flaviovy \"Války židovské\". Autorem je jakýsi Josipon ben Gurion, jehož identita však není blíže nijak známa. Kniha se stala velmi oblíbenou a v průběhu staletí se dočkala mnohých dalších vydání a úprav.\n\n"}
{"id": "433117", "url": "https://cs.wikipedia.org/wiki?curid=433117", "title": "Licinius", "text": "Licinius\n\nGaius Valerius Licinianus Licinius (kolem 265 dolní Podunají – jaro 325 Soluň) byl římský císař panující od 11. listopadu 308 do 19. září 324 na východě impéria. Jeho spoluvládcem na západě byl jeden z nejvýznamnějších vladařů pozdní antiky, Konstantin Veliký.\n\nLicinius pocházel oblasti, která byla od Aurelianových časů součástí provincie \"Dacia Nova\" na pravém břehu Dunaje. Jeho rodiče byli rolníky a on svůj prostý původ později nijak neskrýval. Údaj Historie Augusty, že za svého předka oficiálně vyhlašoval císaře Philippa Araba, je dnes považován za fikci autora tohoto pozdně antického souboru biografií. Do stavu manželského vstoupil Licinius z politických důvodů až téměř v padesáti letech.\n\nNení známo, kdy a jak zahájil službu v armádě, ví se jen, že tam poznal Galeria, budoucího Diocletianova \"caesara\", a prošel s ním rozličná bojiště, včetně války s Peršany roku 297, při níž se vyznamenal. Galeria – už jako císaře – doprovázel i do války s uzurpátorem Maxentiem roku 307, kdy působil coby vyjednavač.\n\nCísařem byl proklamován 11. listopadu 308 v Carnuntu za přítomnosti Galeria a Diocletiana, kteří zde projednávali složitou situaci v říši po Maxentiově uzurpaci a smrti západního císaře Flavia Severa. Galerius ho chtěl učinit svým spoluvladařem již v roce 306, kdy zemřel císař Constantius Chlorus, avšak tyto snahy tehdy překazil Constantiův syn Konstantin, který sám sáhl po purpuru. Na rozdíl od ostatních vladařů druhé, třetí i čtvrté tetrarchie získal Licinius rovnou titul plnoprávného císaře – \"augusta\", aniž by předtím byl kdy \"caesarem\", tedy mladším spoluvladařem stávajících \"augustů\".\n\nLiciniova sféra vlivu se zpočátku omezovala na relativně malou oblast mezi Alpami a Dunajem, neboť Itálii, která mu byla přiřčena, nadále ovládal uzurpátor Maxentius v Římě. Jeho vyhlídky však přesto vypadaly nadějně – churavějící Galerius si totiž právě jej vyhlédl za svého dědice. Vedle Maxentia mu přirozený protivník vyvstal především v osobě ambiciózního Maximina Daji na východě, někdejšího Galeriova \"caesara\", který se o své vůli prohlásil v roce 310 \"augustem\".\n\nKonflikt mezi nimi propukl hned po Galeriově smrti v roce 311, neboť Maximinus Daia obsadil celou Malou Asii a přemístil se vojskem až k Bosporu. Nakonec se však oba císaři setkali na lodi v úžině a uzavřeli dohodu, podle níž každému připadly ty části říše, které právě ovládali. Rozhodující zápas o vliv na východě se tím jen odsunul do budoucna a Licinius i Maximinus usilovně hledali spojence. První ho našel v Konstantinovi na západě a zasnoubil se proto s jeho sestrou Constantií, druhý navázal tajné styky s Maxentiem v Itálii.\n\nV roce 312 dokončili Maxentius i Maximinus Daia přípravy na válku a Maxentiův prefekt Pompeianus Ruricius se chystal vytáhnout z Verony směrem k Brennerskému průsmyku. Ale do dění nečekaně zasáhl Konstantin, dobyl Veronu a 28. října 312 porazil Maxentia v bitvě u Milvijského mostu. Licinius, proti němuž byla válka vlastně zaměřena, zůstal po celou dobu stranou a svým chováním vzbudil u pozdějších historiků dojem, že mu nebylo proti mysli, když se Konstantin a Maxentius navzájem vyčerpávali v bojích. Do Itálie se odebral teprve po Maxentiově smrti, aby zde uzavřel sňatek se svou snoubenkou Constantií.\n\nSvatební oslavy byly příležitostí k politickým rozhovorům, které vyústily ve společné vyhlášení ženicha a švagra týkající se tolerance vůči křesťanům (tzv. edikt milánský). Licinius se dlouho nezdržel a rychle odcestoval na východ, neboť Maximinus Daia zatím překročil Bospor a obsadil města Byzantion a Hérakleia v Evropě. V následné bitvě u Campus Serenus mezi poštovními stanicemi Tzirallum a Drizipara utrpěla vojska útočníka 30. dubna 313 těžkou porážku a Maximinus uprchl do Malé Asie, kde za nejasných okolností zahynul.\n\nJakmile ovládl celý východ včetně Egypta, dal Licinius povraždit rodinné příslušníky všech bývalých císařů a neušetřil ani Galeriovu ženu a syna, třebaže ho s Galeriem pojilo dlouholeté osobní přátelství. Jeho snahou však obecně nebyla konfrontace, nýbrž konsolidace, byť se pozdější Konstantinovi straníci snažili vylíčit ho ve špatném světle. V duchu politiky dohodnuté v Miláně nařídil vrátit církvi odňaté modlitebny a v zákoně z 13. června 313 vyhlásil plnou náboženskou toleranci.\n\nS Konstantinem se dostal brzy do konfliktu, prý z toho důvodu, že se ho snažil odklidit z cesty. V bitvě u Cibelae zvítězil 8. října 314 s přehledem Konstantin a Licinius uprchl do Thrákie, kde usilovně shromažďoval novou armádu a zároveň jmenoval nového císaře pro západ, Valeria Valenta. U Campus Mardiensis poblíž Philippopole se koncem roku střetli nerozhodně, jen s velkými ztrátami na obou stranách. Za těchto okolností nemělo smysl pokračovat v bojích, Licinius sesadil Valenta a dal ho zabít, Konstantin pak obdržel do správy dvě nové diecéze, Panonii a Makedonii, přičemž zbytek držav potvrdil Liciniovi. Dne 1. ledna 315 nastoupili oba císaři společný konzulát.\n\nSoulad mezi Liciniem a Konstantinem, vyjádřený v roce 317 jmenováním nových \"caesarů\" (Konstantinových synů Crispa a Konstantina a Liciniova syna Liciniana), opětovně narušil ariánský spor, v němž se Licinius zřetelně postavil na stranu Areia a proti křesťanské ortodoxii. Licinius sice nikdy osobně nepřijal křest, stejně jako Konstantin se však prezentoval jako ochránce církve a její dobrodinec. To vše se změnilo ve chvíli, kdy alexandrijský biskup Alexandr odsoudil proti jeho přání Areiovo učení a křesťanský východ se rozštěpil na dva tábory.\n\nPočínaje rokem 320 byli křesťané postupně vytlačováni z administrativy i z řad elitních jednotek bez ohledu na to, na čí straně stáli. Císař zjevně usoudil, že neposlušnost biskupa Alexandra prokazuje neloajalitu všech zastánců Kristova učení. Byly zakázány synody, zavírány kostely a došlo i na otevřené formy pronásledování. Vztahy s Konstantinem, který křesťany podporoval z přesvědčení, klesly na bod mrazu a napětí přiživil i fakt, že při volbách konzulů preferoval Konstantin své syny a nikoli Liciniana – o jeho snaze získat postavení prvního \"augusta\" ani nemluvě.\n\nObě strany se více či méně otevřeně připravovaly na měření sil. Podle antických autorů shromáždil Licinius celkem 150 000 pěšáků, 1500 jezdců a 350 lodí, Konstantin pak asi 120 000 vojáků, 10 000 jezdců, 200 galér a 2000 nákladních plavidel. Záminkou k válce se stal Konstantinův útok proti gótským nájezdníkům, při němž jeho vojsko vstoupilo na území přiznané roku 314 Liciniovi.\n\nNa počátku léta 324 se Konstantinovi podařilo překročit lstí řeku Hebros a 3. července připravit soupeři u Adrianopole takovou porážku, že na poli zůstalo 34 000 vojáků a velká část ostatních se vzdala. Licinius se dostal do obklíčení v Byzantiu, odkud uprchl do Chalkedonu v Malé Asii. Jeho loďstvo zatím překvapila velká bouře, která zničila 130 galér a zahubila 5000 námořníků; zbytek Konstantinův syn Crispus zajal.\n\nPozici východního císaře už nemohlo zachránit ani urychlené jmenování \"magistra officiorum\" Martiniana spolucísařem, ani soustředění nového vojska o síle 130 000 mužů u Chrysopole. Dne 18. září 324 mu Konstantin uštědřil další těžkou porážku a z bitvy uniklo jen asi 30 000 mužů, 25 000 jich padlo. Licinius prchl do Nikomedie, kde se chystal bránit, nakonec se však po zásahu své manželky Constantie vydal Konstantinovi, byl zbaven trůnu a poslán do vyhnanství v Soluni. Tam žil ještě půl roku, než ho Konstantin za údajný komplot nechal popravit.\n\nVítězná strana vynaložila značné úsilí, aby očernila pověst svrženého císaře – především poukazy na jeho krutost. Zdůrazňovalo se, že zavinil smrt Severiana, syna císaře Severa, a Candidiana, nemanželského syna Galeriova. Zmiňoval se i osud manželky a dcery císaře Diocletiana. Licinius byl popisován jako zastánce pohanů a pronásledovatel církve, jakkoli byl tento obraz sporný – po většinu své vlády se totiž choval ke křesťanům příznivě. Jeho krutost nebyla obecně o nic větší než krutost Konstantina Velikého. Ten dal po Liciniově pádu popravit svého syna a manželku a byl patrně zodpovědný i za smrt svého tchána Maximiana Herculia.\n\n\n"}
{"id": "433120", "url": "https://cs.wikipedia.org/wiki?curid=433120", "title": "Ladislav Sutnar", "text": "Ladislav Sutnar\n\nLadislav Sutnar (9. listopadu 1897 v Plzni – 13. listopadu 1976 v New Yorku, USA) byl designér, typograf, avantgardní umělec, „génius kompozice“.\n\nOd roku 2014 je po něm pojmenována Fakulta designu a umění Ladislava Sutnara Západočeské univerzity v Plzni.\n\nPatří k zásadním evropským výtvarným umělcům v oborech užité i komerční grafiky či vizuální komunikace jako byl kupř: Jan Tschichold, El Lisickij, Herbert Bayer a László Moholy-Nagy, kteří stáli u zrodu fenoménu grafický design a vizuální komunikace. Sutnarova grafická tvorba vyniká kontrastem, přehledným členěním informací, koncepční prací s fotografií, koláží, fotomontáží a s jinými do té doby výhradně kinematografickými postupy. Jeho typickým rysem byla diagonální kompozice navozující pocit pohybu v prostoru, dekorativní prvky. Jeho grafické práce zahrnují: plakát, knižní grafiku, obchodní design, hračky, užité předměty, typografii...\n\nVýrazná byla dále jeho práce pro Artěl, design stolního nádobí a náčiní, zejména souprav picího skla a příborů.\n\nVelký posun způsobil také v oblasti výstavní tvorby. Byl to doslova převrat. Dovedl banální předměty (např. technické sklo) vystavit s neobyčejnou výtvarnou grácií. Fenomenální úspěch měla výstava československého umění a uměleckého průmyslu na podzim roku 1931, kterou připravil s architektem Bohuslavem Fuchsem ve Stockholmu.\n\nPro komunistický režim byl aktivní antikomunista Sutnar (podílel se například na vydávání exilového časopisu Svědectví) nepohodlný, takže poválečná tvorba tohoto mezinárodně uznávaného grafického designéra byla u nás prakticky neznámá. Dluh splatila až retrospektivní výstava v Jízdárně Pražského hradu a monografie v roce 2003.\n\n\nJeho kniha \"Visual Design in Action\" je vedle knižního odkazu německého typografa Jana Tschicholda \"Die Neue Typographie\" považována za jedno z nejpodnětnějších děl o grafickém designu.\n\n\"Dobrý vizuální design má velice vážný úkol. Obecné sdělnosti by neměl dosahovat ani zneužíváním vnímání minulosti, ani podbízením se takzvaně obecnému, ve skutečnosti však infantilnímu vkusu. Dobrý vizuální design musí chtít širokou veřejnost povznést a učit ji rozpoznávat kvalitu. Aby však byl designér schopen obecný vkus zušlechťovat a posouvat vývoj designu kupředu, musí pracovat s plným nasazením všech tvůrčích schopností. Musí nejprve přemýšlet, až potom navrhovat.\"\n\nV roce 1995 mu byla udělena prestižní medaile Asociace profesionálních grafiků AIGA. Je udělována v USA od roku 1920 nejlepším grafickým designerům a grafikům z oblasti vizuální komunikace.\n\n\n\n"}
{"id": "433121", "url": "https://cs.wikipedia.org/wiki?curid=433121", "title": "Josef František Fortin", "text": "Josef František Fortin\n\nJosef František Fortini (19. února 1727 Český Krumlov – 5. července 1762 Český Krumlov) byl příslušník stavitelského rodu Fortini, syn schwarzenberského architekta Františka Jakuba Fortina a sám stavitel knížecího dvora v Českém Krumlově v době vlády knížete Josefa I. Adama ze Schwarzenbergu.\n\nJosef František Fortin se narodil roku 1727 v Českém Krumlově. Jeho otec František Jakub pocházel z původně vlašského rodu Fortini, jehož členové působili jako stavitelé v jižních Čechách a zvlášť ve službách knížat ze Schwarzenbergu. Jakub František Fortin se rozhodl pokračovat v řemesle svého otce a předků a po vyučení vstoupil do knížecích služeb u dvora v Českém Krumlově, kde po boku svého otce působil jako architekt.\n\nVelmi brzy se však začal věnovat vlastním projektům. Již roku 1750 tak byl podle jeho plánů přestavěn zámeček Kvítkův dvůr v blízkosti zámku Český Krumlov a o rok později vypracoval plán nové lázeňské budovy v Dobré Vodě. Roku 1754 vystavěl novou kostelní věž v Chrobolech a ve stejném roce podal i návrh přestavby letohrádku Bellarie v Českém Krumlově, který ovšem nebyl realizován. Roku 1756 vyprojektoval plány přístavby jižního křídla zámku Červený Dvůr a do roku 1760 zde sjednotil vnější fasády. V roce 1758 se jako knížecí stavitel účastnil i stavebních úprav Minoritského kláštera v Českém Krumlově.\n\nJosef František Fortin zemřel předčasně roku 1762 ve věku 35 let. Jeho dětí (Josef, Alois, Marie, Anna) se ujal jeho bratr Augustin, nicméně žádný z těchto potomků v rodovém řemesle nepokračoval a rod Fortini dále do dějin architektury v jižních Čechách smrtí Josefa Františka Fortina a posléze Františka Jakuba již nezasáhl.\n\n"}
{"id": "433127", "url": "https://cs.wikipedia.org/wiki?curid=433127", "title": "Maximianus", "text": "Maximianus\n\nMarcus Aurelius Valerius Maximianus, známý též jako \"Maximianus Herculius\" (kolem 250 u Sirmia, Panonie – červenec 310 Massilia, Galie), byl římský císař v letech 286–305 a 307–308, jenž dlouhá léta působil jako spoluvládce zakladatele systému tetrarchie Diocletiana. V letech 285–286 zastával funkci Diocletianova \"caesara\".\n\nV současné historiografii se vyzdvihuje zejména Maximianovo vojevůdcovské nadání a naprostá loajalita vůči Diocletianovi. Naopak za jeho slabinu bývá označován politický rozhled – několik neprozíravých kroků způsobilo nejen jeho pád, ale i jeho (dodnes nevyjasněnou) smrt.\n\nBudoucí císař Maximianus pocházel z chudých poměrů a nedostalo se mu prakticky žádného vzdělání. Jeho společenský vzestup souvisel v plné míře se službou v armádě, do níž vstoupil nejpozději v sedmdesátých letech 3. století. Zúčastnil se vojenských výprav císaře Aureliana v Podunají, na Eufratu i v Británii a za vlády Probovy se vypracoval z prostého vojáka mezi významné velitele. V té době navázal celoživotní přátelství se svým starším krajanem Dioclem (pozdějším Diocletianem), oženil se se Syřankou jménem Eutropia a měl s ní dvě děti, Maxentia a Faustu.\n\nNení známo, co Maximianus dělal v roce 284, kdy se Diocletianus stal pánem říše – to, že podporoval nového vladaře, je však mimo jakoukoli pochybnost. Na podzim roku 285, jen několik týdnů po porážce císaře Carina, byl Maximianus prohlášen \"caesarem\" a Diocletianovým spoluvladařem. Diocletianus jej odeslal do Galie, aby potlačil hnutí bagaudů a kolonů, kteří se vzepřeli tamním velkostatkářům (jejich vůdci byli Amandus s Aelianem). Boje probíhaly na přelomu let 285–286 a pravděpodobně byly nadmíru úspěšné, neboť již 1. dubna 286 obdržel Maximianus titul plnoprávného císaře, \"augusta\". V duchu Diocletianovy panovnické stylizace mu bylo uděleno příjmení \"Herculius\" (Herkulský), zatímco starý císař se nazval \"Joviem\" (podle Jupitera/Jova).\n\nMaximianus dostal správu nad západní polovinou impéria a prakticky ihned se pustil do války s germánskými kmeny Burgundů, Alamanů, Chaibonů a Herulů, jejichž vpády zpustošily rozlehlé oblasti Galie. Do roku 288 se mu podařilo porazit nejen původce konfliktu, ale i Franky v čele s králem Gennobaudem a saské lupiče plenící pobřežní kraje. Po návratu z tažení se počátkem roku 289 sešel na Rýně či horním Dunaji s Diocletianem, aby s ním projednal Carausiovu revoltu v Británii, která oba znepokojovala. Vzhledem k absenci jiných možností uzavřel Maximianus s Carausiem dohodu, v níž ho pověřil \"ochranou obyvatelstva před bojovnými kmeny\", což napětí na severozápadě načas snížilo.\n\nNa jihozápadě, v severní Africe, ohrožovaly římskou správu vpády kmenů do provincie Mauretania, nakonec se však zdejšímu místodržiteli Titu Aureliu Lituovi podařilo v prostoru opět obnovit pořádek. Na přelomu let 290 a 291 odcestoval Maximianus do Mediolana na druhou schůzku s Diocletianem. Předmětem rozhovorů byla tentokrát krize na některých úsecích germánské hranice, proto v roce 292 vypověděl Maximianus válku Alamanům a protáhl jejich územím od Mogontiaka až ke kastelu Guntia. Vysloužil si za to (celkem již počtvrté) vítězné příjmení \"Germanicus maximus\", jež mu na rozdíl od řady jiných císařů patřilo plným právem.\n\nV rámci rodiny provdal Maximianus svou nevlastní dceru Theodoru za prefekta pretoriánů Constantia, který se musel rozejít se svou dosavadní družkou Helenou. Manželství bylo uzavřeno asi roku 289 a vzešlo z něj šest dětí, tři synové a tři dcery.\n\nDvojvládí Diocletianus-Maximianus, založené nikoli na pokrevním poutu, ale na praktické spolupráci dvou vojevůdců, se přes všechny výhody, jež přinášelo, ponenáhlu ukázalo jako nedostatečně efektivní – říše měla ve 3. století příliš mnoho soupeřů a patřičnou autoritu u vojska měly jen osoby s císařskou důstojností. Nepodařilo se eliminovat ani uzurpátora Carausia v Británii, ani neklid na rýnské a dunajské hranici, ani odčinit pokořující porážky na východě, jež říši uštědřili v padesátých letech perští Sásánovci; navíc i vnitropolitická situace měla daleko ke stabilitě. Proto se Diocletianus rozhodl rozšířit počet císařů na čtyři, aby mohl lépe pokrýt všechny \"fronty\", a systémem vazeb mezi nimi vyřešit rovněž následnickou otázku. Jedna dvojice měla v budoucnu nahradit druhou.\n\nV březnu a květnu 293 jmenovali Diocletianus a Maximianus dva nové spoluvládce s hodností \"caesara\" – Maximianus prefekta Constantia, Diocletianus Galeria. V Maximianově případě došlo k proklamaci v Mediolanu a ihned poté byl Constantius císařem formálně adoptován. Toto uspořádání znamenalo vypovězení války odtržené Británii, kde stále vládl Carausius – znovudobytí ostrova byl jednoznačně nejdůležitější úkol, který Maximianus Constantiovi dal. V roce 296/297 utrpěly britské legie sérii rozhodných porážek a Constantius zbavil moci uzurpátora Allecta, který ještě stihl samotného Carausia zavraždit. Maximianovi, setrvávajícímu v Itálii, to umožnilo soustředit se na severní Afriku.\n\nV roce 297 odplul Maximianus do Mauretánie, kde podnikl výpravu proti Quinquegetanům a snad také odstranil následky vzpoury blíže neznámého Iuliana. Potom se odebral do Kartága, odkud vyrazil v roce 298 do Tripolska. V celé oblasti se pod jeho dozorem systematicky opevňovala hranice (limes) a stavělo ve městech. Patrně ještě z Afriky bylo na Diocletianův pokyn rozpoutáno pronásledování křesťanů v západních provinciích, chronologie však není zcela jasná. Nejpozději na jaře 303 zamířil Maximianus do Říma.\n\nV hlavním městě proběhl za přítomnosti obou \"augustů\" 20. listopadu 303 slavnostní triumf, spojený s oslavami \"vicenalií\" (dvacátého výročí nástupu vlády), a započala výstavba monumentálních Diocletianových lázní, dodnes zčásti dochovaných na východě metropole. Dne 21. dubna 304 ohlásil Maximianus počátek sekulárních her (poslední se konaly za Septimia Severa), avšak již 1. května 305 následovala abdikace ve prospěch \"caesara\" Constantia – totéž učinil i Diocletianus na východě, kde se novým vládcem stal Galerius.\nPředání vlády dosavadním \"caesarům\" bylo součástí Diocletianovy koncepce následnictví a Maximianus se k němu podle všeho stavěl spíše neochotně; autorita starého císaře byla však natolik silná, že se jeho vůli všichni aktéři podrobili.\n\nPo své abdikaci se Maximianus stáhl do Lukánie (či Kampánie) a užíval od té doby titulů \"senior augustus\" a \"pater augustorum\" (starší císař, otec císařů). Vládu v říši společně vykonávali \"augustové\" Constantius a Galerius, kteří si zvolili dva nové \"caesary\", Flavia Severa a Maximina Daiu. Když Constantius v roce 306 zemřel, provolalo vojsko v Británii novým \"augustem\" jeho syna Konstantina (namísto Severa), což složitý systém tetrarchie nenávratně narušilo. Maximianův syn Maxentius přijal v Římě císařský titul a propukla občanská válka.\n\nKoncem roku 306 se Maximianus odebral k Maxentiovi, který jej požádal, aby mu pomohl v nadcházející válce se Severem. Maximianus reagoval tím, že se znovu prohlásil císařem, a odebral se do Ravenny, kde přijal kapitulaci Severových vojsk. Potom odcestoval ke Konstantinovi do Galie, kde se oba navzájem uznali za \"augusty\" a Konstantin se oženil s Maximianovou dcerou Faustou. Po návratu do Říma se staronový císař pokusil zbavit Maxentia trůnu, musel však uprchnout zpátky ke Konstantinovi a na konferenci v Carnuntu v listopadu 308 byl donucen podruhé abdikovat.\n\nPoslední měsíce svého života trávil Maximianus v Galii u Konstantina, odkud jen bezmocně sledoval prohlubující se zmatky v říši. Nakonec se rozhodl ještě jednou vstoupit do politiky a na počátku léta 310 se dal v Arelate potřetí proklamovat císařem; využil přitom Konstantinova zaneprázdnění na rýnské hranici, kde Římané sváděli těžké boje s Franky. Konstantin svého tchána oblehl v Massilii na pobřeží Středozemního moře, zajal ho a uvrhl do domácího vězení. Asi v červenci 310 byl Maximianus nalezen ve svých pokojích oběšený – zda šlo o sebevraždu či vraždu, není dodnes jasné.\n\n\n"}
{"id": "433129", "url": "https://cs.wikipedia.org/wiki?curid=433129", "title": "Jarmila Skalková", "text": "Jarmila Skalková\n\nJarmila Skalková (21. ledna 1924, Praha – 7. února 2009, Praha) byla česká pedagožka a vysokoškolská učitelka, odbornice v oblasti pedagogických věd.\n\nNarodila se 21. ledna 1924 v Praze, v rodině řídícího učitele. Podněcující prostředí, kulturní zázemí rodiny, její vztah k hodnotám vzdělání i podmínky tehdejšího školství nepochybně přispěly k volbě její profesní dráhy. Po maturitě na reálném gymnáziu v Českém Brodě a po vynucené přestávce ve studiu způsobené II. světovou válkouvystudovala Filozofickou fakultu UK, obor filozofie – ruský jazyk. Ve studiu aspirantury se zaměřila na oblast pedagogických věd. Tím je dáno i její celoživotní odborné směřování. Její odborné práce jsou vždy filozoficky fundované, usilují o jednotu teorie a výchovně vzdělávací praxe, často se věnují procesu poznávání i osvojování poznatků mládeží a směřují k vytváření vědního systému. Prof. Skalková se svou rozsáhlou teoretickou, výchovně vzdělávací i organizačně praktickou činností nesmazatelně vepsala nejen do našeho pedagogického odkazu 20. století, ale i svou neutuchající aktivitou, tvořivou erudicí, vysoce kultivovaným slovním projevem přispěla k pedagogickým konturám 21. století.\n\nJejí pedagogické teoretické dílo je velmi rozsáhlé a obsažné. Vědecká činnost a její výsledky se týkají nejen didaktiky, se kterou je její jméno nejčastěji spojováno, ale také obecné pedagogiky, komparativní pedagogiky, vysokoškolské pedagogiky, metodologie a metod pedagogického výzkumu a rovněž i teorie výchovy. Odborné dílo prof. Skalkové představuje více jak 300 bibliografických jednotek. Zahrnuje v sobě 12 vědeckých monografií, z nichž některé byly vydány i v zahraničí, ale i množství četných statí a článků zveřejněných v odborných pedagogických časopisech a sbornících domácí i zahraniční provenience. Její dílo patří doma i v zahraničí k tomu nejlepšímu, co v české pedagogice bylo vytvořeno.\n\nVědecká práce prof. Skalkové vždy nesla pečeť moderního přístupu k vědě. Odmítá koncept tzv. čisté vědy, který příkře odděluje poznávací a společenské aspekty vědecké činnosti, separuje vědecké aktivity od společenského rozvoje a vylučuje sociální aspekty z pozornosti vědy. V souvislosti s rozvojem pedagogiky proto zdůrazňuje potřebu rozumět novému sociálně ekonomickému kontextu, v němž probíhají reálné výchovné a vzdělávací procesy. V tomto smyslu je její dílo, vědecká práce a přístup k ní příkladem, a to zejména v úsilí postihnout vnitřní vztahy mezi globálními a ekonomickými změnami a změnami v sociálních, lidských, intelektuálních i hodnotových dimenzích, které je doprovázejí a spoluurčují. Stejně tak i v odmítání scientistních přístupů k vědě, které poškozují vědu obecně a společenské vědy zejména. Znalost pěti cizích jazyků jí umožnila čerpat z širokého spektra nejrůznějších světových poznatkových bází.\n\nNeodmyslitelnou součástí odborného díla prof. Skalkové jsou i vysokoškolské učebnice a učební texty pro studenty vysokých škol. Studenti oceňují preciznost formulace myšlenek a didaktickou propracovanost. Přes myšlenkovou náročnost a potřebu uplatnit vyšší volní úsilí při studiu oceňují vysokou výpovědní hodnotu, přehlednost a jasnou strukturovanost textu, umožňující pochopit podstatu objasňovaných jevů a procesů. V důsledku uvedených pozitiv a neomezené platnosti pohledů na studované jevy některé učebnice prof. Skalkové (viz např. Obecná didaktika) se dočkaly opakovaných vydání. Autorka však nikdy nepřistoupila na opakované vydání původního znění, ale na základě zkušeností a nových poznatků inovovala a upravila text pro nové vydání. Vztah teorie a výchovně vzdělávací praxe nebyl pro prof. Skalkovou nikdy proklamací a proto svoji vědeckou činnost spojovala s praktickou pedagogickou činností na vysoké škole (Vysoká škola pedagogická, Filozofická a posléze Pedagogická fakulta Univerzity Karlovy). Odrazem uznání její vědecké práce bylo rovněž členství v Československé akademii věd, kde byla členkou korespondentkou ČSAV.\n\nUznávaná je také její pedagogická činnost, zejména na vysokých školách (Vysoká škola pedagogická, Filozofická a Pedagogická fakulta Univerzity Karlovy), působení v řídících funkcích (ředitelka Pedagogického ústavu J. A. Komenského ČSAV) v neposlední řadě rovněž vědecko-organizační působení v čele řady vrcholných institucí (Vědecké kolegium pedagogiky a psychologie ČSAV, Československá pedagogická společnost při ČSAV aj.), vyhledávána byla její přednášková činnost.\n\nJako ředitelka Pedagogického ústavu J. A. Komenského ČSAV vytvořila podmínky pro vydávání kritické edice spisů Komenského. Podpořila překlad jeho celoživotního syntetického a fundamentálního díla „Obecná porada o nápravě věcí lidských“ (Konzultace) a významně se zasloužila i o kompletní, vydání tohoto díla v historicky prvním českém překladu u příležitosti 400. výročí narození J. A. Komenského v roce 1992.\n\n\n"}
{"id": "433130", "url": "https://cs.wikipedia.org/wiki?curid=433130", "title": "Seznam zemí a měst ve Warcraftu", "text": "Seznam zemí a měst ve Warcraftu\n\nNásledující stránka obsahuje neúplný seznam měst a zemí světa Warcraft.\n\nJedná se o svět, ve kterém se odehrává většina příběhu. V něm se nachází tři velké kontinenty a několik velkých a významných ostrovů s různým podnebím, přírodou i různorodými formami inteligentního života.\n\nDeset tisíc let před \"\" mezi lidmi a orky nosil svět Azeroth pouze jediný kontinent, obklopený nekonečným oceánem. Temní elfové osídlili střed kontinentu, kde objevili \"Studnu věčnosti,\" stvořenou titány, tvůrci Azerothu. Jak čas ubíhal, objevovala královna Temných elfů Azshara se svými nejvěrnějšími urozenými Quel'Dorei stále více tajů Studny věčnosti. Quel'Dorei však moc studny využívali nerozvážně. Její moc vycítil nejtemnější padlý titan Sargeras a vyslal do světa Azerothu strašlivou Plamennou legii, vedenou Mannorothem a Archimondem. Nakonec byli tito démoni v epochální bitvě poraženi, ale za cenu výbuchu portálu ve Studni věčnosti, který vyvolal silné zemětřesení po celém světě. Když zhroucení Studny věčnosti dolehlo na samotný základ světa, začaly se ohromné jizvy v povrchu kontinentu zalévat mořskou vodou, čímž došlo k rozdělení kontinentu na několik menších, na Východní království, Northrend a západní zemi Kalimdor. Na místě bývalé Studny věčnosti zůstala jen ohlušující změť energie \"MaelStrom\". Přeživší Temní elfové se usadili na západním kontinentu, nevědomi si nové země, která se formovala na druhé straně oceánu na východě.\n\nVýchodní Království je název pro rozsáhlý kontinent, nacházející se na východní polokouli světa Azeroth. Dále se člení na tři velké regiony: Lordaeron na severu, Khaz Modan v rovníkových oblastech a Azeroth (království, jež má stejný název jako tento svět).\n\nNa tomto kontinentu se nacházejí tato království:\n\nVšech sedm království bylo postupem doby zničeno ve vyčerpávajícími válkách s orky a Pohromou nemrtvých, pouze Azeroth (resp. Království Stormwind) jako jediné přetrvalo, a pouze Dalaran byl obnoven. Bývaly to však slavné říše.\n\nLordaeon je název pro subkontinent, království i město. Tvoří nejsevernější část kontinentu Východních království. Do tohoto subkontinentu patří i poloostrov Quel´Thalas. Název má původ ve třech jazycích zakládajících členů Aliance. V jazyce trpaslíků \"lorn\" znamená „země“, v obecné řeči \"daer\" znamená „lidé“, a darnassianštině \"ronae\" znamená „mírumilovný“. Jako království zaniklo po útoku Pohromy ve a ruiny hlavního města dnes obývají \"Opuštění\", kteří si zbudovali podzemní město Undercity.\n\nKrálovství Lordaeron (také Říše Lordaeron) bylo založeno vládci Stromu, nejvýznamnější země Arathoru (dávná zaniklá lidská civilizace), toužících po úrodných zemích severu. Hlavní město sloužilo i jako duchovní centrum obyvatel Sedmi království. Když Horda, která přišla skrze Temný portál, dobyla Azeroth a Khaz Modan, uprchlo přeživší obyvatelstvo, vedené lordem Anduinem Lotharem přes moře právě do Lordaeronu. Lothar přesvědčil vůdce všech ostatních lidských národů, trpaslíky z Ironforge, gnómy z Gnomereganu i Vznešené elfy z Quel´Thalasu, aby vytvořili Alianci proti hrozbě, jež Horda představovala.\n\nAliance pod vedením lordaeronského krále Teranase Menethila II. a lorda Anduina Lothara zvítězila, donutila Hordu stáhnout se zpět k Temnému portálu, jenž byl následně zničen. Lothar však padl při bitvě o pevnost Blackrock Spire a bez jeho politických dovedností se objevil mezi členy Aliance svár. Lordaeron si však stále snažil držet pozici centrální síly Aliance. Následovaly roky diskuzí, jak naložit se zajatými orky, až se na severu objevil mor, přeměňující obyvatele v nemrtvé. Tato nákaza však zasáhla i lordaeronský trůn a její zkaženosti podlehl během princ Arthas Menethil, který zabil svého otce Terenase a stal se samozvaným králem Lordaeronu, ze kterého zbyly ruiny a jeho obyvatelé prchali, jakoby ironií osudu, do obnoveného Azerothu a do Khaz Modanu. Díky Arthasovi, ovládaným agenty Pohromy, se rozpoutala mezi nemrtvými, kteří byli rozděleni mezi zbývající Pány děsu a svobodné nemrtvé, vedené Sylvanas Windrunnner. Arthas se nakonec stal králem Lichů a usadil se v Northrendu.\n\nZ původních měst Lordaeronu zůstaly pod kontrolou lidí pouze jižní břehy v pohoří Hillsbrad a Pyrewood Village. Pod kontrolou Aliance jsou také dvě malé výspy vysokých elfů v Eastern Plaguelands a The Hinterlands. Opuštění, kteří se přidali k Hordě, ovládají původní hlavní město, přejmenované na Undercity, dále místa Deathknell, Brill, Tarren Mill a Sepulcher. Většina původního území Lordaeronu po morové ráně a pochodu nemrtvých zůstává nakažená a pod kontrolou Pohromy, včetně měst Stratholme a Andorhal.\n\nSituace se ve vyvinula tak, že místa jižních břehů v Hillsbradu zničily jednotky Opuštěných a Pyrewood village byla zničena v důsledku Invaze do Gilneasu. Opuštění (Forsaken) ovládly skoro všechna města někdejšího Lordaeronu, až na dvě trpasličí pevnosti v Hinterlands. Andorhal se dostal pod plnou kontrolu Opuštěných a Stratholm je poslední větší \"pevností\" Pohromy, vedené pánem děsu Ballnazarem.\n\nTirisfalské paseky tvoří území na pobřeží severně od Lordaeronu, které se stalo domovem Opuštěných. Obloha nad Tirisfalem je věčně zachmuřená a stromy a rostliny téměř odumřely v důsledku kletby Krále lichů. Leží zde dvě menší sídla Brill a DeathKnell. Základnu zde mají i jejich nepřátelé Scarlet Crusade (Šarlatová křižácká výprava), Scarlet Monastery (Šarlatový klášter). Také zde žijí služebníci Pohromy.\n\nKrálovství Alterac (počeštěně též Alterak) je nejslabší stát lidí, který se objevuje ve stejnojmenné sérii počítačových her a knih, na východě až jihovýchodě od Lordaeronu. Během se spojil s orkskou Hordou a zradil Alianci. Nakonec byl Alterac zničen vojskem Lordaeronu. Zbytky Alteracu byly poté objeveny, když se snažily zabránit Utherovi Lightbringerovi v evakuaci utrápených obyvatel Caer Darrowu. Zbývající alteracké jednotky se staly zajatci Aliance.\n\nKrálovství Azeroth se nachází na jižní části východního kontinentu (Východních království - \"Eastern Kingdoms\"). Azeroth je obývaný lidmi a jako první čelil vpádů orků a jiných bytostí z jiného světa. V byl Azeroth nakonec dobyt orky a původní obyvatelé našli dočasné útočiště v severním království Lordaeron. Po skončení bylo toto království obnoveno a po zničení Lordaeronu ve naopak poskytlo útočiště uprchlíkům ze severu.\n\nDalaran je městský stát, řízený radou mágů Kirin Tor. Vůdcem Kirin Toru a vládcem Dalaranu, spolu s Radou šesti, je arcimág Ansirem Runeweaver, který se stal nástupcem slavného a neméně mocného arcimága Antonidase.\n\nCentrem celého města je pevnost Fialová Citadela (Violet Citadel), která uchovávala mocný artefakt Oko Dalaranu, který byl zdrojem veškeré magie pro dalaranské mágy. Jeho osud po zničení města Archimondem je však neznámý. Byl zde též uchován jeden z nejmocnějších artefaktů po smrti Medivha, posledního Strážce Tirisfalu, Atiesh – hůl strážce řádu Tirisfal. V Dalaranu vycvičila magii i Jaina Proudmoore, stejně tak arcimág Kel'Thuzad a řada dalších slavných mágů, jako například Krasus, Rhonin a mnoho dalších.\n\nKel'Thuzad po svém vzkříšení otevřel nedaleko města portál, kterým nově přišla Plamenná legie a Archimonde do světa Azeroth. Archimondův první krok bylo zničení Dalaranu, pomocí magického obrazce v písku zničl céle město. Trosky Dalaranu pak ovládla Pohroma, ale byl po porážce Plamenné legie u hory Hyjal slavným válečníkem lordem Garithosem. Dalaran byl později společným úsilím mágů Kirin-Tor v čele s Rhoninem Rudým přesunut na sever do středu kontinentu Northrend, kde dalaranští mágové vedou válku s Pohromou a s modrou dračí letkou aspekta Malygose. Dalaran v době je neutrálním městem. Na původním místě v oblasti Alteracských hor zbyl pouze kráter a růžová magická mlha. O oblast zuří válka mezi lidmi a Opuštěnými.\n\nKrálovství Gilneas je malý lidský stát na skalnatém poloostrově v sousedství lesů Silverpine v Lordaeronu. Vzniklo rozpadem starého království Arathor a od té doby mu vládl rod \"Greymanů\". Kromě samotného poloostrova náleží ke Gilneasu ještě ostrůvek Zul'Dare. Z Gilneasu se postupně stala jedna z největších mocností na kontinentu. Když se na počátku objevili první Orkové na území Lordaeronu, král Terenas svolal Alianci, aby se všechny státy spojily proti této hrozbě. Protože ale Gilneas měl ze všech lidských království nejsilnější armádu, nebyl vládce Genn Greymane z tohoto plánu příliš nadšený, protože věřil, že si s Orky i s jakýmikoliv jinými nepřáteli poradí gilneaská armáda sama. Ke konci války ale bylo království nuceno vstoupit do Aliance z politických důvodů.\n\nPo porážce Orků byli ti, co zbyli, umístěni do internačních táborů a gilneaští diplomaté i sám Greymane prosazovali jejich vyhlazení. Narazil však na silnou opozici, která považovala návrh za nelidský, tak království Gilneas narušilo jednotu Aliance a vystoupilo z ní s odůvodněním, že Gilneas nebude mrhat prostředky na obnovu Hordou zničených království. Takto razantní postoj mohl způsobit černý drak Deathwing, který na sebe během války vzal lidskou podobu a jméno \"Daval Prestor \"a usiloval o korunu Alteracu, kterou mu Greymane nabízel. Po nějaké době Greymane zašel ještě dál a rozhodl své království odříznout od „problémů ostatních.“ Nechal vybudovat Greymanův val. Nikdo, dokonce ani lidé, již nesměl přijít nebo odejít z Gilneasu. Dokonce i během , když Pohroma ovládla Lordaeron, zůstala brána Greymanova valu zavřená a lidé hledající útočiště byli před touto bránou zmasakrováni Pohromou. Gilneas se tak vyhnul tažení nemrtvých.\n\nI když se Gilneas sám uzavřel do absololutní izolace, našli se tací, kteří nedokázali jen tak zavřít oči nad tím, co se dělo ve světě. Stali se námořníky, neboť to byl jediný způsob, jak se dostat ze země. Vyslyšeli naléhání Jainy Proudmoore, že lidé musí odjet na západ do Kalimdoru, jak jí poradil Medivh, protože jedině zde může být svět spasen a zlo, které se z Lordaeronu začalo rozšiřovat také tímto směrem, poraženo. Tito lidé vytvořili tzv. \"Gilneaskou brigádu\", která odcestovala do Kalimdoru s Jainou.\n\nJednoho dne ale postihla království Gilneas prokletí, které z obyvatel postupně dělalo Worgeny (vlkodlaky). Zemi postihla občanská válka, které lid odolával, avšak jednoho dne provedli Worgeni útok na hlavní město. Útok byl zdrcující, takže armáda Gilneasu se musela stáhnout z města. V tutéž dobu zaútočili i Opuštění pod vedením Sylvanas Windrunner a zdrcená armáda byla již příliš vyčerpaná. Lord Darius Crowley se však rozhodl sjednotit Worgeny a lid Gilneasu (naprostá většina lidí byla už stejně prokletá), a tak se lidské království Gilneas přeměnilo na Worgenní království Gilneas. I přesto se nepodařilo Gilneas ubránit. Na pomoc však přišli Temní elfové, ale ti chtěli překazit invazi vojsk Hordy. Worgeni a Temní elfové se nakonec pokusili znemožnit Hordě zničení přístavu, kde kotvila flotila Temných elfů. Horda dorazila společně se vzducholodí, která nesla těžké pumy, schopné zničit přístav i flotilu. Za pomoci hipogryfů se povedlo vzducholoď zničit a evakuovat gilneaský lid. Worgeni mají od té doby za hlavní město Darnassus, které jim nabídla Tyrande Whisperwind.\n\nJedná se o původně pobřežní království lidí a námořní velmoc s hlavním městem Boralus. Dnes se nachází neznámo kde.\n\nStromgarde je horské království, sousedící s Alterakem. Jeho hlavní město Stromgarde Keep (původně Strom) bylo kdysi hlavním městem starobylé říše Arathi. Snad jediná zmínka o království pochází z , kdy se Stromgarde spojil s Aliancí. Jeho vládce byl v té době král Thoras Trollbane.\n\nQuel’Thalas je lesní oblast ležící na severovýchodě subkontinentu Lordaeron, někdy je dokonce považovaný za samostatný subkontinent. Byl domovem Vznešených elfů, než ho během opustili kvůli invazi prince Arthase. Později se na místo vrátili jako krvaví elfové a obnovili své hlavní město Silvermoon (Stříbrný měsíc), ležící uprostřed Eversong Woods (Lesů věčné písně). Dále v Quel'Thalasu leží Ghostlands (Země duchů), Sunwell Isle (Ostrov Sluneční studny) a Zul´Aman, domov trollů Amani. Ve hře World of Warcraft se Quel´Thalas objevuje s datadiskem .\n\nJako království byl Quel´Thalas založen Vznešenými elfy, vedenými Dath´Remarem Sunstriderem, a tisíc let po jejich příchodu do Lordaeronu z Kalimdoru bylo založeno město Silvermoon. Bylo postaveno z bílého kamene a živých rostlin ve stylu dávného Impéria kaldorei, aby souznělo s přirozeným reliéfem krajiny. Ve městě sídlila slavná Akademie Stříbrného měsíce, centrum učení tajemné magie, Sunstrider Spire (Věž toho, jež kráčí po slunci) a majestátní palác obývaný královskou rodinou Vznešených elfů. Jejich nový domov však ohrožovali původní obyvatelé, trollové ze Zul´Amanu. Ty odrazili pomocí magických sil získaných ze Sluneční studny a s pomocí velkých runových kamenů vyznačili hranici magické bariéry, jež je skrývala před Plamennou legií. Později se kvůli trollské hrozbě spojili s lidskými mágy z Dalaranu a vytvořili Strážce, kteří měli zabránit, aby se Plamenná legie znovu nemohla dostat do světa. Později se Vznešení elfové stali členy Aliance v boji s invazí orků a dopomohli k vítězství a Silvermoon válku přečkal víceméně nepoškozený. Ovšem už dvacet let na to se objevila Pohroma nemrtvých, pod jejíž vlivem princ Arthas zabil svého otce a Král lichů ho navedl k tomu, aby odnesl ostatky nekromancera Kel´Thuzada do Sluneční studny. Proto se vydal dobýt Quel´Thalas, přičemž zabil elfí generálku Sylvanas Windrunner a proměnil jí v bánší. Dále byli zavražděni elfí král, členové jeho vlády a většina obyvatel. Pohroma však město po vyčerpání jeho zdrojů zanechala opuštěné. Tak byly Quel´Thalas a Lordaeron zničeny a přeměněny v nakaženou zem. Zbytky Vznešených elfů bojujících po boku lidí se přejmenovali na krvavé elfy a začali slábnout kvůli odříznutí od Sluneční studny. Aby nalezli nový zdroj magické moci, spojili se s Illidanem a jeho Nagy, později s Hordou, ale kvůli tomuto činu je Aliance označila za zrádce.\n\nHlavním městem Quel'Thalasu je Silvermoon (\"Stříbrný měsíc\"). V době World of Warcraft se toto město s největší populací krvavých elfů na Azerothu stále opravuje. Znovu osídlená je pouze východní část původního města, západní část je už od dob stále opuštěná, přestože invazi přečkaly budovy města víceméně neporušené (avšak hledači pokladů město po válce vyrabovali). Hranicí mezi těmito dvěma částmi Silvermoonu je Dead Scar (Mrtvá jizva), pozůstatek po cestě Arthase a jeho nemrtvé armády za oživením Kel´Thuzada. V elfuprázdné polovině už je však znovu vybudováno Falconwing Square (náměstí Sokolího křídla). Zajímavé je, že se v ruinách Silvermoonu nevyskytují žádní nemrtví, jen magií poznamenaní elfové Wretched (Ubožáci) a špatně fungující Arcane Guardians (Tajemní strážci). Tak jako tak zůstává Silvermoon největším z měst Hordy. Pod vedením Velkého magistra Rommatha, který se vrátil z Outlandu s učením prince Kael´Thase a tajnou ochranou Anveeny, avatara Sluneční studny. Právě s těmito silami se elfům povedlo obnovit východní polovinu města, a dále se snaží navrátit městu původní slávu. Při obnově bylo použito velké množství magie na létající věže, ochranu před Morovými zeměmi, a Orb přemístění, spojující Silvermoon s Undercity. Co se stalo s duchy vysokých elfů strašících v dávných síních, není známo.\n\nV současné době je Silvermoon veden Lor´Themarem Theronem jako regentem Quel´Thalasu a vůdcem krvavých elfů na Azerothu v nepřítomnosti prince Kael´thase. Halduron Brightwing (Halduron Jasný vítr) je novým generálem hraničářů a vůdcem vojsk krvavých elfů. Velký magistr Rommath je vůdce všech magů krvavých elfů na Azerothu a je plně loajální princi Kael´Thasovi.\n\nHorské království trpaslíků Khaz Modan se nachází mezi lordaeronským a azerothským subkontinentem. Hlavním městem je Ironforge. I toto království trpělo invazí orků během , proto se stalo součástí Aliance (Warcraft).\n\nKalimdor je kontinent na západě světa Azeroth. Je obýván temnými elfy, taureny, trolly, nově orky, draenei, nagy a ogry. Jmenoval se tak i původní velký kontinent před výbuchem Studny věčnosti během první invaze Plamenné legie (Války prastarých) a jeho jméno znamená v jazyce titánů a temných elfů „Země věčného světla hvězd“.\n\nPřed deseti tisíci lety vládli na Kalimdoru Temní elfové, jejichž spojenci se během Války prastarých stali taureni. Během a další bitvy s Plamennou legií se s nimi spojili i lidé, orkové a trollové. Draenei jsou na tomto kontinentu noví. Po vyhnání Plamenné legie je rozložení sil na Kalimdoru následující: Horda ovládá především centrální a východní část, Aliance sever. Na Kalimdoru je krajina velice různorodá, od ledových plání Zimního pramene na severu, horkých pouští Tanarisu na jihu, mystických lesů Jasanového údolí (Ashenvale), suchých a kamenitých Písčitých jehel po bujnou džungli Feralas. Sever je pokrytý především hustými lesy alpského typu, centrální země ovládané Hordou jsou drsnější a méně úrodné s výjimkou Mulgore. Na jihu se střídají pusté pouště s krásnými tropickými regiony Feralas a kráterem Un´Goro.\n\nBarrens je nejrozsáhlejší oblast Kalimdoru, kterou tvoří nekonečné pustiny. Je ovládaná téměř celá Hordou kromě neutrálního přístavu Ratchet, pevnosti Northwatch Hold a Bael Modan. Hlavní osady Hordy jsou Crossroads a Camp Taurajo. Barrens jsou pokryty výhradně savanou, pouze okolo Crossroads se nacházejí tři oázy. V Barrens žije velké množství nejrůznějších druhů – srsnatí quillboarové (,Prasečí lidé\"), kentauři, goblini, nemrtví, trpaslíci, lidé, taureni, orkové a harpyje.\nSkrz celé Barrens vede Zlatá stezka (Gold Road), která vede na sever do Ashenvale (Šedavé udolí) a na jih do Thousand Needles (Tisíce jehel). Další sousedící země jsou Mulgore, Durotar, Dustwallow Marsh a Stonetalon Mountains.\n\nCrossroads je městečko náležící Hordě v Barrens. Jedná se o významný dopravní uzel, propojující celý Kalimdor pomocí wyvern. Městem procházejí dvě nejdůležitější dopravní tepny Kalimdoru (Zlatá stezka - Gold road, Východo-západní stezka - East-West Road). V době ale význam Crossroads jako dopravního uzlu klesá a jeho roli přebírá naopak Ogrimmar. Crossroads se nacházejí přímo v srdci severních Barrens, proto jsou velice vyhledávaným místem. Crossroads a Camp Taurajo leží na cestě mezi Orgrimmarem a Thunder Bluffem, dvěma hlavními městy Hordy, stejně tak i do Ratchetu, odkud je možné spojení do přístavu Booty Bay ve Východních království.\n\nDurotar je nová domovina Orků, která byla založena na východním pobřeží Kalimdoru poblíž oblasti Barrens po vyhnání Plamenné legie z Azerothu po , náčelníkem Hordy Thrallem. Oblast nese jméno Thrallova zavražděného otce Durotana.\n\nThrall přivedl orky na Kalimdor na začátku třetí války a s pomocí taurenů, kterým pomohl ochránit Mulgore před kentaury, založil novou domovinu pro svůj lid. Svou novou zem pojmenovali Durotar, kde orkové chtěli znovu vybudovat svou kdysi slavnou společnost. Démonická kletba jejich lidu skončila a Horda se od té doby změnila z válkychtivých bojovníků v seskupení oddané přežití a prosperitě namísto dobývání, tak jako tomu bylo v jejich původní domovině. S pomocí hrdých taurenů a prohnaných trollů z kmene Darkspear nastolil Thrall a jeho orkové novou éru míru.\n\nOrgrimmar je hlavní město orků a trollů v severní oblasti Durotaru na úpatí hor poblíž lokality Azshara. Jedná se o velkolepé město a je domovem náčelníků Hordy.\n\nPo založení Durotaru začala tvorba velkého válečnického města Orgrimmaru, jež nese jméno bývalého náčelníka Hordy, Orgrima Doomhammera. Nové město bylo postaveno v krátkém čase s pomocí goblinů, taurenů, trollů a Mok'Nathala (poloorka a poloogra) Rexxara. Navzdory problémům s kentaury, harpyjemi, vzteklými hromovými ještěry, koboldy, zlými orkskými černokněžníky z klanu Burning Blade, srstnatými quillboary (,Prasečími lidmi\"), a vpádu loďstva Kul Tirasu, vedeného admirálem Proudmoorem, Orgrimmar prosperoval a stal se metropolí orků a trollů z kmene Darkspear. Časem do Orgrimmaru přišli Opuštění a Krvaví elfové, kteří se připojili k Hordě.\n\nMěsto je rozděleno do přírodních údolí a utvořeno okolo zakřiveného terénu severního Durotaru. Středem města je Údolí síly, kde se nachází sídlo náčelníka za městskou bránou, a také Síň legend (kasárna, kde je možné vyzvat na duel ostatní). Na severovýchod od údolí Síly je čtvrť The Drag, a dál na severovýchod Údolí Cti, kde se nachází Kruh Slávy a Síň statečných. Západně od Drag se nachází Cleft od Shadow (Štěrbina stínů) s Ragefire Chasm, dále na severozápadě Údolí moudrosti, na západě Údolí duchů a gobliní slumy.\n\nPod vládou Garroshe Hellscreama prošlo město rozsáhlou rekonstrukcí, původní stavby z kamene a dřeva byly pokryty černou ocelí, hlavní sídlo náčelníka se přesunulo z Údolí moudrosti do Údolí síly a vznikly nové čtvrtě. Každá byla opatřena bankou, aukční síňí a poštou, a kde bydlely různé členské národy Hordy. V centru Orgrimmaru se nacházejí přístavy pro vzducholodě a stal se průchozí destinací do Azshary. Byl dobudován i námořní přístav. Tak se stal nejfrekventovanějším místem ve hře World of Warcraft. Orgrimmar slouží jako největší dopravní uzel Hordy, odkud se dá dostat kamkoliv, ať už letecky, portály, lodí či pěšky. Díky novým čtvrtím je populace Hordy sice méně soustředěná v Údolí síly než dříve, nicméně s novými dopravními možnostmi a strategickému umístění se Orgrimmar stal největším hlavním městem v celém světě Warcraft.\n\nMulgore je travnatá a úrodná oblast uprostřed Kalimdoru, kterou obývají taureni. Uprostřed Mulgore se tyčí jejich hlavní město Thunder Bluff. Celou oblast ohraničují vysoké hory, pouze na východě je průsmyk do Barrens a Campu Taurajo.\n\nThunder Bluff je hlavní město Taurenů, nacházející se v Kalimdoru v oblasti Mulgore na čtyřech stolových horách. Je zde mnoho obchodů a je součástí Hordy. Thunder Bluff se rozděluje na 4 části – Hunter rise, Spirit rise, Elder rise a největší čtvrť beze jména. Do Thunder Bluffu se dá dostat výtahem. V jednotlivých čtvrtích jsou trenéři všech možných profesí a v té největší části se vyskytují trenéři vedleších profesí, první pomoci, vaření atd. Žije zde náčelník Taurenů Baine Bloodhoof. V Blízkosti Thunder Bluffu je vesnice Bloodhoff Village.\n\nOstrov Theramore je místo na jih od Durotaru, kam se po bitvě o horu Hyjal na konci stáhly expediční vojska Východních království, vedených Jainou Proudmoore. Hlavním městem Theramoru se stala pevnost Dustwallow Marsh. Jedná se o hlavní lidskou državu v Kalimdoru.\n\nAshenvale je domovinou Nočních elfů, jehož dominantou je obří hora Hyjal, kde se nacházel Strom života. Stal se dějištěm závěrečné bitvy o horu Hyjal proti Archimondovi a jeho Plamenné legii, kde proti němu stála jak Aliance, tak Horda, a spojené síly uspěly. Ashenvale je pokryt velmi hustým jehličnatým lesem, zvaným Ashenvalský les. Na jih od Ashenvalu se nachází planiny Barrens a také Durotar. Na východě od Ashenvale jsou zkažené lesy Felwood, a na západě přímořská oblast Azshara.\n\nNorthrend, aneb ledová koruna světa Azeroth. Jedná se o třetí kontinent tohoto světa. Z počátku byl ovládán pavoučím národem Nerubianů, ti ale byli v průběhu Války pavouků pozabíjeni a nyní jich už žije velmi málo. Northrend totiž ovládla Pohroma nemrtvých. Ve střední části Northrendu se nachází ledovec Ledová koruna, na kterém je Ledový trůn, kde sídlí král Lichů.\n\nGrizzly Hills je lokace Northrendu, typická svojí přírodou, jež připomíná Kanadu. Nachází se zde hlavní město furbolgů (srstnatců) Grizzlemaw. V sousedství Girzzlemawu se nachází pevnost Drak'Tharon (někdejší Mal'Ganisova pevnost, kde byl zabit Arthasem). Kdysi tu stával strom Vordrassil. Grizzly Hills je mnohými vnímán jako nejhezčí oblast v celém světě Warcraft.\n\nIcecrown (neboli Ledová koruna), nechvalně proslavená jako oblast, kde se nachází Ledový trůn Krále lichů. Z toho vyplývá, že Ledová koruna je metropolí a základní oblastí Pohromy.\n\nPandaria je daleký ostrov na jihu světa Azeroth, který obývá zejména inteligentní plemeno Pandarenů se svou civilizací, nápadně podobnou Východní Asii.\n\nDraenor byl svět a původní domovina Orků, Ogrů a později přistěhovalých Draenei. Byl nazýván i jako „Rudý svět“. Po událostech z konce byl zničen. To, co z něj zbylo, se dnes nazývá Outland.\n\nÚdajně se nacházel ve stejné sluneční soustavě jako Azeroth a byl viditelný z jeho povrchu. Kdysi to byl svět plný života, ačkoliv nebyl barevně ani druhově rozmanitý, ale vládla v něm ekologická rovnováha. Celý svět měl relativně hustou atmosféru a bylo na ní celkově chladněji, než v Azerothu. Povrch planety byl totiž zahalen hustým mrakem prachu a popela díky značné sopečné činnosti a velké vzdálenosti od slunce. Podnebí tedy připomínalo podmínky v tundře během vulkanické činnosti.Travnatý porost byl na Draenoru dost sporý a byl často rozdupáván orkskými hordami. Mezi zvířenu Draenoru patřily např. srstnatá divoká prasata, velcí pouštní červi a velcí vlci, které orkští šamani někdy ochočovali. Po otevření Temného portálu bylo do Draenoru zavlečeno několik dalších rostlinných a živočišných druhů.\n\nPo ovládnutí světa Plamennou legií začal svět být temnější. Rozběsněné orkské hordy začaly vyvražďovat draeneiské obyvatelstvo a svou činností ničit přírodu. Otevřením temného portálu se zkažený duch tohoto světa začal přelévat i do Azerothu. Po druhé válce byl sice Temný portál dočasně uzavřen, ale po jeho znovuotevření vtrhly do Draenoru alianční expediční vojska, která měla za úkol zničit Orky jednou pro vždy. V té době již byl Draenor plně pod vládou démonů a na jeho povrchu se objevovaly mračna démonických bytostí. Orkský šaman Ner'zhul si byl vědom konce tohoto světa, a tak vyslal do Azerothu jednotku pod vedením Groma Hellscreama, aby shromáždila artefakty nutné k otevření nového portálu. Když mu je Grom Hellscream donesl, začal Ner'zhul s otvíráním hned několika portálů najednou. Chtěl na Draenoru vytvořit cestovní uzel mezi všemi známými světy ve vesmíru, jenže energie tolika Temných portálů na jedné planetě způsobila zhroucení draenorského jádra. Sopky byly aktivnější, než kdy jindy a celé kontinenty denně postihovalo zemětřesení.\n\nKdyž si Ner'zhul uvědomil, co udělal, rozhodl se zachránit sám a prošel jedním z portálů. Ostatní Orkové se stáhli k Temnému portálu vedoucím do Azerothu, kde se museli utkat s lidmi, kteří ho měli pod kontrolou. Jediný klan, kterému se podařilo lidskou obranu prorazit, byl Hellscreamův klan Warsong. Krátce po jejich průchodu portálem do Azerothu byl Temný portál zničen lidským mágem Khadgarem, který tak zabránil přelití zkázy do jeho domova. Draenor se po několika minutách od uzavření portálu do Azerothu zcela zhroutil. Byly rozervány celé kontinenty a výbuch byl vidět i z povrchu Azerothu. Tam, kde byl dříve Draenor, je dnes obří meteorit, na kterém se dochoval celkem nepoškozený poloostrov \"Hellfire\", který si zázrakem udržel atmosféru a dostatečné podmínky pro život, které ale byly horší než kdykoliv předtím. Tento zbytek Draenoru se dnes nazývá Outland a je obklopen hustým meteorickým rojem z ostatních zbytků planety.\n\nJedná se o zbytek Draenoru, na kterém se jako zázrakem udržely minimální podmínky k životu, nicméně je nyní značně démonický. Tam, kde byla dříve žíravá draenorská moře, je černá propast, kterou prosvítají energie Spletitého podsvětí.\n\nSpletité podsvětí je nekonečná dimenze, která slouží jako domov démonů a Plamenné legie.\n\n"}
{"id": "433136", "url": "https://cs.wikipedia.org/wiki?curid=433136", "title": "Zenobie", "text": "Zenobie\n\nSeptimia Zenobia, počeštěně Zenobie (kolem 240, Palmýra – po 274, Řím), byla v letech 267/268–272 královna syrské Palmýry a v roce 272 společně se svým synem Vaballathem vzdorocísařovna římského císaře Aureliana (270–275). Vládu nad Palmýrou převzala po zavraždění svého manžela Odaenatha, který si na východě římské říše vybudoval za Galliena vlastní mocenskou základnu. Její jméno znělo v palmýrštině \"Bat-Zabbai\", tedy dcera Zabbova, respektive polatinštěle Zenobiova.\n\nZenobie byla patrně dcerou Palmýřana Iulia Aurelia Zenobia, jehož rodina získala římské občanství zhruba za Marka Aurelia nebo za Commoda. Někdy v padesátých letech se jako velmi mladá provdala za exarchu palmýrského Septimia Odaenatha, faktického vládce pouštního města. Stala se v pořadí jeho druhou manželkou (jméno první, s níž měl syna Hairana, není známo). Poněvadž Odaenathův vliv na římském východě po roce 260 nesmírně vzrostl a jeho výjimečné postavení potvrdil i císař Gallienus, stoupla i vážnost Zenobiina – vzestup navenek podtrhlo přijetí královského titulu Odaenathem kolem roku 263.\n\nPo Odaenathově zavraždění koncem roku 267 vládla Zenobie jako poručnice svého nezletilého syna Vaballatha v Palmýře sama. Jádrem její domény byla provincie Sýrie, s určitými přesahy do Malé Asie a severní Mezopotámie. Oficiálně uznávala stejně jako Odaenathus svrchovanost císaře v Římě, ve skutečnosti však usilovala rozšířit svůj vliv do Arábie a Egypta. V obou případech se jí to po vojenských operacích roku 270 podařilo. Současně byla zahájena expanze na západ, do nitra Malé Asie.\n\nNový císař Aurelianus, který nastoupil na trůn po smrti císařů Galliena a Claudia II., nemohl samostatné vojenské podniky Palmýry natrvalo tolerovat. Zpočátku měl sice svázané ruce naléhavými úkoly na západě, ale jakmile to okolnosti dovolily, zahájil výpravu do Sýrie. Zenobie na to reagovala tím, že svého syna dala roku 272 prohlásit za císaře a sebe za císařovnu (Vaballathus měl již z dřívějška titul \"imperator\").\n\nOproti své soupeřce měl Aurelianus výhodu, že velel legiím zoceleným v boji s barbary, které ho jako vojevůdce uznávaly. Zenobii proto ve dvou bitvách – u Antiochie a Emesy – snadno porazil a v srpnu 272 vstoupil do Palmýry. Královna se pokusila o útěk, byla ale zajata, souzena v Emese a nakonec vedena v triumfálním průvodu. Podle většiny antických autorů strávila zbytek života ve vile nedaleko Tivoli – mínění, k němuž se přiklání i současná historiografie. Kronikář Zosimos nicméně tvrdí, že při cestě do Říma odmítala potravu a zemřela hlady.\n\nOsudy ženy, která se postavila Římu, inspirovaly představivost řady pozdějších spisovatelů, dramatiků a filmových tvůrců. K prvním patřil už Geoffrey Chaucer ve 14. století, respektive jeho dílo Povídky canterburské. Od 19. století měly na Zenobiinu popularitu vliv i majestátní ruiny Palmýry, které začaly být stále častěji navštěvovány Evropany. V roce 1959 natočil Guido Brignone historický film Ve znamení Říma (\"Nel segno di Roma\") s Anitou Ekbergovou v hlavní roli.\n\n"}
{"id": "433142", "url": "https://cs.wikipedia.org/wiki?curid=433142", "title": "Vlajka Aljašky", "text": "Vlajka Aljašky\n\nVlajka Aljašky, jednoho z federálních států USA, byla přijata dne 2. května 1927.\n\nVlajka Aljašky je tvořena modrým obdélníkový listem o poměru stran 125:177 se zlatým souhvězdím Velké medvědice v žerďové a střední části a zlatou Polárkou v horním cípu vlajky. Modrá barva symbolizuje nebe, moře a horská jezera. Polárka polohu státu.\n\nAutorem vlajky byl v roce 1927 třináctiletý chlapec Benny Benson. Narodil se ve vesnici Chignik, poté vyrůstal v městě Seward. Ve třinácti letech se přihlásil se svým návrhem do soutěže o vlajku Aljašky a zvítězil. Za vítězný návrh vlajky dostal 1000 dolarů na školu, hodinky a výlet do Washingtonu D.C. \n\nJedním z dalších symbolů Aljašky souvisejícím s vlajkou je státní píseň „Alaska's Flag“ (), kterou vytvořili Marie Drake a Elinor Dusenbury.\n\nEight stars of gold on a field of blue,\nAlaska's flag, may it mean to you,\nThe blue of the sea, the evening sky,\nThe mountain lakes and the flowers nearby,\n\nThe gold of the early sourdough's dreams,\nThe precious gold of the hills and streams,\nThe brilliant stars in the northern sky,\nThe \"Bear,\" the \"Dipper,\" and shining high,\n\nThe great North Star with its steady light,\nO'er land and sea a beacon bright,\nAlaska's flag to Alaskans dear,\nThe simple flag of a last frontier.\n\n\n"}
{"id": "433144", "url": "https://cs.wikipedia.org/wiki?curid=433144", "title": "Prva hrvatska nogometna liga", "text": "Prva hrvatska nogometna liga\n\nPrva hrvatska nogometna liga (uváděná i jako Prva HNL nebo 1. HNL) je nejvyšší fotbalovou ligovou soutěží v Chorvatsku. V soutěži hraje 10 týmů.\n\n"}
{"id": "433156", "url": "https://cs.wikipedia.org/wiki?curid=433156", "title": "Taušírování", "text": "Taušírování\n\nTaušírování (též tausování) je výtvarná a zejména řemeslná technika, při níž se za studena vykládá nějaký kov kovem jiné barvy.\n\nTato technika se používá zejména v oboru rytectví, a sice ke zkrášlení různých řemeslných nebo jiných užitkových nástrojů či předmětů. Spočívá v jednoduchém zatepání cizího kovu do užitkového předmětu. Cizím kovem se rozumí kov, který se momentálně zatepává. U této techniky je nejrozšířenější právě estetický kontrast v barvách kovů, proto se nejčastěji volí kovy barevné (měď, mosaz, stříbro, zlato…)\n\nU jednodušších taušírovaných motivů se rytec spokojí pouze s vyrytím drážky profilu tzv. „rybího ocasu\"“, tedy jakéhosi obráceného trychtýře, do připraveného materiálu. Tuto akci provádí tzv. rýtky. Po vyrytí této drážky (směrem do hloubky by se měla mírně zvětšovat) pak rytec vezme následně drátek a ten s pomocí čakanů vtepe do vyryté drážky. Po vyhlazení (u zlata a drahých kovů) nebo prostém přebroušení (u levnějších) se tak odstraní viditelný přechod mezi linkou a vtepaným drátkem, takže hotový produkt pak působí čistě, ladně, pouze s barevnou stopou jiného kovu.\n\nPři objemnějších taušírovacích pracích, kdy drátek nestačí, musí rytec celý profil, který se bude snažit do produktu zatepat, vybrousit zvlášť. Stejný profil pak musí následně vyrýt do hloubky předmětu, který chce taušírovat. Rýtky dno nadále zhrubit a pak opatrně celý profil vtepat.\n\nV neposlední řadě stojí zmínit i druh výsledného taušírování, který není hladký, ale je čakany různě povrchově upravován a matován. \n\nTato technika se hojně používá ve zdobení chladných a palných zbraní, ale i ve spoustě dalších oborů, od hodinek až po medailérství.\n\n\n"}
{"id": "433158", "url": "https://cs.wikipedia.org/wiki?curid=433158", "title": "Jesus Christ Superstar (české album, 1994)", "text": "Jesus Christ Superstar (české album, 1994)\n\nVýběrová studiová nahrávka z prvního českého nastudování muzikálu \"Jesus Christ Superstar\" Andrewa Lloyda Webbera (hudba) a Tima Riceho (libreto, překlad Michael Prostějovský) v divadle Spirála na pražském Výstavišti vyšla v roce 1994.\n\nObsahuje 19 hudebních čísel (v sedmnácti stopách), přičemž předehra je výrazně zkrácená.\n\nAlbum nazpívala hvězdná sestava inscenace, rozdílů v obsazení oproti záznamu 200. představení je málo, krále Heroda na tomto studiovém albu zpívá Bohouš Josef a Kaifáše Jiří Schoenbauer. Šimona Zélótu nazpíval Martin Skala, který tuto roli v divadle nehrál, alternoval v roli Ježíše a římských vojáků.\n\nAlbum bylo pokřtěno na závěr večerního představení muzikálu 17. srpna 1994.\n\n\n\n"}
{"id": "433162", "url": "https://cs.wikipedia.org/wiki?curid=433162", "title": "Mongolská říše", "text": "Mongolská říše\n\nMongolská říše (mongolsky: ', '; ', ') byla druhou největší říší v dějinách lidstva. Existovala ve 13. a 14. století a v době svého největšího rozmachu ovládala území o rozloze 33 000 000 km (22 % souše). Pod mongolskou vládou žilo na 100 milionů obyvatel.\n\nMongolská říše vznikla roku 1206, kdy Temüdžin sjednotil rozdrobené mongolské kmeny a stal se Čingischánem (\"nejvyšším vládcem\"). Čingischán započal mohutnou expanzi, při které byla dobyta Čína, Střední Asie, Persie, Kavkaz i východní Evropa. V roce 1241 se mongolská vojska ocitla i na Moravě a v Uhrách. Mongolové se též pokoušeli dobýt Indii, Japonsko, Jávu a Egypt, ale neúspěšně. Při mongolských nájezdech zemřelo více než 40 milionů lidí.\n\nV letech 1260 až 1264, v době Kublajchánova nástupu na trůn, proběhla válka o dědictví a Čagatajská říše a Zlatá horda odmítly uznat Kublaje vládcem. Po jeho smrti se říše definitivně rozdělila na čtyři nezávislé celky, a to na Čagatajskou říši, říši Ílchánů, Jüanskou říši a Zlatou hordu. Během 14. století se většina z těchto chanátů rozpadla.\n\nPřed sjednocením jednotlivých kočovných kmenů se Mongolové živili převážně jako kočovní pastevci. Spíše ojediněle se věnovali řemeslům. Většinou bydleli jen v jednoduchých stanech, kde se objevovaly první koberce, nebo v jurtách.\n\nPoté, co \"velký chán\" sjednotil osamocené kmeny, začali Mongolové s dobyvačnými výpady. Čingischán založil nové hlavní město Mongolské říše Karakorum, které mělo 1000 jurt.\n\nMongolové si nechávali projektovat a stavět nejnovější obléhací stroje od cizinců, čímž získávali při obléhacích bojích výhodu jak technickou, tak i výhodu překvapení. Při většině bitev využili ve svůj prospěch své silné jezdectvo, hlavně lučišníky na koních, kteří dokázali za jízdy trefit cíl na několik desítek metrů.\n\nBěhem svých vojenských tažení si Mongolové podrobili velkou část Asie a východní Evropy. Jejich armády dokázaly překonat hory, moře, pouště, stepi a jako jediní v historii dokázali vést úspěšné tažení do Ruska v době zimy.\n\nMongolská invaze Číny začala de facto ihned po Čingischánově uchvácení moci a ani Velká čínská zeď nedokázala vpád Mongolů odrazit. V letech 1206 až 1209 ovládli Mongolové západní a v letech 1211–1234 severní Čínu.\nRoku 1279 byla Čína kompletně dobyta a dynastie Sung byla nahrazena dynastií Jüan, která vládla do roku 1368, kdy Číňané povstali, mongolskou dynastii svrhli a založili dynastii Ming. Rok 1368 je udáván též jako rok zániku Mongolské říše.\n\nMongolská invaze do Centrální Asie trvala od roku 1206 do roku 1221. Začala po sjednocení mongolských a turkických kmenů (Ujguři, Tataři) a skončila zánikem Chórezmské říše (1219–1221). Mongolové zde vybudovali Čagatajský chanát.\n\nMongolská invaze do Persie měla za následek zpustošení islámských center a dobytí dnešního Íránu, Iráku, Sýrie, Palestiny a dalších území a založení mongolského Ílchanátu.\n\nMongolské obléhání Bagdádu a jeho dobytí v roce 1258 bylo dalším krokem v invazi proti muslimům. Na útočící straně stáli Mongolové pod velením Hülega, syna Čingischána, a jejich křesťanští spojenci, na druhé straně Abbásovci. Dobytí Bagdádu znamenalo konec Abbásovského chalífátu.\n\nPro dějiny Blízkého východu rozhodující bitva u Ajn Džalút proběhla 3. září 1260 v Jizre'elském údolí mezi Mongoly a jejich spojenci a tzv. mamlúky. Byla to vůbec první větší porážka Mongolů. Mongolská armáda byla zničena téměř celá, mamlúci utrpěli těžké ztráty, ale nápor zastavili. Dále na západ, do severní Afriky, se už nikdy mongolští vládci nedostali.\n\nPři dobývání Ruska využili Mongolové zamrzlých řek jako cest. Bylo to vůbec jediné úspěšné zimní tažení do Ruska v lidských dějinách. Podmanili si mnoho ruských knížectví a zasadili definitivní ránu státnosti Kyjevské Rusi (samotný Kyjev byl po dlouhém obléhání úplně zničen), s výjimkou Pskova, Novgorodu a běloruských knížectví. Díky dobytí Ruska se mohli Mongolové vrhnout dál na západ, do vyspělejších částí Evropy.\n\nSvědectví o zničeném Kyjevu zanechal roku 1245 papežský vyslanec:\n\nPo ovládnutí většiny ruských knížectví se mongolská armáda, postupující na západ, rozdělila do dvou proudů. Hlavní vojsko, zhruba 50 tisíc bojovníků, vedené Bátúem a Subutaiem směřovalo za Polovci, prchajícími z jihoruských stepí, které mongolští náčelníci považovali za své poddané, do Sedmihradska, Moldávie a Uher. Menší část, asi 10 tisíc bojovníků, vpadla pod velením Khadana, syna velikého chána Ögedeje a dalších náčelníků z Čingischánova rodu začátkem března 1241 do Malopolska a Slezska, aby jim zajistila týl, případně získala informace o tamějších poměrech. Brzy byly dobyty Sandoměř a Krakov. Další porážku utrpěli Poláci v bitvě u Chmelníku poblíž Sandoměře. Mongolové poté oblehli Vratislav, kterou se jim však dobýt nedařilo. Vratislavský, velkopolský a krakovský kníže Jindřich II. Pobožný sebral vojsko a vyrazil proti Mongolům. Nevyčkal však na příchod svého švagra Václava I., který mu spěchal se svým vojskem na pomoc. Mongolové, kteří měli zprávy od zvědů o postupu českého krále, nechtěli dopustit spojení křesťanských armád. Proto zanechali obléhání a vyjeli naproti polskému vojsku. V nadcházející bitvě u Lehnice Poláci a rytířstvo (z velké části německé) byli na hlavu poraženi. České oddíly, které spěchaly na pomoc, již nestačily do bitvy zasáhnout. Václavovi I. se však podařilo zastavit Mongoly v Kladsku. Zabránil jim vtrhnout do Čech a obrátil ničivý proud k jihu. Ten protáhl Moravou a spojil se s Bátúovými hordami, které operovaly v Uhrách.\n\nMongolové provedli tři válečná tažení do Vietnamu. Všechna skončila díky schopnému vietnamskému generálovi Tran Hung Daovi porážkou. Mongolská armáda utrpěla ohromné ztráty a Vietnam, přestože se poté zavázal odvádět pravidelné tributy, si zachoval nezávislost.\n\nTěsně před druhou invazí do Vietnamu napadla Mongolská říše Čamskou říši (ležela na území dnešního jižního Vietnamu). Čampská armáda byla nakonec po těžkém boji donucena stáhnout se do hor. Boje nakonec skončily dohodou obou stran. Čampa si zachovala nezávislost, ale musela odvádět tribut.\n\nMongolové se pokusili o podmanění jihovýchodní Asie (dnešní Indonésie). Postavili velké loďstvo, ale při plavbě na Jávu se zvedly vysoké vlny, silný vítr překvapil nezkušené námořníky a většina loďstva byla zničena. Totéž se stalo při invazi do Japonska.\n\nMongolské invaze do Japonska byly dvě a obě skončily neúspěšně. Po dobytí Koreje si nechali od zahraničních stavitelů postavit velké loďstvo. Během plavby se zvedl \"Božský vítr\", japonsky Kamikaze, který lodě smetl.\n\nNázev \"Božský vítr\" byl pak použit ve 2. světové válce pro sebevražedné piloty a jejich letadla.\n\n\n"}
{"id": "433163", "url": "https://cs.wikipedia.org/wiki?curid=433163", "title": "Stařec a Líza", "text": "Stařec a Líza\n\nStařec a Líza (The Old Man and the Lisa) je jednadvacátý díl osmé řady Amerického seriálu Simpsonovi. Poprvé byl odvysílán 20. dubna 1997 a jejím režisérem je Mark Kirkland.\n\nBurns koupí špatné akcie a zkrachuje. Přijde o dům i o elektrárnu. Na radu Lízy se začne živit sběrem odpadků a založí vlastní firmu. Líza si myslí, že se Burns poučil, ale mýlí se. Burns použije odpadky k hromadnému lovu ryb, které začne zpracovávat jako levné krmivo (Lízina kašička). Líza, která nejprve všechny přesvědčovala, aby třídili odpad, se teď snaží o pravý opak. Burns továrnu na krmivo prodá a nabídne 10 % ze 120 mil $ (12 mil $) Líze. Ta ale peníze odmítne. Burns si znovu koupí jadernou elektrárnu.\n"}
{"id": "433169", "url": "https://cs.wikipedia.org/wiki?curid=433169", "title": "Kobylka dubová", "text": "Kobylka dubová\n\nKobylka dubová (\"Meconema thalassinum\") je zástupce čeledi kobylkovitých spadajícího pod řád rovnokřídlých.\nBarva jejího těla a krytek je světle zelená, od středu temene po konec štítu prochází žlutý podélný pruh. Nohy má žluté, tykadla pak žlutá s hnědým kroužkováním. Dorůstá velikosti 11–19 mm (délka děla), 10,5–17 mm (délka krytek) a 9–11 mm (délka kladélka).\nTento evropský druh je hojný především v nížinách a pahorkatinách a vyskytuje se od Portugalska a Britských ostrovů po Kavkaz, na severu po jižní Švédsko a na jihu po Itálii a Srbsko. V České republice se rovněž jedná o hojný druh.\nDomovem kobylky dubové jsou keře a stromy v listnatých a smíšených lesích, parcích, zahradách apod. Aktivní je zejména za soumraku a v noci, často zalétá oknem do osvícených místností. Samci nemají vyvinutý stridulační aparát, zvuky dovedou vydávat klepáním („bubnováním“) zadníma nohama na povrch listů nebo větviček.\nJemný hmyz a larvy ale někdy také rostlinné části.\n"}
{"id": "433171", "url": "https://cs.wikipedia.org/wiki?curid=433171", "title": "Jan Zázvorka", "text": "Jan Zázvorka\n\nJméno a příjmení Jan Zázvorka nosí více různých osobností :\n\n\n"}
{"id": "433173", "url": "https://cs.wikipedia.org/wiki?curid=433173", "title": "Muzejní konzervace", "text": "Muzejní konzervace\n\nKonzervace je v muzeologii a archivnictví opatření (preventivní či aktivní), která mají zabránit poškozování sbírkového předmětu vnějšími vlivy. Při provádění konzervace musí být každý krok písemně i obrazově dokumentován. Dokumentace probíhá na tzv. konzervátorskou kartu. S pojmem konzervace se v muzeologii setkáváme od 20. století.\n\nProtože je samo muzeum svou podstatou konzervační zařízení, netýkají se konzervační otázky pouze konzervace jednotlivých muzeálií, ale zabezpečování celého konzervačního režimu.\n\nKonzervaci dělíme na přímou a nepřímou:\n\nExistují tři složky konzervace:\n\n"}
{"id": "433178", "url": "https://cs.wikipedia.org/wiki?curid=433178", "title": "Senátní obvod č. 20 – Praha 4", "text": "Senátní obvod č. 20 – Praha 4\n\nSenátní obvod č. 20 – Praha 4 podle zákona č. 247/1995 Sb. zahrnuje území městské části Praha 4 s výjimkou katastrálních území Hodkovičky a Lhotka.\n\nSenátorem pro období 2018–2024 je bezpartijní Jiří Drahoš, zvolený za STAN, KDU-ČSL, TOP 09 a SZ.\n\nPoté, co byl senátor Josef Zielenec zvolen do Evropského parlamentu, konaly se mimořádné doplňovací volby.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "433182", "url": "https://cs.wikipedia.org/wiki?curid=433182", "title": "Aleš Balcárek", "text": "Aleš Balcárek\n\nAleš Balcárek, též Alexandr (21. února 1840, Šumvald – 1. května 1862, Praha) byl moravský básník 19. století.\n\nPokřtěn byl jako Alexandr, narodil se v rodině mydláře (Seifensieder) Antona Balcárka (1809–1855) a jeho manželky Barbory, rozené Kouřelové (1815–??). Matka mu zemřela o rok později (25. 9. 1841) a otec se znovu oženil. Celkem se Anonínu Balcárkovi narodily dvě děti z prvního a osm dětí z druhého manželství.\n\nJako osmiletý byl poslán na výměnu („na handl“) do německy mluvící oblasti, školu absolvoval v Uničově. Postoupil do latinského gymnázia v Olomouci, kde byl také zpěvákem v kostele svatého Mořice. Po konfliktu s vedením školy kvůli účasti na zakázané večerní slavnosti („Vínku“) se neodvážil absolvovat maturitu v Olomouci a odjel do Vídně. Ani zde maturitu nesložil a živil se opisováním not a prodejem knih. Poté, co dostal nabídku na místo korektora v pražských Humoristických listech, přesídlil do Prahy. \n30. dubna 1862 utrpěl vážné zranění po pádu (možná úmyslném skoku) z Koňské brány a ještě téže noci zemřel v nemocnici. \n\nByl pohřben na IV. Olšanském hřbitově, obřad vedl vyšehradský děkan Václav Štulc. Jeho hrob je označen slovy „Zhynula naděje“ a „Moravan“.\n\nVe své době byl považován za nejpopulárnějšího básníka Moravy. Kvůli brzkému skonu však nemohl svou tvorbu plně rozvinout. Byl ovlivněn dobovým romantismem, historismem a panslavismem. Ve svých básních se obracel ke slovanství a opěvoval i krásy Moravy a její historii. (Lidové noviny však v roce 1913 zveřejnily recenzi vydání Balcárkova díla, ve kterém anonymní kritik dovozuje, že Balcárek byl epigonem obrozeneckých básníků i svých současníků (Nerudy a Hálka. Moderní kritika naopak oceňuje, že Balcárek ve svém vývoji překonával idealizování charakteristické pro Jána Kollára a že směřoval k modernějšímu básnickému projevu představovanému májovci.)\n\n\n<poem>\nZnáš, ty světe, ony vábné kraje,\nkdežto znějí staré slávy báje,\nVelehrad kde někdy stál,\nSvatopluk král panoval.\n</poem>\n\n\n"}
{"id": "433186", "url": "https://cs.wikipedia.org/wiki?curid=433186", "title": "Laurin &amp; Klement FCR", "text": "Laurin &amp; Klement FCR\n\nLaurin & Klemenr FCR byl závodní automobil vyráběný automobilkou Laurin & Klement v roce 1909. Byl to otevřený dvoumístný vůz. Byl úzký a vysoký kvůli vysokému motoru a měl vysoko položené těžiště. Vyrobeny byly celkem 2 kusy. V roce 1911 s tímto automobilem ing. Otto Hieronimus zvítězil a současně vytvořil traťový rekord 3:44,2 min. na závodu do vrchu Zbraslav - Jíloviště.\n\nMotor byl uložený vpředu a poháněl zadní kola. Byl to řadový čtyřválec s rozvodem OHC s objemem 5672 cm³ (vrtání 85 mm a zdvih 250 mm), karburátorem L&K, výkon 74 kW a s výkonem 74 kW (100 koní). Obě nápravy byly tuhé na listových perech. \n"}
{"id": "433193", "url": "https://cs.wikipedia.org/wiki?curid=433193", "title": "Zarážedlo", "text": "Zarážedlo\n\nZarážedlo (\"kolejový nárazník\", v železničním slangu \"šturc\") je zařízení sloužící k nouzovému zastavení nebo alespoň zbrzdění kolejového vozidla na konci koleje (tzv. kusá kolej) nebo tam, kde je kolej uzavřena. Zarážedlo je označeno návěstí „posun zakázán“, „konec koleje“, kolej uzavřena nebo světelným návěstidlem podle použití a drážních předpisů příslušné drážní společnosti.\n\nKonstrukce zarážedel vychází z místních podmínek, respektive očekávané síly, kterou zarážedlo má pohltit. V žádném případě není zarážedlo konstruováno k tomu, aby běžně zastavovalo lokomotivy, vagony nebo soupravy. Dokáže pohltit pouze mírný náraz. Při větších dynamických silách dochází k destrukci zarážedla i vozidla či vlaku, vykolejení apod.\n\nProvedení trvalých zarážedel je navrhováno podle místa použití. Na hlavových nádražích (např. Praha Masarykovo nádraží, Luzern ve Švýcarsku aj.) jsou zarážedla konstruována jako masivní betonová s tlumiči nárazu. Na tratích s menším nebo lehčím provozem se konstruují zarážedla lehčí konstrukce, např. z ohýbaných kolejnicových profilů, někdy se používá pouze násyp štěrku, písku či zeminy. Před oba druhy zarážedel se zpravidla umísťuje příčný pražec, upevněný přes hlavy kolejnic. Před zarážedlem se také zasypávají kolejnice pískem, kamením nebo štěrkem, který má pohltit nebo snížit kinetickou energii vozidla nebo soupravy a tak je zastavit nebo zbrzdit.\n\nDočasná zarážedla se umisťují v případě dočasného ukončení koleje, například při opravách či jiných výlukách koleje. Konstrukce je zjednodušená, jsou tvořena dvěma či více příčnými pražci, upevněnými přes hlavy kolejnic. Před zarážedlem se taktéž zasypávají kolejnice pískem, kamením nebo štěrkem.\n\nTlumiče nárazu jsou různé konstrukce, od klasických nárazníků umístěných na zarážedle až po tlumicí konstrukce založené na principu pružiny a hydraulického okruhu.\n\n"}
{"id": "433206", "url": "https://cs.wikipedia.org/wiki?curid=433206", "title": "Pavel ze Zdounek a Týnce", "text": "Pavel ze Zdounek a Týnce\n\nPavel ze Zdounek a Týnce, též Pavel z Holštejna, byl moravský pán, který byl nejstarším synem Voka I. z Holštejna.\n\nPrvní písemná zmínka pochází z roku 1358, kdy zemřel jeho otec a Pavel z Holštejna získal dědictvím tvrz ve Zdounkách, po které se psal. Během svého života však kupoval i jiné majetky na Moravě. Roku 1360 prodal se svými bratry hrad Rabštejn, Dukovany a Dubňany s lesem jistému Reinwaldovi, který byl manželem jejich sestry Doroty. Před rokem 1368 koupil Pavel hrad Týnec, po kterém začal užívat svůj predikát. Roku 1368 se uvádí jeho manželka Markéta ze Zezína. Jako významná osobnost se Pavel účastnil jako přísedící soudů, kde se spolu se svými bratry uváděl s predikátem \"z Holštejna.\" Naposledy se v listinách uvádí 17. března 1374. \n\nPavel po sobě zanechal syna Viléma, který ho však přežil jen o čtyři roky, aniž měl potomků. Vzhledem k tomu, že Vilém roku 1376 stačil uzavřít spolek se svým strýcem Vokem II., zůstal majetek v rukách pánů z Holštejna. \n"}
{"id": "433214", "url": "https://cs.wikipedia.org/wiki?curid=433214", "title": "Týnec (tvrz)", "text": "Týnec (tvrz)\n\nTvrz Týnec (někdy uváděna jako hrad) je zaniklé středověké sídlo, které leží poblíž stejnojmenné obce v okrese Břeclav.\n\nTýnec se v listinách uvádí už roku 1244, kdy se po něm psal jistý Markvart. Roku 1368 byl majitelem tvrze a panství Pavel ze Zdounek a Týnce, který pocházel z rodu pánů z Holštejna. Po jeho smrti získal tvrz Vok II. z Holštejna, který ji roku 1384 prodal markraběti Joštovi. Markrabě tvrz postoupil svým straníkům, roku 1415 koupil Týnec Sulík z Konice. Tvrz byla za husitských válek dobyta, potomci nových majitelů se za česko-uherských válek postavili proti králi Jiřímu, za což byla tvrz s panstvím konfiskována. Roku 1470 byla však znovu dobyta a pobořena. Byla sice provizorně opravena, ale roku 1528 při prodeji panství Žerotínům se udává jako pustá.\n\n"}
{"id": "433216", "url": "https://cs.wikipedia.org/wiki?curid=433216", "title": "Avialae", "text": "Avialae\n\nAvialae (\"ptačí křídla\") je rozsáhlá skupina teplokrevných obratlovců, zahrnující všechny současné i vyhynulé druhy ptáků a jejich nejbližší dinosauří předky a příbuzné.\n\nNa základě různých kladistických analýz je tato skupina vnímána různě. Jurský prapták \"Archaeopteryx\" například dle některých autorů je jejím zástupcem, dle jiných není. Častá definice je \"všichni dinosauři, používající křídla pro aktivní let a jejich vývojoví potomci\". Společným znakem všech avialanů je pernatý tělní pokryv. Poprvé se objevili v období střední nebo svrchní jury, asi před 165 až 160 miliony let.\n\nStejně jako dnešní ptáci i jejich pravěcí příbuzní měli tělo pokryté peřím v různém stupni vývinu, byli vysoce metabolicky aktivní (\"teplokrevní\") a schopní energeticky náročného způsobu pohybu. Většina z nich je a byla schopna klouzavého nebo aktivního letu. Stupeň osteologického vývoje se u různých fosilních zástupců značně lišil, jak ukazuje například výzkum rodu \"Jeholornis\" a některých dalších paravianů.\n\n\n"}
{"id": "433218", "url": "https://cs.wikipedia.org/wiki?curid=433218", "title": "Žacléř (zámek)", "text": "Žacléř (zámek)\n\nŽacléřský zámek (původně hrad Žacléř, latinsky: \"Scheczler\", německy: \"Schatzlar\", starší názvy: \"Šaclíř\", \"Šeclíř\", \"Žaclíř\") leží na kopci nad městem Žacléř v okrese Trutnov.\n\nBudova zámku se nachází na hustě zalesněném kopci. Je to dvou až třípatrová stavba nepravidelného šestihranného půdorysu s polygonálním průčelím na jižní straně.\n\nV současné době je zámek veřejnosti nepřístupný. Jeho vlastníkem je společnost Castrum Scheczler, jejímiž jedinými společníky jsou od roku 2010 manželé Adéla a Karel Čermákovi. Plánují komplexní rekonstrukci zámku a jeho přestavbu na luxusní stylový hotel s restaurací.\n\nGotický hrad Žacléř („\"castrum Scheczler\"“) se poprvé zmiňuje v roce 1334 v archivu pražské kapituly. Při husitských nájezdech v 15. století byl hrad obléhán. Po husitských válkách se zde usídlili loupeživí rytíři. Roku 1523 byl hrad vypálen a následně roku 1555 přestavěn Kryštofem z Gendorfu do podoby renesančního zámku. Za třicetileté války byl dvakrát dobyt Švédy a vydrancován. V 17. století zámek patřil Jezuitům, v letech 1730–1740 vznikl barokní portál s tesanými ornamenty. V letech 1894–1895 byly provedeny další úpravy. Byly zbořeny hospodářské budovy a byly postaveny pseudogotické hradby s cimbuřím okolo celého zámku. V roce 1945 byl vyrabován interiér. Po požáru byla mansardová střecha nahrazena valbovou. Byl zde internát žacléřského Texlenu. V 80. letech sem jezdily děti na školu v přírodě.\n\nV 90. letech 20. století přešel zámek do vlastnictví města Žacléř. Město ho v roce 1997 prodalo společnosti Omikron - RV, ta dále společnosti Wekostav. Od ní jej v roce 2005 koupila společnost Cosy Cottage, nyní Castrum Scheczler.\n\n\n\n"}
{"id": "433226", "url": "https://cs.wikipedia.org/wiki?curid=433226", "title": "Anthony Wayne England", "text": "Anthony Wayne England\n\nAnthony Wayne England (* 15. května 1942 Indianapolis, Indiana, Spojené státy americké) je bývalý americký astronaut, který v létě roku 1985 strávil necelých 8 dní při letu raketoplánu Challenger.\n\nZákladní školu absolvoval v rodném Indianapolis, střední pak v Severní Dakotě. Byl radioamatérem. Vysokoškolské vzdělání získal na Massachusettském technologickém institutu. Zaměstnán byl v University of Michigan, Ann Arbob jako vyučující profesor. K NASA se dostal 4. srpna 1967. Je ženatý a má dvě děti.\n\nByl na palubě raketoplánu Challenger spolu s dalšími šesti astronauty. Jednalo se o misi označenou později v COSPAR jako 1985-063A. Na palubě sebou vezli několik palet pro laboratoř Spacelab 2, skleník pro rostliny a malou družici PDP. I přes řadu technických problémů byla mise označena jako úspěšná. Doktor Anthony England zde působil jako geofyzik. Přistáli na základně a kosmodromu Edwards v Kalifornii – Mohavská poušť.\n\n\n"}
{"id": "433250", "url": "https://cs.wikipedia.org/wiki?curid=433250", "title": "JCB", "text": "JCB\n\nJCB je tříznaková zkratka, která může znamenat:\n\n\n"}
{"id": "433252", "url": "https://cs.wikipedia.org/wiki?curid=433252", "title": "Laurin &amp; Klement EN", "text": "Laurin &amp; Klement EN\n\nLaurin & Klement EN byl osobní automobil vyráběný automobilkou Laurin & Klement od roku 1909 do roku 1910. Byl k dostání jako faéton, limuzína, landaulet nebo sportovní vůz. \n\nMotor byl vodou chlazený řadový čtyřválec SV. Stejně jako u ostatních typů Laurin & Klement se nacházel vepředu a poháněl zadní kola. Vůz měl objem 5703 cm³, výkon 37 kW (50 koní), vrtání 110 mm a zdvih 150 mm. Rozvor byl 3470 mm, rozchod předních kol 1420 mm a zadních kol 1370 mm. Obě nápravy byly tuhé a měly listová pera. Vůz dosahoval rychlosti až 85 km/h.\n\nCelkem bylo vyrobeno 15 kusů.\n\n"}
{"id": "433260", "url": "https://cs.wikipedia.org/wiki?curid=433260", "title": "Davidka", "text": "Davidka\n\nDavidka (hebrejsky: דוידקה) byl podomácku vyráběný izraelský minomet použitý ve městech Safed a Jeruzalém během počátečních fází izraelské války za nezávislost v roce 1948. Jeho střely byly mimořádně hlučné a jejich silné exploze měly velký význam v zastrašovací taktice vůči arabským silám. Mimo zastrašovací efekt neměly minomety velkou hodnotu, neboť jejich střely byly velice nepřesné. Formálně je označován jako třípalcový (76,2 mm) minomet, přestože jeho střely byly podstatně větší.\n\nNázev Davidka je ruskou variantou jména „Davídek“ (tj. malý David). Toto jméno symbolicky odkazuje k biblickému příběhu boje krále Davida proti obru Goliášovi a mělo vyjadřovat paralelu v boji malého a mladého Státu Izrael proti nepoměrně větším armádám sousedních arabských států. Tento původ názvu je obecně přijat, avšak samotná zbraň byla pojmenována po svém konstruktéru Davidu Leibowitchovi, který ji navrhl a sestrojil v zemědělské škole Mikve Jisra'el ve městě Cholon v zimě 1947/1948.\n\nPrvní střela z minometu Davidka byla odpálena 13. března 1948 v boji u Abu Kabir na předměstí Jaffy. Pravděpodobně největší vítězství se tomuto minometu připisuje při osvobození opevněného stanoviště v citadele v centru Safedu v noci z 9. na 10. května 1948.\n\nCelkem bylo vyrobeno šest minometů Davidka a každá ze tří brigád Palmach (\"Harel\", \"Jiftach\" a \"ha-Negev\") získala dva z nich. Jeden z nich, který byl použit brigádou Jiftach při bojích o Safed, dnes stojí na jednom z místních náměstí jako památník. Další, který stojí na jeruzalémském náměstí Davidka, připomíná účast brigády Harel v bojích o Jeruzalém.\n\nObdobně jako u jiných minometů, bylo tajemství Davidky její 40kilogramová střela. Jak je patrné z obrázku napravo, samotná střela byla výrazně větší než vlastní minomet, ze kterého byla vystřelena.\n\nNa rozdíl od běžných minometů, u kterých je dělostřelecká mina vhozena do trubice minometu celá, byl u Davidky do trubice minometu vkládán pouze ocas střely. To však způsobovalo známou nepřesnost, neboť díky tomu neměla střela dostatečné nasměrování na cíl. \n\nNa vnější stranu střely byly přivařeny malé kousky železa, které ještě více zvýšily nepřesnost zbraně. Díky nim však střela za letu vydávala pronikavý a silný pískot a jekot. Hřmot dopadající střely minometu Davidka byl jejím nejdůležitějším efektem, a tak každý kdo střelu slyšel se mohl domnívat, že je potenciální obětí, což výrazně zvyšovalo strach mezi Araby. Říká se, že Arabům, proti kterým byly minomety Davidka nasazeny, bylo řečeno, že mnoho z konstruktérů amerických atomových bomb byli Židé (například Einstein či Oppenheimer), a ti si následně mysleli, že jsou proti nim použity atomové zbraně.\n\nMinomety Davidky byly použity v bitvách o Haifu, Ein Zeitun, v Safedu a Bidu.\n\n"}
{"id": "433273", "url": "https://cs.wikipedia.org/wiki?curid=433273", "title": "Achima'ac ben Palti'el", "text": "Achima'ac ben Palti'el\n\nAchima'ac ben Palti'el ( אחימעץ בן פלטיאל,‎ 1017 – 1054/1060) byl židovsko-italským historikem a pajtanem, jenž se proslavil zejména díky své kronice \"Svitek Achima'acův\".\n\nAchima'ac se narodil roku 1017 v italském městě Capua do starobylé vážené židovské rodiny. Roku 1054 sepsal kroniku \"Svitek Achima'acův\" ( מגילת אחימעץ, \"Megilat Achima'ac\"), někdy nazývanou také \"Kniha genealogií\" ( ספר היוחסין, \"Sefer ha-juchasin\"). Achima'ac ji sepsal v rýmované próze a popisuje v ní dějiny své rodiny i obce od 9. století až do své doby. Styl díla připomíná arabský žánr makáma, který v té době židé často přejímali.\n\n"}
{"id": "433275", "url": "https://cs.wikipedia.org/wiki?curid=433275", "title": "Lubomír Typlt", "text": "Lubomír Typlt\n\nLubomír Typlt (* 6. června 1975, Nová Paka) je český malíř, který v současné době žije střídavě v Berlíně a v Praze.\n\nJeho malířské dílo je příznačné svou formální syrovostí a obsahovou surovostí. Rozvíjí svůj mýtus o lidském jedinci pomocí malířských prostředků: vytříbené kresebnosti i absurdních prostorových objektů. S oblibou používá techniku kvaše, které mu propojí výrazové přechody mezi kresbou a malbou a jsou charakteristické spontánností, gestickou živostí a formálních vytříbeností.\nPříležitostně se věnuje také hip hopové skupině WWW (texty, grafika).\n\n\n\n\n\n\n"}
{"id": "433282", "url": "https://cs.wikipedia.org/wiki?curid=433282", "title": "Alternativní a komplementární medicína", "text": "Alternativní a komplementární medicína\n\nAlternativní a komplementární medicína nebo jen CAM (z anglického \"Complementary and Alternative Medicine\") je jakýkoli z přístupů určených ke zlepšení nebo udržení lidského zdraví, které nejsou součástí standardní lékařské péče, známé také jako konvenční nebo západní medicína. Tyto přístupy CAM se obvykle používají způsobem, který je komplementární ke standardní lékařské praxi nebo se používá místo standardní medicíny, jsou někdy označovány jako holistické nebo součástí tradiční medicíny, ačkoli tyto oblasti medicíny nepokrývají všechny formy CAM. Ve skutečnosti CAM zahrnuje nejen klasické systémy, jako je ajurvédská medicína a tradiční čínská medicína, ale také širokou škálu dalších forem terapie, včetně chiropraktické medicíny, biofeedbacku, arteterapie, hypnózy. Mnoho z těchto přístupů je ve srovnání s konvenční medicínou považováno za okrajové - to znamená, že obvykle nejsou ústředním prvkem lékařských osnov, a obvykle nejsou předepisovány lékaři, kteří praktikují konvenční medicínu. Nicméně z důvodu rostoucího počtu důkazů, které podporují bezpečnost a účinnost některých přístupů CAM, se ti, kteří praktikují konvenční medicínu, stali také praktiky CAM. Ve dvou posledních desetiletích došlo k terminologickému rozšíření a začalo se hovořit spíše o integrované, a nekonvenční a komplementární medicíně.\n\nAmerické národní středisko pro komplementární a integrované zdraví (NCCIH) používá toto rozlišení:\n\n\nTermín nekonvenční medicína (anglicky \"unconventional medicine\") vyjadřuje, že dané léčebné postupy nejsou uznány jako lege artis medicínské postupy, že nebyly prověřeny podle pravidel klinického výzkumu. Nejsou považovány za standardní způsoby léčby, nepatří do objemu zákonem vymezené zdravotní péče hrazené zdravotními pojišťovnami či jinými subjekty předplacené péče. Ovšem situace se v jednotlivých zemích různí a obzvláště soukromé pojišťovny stále více zařazují některé nekonvenční služby do katalogu péče, protože je po těchto metodách poptávka. V tom jsou v postavení obdobném, jako např. doplňky stravy.\n\nTermín komplementární medicína (anglicky \"complementary medicine\") zdůrazňuje, že mnohé nekonvenční postupy nejsou nasazovány místo standardních, nýbrž že je doplňují a že mají podpořit účinek vědecké medicíny či mají na léčbu navázat. \n\nAlopatická medicína, nebo „alopatie“ je termín užívaný homeopaty k označení jiných postupů než homeopatických. Jedná se tedy o označení klasické medicíny, které vytvořil Samuel Hahnemann jako protiklad k homeopatii.\n\nTermín tradiční medicína odkazuje na nevědecké léčitelské praktiky určité kultury, na rozdíl od postupů, které obvykle používají jiné kultury, ve kterých kde dominuje lékařská věda.\n\nHolistická, nebo také „celostní medicína“ využívá různé léčebné postupy, od konvenčních léků po alternativní metody jako homeopatii, akupunkturu, šiatsu aj. Holistická medicína usiluje o sjednocení těla a duše. Opírá se o názory, že příčinou nemocí jsou jevy jako úbytek energie způsobený špatnými návyky a stresem, jak fyzickým, tak i psychickým. Nemoc je v holistické medicíně tedy chápána jako důsledek nerovnováhy mezi příčinami biologickými a osobními.\n\n\n\n\n"}
{"id": "433283", "url": "https://cs.wikipedia.org/wiki?curid=433283", "title": "Páni z Holštejna", "text": "Páni z Holštejna\n\nPány z Holštejna tvoří dva historicky samostatné rody, které sídlily na hradě Holštejně. \n\nRod pocházel z předků Radoslava z Ceblovic, který byl v roce 1227 ve funkci nejvyššího lovčího a jeho syna Crhy, který byl významným pánem a působil jako purkrabí na hradě Děvičky a purkrabí města Olomouce. Crha získal rozlehlé majetky na Drahanské vrchovině s centrem na tvrzi v Jedovnicích. Tento majetek pak získali po jeho smrti v roce 1251 jeho synové Bohuš a Hartman, kteří tuto oblast kolonizovali. Bohušovi daroval v 60. letech 13. století král za věrné služby oblast kolem Lipníka nad Bečvou, kde Bohuš postavil hrad Drahotuše a založil tak moravský rod pánů z Drahotuš. Hartman v tomtéž období postavil hrad Holštejn a založil tak rok pánů z Holštejna. Jeho jediný syn Crha z Holštejna však předčasně roku 1308 zemřel a rod vymřel. Hrad a panství získal odúmrtí král, který ho postoupil rodu pánů z Lipé, kteří ho takřka obratem před rokem 1321 prodali. \n\nNovým holštejnským pánem se stal počátkem 20. let 14. století Vok I. z Holštejna. Až donedávna ho literatura ztotožňovala s Vokem ze Sovince, který spolu s bratry Markvartem a Pavlem založili hrad Sovinec. Z rozboru listinných důkazů a pečetí však vyplývá, že současníci Vok I. z Holštejna a Vok I. ze Sovince sice pocházejí ze stejného rodu Hrutoviců, který měl sídlo na hradě Huzové a psal se po ní, leč jde o dvě větve tohoto rodu a zmiňovaní Vokové byli pravděpodobně bratranci. Vok I. z Holštejna tak založil rod, který se postupem času rozrostl a stal se významným jak v rámci moravského markrabství, tak českého království. Jeho příslušníci se uváděli často na čelních místech ve veřejných listinách i při zasedáních zemských soudů. Páni z Holštejna drželi kromě svého rodového sídla na Holštejně hrady Cimburk, Vartnov, Hluboký, Špránek, Náměšť, Grünberg, Bohuslavice a Myslejovice a tvrze Týnec, Zdounky, Dětkovice a Konice. Rod se zapsal do dějin jak v moravských markraběcích válkách, tak ve válkách husitských. Dle Vavřince z Březové padl Vok IV. z Holštejna jako jeden z 25 moravských pánů v bitvě pod Vyšehradem v roce 1420. Rod vymřel po meči roku 1466 posledním z Voků z Holštejna.\n\n\n"}
{"id": "433289", "url": "https://cs.wikipedia.org/wiki?curid=433289", "title": "API (rozcestník)", "text": "API (rozcestník)\n\nAPI je zkratka s různými významy:\n\n"}
{"id": "433292", "url": "https://cs.wikipedia.org/wiki?curid=433292", "title": "Šabtaj ha-Kohen", "text": "Šabtaj ha-Kohen\n\nŠabtaj ha-Kohen ( , akronym ש״ך (někdy psáno ש״כ), Šach, 1621, Vilno – 8. února 1663 (roš chodeš prvního adaru), Holešov) byl litevským a krátkou dobu také holešovským rabínem a významným židovským učencem.\n\nŠach byl synem vilenského rabína, studoval v Kazimierzi, kde jej vyučoval také Natan Neta Šapira a většinu svého života pak strávil v Litvě. Již za jeho mládí jej ostatní brzy považovali za jednu z největších židovských autorit. Během severní polské války po okupaci Vilna ruskými vojsky roku 1655 však vypukly pogromy a Šach musel uprchnout. Nakonec přišel do Holešova, kde byl přijat za rabína, kde však po krátké době zemřel a byl pochován - náhrobek je ve stylu tumby, jež je tvořena celkem šesti kamennými deskami. Na jeho počest se místní Stará synagoga nazývá Šachova synagoga (tzv. Nový holešovský templ byl zničen nacisty v r. 1941.)\n\nŠach dokázal napsat množství knih, z nichž se nejvíce proslavily \"Rty Kohena\" ( , \"Siftej Kohen\") z roku 1646, což je komentář ke dvěma částem díla Josefa Kara \"Šulchan aruch\". V témže roce vyšla v Lublinu kniha \"Řádky zlata\" ( , \"Turej zahav\", zkráceně \"TaZ\"), jejímž autorem byl rabi David ha-Levi Segal, starší a proslulý posek, který v mnohém se Šachem nesouhlasil. Šach zareagoval polemikou s názvem \"Tečky stříbra\" ( , \"Nekudot ha-kesef\"); na ni odpověděl \"TaZ\" spisem \"Poslední list\" ( , \"Daf acharon\"), na který zareagoval Šach ostře spisem \"Poslední sešit\" ( , \"Kuntres acharon\"; Daf i Kuntres bývají v nových vydáních Šulchan Aruchu otištěny společně na konci prvního dílu Jore Dea).\n\nDalším Šachovým dílem je učený spis \"Tekafo Kohen\", ( ) pojednávající o pochybnostech a domněnkách, který je spolu s výkladem rabi Jonatana Eybeshitze častým učebním textem v ješivách.\n\nŠach se stal jedním ze základních komentátorů Šulchan aruchu Jore dea a Chošen mišpat a jeho komentář bývá otištěn ve všech rozšířených vydáních.\n\nJeho díla se však nezabývala pouze čistě náboženskými záležitostmi, nýbrž také událostmi, jež Šach zažil. V knize \"Megilat ajefa\" ( ) (vydána v Amsterdamu r. 1651) oplakává zničení židovských obcí ve své domovině, jehož byl svědkem. Spis je důležitým pramenem historických informací o své době.\n\nŠach je též autorem žalozpěvů vykreslujících pogromy v letech 1648-9 jež vypukly v důsledku povstání Bohdana Chmelnického. Žalozpěvy vyšly v Amsterdamu r. 1651 a některé z nich se staly trvalou součástí aškenázské liturgie pro Tiš'a be-av.\n\n"}
{"id": "433294", "url": "https://cs.wikipedia.org/wiki?curid=433294", "title": "UO", "text": "UO\n\nSpojení písmen U a O může mít různé významy:\n\n"}
{"id": "433296", "url": "https://cs.wikipedia.org/wiki?curid=433296", "title": "Šach (rozcestník)", "text": "Šach (rozcestník)\n\nŠach je pojem označující několik různých skutečností:\n\n"}
{"id": "433300", "url": "https://cs.wikipedia.org/wiki?curid=433300", "title": "Kouba", "text": "Kouba\n\nKouba může být:\n\n"}
{"id": "433301", "url": "https://cs.wikipedia.org/wiki?curid=433301", "title": "Jiří Suchomel", "text": "Jiří Suchomel\n\nJiří Suchomel (* 14. září 1944 Kladno) je český architekt, vysokoškolský profesor, jeden ze zakladatelů Fakulty architektury Technické univerzity v Liberci, její bývalý děkan a současný proděkan.\n\nVystudoval Fakultu stavební ČVUT a AVU v Praze. V roce 1965 praktikoval u Landbauamtu v Donauwörthu, v roce 1966 pracoval v ateliéru George, Trew a Dunn v Londýně a v roce 1969 také u architekta Gottfrieda Böhma v Cáchách. V tomtéž roce se stal členem Školky SIAL.\n\n\n\n"}
{"id": "433306", "url": "https://cs.wikipedia.org/wiki?curid=433306", "title": "Franta Župan", "text": "Franta Župan\n\nFranta Župan (vl. jménem František Procházka) (* 23. května 1858 v obci Běštín \"(na rodném domě čp. 47 osazena pamětní deska)\" - † 13. ledna 1929 v Kolíně). Byl českým učitelem a spisovatelem.\n\nDo školy chodil v Hostomicích. Gymnázium absolvoval v Berouně a poté vystudoval zeměpis a dějepis na filozofické fakultě v Praze. Jako vystudovaný učitel pobýval v letech 1884 – 1885 v Bulharsku jako učitel v rodině hraběte Rudolfa Thurn-Taxise. Od roku 1886 byl profesorem na českých středních školách v Praze, Olomouci, Třebíči, Brně, Novém Městě na Moravě a nejdéle v Kolíně (1901 – 1917).\n\nBěhem studia na filozofické fakultě získal svůj literární pseudonym. Přispíval tehdy také do humoristického časopisu Švanda dudák, který redigoval o čtyři roky starší Ignát Herrmann. Na jedno z Herrmannových upozornění, že nepodepsal svůj příspěvek, prý František Procházka odpověděl: \"Dejte jakékoli jméno!\"\n\n\n"}
{"id": "433307", "url": "https://cs.wikipedia.org/wiki?curid=433307", "title": "ETR 610", "text": "ETR 610\n\nETR 610 (z italštiny \"ElettroTreno Rapido\", švýcarská řada RABe 503) je třísystémová varianta italské vysokorychlostní jednotky s naklápěcími skříněmi typu Pendolino určená pro dálkovou osobní dopravu mezi Švýcarskem a Itálií. Jednotky vyrobila firma Alstom a jejich designérem byl Giorgio Giugiaro.\n\nV roce 2004 objednala společnost Cisalpino 14 elektrických jednotek pro mezistátní dopravu. Jednotka byla prvně představena veřejnosti v červnu 2005 v podobě makety části čelního vozu. Společnost Trenitalia si objednala dalších 12 pouze stejnosměrných jednotek ETR 600 pro vnitrostátní provoz, jejichž dodávky se uskutečnily od poloviny roku 2008. Nasazení jednotek ETR 610 do provozu bylo plánováno na prosinec 2008. Ve dnech 9. – 10. listopadu 2007 zavítala jednotka ETR 610 001 poprvé do Švýcarska k prvním zkouškám. Období zkoušek se značně proti původním plánům protáhlo, neboť odběratel trval na tom, aby jednotky netrpěly stejnými závadami, jako starší jednotky ETR 470, a dodavateli se vždy nedařilo dostatečně rychle najít spolehlivé řešení. Až v březnu 2009 vydal Spolkový úřad pro dopravu (BAV - Bundesamt für Verkehr) dočasné povolení zkušebního provozu s cestujícími a teprve od 20. července byly jednotky pravidelně nasazeny na spoje mezi Milánem a Ženevou. Od 1. října se rozšířilo jejich nasazení i na trasu z Ženevy do Benátek a od 13. listopadu byly nasazeny i na lötschberské dráze na spojích z Milána do Basileje. K 13. prosinci 2009 zanikla společnost Cisalpino a jednotky byly rozděleny mezi SBB a Trenitalia. \n\nJednotkám ETR 610 Trenitalia bylo změněné barevné schema a byly nasazeny i do vnitrostátního provozu jako soupravy Frecciargento. SBB nasadilo své jednotky na mezistátní spoje z Ženevy resp. Basileje po simplonské trati do Milána.\n\nDne 2. srpna 2012 objednaly SBB dalších 8 jednotek ETR 610, které měly být nasazeny na gotthardské trati od prosince 2014 a nahradit tak poruchové jednotky ETR 470. První jednotka z této objednávky dorazila do Švýcarska 28. června 2014, další byly uváděny do provozu až do června 2015. Od začátku platnosti jízdního řádu 2016 byly na spojích z Curychu do Milána nasazeny výlučně jednotky ETR 610. Mezitím SBB využily opci a 30. ledna 2015 objednaly další 4 jednotky ETR 610 pro provoz na nové gotthardské trati. Údržba všech jednotek ETR 610 probíhá v Ženevě.\n\nJednotka je složena ze sedmi samostatných vozů, elektricky a řízením je rozdělena na dvě části – vozy 1-4 a vozy 5-7. Vozy 1, 2, 6 a 7 jsou hnací, trakční motory jsou, jak je u jednotek typu pendolino obvyklé, uloženy na spodku vozové skříně v ose vozu a krouticí moment je přenášen kardanovým hřídelem na převodovku dvojkolí blíže ke středu vozu. Hnací vozy tedy mají dvě hnací a dvě běžná dvojkolí. V provozu mohou jezdit dvě spojené jednotky.\n\nJednotka má tři dvojice sběračů pro jednotlivé napájecí systémy. Sběrače pro síť DB (široké smykadlo, čistý uhlík) jsou na zadním čele 3. vozu a předním čele 6. vozu, sběrače pro stejnosměrnou italskou síť RFI (úzké smykadlo, uhlík s mědí) jsou na předním čele 4. vozu a zadním čele 5. vozu a sběrače pro SBB (úzké smykadlo, čistý uhlík) na přilehlých čelech 4. a 5. vozu. Střídavé sběrače jsou připojeny ke střešní sběrnici přes odpojovače, stejnosměrné přímo, odpojovače jsou vloženy mezi sběrnici a stejnosměrné hlavní vypínače. Přes střídavé hlavní vypínače jsou napájeny transformátory, které jsou umístěny také na 4. a 5. voze. Při napájení jednotky stejnosměrným proudem slouží sekundární vinutí transformátorů jako vstupní filtry. Z transformátorů jsou napájeny čtyřkvadrantní měniče na hnacích vozech, které napájejí stejnosměrné meziobvody. Při stejnosměrném napájení jednotky jsou tyto meziobvody napájené přímo proudem z trakčního vedení přes zmíněná sekundární vinutí transformátorů. Elektrodynamická brzda preferuje rekuperační brzdění, pokud není odběr, jsou na střechách hnacích vozů umístěné brzdové odporníky.\n\nVšechna dvojkolí jsou brzděna pneumaticky. Hnací dvojkolí jsou osazena dvěma brzdovými kotouči, běžná třemi. Vozy 2, 3 a 6 mají na obou podvozcích magnetické kolejnicové brzdy, u vozů 1 a 7 jsou pouze na zadním podvozku (u plochého čela). Hydraulické naklápění vozových skříní je funkční při rychlostech nad 45 km/h.\n\nČela jednotek jsou opatřena samočinnými spřáhly typu Scharfenberg skrytými pod odklápěcími aerodynamickými kryty.\n\nKvůli nasazení v lötschberském a později i v gotthardském úpatním tunelu jsou jednotky vybaveny požární signalizací a musí být schopné jízdy vlastní silou minimálně 15 minut od vypuknutí požáru. Jednotky z první série mají 304 míst k sezení ve druhé třídě a 104 míst v první. Jednotky z druhé a třetí série mají 422 míst k sezení, z toho 296 ve druhé třídě a 108 v první třídě. Pro osoby se sníženou pohyblivostí je určeno 42 sedadel \"Prioritätssitze\" s většími rozestupy.\n\nVprosinci 2009 byla flotila jednotek ETR 610 rozdělena mezi SBB a Trenitalia (ačkoliv ještě ani všechny jednotky nebyly dodané). Od té doby nesou jednotky označení příslušné společnosti a jejich údržba a provoz probíhá vzájemně zcela nezávisle. V současnosti (2017) mají i různé verze ETCS. Pro provoz v gotthardském úpatním tunelu nechaly SBB upravit 7 jednotek podle 2. serie a tyto jednotky obdržely nová čísla – 503 001–007.\n\nOsm jednotek objednaných v srpnu 2012 a dodaných v letech 2014-2015 mělo již z výroby některá vylepšení oproti 1. serii, zejména byly připravené pro nasazení v gotthardském úpatním tunelu. \n\nSBB využily opci a 30. ledna 2015 objednaly 4 další jednotky v ceně 120 milionů švýcarských franků. Jednotky jsou shodné s druhou sérií a byly objednány v očekávání zvýšeného počtu cestujících po otevření nového gotthardského tunelu, zejména pro možnost posílení vybraných spojů nasazením spojených jednotek ve dvojité trakci. Jednotky byly dodány v období říjen 2016 – únor 2017. \n\n15. února 2011 narazila 610 011 během zkušební jízdy v Trevíru do zarážedla a vykolejila. Při nehodě nebyl nikdo zraněn.\n\n22. března 2017 vykolejila 610 002 Trenitalia na zhlaví žst. Luzern. Podle sdělení policie bylo 7 osob lehce zraněno. Příčina nehody je nejasná, pravděpodobně šlo o souběh několika nepříznivých vlivů.\n\nDo roku 2020 musí být všechny jednotky 1. série vybaveny stabilním hasicím zařízením, bez kterého by nebyl povolen další provoz v Itálii. Jelikož je tato instalace spojena s demontáží velké části střešního vybavení, využije se tato akce i k částečné modernizaci jednotek. V plánu je zvýšení množství zavazadlových polic, vyčlenění zóny pro rodiny, optimalizace WC a instalace kamer pro strojvedoucího. Jednotky se tak přiblíží jednotkám druhé série. Dále bude všech 19 jednotek vybaveno zesilovači mobilního signálu a WLAN. Zároveň bude provedena velká revize jednotek 1. série předepsaná po ujetí 2,5 mil. km a menší revize jednotek 2. série předepsaná po ujetí 1,25 mil. km. Uvedené práce provede firma Alstom v Saviglianu v letech 2017–2020, resp. 2018-2019.\n\nJelikož oběhy jednotek 3. série ještě nejsou zapracovány do GVD 2017, jsou tyto jednotky nasazovány do oběhů jednotek 2. série. Jediným omezujícím faktorem je smlouva s dodavatelem o provádění záručních oprav v Ženevě, takže na gotthardské trati se až na výjimky tyto jednotky nevyskytují. Jednotky 2. série jsou nasazovány i do oběhů jednotek Trenitalia jako náhrada za vykolejenou ETR 610 002, v provozu tak běžně jezdí spojené jednotky SBB a Trenitalia. \nPřetrasování vlaků z horské trati do úpatního tunelu způsobilo, že se začaly jednotky potýkat s odlišnými problémy. Prakticky se vytratilo stranové opotřebení oblouků způsobované jízdou v obloucích o malém poloměru. Nově se objevilo praskání skel horního pozičního světla. Zatímco na horské trati měla spolehlivost naklápěcího systému rozhodující vliv na dodržení GVD, v úpatním tunelu je to schopnost dosáhnout maximální rychlosti. Proto byl upraven software jednotek, aby umožnil jízdu maximální rychlostí i při poruše naklápění, pokud je funkční centrování skříně a sběrače. Použití rezervního sběrače nyní také nemá vliv na omezení rychlosti, pouze u spojených jednotek je nutné dodržet předepsanou vzdálenost zdvižených sběračů. \n\nOd 10. prosince, začátku platnosti GVD 2018, je plánováno nasazení jednotek ETR 610 na přímé spoje Milán–Frankfurt. Rok 2017 je proto věnován důkladným provozním zkouškám všech systémů potřebných pro provoz v Německu, školení personálu DB a školení personálu údržby SBB např. pro údržbu německých vlakových zabezpečovačů.\n"}
{"id": "433310", "url": "https://cs.wikipedia.org/wiki?curid=433310", "title": "Už jsme doma", "text": "Už jsme doma\n\nUž jsme doma (UJD) je česká avantgardní rocková kapela. Původně byla zformována v Teplicích roku 1985. Po půl roce existence do kapely přešli dva členové legendární teplické skupiny FPB a z původní sestavy zůstali jen dva lidé. Tím se ustavila první významná čtyřčlenná sestava UJD – Jindřich Dolanský, Miroslav Wanek, Romek Hanzlík a Julius Horváth (Písničky FPB dnes UJD příležitostně hraje v rámci koncertu „Už jsme doma a Romek Hanzlík hrají písně FPB“).\n\nStylově lze jen těžko kapelu obecně charakterizovat: jejich hudba v sobě kombinuje jakýsi druh intelektuálního punku, slovanskou hudební provokaci, africké rytmy, orchestrální punk, funky, ska, gregoriánské chorály, avantgardní melodie, disharmonii, korozi, epileptické a chaotické rytmy – a mnoho dalšího…\nJejí žánr se někdy označuje jako post-punk nebo jazz-punk.\nV zahraničí bývá skupina zařazována mezi tzv. Prog Music nebo Avantgarde Music.\n\nPřestože tato hudba může být někým považována za chaotickou improvizaci, všechny písně jsou předem přesně zapsány do partitury.\n\nKapela vydala 9 studiových alb, 2 živé záznamy z koncertu, 2 výběry „best of“, DVD obsahující živý záznam koncertu 20. výročí skupiny, DVD dokument o historii skupiny a další.\nKromě toho se kapela také angažuje v projektech filmových, divadelních a všeobecně uměleckých.\n\nNa jaře 2016 frontman Miroslav Wanek odřekl („s okamžitou platností … a to jednou provždy“) tradiční účast kapely na hudebním festivalu Trutnoff, vyzvav ostatní kapely i účastníky k bojkotu – to kvůli nesouhlasu s pozváním bývalého generálního tajemníka KSČ Miloše Jakeše.\n\n\nSaxofón\n\nKytara\n\nBasa\n\nBicí\n\nKlávesy\n\nXylofon\n\nVibrafon\n\nHoboj\n\n\n\n\n\n\n\n"}
{"id": "433311", "url": "https://cs.wikipedia.org/wiki?curid=433311", "title": "Vykolejení", "text": "Vykolejení\n\nVykolejení, též vyšinutí je situace, při které kolejové vozidlo nebo jen některé dvojkolí vozidla za jízdy opustí, byť dočasně, hlavu kolejnice.\n\nVykolejení je nejčastěji způsobeno situací, kdy řídící síla na vedoucím kole v oblouku překročí mez, kterou je toto kolo schopné přenést na kolejnici, a kolo vyšplhá okolkem na hlavu kolejnice. Tato situace může být způsobena poruchou geometrické polohy koleje – tzv. křížový propad – nebo poruchou vypružení vozidla – lom pružiny, zatuhnutí vedení dvojkolí. \nK vykolejení může dojít při poruše koleje i při srážce dvou či více kolejových vozidel nebo při srážce vozidla s překážkou. Překročení stanovené rychlosti nebývá prvotní příčinou vykolejení, ale zvýšené namáhání koleje a vozidla může vést k poruše a následnému vykolejení.\n\nVykolejení se používá i jako prostředek nouzového zastavení vozidel. K vykolejení v tomto případě slouží výkolejka, odvratná výhybka nebo jiné zařízení k tomuto přímo určené, anebo improvizované prostředky – přestavení jazyků výhybky do mezipolohy, za války i uvolnění kolejnice, trhaviny a podobně. K návratu vykolejeného vozidla na koleje zpravidla se využívá kolejový jeřáb nebo hydraulické zvedáky. V některých případech je možné použít i zpětné natažení na kolej pomocí nakolejovacích klínů, případně i bez nich.<br> \n\nŽelezniční neštěstí v roce 1994 ve Švýcarsku, při kterém ve městě vykolejily a začaly hořet vagony s chemikáliemi, byly vážně zraněni tři lidé a celková škoda přesáhla mnoho miliónů EUR, vedl k vývoji detektoru vykolejení.\n\nZ analýzy Švýcarských železnic vyplynulo, že zhruba 80% všech železničních neštěstí nákladních vozů způsobilo vykolejení vlaku.\n\nV roce 2001 byl detektor vykolejení EDT101 vyvinutý společností Knorr-Bremse schválený Mezinárodní železniční unií UIC.\n\n\n"}
{"id": "433319", "url": "https://cs.wikipedia.org/wiki?curid=433319", "title": "Medvědí soutěska", "text": "Medvědí soutěska\n\nMedvědí soutěska (německy \"„Bärenschützklamm“\") je kamenitá rokle v rakouské spolkové zemi Štýrsko. Roku 1978 byla prohlášena za chráněnou přírodní památku. Je to oblíbená turistická lokalita, východištěm je zpravidla obec Mixnitz.\n\nNázev Medvědí soutěska (německy „Bärenschützklamm“) nemá pravděpodobně nic společného s medvědy, slovo patrně pochází z nějakého slovanského nesrozumitelného slova, snad *pršica, a dnešní podoby nabylo lidovou etymologií. Trasa výstupu je jednosměrná.\n\n"}
{"id": "433336", "url": "https://cs.wikipedia.org/wiki?curid=433336", "title": "Kostel svatého Jana Křtitele (Nová Seninka)", "text": "Kostel svatého Jana Křtitele (Nová Seninka)\n\nKostel svatého Jana Křtitele v Nové Senince je jednolodní barokní stavbou z roku 1689 s originálně řešenou dispozicí. V roce 1958 byl zapsán na seznam kulturních památek.\n\nKostel byl postaven v roce 1689 v obci Špiklice \"(něm. Spieglitz\"), kterou po roce 1945 osídlenci z Valašska přejmenovali na Novou Seninku. Zakládací kostelní listina je až z r. 1766 při udělení tzv. lokálie, kdy byl kostelu přidělen samostatný kaplan. Od r. 1784 zde byla zřízena fara. Na přelomu 19. a 20. století byla postavena věž. V polovině devadesátých let byla obnovena fasáda.\n\nKostel náleží do farnosti Staré Město. Bohoslužby se zde konají jen výjimečně, např. při pouti v červnu na svátek Jana Křtitele. \n\nKostel je situován v areálu hřbitova na svažitém terénu. Jednolodní orientovaná stavba je omítnuta hladkou omítkou bílé barvy s červenou valbovou střechou se sanktusníkem. Loď je obdélného půdorysu s rovným závěrem na obou stranách. Na jižní a severní straně jsou přistavěny kaple o půdorysu pravoúhlého trojúhelníku. Před západní průčelí lodi je přistavěna patrová předsíň, nad kterou je v patře kruchta přístupná šnekovým schodištěm, které je umístěno ve válcovité přístavbě v rohu lodi a předsíně. K hlavnímu vchodu v západním průčelí vede kamenné schodiště lemované plnými podprsněmi. K severní straně předsíně u bočního vchodu byla dodatečně přistavěna čtyřboká, čtyřpatrová věž. V nejvyšším patře se skosenými rohy jsou dlouhá úzká okna, nad kterými jsou instalovány hodiny. Věž je zakončena cibulovou bání, makovicí a křížem. Na jižní straně presbytáře se nachází patrový přístavek se sakristií v přízemí a oratoří v patře. \n\nPředsíň má stlačenou klenbu s lunetami, loď je plochostropá. Presbytář, oddělený plným vítězným obloukem, má valenou klenbu s lunetami. Nad pravoúhlým vstupem do sakristie je otevřený otvor se segmentovým záklenkem, propojující oratoř a presbytář. Okna v lodi a presbytáři v hlubokých nálevkových špaletách jsou zdobena vitrážemi s postavami světců: Jan Nepomucký a František Xaverský (presbytář), Alois, Terezie, Barbora a Bonifác (loď). Kruchta s dřevěnou poprsní je umístěna v patře předsíně.\n\nHlavní oltář sv. Jana Křtitele je dřevěný, polychromovaný a zlacený. Vytvořen byl sochařem Korsitzkým na přelomu 19. a 20. století. V tabernáklu s dvoukřídlými dvířky je uloženo ciborium se soškou Jezulátka. Portálové retabulum obklopují tři niky. V prostřední je sousoší Krista a Jana Křtitele, postranních nikách socha Josefa Pěstouna a Panny Marie. \n\nNa epištolní straně lodi před vítězným obloukem je umístěn dřevěný polychromovaný boční oltář Panny Marie z roku 1901. V retabulu mezi dvojicí sloupů stojí v ploché nice socha Panny Marie. Autorem je řezbář Adolf Langer. Na protější straně lodi se nachází kazatelna, jejíž podstavec tvoří bíle polychromovaná postava ženy v životní velikosti se zdviženýma rukama, kterýma přidržuje kazatelnu. Památkové chráněné dílo pochází z 30. let 18. století. Ze stejného období pochází i obraz sv. Františka Xaverského od Jana Drechslera. Na kůru jsou instalovány varhany z roku 1900 vyrobené v dílně Franz Kolb und Söhne z Pekařova.\n\n\n"}
{"id": "433338", "url": "https://cs.wikipedia.org/wiki?curid=433338", "title": "Petr Vaněček", "text": "Petr Vaněček\n\nPetr Vaněček (22. ledna 1959 Podolí, Praha - 31. května 2019, Praha) byl český malíř abstraktních obrazů, básník a překladatel. \n\nVystudoval Gymnázium Jana Nerudy. Skoro rok studoval žurnalistiku a poté se dostal na Akademii výtvarných umění, kterou absolvoval v roce 1985 v ateliéru malby u prof. Paderlíka. Vymaloval interiér kavárny \"Velryba\", malbou \"il fresco\" vyzdobil sloup v kavárně \"Jericho\" a živil se také překlady. Patří k čelným představitelům psychedelické malby. Ideově ovlivnil celý okruh svých vrstevníků.\n\n\n"}
{"id": "433340", "url": "https://cs.wikipedia.org/wiki?curid=433340", "title": "Jicchak ben Josef Jisra'eli", "text": "Jicchak ben Josef Jisra'eli\n\nJicchak ben Josef Jisra'eli ( יצחק בן יוסף ישראלי) byl žido-španělským astronomem, působícím v 1. polovině 14. století v Toledu. Proslavil se zejména svým dílem \"Základ světa\".\n\nJicchak Jisra'eli studoval u Roše, na jehož žádost sepsal roku 1310 v hebrejštině astronomický spis \"Základ světa\" ( יסוד עולם, \"Jesod olam\"), aby vysvětlil princip židovského kalendáře. V předmluvě se zabývá matematikou, geometrií a trigonometrií, jež jsou důležité pro téma samotné. Následuje popis vesmíru podle tehdy obvyklé teorie geocentrismu, pohybu Slunce a Měsíce, principy židovského a astronomického kalendáře. \"Základ světa\" byl ve své době považován za nejdůležitější spis svého druhu v hebrejštině a mnozí další autoři na něj ještě několik staletí odkazovali.\n\nTisku se \"Základ světa\" dočkal poprvé roku 1777 v Berlíně, ostatní spisy jako například \"Brána nebe\" ( שער השמים, \"Ša'ar ha-šamajim\") zůstaly dosud pouze v rukopise.\n\n \n"}
{"id": "433356", "url": "https://cs.wikipedia.org/wiki?curid=433356", "title": "Pasečnice", "text": "Pasečnice\n\nObec Pasečnice () se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1393.\n\n\n\n\n"}
{"id": "433359", "url": "https://cs.wikipedia.org/wiki?curid=433359", "title": "Jak jsem potkal ryby", "text": "Jak jsem potkal ryby\n\nJak jsem potkal ryby je kniha spisovatele a novináře Oty Pavla z roku 1974. Většina děje se týká rybaření; vypovídá o autorově vztahu k rybám, řekám a přírodě.\n\nKniha je osobitým druhem autobiografie. Vznikla v posledních letech jeho života, který předčasně skončil roku 1973, a vyšla posmrtně následujícího roku. Je rozdělena na tři oddíly nazvané \"Dětství\", \"Odvážný mladý muž\" a \"Návraty\" které mají dohromady přes dvě desítky kapitol.\n\nAutor, nejmladší ze tří bratrů, popisuje své vzpomínky a zážitky z meziválečné doby, kdy s rodiči bydlel v Praze a společně jezdili na „letní byt“ do domku přívozníka Karla Proška v Luhu pod Branovem na Berounce. Prostřednictvím přívozníka a svého tatínka, kteří byli oba vášniví rybáři, se seznámil se světem ryb a řek, který mu rychle učaroval a podmanil si jej na celý život.\n\nPrvní díl dále vypráví autorovy vzpomínky z doby druhé světové války. V té době byl jeho otec a bratři deportováni do koncentračního tábora; autor zůstal sám s maminkou a přestěhovali se k přívozníkovi. V době nouze se jim nedostávalo potravin, a proto občas chodíval pytlačit ryby do Buštěhradu. Pytlačení mu však málem stalo osudným, když jej záhy vysledoval a po nějaké době chytil porybný; v kritické situaci se však ukázalo, že porybný má dobré srdce. Aby dostál své povinnosti, pustil jej s výpraskem naoko a poradil mu, kde může ryby chytat bezpečně.\n\nDruhá část popisuje začátek autorovy dospělosti. Jedna obsáhlá kapitola vypráví o splutí Lužnice a Vltavy na kanoi s přítelem; poté co vpluli do Vltavy, pokračovali do Prahy na voru jedněch z posledních vorařů. Další kapitoly popisují rybaření na moři, z polské ponorky v Baltském moři a ze člunu v Černém moři v Bulharsku.\n\nTématem třetího dílu jsou Pavlovy pokusy o návraty do dětství. Vypráví o tom, jak rybařil se svými bratry. Přitom obvykle touží ulovit své vysněné ryby, což jsou někdy velcí kapři, jindy legendární zlatí úhoři. V závěru knihy popisuje svoji duševní nemoc, která jej zastihla v době pobytu na zimních olympijských hrách v Innsbrucku roku 1964.\nČásti knihy byly vydány v roce 1985 ve výboru Bohumila Svozila pod názvem Zlatí úhoři.\n\n"}
{"id": "433360", "url": "https://cs.wikipedia.org/wiki?curid=433360", "title": "Zákon o rozpočtových pravidlech", "text": "Zákon o rozpočtových pravidlech\n\nZákon o rozpočtových pravidlech neboli Rozpočtová pravidla jsou zkrácené názvy zákona č. 218/2000 Sb., o rozpočtových pravidlech a o změně některých souvisejících zákonů (rozpočtová pravidla), který řeší problematiku státního rozpočtu České republiky. \n\nZákon o rozpočtových pravidlech upravuje tvorbu, funkce a obsah střednědobého výhledu státního rozpočtu; příjmy a výdaje státního rozpočtu; státní finanční aktiva a pasiva; finanční hospodaření organizačních složek státu; finanční kontrolu; podmínky zřizování státních fondů; způsob řízení státní pokladny a řízení státního dluhu; hospodaření s prostředky soustředěnými v Národním fondu.\n\nStátem stanovená činnost státních orgánů zahrnující sestavování návrhu rozpočtu, projednávání a schvalování rozpočtu, realizaci během rozpočtového období a kontrolu plnění rozpočtu.\n\nNávrh státního rozpočtu obsahující předpokládané příjmy a výdaje sestavuje v České republice ministerstvo financí v součinnosti se správci kapitol, územními samosprávnými celky a státními fondy. Při sestavování se vychází z výsledků hospodaření státu v uplynulém rozpočtovém období, ze záměrů a cílů hospodářské politiky státu, z předpokládaného ekonomického vývoje národního hospodářství apod. Návrh zákona o státním rozpočtu předkládá ministerstvo financí ke schválení vládě.\n\nNávrh rozpočtu se po posouzení ve vládě předkládá k projednání a schválení Poslanecké sněmovně; vláda předloží návrh zákona předsedovi Poslanecké sněmovny nejpozději tři měsíce před začátkem rozpočtového roku; ten přikáže tento návrh zákona k projednání rozpočtovému výboru.\n\nV prvním čtení zákona se projednávají základní údaje návrhu státního rozpočtu a to výše příjmů a výdajů, saldo, způsob vypořádání salda, celkový vztah k rozpočtům vyšších územních samosprávných celků a obcí a rozsah zmocnění výkonných orgánů; Poslanecká sněmovna buď tyto základní údaje schválí nebo doporučí vládě jejich změny a stanoví termín pro předložení nového návrhu Ve druhém čtení návrhu zákona a usnesení rozpočtového výboru se koná rozprava a předkládají se pozměňovací návrhy. Ve třetím čtení návrhu zákona o státním rozpočtu se koná rozprava, ve které je možné navrhnout pouze opravu legislativně technických chyb, pravopisných chyb apod. Na závěr Poslanecká sněmovna hlasuje o pozměňovacích návrzích a poté se usnáší na návrhu. Po schválení se rozpočet stává rozpočtovým zákonem (Senát o rozpočtu nehlasuje).\n\nPokud se nepodaří rozpočet schválit do začátku rozpočtového roku, hospodaří se podle rozpočtového provizoria, které představuje skutečnost stejného časového období minulého rozpočtového roku.\n\nPlnění rozpočtu je většinou v pravomoci vlády a jejích orgánů. Jeho podstata spočívá v zabezpečování včasného a správného odvodu všech rozpočtových příjmů a v plynulém a hospodárném čerpání rozpočtových výdajů. V Česku odpovídá vláda za plnění státního rozpočtu Poslanecké sněmovně, které předkládá po skončení pololetí zprávu, ve které hodnotí vývoj ekonomiky a plnění státního rozpočtu.\n\nHodnotí se výsledky rozpočtového hospodaření a sestavují se závěrečné účty po skončení rozpočtového období. U ústředního rozpočtu sestavuje návrh státního závěrečného účtu ministerstvo financí ve stejné skladbě jako byl návrh rozpočtu. Návrh státního závěrečného účtu podává vláda Poslanecké sněmovně nejpozději do 30. dubna následujícího roku.\n\n"}
{"id": "433361", "url": "https://cs.wikipedia.org/wiki?curid=433361", "title": "Exchange-traded fund", "text": "Exchange-traded fund\n\nBurzovně obchodované fondy (angl. \"Exchange-traded fund\", zkráceně ETF), jsou stejně tak jako akcie snadno dostupné investiční nástroje kapitálového trhu, které vytvářejí a spravují specializované finanční instituce. \n\nNa americké burze se obchodují od roku 1993. Jsou to společnosti založené buď jako investiční trust nebo investiční fond. Cílem burzovně obchodovaného fondu je sledování indexu podkladového aktiva, u velké části jsou to akcie. Složení podkladových aktiv mají na starosti manažeři fondu, kteří při vzniku ETF sdělí oprávněným účastníkům (tvůrci trhu, institucionální investoři) jaké bude složení podkladových aktiv fondu. Burzovně obchodovaný fond musí vydat svůj prospekt, kde jsou přesné informace o složení aktiv a záměru fondu. Autorizovaní účastníci poté nakoupí požadovaná aktiva (akcie, komodity, měny) na burze a smění je na primárním trhu s burzovně obchodovaným fondem za cenné papíry ETF. Jedná se o velké objemy akcií ETF, které se mohou pohybovat od 25 000 do 250 000 kusů. Analogicky jako u lotů na burzovním trhu. Nakoupené akcie burzovně obchodovaného fondu může autorizovaný účastník prodat dále na sekundárním trhu drobným investorům. Ti si koupí ETF stejně jako kterékoliv jiné akcie u svého brokera. Část získaných ETF si autorizovaný účastník ponechává k arbitrážním obchodům mezi podkladovými aktivy burzovně obchodovaného fondu a jeho akciemi. Čeká na příležitost pro arbitráž. Tento mechanismus vzniku a zániku ETF je zárukou toho, že ETF kopíruje cenu podkladového aktiva. Cena ETF se stanovuje každých 15 sekund na burze a stejně jako u normálních akcií je pro něj klíčový střet poptávky a nabídky na trhu. Likvidita ETF se určuje jako likvidita podkladového aktiva. \n\nHistorie ETF je datována k začátku 90. let, kdy proběhly první pokusy rozšířit investorské možnosti prostřednictvím fondů, které měly být přijaty k obchodování na burze a byly připraveny tak, aby byly dokonale synchronní s indexem S&P a nabídly tak, široké veřejnosti s několika málo (tisíci) dolary v kapse, možnost investice do celého spektra titulů obsažených v tomto indexu. \n\nV roce 1992 připustila SEC (Securities Exchange Commision) možnost nabídky historicky prvního ETF, který se dočkal první kotace na burze AMEX o rok později. Tímto průkopníkem byl SPDRs (S&P Depositary Receipts) tzv. SPIDER - Ticker: SPY který je vázán na index S&P 500. Díky rychlému přijetí investorským publikem, věhlasu a komerčnímu úspěchu Spideru zakrátko následovaly QUBEs – Ticker: QQQQ (NASDAQ-100), DIAMONDs – Ticker: DIA (Dow Jones Industrial Average) a mnohé další. Nicméně všechna tato ETF jsou pasivně spravovanými fondy, kde se management stará pouze o to, aby se složení portfolia co nejvíce blížilo aktuálnímu koši vázaného indexu. Pasivně spravovaných ETF tedy těch, jejichž benchmarkem je konkrétní index, vzniklo za posledních 10 let jenom v USA skoro na dvě stovky. Ty se postupem času vyvíjely a vznikaly nové ETF, které se soustředily i na zahraniční trhy stopující globální, kontinentální nebo přímo regionální indexy. \n\nVznik moderních ETF vyžadujících aktivní správu portfolia povolila americká SEC až teprve v roce 2008, když připravila dostatečnou regulaci především v oblasti bezpečného řízení a transparentnosti portfolií aktivně spravovaných fondů. Je nutné poznamenat, že tato nová regulace ze strany SEC za poslední rok podpořila vznik přibližně 200 dalších různorodých veřejně obchodovaných fondů. Tyto exchange-traded funds se značně liší svou skladbou portfolia od původních indexových titulů. A ve většině případů jsou oborově zaměřeny např. na sektor financí, realit, těžební průmysl, zemědělský průmysl apod. Kromě akcií společností podnikajících v daném sektoru služeb nebo výroby do svých aktiv zařazují také opce a komoditní futures kontrakty jak už bylo zmíněno výše. \n\nRok 2008 lze tedy považovat za ETF boom, který přinesl jistě o něco zajímavější a snazší cestu k investování „pro každého a v podstatě a naprosto do čehokoliv“, ale zároveň tato euforie vzbudila mnoho otazníků nad budoucností klasických nástrojů kolektivního investování, upozornila na potřeby redefinovat současné regulace v této oblasti, a podložit skutečnou podstatou a potřebou ETF v takovém nepřeberném množství a zaměření a zároveň ptát se, zda aktivně spravovaná ETF mají a následují kvalitní analytické výzkumy a jsou dostatečným ospravedlněním pro jejich obchody a zacházení s majetkem těchto fondů.\n\nExchange-traded funds se v poslední době těší veliké oblibě ze strany drobných investorů, protože nabízejí jako otevřené podílové fondy možnost investování do většího množství rozdílných titulů a nástrojů kapitálového trhu koupí pouhého jediného cenného papíru. Znamená to, že pro tyto fondy je typické portfolio, do kterého zařazují v odpovídajících poměrech především akcie společností ze sledovaného indexu – tedy indexově navázaná ETF nebo obsahují jinou skupinu akcií či investičních instrumentů. Právě proto si ETF vysloužily výrazy v českém ekvivalentu znějící jako – veřejně obchodovaný fond, indexová akcie anebo v extrémních případech zvláštně konstruovaných portfolií - E.T. podíl.\n\nETF si mohou libovolně zvolit svoje podkladová aktiva. Od komodit přes akcie na rozvíjejících se trzích až po měny a dluhopisy. Popularitě se těší indexové ETF, které jsou navázané například na nejdůležitější akciové indexy jako Dow Jones nebo S&P 500. Složení záleží na fantasii manažera fondu. Někteří se mohou soustředit na aktiva, která se vyvíjejí inverzně k americkému akciovému trhu a tím umožňují investorům vyvarovat se ztrátám nákupem těchto ETF v době medvědího trhu na akciových trzích. Moderní ne-indexové ETF bývají ve většině případů konkrétně zaměřeny na určitý sektor, region, komoditu nebo dluhopisové nástroje a do svého portfolia pořizují kromě akcií jednotlivých společností také deriváty, futures kontrakty a obligace. Drobný investor tedy rázem může prostřednictvím ETF spekulovat na ceny komodit, měny a vývoje sazeb mezibankovního trhu bez nutnosti skládat vysoký počáteční kapitál, shánět brokera s širší licencí a nabídkou služeb a zakládat si jiný účet než takový který potřebuje pro obchodování s akciemi.\n\nParticipace investora v tomto fondu je reprezentována certifikátem, který je standardně obchodován přímo na burzovních trzích, a nabízí vesměs stejné možnosti investování právě tak jako obyčejná akcie. Lze tudíž využívat tradičních technik obchodování a tedy možnosti nákupu na úvěr, prázdné prodeje (short sells = spekulace na pokles ceny), zadávání limitních, stop-loss a časově disponovaných příkazů, opční obchody apod. \n\nKromě toho některé ETF také poskytují pravidelné výplaty dividend nebo kupónové platby. Na rozdíl od klasických podílových fondů ETFs zpětně neodkupují od zákazníků jejich podíly, ale ty jsou předmětem obchodování na sekundárním trhu (burze) a tak je cena ETF určována nabídkou a poptávkou, která se mění prakticky neustále v průběhu celého dne, na rozdíl od otevřených podílových fondů, kdy je cena zpravidla určena až na konci obchodního dne. Čistá hodnota aktiv (Net Asset Value = NAV) daného ETF se stanovuje na základě celkové tržní hodnoty cenných papírů obsažených v portfoliu fondu, k čemuž se přičtou dividendy, odečtou se náklady a suma se vydělí počtem podílů, jež fond vydal. Výsledné číslo by se mělo blížit tržní ceně k danému okamžiku, ale jen zřídkakdy jsou stejné. Nicméně rozdíl ceny by měl být u většiny ETF poměrně malý, a to i díky profesionálním investorům a arbitražerům, kteří cenu ETF korigují a udržují povětšinou v mantinelech +- 2 % od skutečné aktuální hodnoty podílu, což dokládají studie věnující se rizikům kontinuálního oceňování a efektivním trhům.\n\nAutorizovaní účastníci fondu (institucionální investoři) mají možnost vytvářet nové podíly tak, že nakoupí v řádech desítek tisíc kusů tzv. „creation units“ – velké balíky ETF podílů přímo od manažera fondu za NAV, které potom tyto instituce nabízejí dalším investorům prostřednictvím burzy. Zároveň správci každého ETF mají povinnost zajišťovat neustálou likviditu, takže pomineme-li riziko selhání tvůrce trhu, nemělo by se stát, že v případě kdy ceny akcí na burze letí strmě dolů, nemáme komu prodat akcii ETF anebo od koho nakoupit. To vše dohromady zakládá prakticky neustálou obchodovatelnost, kterou je zajištěna dostatečná likvidita a flexibilita. \n\nNespornou výhodou investice do ETF je především úspora vstupních nákladů, které mohou být několika-násobně vyšší v případě investice do podílového fondu se stejnou strukturou aktiv. Jak už bylo řečeno, jediným přímým poplatkem je provize obchodníkovi za nákup a prodej ETF a nepřímý roční poplatek manažerům fondu za jeho obhospodařování a správu ve výši, která se pohybuje v rozmezí 0,05% (pasivní správa) až 0,5 % u aktivně spravovaných ETF. Z toho jasně plyne, že investování do ETF má oproti klasickým nástrojům kolektivního investování řadu výhod především v nákladovosti, dostupnosti a likvidity přičemž je důležité poznamenat i několik málo nevýhod. \n\nOtázkou je, zda zvolit investiční trust nebo investiční fond. Dvě právní podoby burzovně obchodovaného fondu se liší především v tom, jak nakládají s vyplacenými dividendami, na které má držitel ETF na sekundárním trhu nárok. Investiční trust vyplácí akcionáři dividendy čtvrtletně a do té doby je musí držet na bezúročném účtu. Vzniká zde tedy cash drag. Oproti tomu investiční fond si dividendy ponechává a jeho manažeři se s nimi pouštějí do dalších investic, které s sebou nesou další riziko, ale také možnost vyšších zisků. \n\nIndexové ETF\n\nIndexové ETF jsou složeny z takových cenných papírů, jež nejlépe dokážou kopírovat vývoj vybraného akciového indexu. K únoru 2009 se ve Spojených státech obchodovalo s 439 indexovými ETF v celkové hodnotě 290 mld. USD, 210 mezinárodními indexovými ETF v celkové hodnotě 95 mld. USD a 69 dluhopisovými indexovými ETF v hodnotě 64 mld. USD. Investoři tak např. mohou skrze ETF spekulovat na vývoj těch největších světových akciových indexů jako Dow Jones Industrial Average (DIA), Nikkei (EWJ), apod. \n\nKomoditní ETF\n\nStále populárnějšími se nyní stávají i komoditní ETF. Jedná se ETF, jež se snaží participovat na pohybu určité komodity od zemědělských produktů po drahé kovy. Na rozdíl od indexových ETF však nejsou složeny z akcií, ale z futures či jiných kontraktů. Pro představu, ve chvíli kdy kupujete ETF na zlato, nekupujete si ETF složené ze zlatých prutů, ale ETF obsahující aktiva, jež jsou zlatem krytá. Pro investory tak prostřednictvím komoditních ETF, jež se obchodují stejně jednoduše jako akcie, vzniká zajímavá alternativa v komparaci s jinak obtížnějším obchodováním na samotných komoditních trzích jako NYMEX, či COMEX. Např. SPDR Gold Shares (GLD), United States Oil (USO).\n\nMěnové ETF\n\nStejně jako se indexové ETF snaží kopírovat vybrané akciové indexy, tak se ty měnové pokouší kopírovat vývoj vybraných měn. Existují rovněž ETF, jež nekopírují pouze jednu specifickou měnu, ale rovnou celý koš měn. Nejčastěji jsou tato ETF zkonstruována tak, že obsahují futures na vybranou měnu, nebo přímo hotovostní deposita sledované měny. Např. CurrencyShares Euro Trust (FXE), US Dollar Money Market (LSE). \n\nSektorové ETF \n\nSektorové ETF pracují na stejné bázi jako ETF indexové. Nejčastěji se jedná o ETF složená z koše cenných papírů nejlépe reprezentujících sledovaný sektor jako např. finanční, biotechnický, energetický, atd. Zároveň jsou zkonstruována ETF i na vybrané regiony popř. konkrétní státy, jež reflektují jejich performanci. Např. SPDR Consumer Staples (XLP), SPDR Basic Industries (XLB). \n\nPákové ETF\n\nPákové ETF, na rozdíl od těch běžných, reflektují vývoj vybraných indexů, či sektorů s mnohem větší citlivostí. Velmi často se u nich setkáváme s označením bullish a bearish, jež jasně demonstruje, na jaký vývoj daný instrument sází. (bullish-růst trhu, bearish-pokles trhu) V praxi lze tak pořídit ETF, jež kopíruje vývoj vybraného indexu např. S&P 500 s dvojnásobnou, či trojnásobnou rychlostí. Jedná se tak o velmi sofistikovaná ETF složená nejen z akcií, ale zároveň swapů, či vybraných derivátů, nejčastěji futures. Se zvýšenou volatilitou na trzích roste i popularita těchto ETF. Např. Financial Bull 3× Shares (FAS), Technology Bear 3× Shares (TYP).\n\nJak už bylo popsáno výše, jednou z největších výhod tohoto finančního instrumentu je jeho jednoduchost a pružnost. I přesto, že ETF v sobě zahrnují velké množství rozdílných finančních instrumentů, tak samotná manipulace s nimi je stejná jako u akcií, tj. dají se nakoupit/prodat jedinou transakcí, což je efektivnější nejen z pohledu rychlosti transakce, ale i její nákladovosti. Investor tak může s podíly v ETF manipulovat v průběhu obchodní fáze, na rozdíl od běžných podílových fondů, u nichž se vždy bere zavírací cena. Většina ETF instrumentů je rovněž v porovnání s klasickými podílovými fondy tzv. „tax friendly“, tj. že daně z kapitálových zisků jsou s ohledem na strukturu obchodu nižší. U ETF se daní pouze kapitálové zisky ve chvíli kdy je fond prodán, zatímco u podílových fondů jsou zisky daněny i v průběhu “života“ investice. Instrumenty ETF (např. finančních sektorů) jsou rovněž velmi zajímavou volbou pro investory, soustřeďující se na krátkodobé investování a to především s nástupem strategie trendového obchodování.\n\nV otázce nákladovosti je znovu nutné zdůraznit jejich výhodnost oproti klasickým fondům. Při nákupu a prodeji platíme pouze poplatek za zprostředkování obchodu a zcela tak odpadá platba vstupních a výstupních poplatků, stejně tak jako roční poplatky správci fondu. Sice si management ETF stahuje jistou část majetku do své kapsy jednou do roka jako poplatek za správu a řízení, ale tyto sumy zdaleka nepřekračují roční poplatky jiných fondů.\n\nPříklad: \"Indexový fond ČSOB zaměřený na akciový index S&P 500 má vstupní poplatek 2 %. Roční poplatek za obhospodařování fondu pak činí 0,7 %. Stejně zaměřený fond Vanguard 500 Index má nulový vstupní poplatek a poplatek za obhospodařování 0,15 %. Tento roční poplatek je považován za jeden z nejnižších v rámci mutual-fondů. Naproti tomu při investici do Exchange-Traded Fund Spider (SPY) se stejnou strukturou a rozložením aktiv je vstupní poplatek samozřejmě nulový a roční poplatek managementu za správu a obhospodařování činí pouze 0,08 %.\" \n\nTedy pokud zobecníme na TER (total expense ratio), nachází se v rozmezí 0,08 % u hlavních indexových ETF s vysoce likvidními tituly do 0,60 % u specifických indexů (sektory a regiony s méně likvidními tituly). Kdežto TER klasických indexových fondů se pohybuje v rozmezí 0,3 % až 1 % a tedy z tohoto pohledu mají ETF šanci být silnými konkurenty indexových fondů. Další nespornou výhodou je jistá diverzifikace v portfoliích ETF. Ty nabízejí velmi jednoduchou a efektivní cestu jak alokovat jejich prostředky po celém světě do různých odvětví, a tak i s malou částkou dosáhnout vysokého stupně rozložení rizik.\nDíky průběžné kotaci prakticky po celý obchodní den, máme kdykoliv přehled o vývoji cen a tak i šanci reagovat téměř okamžitě na zprávy z oblasti trhů dalším nákupem nebo prodejem podílů. \n\nV případě medvědího trhu, tedy v době, kdy ceny akcií v důsledku negativních zpráv, paniky a hospodářských krizí klesají, nám ETF nabízí tak jako akcie možnost buď prodat naprázdno (short sell – spekulace na pokles ceny), či přímo nakoupit už předdefinovaná SHORT ETF, která fungují na úplně stejném principu jako obyčejná ETF, ale fungující naprosto opačně - tedy spekulující na pokles cen akcií indexu právě prostřednictvím short-sales. Možnost prázdného prodeje je často pro většinu investorů nedostupná a tedy SHORT ETF jim tento obchodníkův nebo právní nedostatek plně nahrazují.\n\nA v neposlední řadě je třeba zmínit výhody ETF pákového typu, které nabízí investorovi možnost radikálněji a rapidněji zhodnocovat či znehodnocovat své finanční prostředky. Některé regulace, předpisy a obchodní podmínky obchodníků s cennými papíry totiž nedovolují každému investorovi užívat výhod úvěrového obchodování. Tento nevyužitý prostor v poslední době zaplňují právě pákové produkty, mezi které se v posledním roce zařadily i leveraged ETF (pákové), které přinášejí dvojnásobně nebo trojnásobně větší zisky a ztráty než v případě investic do standardních ETF a klasických fondů.\n\nDiverzifikace\n\nDrobnému akcionáři umožní diverzifikaci rozložením na více firem, tím že například kopírují akciový index. Sektorové indexy umožňují investorovi podílet se na vývoji části ekonomiky bez toho, aby si vybral jen jednu firmu, která může utrpět nepředvídatelnou škodu. ETF sledují vývoje na exotických trzích, na které je pro investora těžké se dostat. Na emerging markets dochází k vyšší volatilitě, kterou mohou investoři postrádat na rozvinutých trzích. Investice do komodit jako zlato skrze ETF snižují minimální počáteční investici, přes kterou se drobný investor nemá šanci na trhu dostat. Minimální investice u burzovně obchodovaného fondu je jeho jedna akcie. \n\nVypadá jako akcie, ale není to akcie\n\nObchodování s ETF s sebou nese všechny pozitiva i negativa obchodování k běžnými akciemi. Lze je nakupovat u brokera na margin, provádět short obchody nebo stanovit limitů pro cenu, za kterou chceme nakupovat nebo prodávat. Ačkoliv jsou ETF srovnávány s běžnými akcie, tak jejich držitelé nemají právo akcionáře na rozhodování ve společnosti. Na rozdíl od indexových fondů, se kterými jsou ETF také často srovnávány jsou ETF obchodovány po dobu otevření burzy a jejich cena se kótuje každých 15 sekund. NAV indexových fondů se určuje jen jednou denně. Riziko s sebou přinášejí jednotlivé předměty investic. Například při investici do indexů rozvojových trhů je třeba brát ohledy na menší likviditu, forexové riziko nebo riziko zavedení vyšších úrokových měr v zemi atd. Díky tomu, že jsou ETF emitovány největšími světovými finančními domy (např.: Morgan Stanley, Barclays), tak je kreditní riziko poměrně malé. \n\nTracking error\n\nOdklon od ceny podkladových aktiv neboli tracking error nastává u velmi širokých indexů, které obsahují akcie, které se podílejí na indexu jen zlomkem, a proto je manažeři fondu vyřadí a upřednostní tzv. sample (vzorek) indexu, který je od malých aktiv oproštěn. Druhým extrémem jsou indexy, ve kterých nějaká akcie tvoří více než 25 % hodnoty indexu. V tomto případě jsou burzovně obchodované fondy omezeny SEC, u které jsou registrovány na základě Investment Company Act z roku 1940. To jim umožňuje mít v portfoliu jednu akcii s maximálně 25% podílem. Dalším důvodem pro vznik tracking error je nízká likvidita například na rozvíjejících se trzích. \n\nPoplatky\n\nAbsence poplatků za řízení fondu je dána tím, že investiční strategie fondu je stanovena výběrem podkladového aktiva. Možnost řízeného investování přichází v úvahu, když je burzovně obchodovaný fond založen jako investiční společnost a manažeři fondu reinvestují dividendy místo toho, aby je propláceli akcionářům. V případě investičního trustu je dividenda držena do čtvrtletního vyplacení na bezúročném účtu a vzniká tedy cash drag. \n\nSpolu s brokerským poplatkem při nákupu a prodeji ETF, platí také investor automaticky poplatek ve výši poloviny bid-ask spreadu. Ten dosahuje malých hodnot u velkých společností obchodovaných s velkou likviditou, ale na rozvíjejících se trzích, kde může být menší zájem investorů a nižší likvidita se rozevírá spread do větší šířky. \n\nDaňová efektivita (in kind)\n\nDaňové efektivity dosahují burzovně obchodované fondy tím, že při vzniku a zpětném odkoupení ETF na primárním trhu jde vlastně o výměnu aktiv (in kind) a negenerují se proto zdanitelné kapitálové zisky. Rizikem pro daňovou efektivitu je situace, při které fondy nedrží akcie déle než 60 dní. V tomto případě se na ně vztahuje daň ze zisku. To vznikají jen při změně složení podkladových aktiv. Díky pasivnímu řízení fondu nevznikají další transakční poplatky. \n\nZa určitých okolností může být investice do ETF nevýhodná a to především při investování malých částek v častých intervalech, kdy výše poplatků může být v konečném důsledku vyšší než u klasických podílových fondů. \n\nDalším faktorem, jenž by investory od tohoto finančního instrumentu mohl odradit, je výše odchylky mezi vývojem tržní ceny a NAV sledovaného ETF, jež při extrémních tržních turbulencích může přesáhnout až míru 10 %.\n\nZa další „slabinu“ ETF může být považováno i slabé pokrytí mimo-amerických indexů. Pokud by tak měl investor potřebu koupit zahraničně orientované ETF, zjistí, že škála aktuálně nabízených ETF je v porovnání s podílovými fondy jednoduše nedostatečná. \n\nRůst nebo hodnota?\n\nInvestoři volí základní dvě strategie pro obchodování s ETF. První z nich mají v portfoliu „růstové“ akcie, zde si investor sice nepřijde na dividendu, protože firma reinvestuje své zisky a tím zvyšuje svoji hodnotu. Tyto akcie často otevírají býčí trend. Opakem jsou „hodnotové“ akcie, které jsou „schované perly“ s nižším P/E ratiem, ale za to lákají investory na dividendy a v býčím trhu se očekává jejich zhodnocení vyšší než u růstových akcií díky neefektivitě trhů. V historickém srovnání vycházejí s lepším score hodnotové akcie, které si v rozmezí let 1975–2002 připsaly více ziskových let než jejich konkurenti. Ne u každé akcie je možné přesně rozlišit, o kterou z nich vlastně jde. Takové emise se nazývají „blend“.\n\nHrnec nebo hrníček?\n\nRuku v ruce s růstovým nebo hodnotovým rozlišením jdou také investice do malých (small cup) nebo velkých podniků (large cup). Zatímco ty malé dokáží překonat překoupené blue chips na vrcholu býčího trendu, tak akciový obři dokáží podle historických statistik lépe přečkat období recese. ETF sledující vývoj large cups jsou například SPDR Dow Jones Large Cap Growth. ETF pro investory toužících po small cups kopírují například index Russell 2000.\n\nProblémy indexových ETF\n\nProblém s pokrýváním indexů nastává, když je příliš podkladových emisí. Příkladem je index Morgan Stanley Capital International, který pokrývá 1500 akcií z rozvíjejících se trhů. Náročnost získání všech těchto emisí do jedné sbírky přivádí ETF k tomu, že nakoupí pouze jejich reprezentativní vzorek (sample), aby se vyhnulo nutnosti držet akcie, které tvoří jen například několik desetin váhy v indexu.\n\nMěnové ETF\n\nV roce 2009 dolar zažil výrazné výkyvy a tím určil i nový trend burzovně obchodovaných fondů. Investoři se proti klesajícímu dolaru zajišťují nákupem ETF jiných měn. V roce 2009 se například dařilo nejlépe ETF navázanému na australský dolar, který tím zhodnotil postupné zvyšování úrokových sazeb australské centrální banky. Proti pohybům dolaru se lze zajistit také ETF PowerShares DB US Dollar Index Bullish & Bearish Funds, ty sledují vývoj short a long futures Deutsche Bank US Dollar Index (USDX®). Navíc bearish fond, který nakupují spekulanti na pokles dolaru, kopíruje také koš dalších světových měn a tím pádem je pravidlem, že při poklesu amerického dolaru jeho hodnota posilní.\n\n"}
{"id": "433366", "url": "https://cs.wikipedia.org/wiki?curid=433366", "title": "Radan Wagner", "text": "Radan Wagner\n\nRadan Wagner (* 31. srpna 1958 Praha) je český malíř, historik umění, kurátor a recenzent.\n\nAbsolvoval Střední uměleckoprůmyslovou školu v Praze (1975 – 79) a Filozofickou fakultu Univerzity Karlovy v Praze, obor dějiny umění (1980 – 1984, doktorát 1985). V letech 1985 – 1989 pracoval jako odborný vedoucí malířského ateliéru ve Státních restaurátorských ateliérech v Praze. Již během studií se zúčastňoval řady akcí a později spolupořádal polooficiální výstavy své generace především pod názvem K ROK. Jako malíř prezentuje svou práci samostatně či na kolektivních výstavách od roku 1987. Byl členem výtvarné skupiny Tunel (1989 – 2001), SVU Mánes (1989 – 2003), od roku 2012 je členem Umělecké besedy.\n\nOd roku 1989 působil převážně jako malíř a nezávislý publicista. Spolupracoval se Sorosovým centrem pro současné umění (1990-1991), Českým rozhlasem a různými periodiky (Lidové noviny, Reflex, Literární noviny), v letech 1998-2000 šéfredaktor časopisu o kultuře \"Exit\". V letech 2004 – 2010 byl jednatelem a spolumajitelem společnosti Art CZ, později Woxart s. r. o., zabývajícími se českým a slovenským současným uměním (prezentace, obchod, aukce). Je šéfredaktorem výtvarného čtvrtletníku Revue Art (2004-2009, 2014-dosud) a byl hlavním editorem publikace České ateliéry (2005). O roku 2010, kdy se také stal autorem knihy (Ne)očekávané náhody, je opět na volné noze. V roce 2012 byl kurátorem výstavy Retrospektiva Jana Koblasy v Jízdárně Pražského hradu.\n\nS manželku Janou Wagnerovou má dva syny Radana a Martina. Radan Wagner žije a pracuje v Říčanech.\n\nPatří ke generaci nastupující v polovině 80. let, která vyšla z odkazu tradic i avantgardy počátku 20. Století. Cílevědomě sleduje ideu svého výtvarného názoru. Výrazovými prostředky jsou mu od počátku znaky a symboly známé z mytologie, kultů i archetypů (Společná přítomnost, 1988, Pramen, 1990, Dělení, 1991). Později se jeho kompozice zahušťují objekty a předměty – vznikají „živá zátiší“ či „krajiny duše“. Nejedná se však o pouhé zpodobení reality, ale o výtvarnou analogii světa, reflexi stavů a procesů vlastní a společné existence (Tanec pod mrakem, 1990, Červená hora, 1997, Plující fragment, 2002).\n\nKolem roku 2004 došlo na Wagnerově cestě k dalšímu posunu. Pracuje více s dualitou světla a stínu na pozadí „měkké geometrie“ navozující meditativní spočinutí. Jednoduché struktury odkazují k osobním příběhům, pozemským živlům a vyšším zákonům kosmologie (Červený horizont, 2007, Komplement, 2009, Přibližování, 2010). Zároveň se ale nemusíme ptát po nějakých přirovnáních nebo potom co obraz představuje, neboť obraz vlastně nemá potřebu zobrazovat něco ze známého světa, ale obraz tu zjevuje často tiché vzrušení světem, jeho kmitání, třepotání, neustálé vyvstávání a zanořování.\n\n\n\n\n\n\n\n"}
{"id": "433367", "url": "https://cs.wikipedia.org/wiki?curid=433367", "title": "Galut", "text": "Galut\n\nGalut (: גלות) nebo Golus znamená doslova exil. Toto slovo se používá v souvislosti s exilem židovského lidu ze země izraelské. Celkem existovaly v minulosti čtyři exily. Ty by měly být skryty ve verši z knihy Genesis (15:12): \n\nTyto čtyři exily mají korespondovat se čtyřmi zvířaty: velbloudem, králíkem, zajícem a vepřem.\n\nRabbi Cvi Elimelech z Dinova (Bnej Jissaschar, Chodeš Kislev, 2:25) vysvětluje, že každý z exilů je charakterizován odlišným negativním aspektem:\n\n\nOznačení galut se stalo hebrejským synonymem pro židovskou diasporu a pojem „mentalita galutu“ je používán Židy se silným národním cítěním, kteří tak označují chování Židů v diaspoře, kteří nepodporují, či jsou dokonce proti, znovu-ustanovení a reinstituování Izraele jako ústřední socio-náboženské instituce, ať už z etnických či náboženských důvodů.\n\nO životě Židů na Podkarpatské Rusi vypráví povídkový soubor spisovatele Ivana Olbrachta z roku 1937 \"Golet v údolí\".\n\n"}
{"id": "433369", "url": "https://cs.wikipedia.org/wiki?curid=433369", "title": "The Fugs", "text": "The Fugs\n\nThe Fugs jsou hudební skupina, kterou v New Yorku roku 1963 založili básníci Ed Sanders a Tuli Kupferberg s Kenem Weaverem na bicí. Krátce na to se k nim připojili Peter Stampfel a Steve Weber ze skupiny The Holy Modal Rounders. Dále se skupinou občasně vystupovali například Danny Kortchmar, Perry Robinson, Stefan Grossman a Chuck Rainey. Skupina ukončila svou činnost v roce 1969, ale roku 1985 byla obnovena. Kupferberg zemřel v roce 2010. Po jeho smrti skupina nadále pokračovala v činnosti.\n\nJméno dal skupině Tuli Kupferberg; pochází z eufemismu pro slovo „fuck“, které Norman Mailer používal ve svém románu \"Nazí a mrtví\" (v anglickém originále \"The Naked and the Dead\").\n\n\n"}
{"id": "433375", "url": "https://cs.wikipedia.org/wiki?curid=433375", "title": "Ota I. Saský", "text": "Ota I. Saský\n\nOta I. zvaný \"Vznešený\" (německy Otto \"der Erlauchte\", 851 – 30. listopadu 912) byl od roku 880 vévoda saský a od roku 888 též hrabě z Eichsfeldu z dynastie Luidolfingů.\n\nByl mladším synem saského vévody Liudolfa a jeho manželky Ody. Podle kronikáře Widukinda mu byla po smrti Ludvíka Dítěte (†911) nabídnuta koruna východofranské říše. Ota ji však s ohledem na svůj věk odmítl a navrhl za krále Konráda Mladšího. Tato událost je však některými historiky zpochybňována.\n"}
{"id": "433382", "url": "https://cs.wikipedia.org/wiki?curid=433382", "title": "Radeon R100", "text": "Radeon R100\n\nRadeon R100 byla první generace čipů Radeon od firmy ATI. Obsahoval nové funkce pro 3D akceleraci a podporoval Direct3D 7.0 and OpenGL 1.3.\n\nPrvní generace byla vydána v roce 2000 a měla označení \"Rage 6\".\n\nPrvní verze Radeonu R100 byla Radeon DDR. Byla vydána v létě 2000 s 32 nebo 64 MiB paměti. Karta s 64 MiB paměti měla o něco vyšší frekvenci jádra a funkci VIVO (\"video-in/video-out\"). Původně se měl jmenovat Radeon 256, ale jméno bylo změněno kvůli možné záměně s GeForce 256.\n\nLevnější varianta R100. Má 64bitovou paměťovou sběrnici.\n\nKonkurence k GeForce2 MX.\n\n"}
{"id": "433384", "url": "https://cs.wikipedia.org/wiki?curid=433384", "title": "R100", "text": "R100\n\nR100 může znamenat:\n\n"}
{"id": "433388", "url": "https://cs.wikipedia.org/wiki?curid=433388", "title": "MUV 69", "text": "MUV 69\n\nMUV 69 je typové označení kolejového motorového univerzálního vozíku hojně používaného na českých a slovenských železnicích jako motorová drezína s plošinou pro přepravu nákladu a v různých modifikacích jako pojízdný pracovní stroj (vybavení hydraulickou rukou či jeřábem, sklopnou korbou, svářecím agregátem, elektrickým generátorem, plošinou pro opravy trolejového vedení, stroji pro údržbu traťové zeleně atd.). Výrobcem byl útvar ČSD Mechanizace traťového hospodářství Praha (závod Brno-Horní Heršpice). Od května 1992 byl útvar transformován v samostatný podnik MTH Praha a. s..\nVyrobeno bylo kolem 1000 vozíků tohoto typu. MTH Praha uvádí v referencích na svých stránkách 741 kusů MUV 69 dodaných v letech 1968–1991 do České republiky, 234 na Slovensko a 6 kusů MUV 69/750 do Německa. Rekonstruované a modernizované verze mají například označení MUV 69.1 až MUV 69.7, MUV 71, MUV 73. Na bázi tohoto typu jsou postaveny také například stroje ZŠ 72, KSF 70, PUŠL 71, MMD 01, MV 20 a tatranská úzkorozchodná modifikace MUV 1000.\n\nDélka vozíku je 6,76 m, hmotnost 7,4 až 9 tun, nosnost plošiny 6,5 až 8 tun, maximální rychlost 40 km/h (administrativně) a až 60 km/h (konstrukčně). Kabina má 6 míst včetně místa pro strojvedoucího (dvě řady po třech místech vedle sebe). Hnací agregát tvoří šestiválcový motor Tatra T912-3 s převodovkou stejně jako u nákladního automobilu Praga S5T.\n\n\n"}
{"id": "433390", "url": "https://cs.wikipedia.org/wiki?curid=433390", "title": "Oktopamin", "text": "Oktopamin\n\nOktopamin, zvaný též norsynefrin, je neurotransmiter, který se vyskytuje v nervovém systému bezobratlých a také v některých rostlinách, např. v citronech . Strukturou se podobá některým jiným biogenním aminům - noradrenalinu, adrenalinu a dopaminu. Jméno oktopamin pochází od slova „octopus“, chobotnice, protože byl poprvé izolován roku 1948 ze slinných žláz chobotnice italským vědcem Vittoriem Erspamerem.\n\nPři biosyntéze vzniká oktopamin z tyrosinu, který je pomocí enzymu tyrosindekarboxylázy přeměněn na tyramin. Enzym tyramin-β-hydroxyláza potom přeměňuje tyramin na oktopamin.\n\nOktopamin slouží k řízení komplexních vzorců chování u bezobratlých (sociální chování, příjem potravy, kladení vajíček), reguluje agresi a ústup při vzájemných soubojích (u hmyzu a raků), zvyšuje vzrušivost svalových buněk a podílí se na metabolických pochodech v orgánech sloužících ke světélkování.\n\nZnámými antagonisty oktopaminu jsou chlorpromazin, fentolamin a cyproheptadin.\n\nVzhledem ke svým fyziologickým vlastnostem je používán jako součást doplňků stravy, ve kterých má přispívat k spalování tuků. Účinnost těchto přípravků ale nebyla prokázána. Kromě toho ale oktopamin zvyšuje krevní tlak, zejména je-li využíván spolu s jinými prostředky na hubnutí nebo stimulanty.\n"}
{"id": "433398", "url": "https://cs.wikipedia.org/wiki?curid=433398", "title": "Továrna na absolutno", "text": "Továrna na absolutno\n\nTovárna na absolutno je první antiutopistický román Karla Čapka. Poprvé byl vydán v roce 1922. Druhé vydání z roku 1926 bylo doplněno o předmluvu autora. Původně však dílo vycházelo na pokračování v Lidových novinách ve formě fejetonů.\nDěj románu líčí události kolem vynálezu zvláštního karburátoru, který dokonalým spalováním hmoty uvolňuje nejen elektrony, ale i tajemné všeovládající absolutno – boha.\n\nDílo mělo mnoho kritiků, kteří autorovi vyčítali, že se nejedná o román se souvislým dějem. Některé kapitoly jsou viditelně protahované, což se projevuje na gradaci děje. V předmluvě ke druhému vydání Čapek kritiku přijímá a vysvětluje, že původně měl v plánu po dokončení R.U.R. napsat fejeton do novin. Ten se nakonec rozrostl na šest fejetonů, které po odevzdání do novin a otištění postupně doplňoval o další kapitoly, vycházející na pokračování. Tak vznikl, jak Čapek sám říká, „fejetonový seriál“.\n\nV reakci na Čapkovo dílo napsal Jiří Haussmann román \"Velkovýroba ctnosti\", který vyšel také v roce 1922.\n\nInženýr Marek vynalezne zázračný stroj „Karburátor“, který dokáže získávat energii rozkládáním hmoty. Vedlejším produktem tohoto procesu je vytvoření Absolutna, esence, která působí na lidi kolem. Ti se vlivem účinku této božské síly obracejí na víru, konají zázraky, chovají se ušlechtile a jsou šťastní. Brzy se tento stroj začne šířit po celém světě, kde nastává ohromný nárůst výroby a náboženské víry. Po čase se ale vše obrátí a kvůli nadbytku výrobků se hroutí světový trh. Snaha lidí zarputile prosazovat svou víru skončí krvavými náboženskými válkami a nastává všeobecný světový chaos, tzv. „Největší válka“, do které je zapojen celý svět. Lidé se postupně snaží svět od záhadných karburátorů očistit, válka však nemá jasného vítěze.\n"}
{"id": "433401", "url": "https://cs.wikipedia.org/wiki?curid=433401", "title": "Admiral Hipper (1935)", "text": "Admiral Hipper (1935)\n\nAdmiral Hipper byl těžký křižník sloužící v německé Kriegsmarine. Jednalo se o první jednotku třídy Admirál Hipper. Jeho sesterskými loděmi byly těžké křižníky Blücher, Prinz Eugen, Seydlitz a Lützow.\nLoď byla pojmenována po admirálu Franzi von Hipper, který v Bitvě u Jutska v roce 1916 velel eskadře bitevních křižníků německé \"Hochseeflotte\" a později celému německému válečnému námořnictvu.\n\nKýl lodi byl založen 6. července 1935 v loděnici Blohm&Voss v Hamburku a trup byl spuštěn na vodu 6. února 1937. Kriegsmarine loď převzala do služby 29. dubna 1939.\n\nPohon zabezpečovaly tři parní turbíny o celkovém výkonu 132 000 HP (97 680 kW), s nimiž dokázala loď vyvinout maximální rychlost 32,5 uzlu.\nBoční pancéřový pás měl maximální sílu 80 mm, palubu chránil pancíř do síly 30 mm.\nVzhledem ke své značné hmotnosti téměř 14 000 tun byly lodě třídy Admiral Hipper slabě vyzbrojené a opancéřované a navíc měly nedostačující akční rádius.\n\nTěžký křižník Admiral Hipper byl sice zařazen do služby již koncem dubna 1939, ale ještě 1. září nebyl plně bojeschopný. Svůj bojový křest prodělal při obsazování Norska (operace Weserübung). 8. dubna 1940 se severozápadně od norského města Trondheim střetl s britským torpédoborcem Glowworm. Hipper byl v boji poškozen a Glowworm potopen. Následujícího dne vplul Admiral Hipper do Trondheimsfjordu a přistál v trondheimském přístavu, v čemž mu málo účinná palba pobřežních baterií nedokázala zabránit. Invazní jednotky z křižníku poté obsadily město a vztyčily zde německou vlajku.\n\nV červnu 1940 se Admiral Hipper společně s bitevními křižníky Scharnhorst a Gneisenau zúčastnil operace Juno, při níž byly v rámci narušování britských obchodních cest potopeny tři menší britské lodě. V obchodní válce probíhající mezi Severním mysem (Nordkapp) a Špicberkami potopil nákladní loď. Po nutných opravách ve strojovně provedených v Kielu a v Hamburku vyplul 30. listopadu 1940 opět do Atlantiku, kde dále napadal obchodní lodi. Jeho základnou se stal francouzský Brest. Při svém prvním výpadu v prosinci 1940 poškodil těžký křižník Berwick chránící konvoj WS-5A a při nuceném návratu do Brestu potopil nákladní loď. Opravy ve strojovně si vyžádaly celý měsíc. Při dalším výpadu do Atlantiku narazil 12. února 1941 na nechráněný konvoj SLS-64. Potopil sedm z devatenácti lodí. Ostatní plavidla zrušila formaci a díky špatnému počasí a skutečnosti, že křižníku došla dělostřelecká munice, se jim podařilo „přežít“.\n\n28. února se Admiral Hipper vrátil do Kielu, aby se podrobil úpravám palivových nádrží, jež měly zvýšit jeho akční rádius. Poté se přesunul do oblasti Norska, kde měl od března 1942 za úkol napadat takzvané arktické konvoje, jejichž pomocí Spojenci zásobovali Sovětský svaz. Měl též spolu s dalšími loděmi zabránit předpokládané britské invazi do Norska. V červenci téhož roku tak byl nasazen proti konvoji PQ-17. 30. listopadu 1942 vyplul společně s obrněným křižníkem Lützow a šesti torpédoborci k útoku proti konvoji JW-51B. Na Silvestra se střetl v bitvě v Barentsově moři se šesti britskými doprovodnými plavidly, jež úspěšně chránily konvoj, a dokonce potopily jeden německý torpédoborec. Hipper byl sice poškozen, ale podařilo se mu potopit minolovku Bramble a torpédoborec Achates. Neúspěch této operace nazvané Regenbogen (Duha) rozzuřil Hitlera, který prohlásil, že velké válečné lodě jsou k ničemu. Proto byl křižník Admiral Hipper 1. dubna 1943 vyřazen ze služby a odeslán do Gdyně. V březnu 1944 však byl opět zařazen zpět jako školicí loď.\n\n30. ledna 1945 vyplul Admiral Hippner s 1530 uprchlíky a zraněnými z východní fronty na palubě z Gdyně do Kielu. Tam byl 3. dubna zasažen při náletu a 2. května 1945 v docích potopen. V roce 1946 byl vrak vyzdvižen a odtažen do Heikendorfské zátoky u Kielu. Zde byl v letech 1948–1949 zlikvidován.\n\n"}
{"id": "433407", "url": "https://cs.wikipedia.org/wiki?curid=433407", "title": "Jaroslav Bouček (novinář)", "text": "Jaroslav Bouček (novinář)\n\nJaroslav Bouček (10. prosince 1923, Košice – 5. dubna 2001, Praha) byl český novinář a překladatel.\n\nJaroslav Bouček se narodil 10. prosince 1923 v Košicích, maturoval na libeňském gymnáziu v Praze roku 1942, v letech 1942–1943 byl totálně nasazen u německé protiletecké obrany (\"Luftschutz\") v Kolíně nad Rýnem, po návratu se zúčastnil odboje a pražského povstání. Vystudoval literární vědu na Filosofické fakultě UK, kde také krátce vyučoval.\n\nV letech 1949–1956 byl šéfredaktorem nakladatelství Mladá fronta. Pro své jazykové znalosti (ovládal více než deset jazyků, většinu se naučil jako samouk) byl vyslán roku 1953 do mezinárodní komise pro repatriaci zajatců korejské války. Strávil půl roku v náročných válečných a klimatických podmínkách a doživotně onemocněl na astma.\n\nLékaři mu doporučili pobyt v suchém a teplém klimatu. Opustil proto obor literární vědy a ze zdravotním důvodů v roku 1956 odjel jako zahraniční zpravodaj do Egypta. V letech 1956–1970 působil jako zahraniční dopisovatel \"Rudého práva\" a ČTK v řadě zemí Afriky, Asie a Latinské Ameriky, stálý zpravodaj v Káhiře, Havaně a Bejrútu. Byl aktivním novinářem – reportérem, pracoval často ve velmi náročných podmínkách, např. v Kongu nebo v Angole, vyžadujících duševní i fyzickou pohotovost. \n\nV momentce z iráckého Kurdistánu jej zachytil reportér František Kejík v knize \"Planeta lidí\" (České Budějovice 1971) a v poněkud předramatizované reportáži z Konga Ryszard Kapuściński ve \"Fotbalové válce\" (Praha 1983). Po nuceném odchodu z redakce \"Rudého práva\" na začátku normalizace pracoval v 70. a 80. letech v týdeníku \"Svět v obrazech\". \n\nByl mj. vydavatelem českého překladu spisů Anatola France, autorem knih \"Příběhy sedmi moří\" (pod pseudonymem J. B. Vodák) a \"Chobotnice, příběh sicilské mafie\". Do konce svého života překládal angloamerickou literaturu, např. E. S. Gardnera, R. Chandlera, J. H. Chase.\n\n\n"}
{"id": "433412", "url": "https://cs.wikipedia.org/wiki?curid=433412", "title": "Ford model N", "text": "Ford model N\n\nFord model N byl levný automobil, vyráběný společností Ford Motor Company. Byl představen v roce 1906 jako nástupce modelů A, C a F ve třídě levných vozů.\n\nModel N se odlišoval od svých předchůdců čtyřválcovým motorem, umístěným vpředu. Patnáct koní z řadového čtyřválce pohánělo zadní kola přes dlouhou hřídel. Auto mělo rozvor 2134 mm.\n\nJednalo se o úspěšný model, bylo vyrobeno 7000 vozů, než produkce v roce 1908 skončila.\n\nModel R byl lépe vybavený Model N s větší karoserií a blatníky. Měl navíc i olejové lampy jako osvětlení a byl o 150 dolarů dražší než základní model N. Model R byl vyráběn pouze v roce 1907, od dubna do října, a prodalo se jich 2500 kusů.\n\nModel S byla další verze modelu N. Fordův poslední model s řízením vpravo měl modernější předek a blatníky byly vcelku. Dalším rozdílem byla možnost dokoupit třetí sedadlo. Základní provedení se prodávalo za 700 $. Jako další výbava byly k dispozici třeba sklápěcí střecha, plynové lampy a držáky deštníků. Mezi lety 1907 a 1909 bylo prodáno 3750 vozů.\n\n"}
{"id": "433414", "url": "https://cs.wikipedia.org/wiki?curid=433414", "title": "Nejdelší den", "text": "Nejdelší den\n\nNejdelší den je válečný film z roku 1962 dle námětu pocházejícího z historické knihy z roku 1959 \"Nejdelší den\" Cornelia Ryana, o \"Dni D\" o vylodění v Normandii 6. června 1944 během druhé světové války.\n\nProducent Darryl F. Zanuck zaplatil za práva na zfilmování autorovi knihy Corneliu Ryanovi 175000 $. Na adaptaci knihy pro film se podíleli Romain Gary, James Jones, David Pursall, Jack Seddon a sám Cornelius Ryan. Režie: Ken Annakin (britské a francouzské exteriéry), Andrew Marton (americké exteriéry), Gerd Oswald (scéna seskoku parašutistů), Bernhard Wicki (německé scény) a Darryl F. Zanuck (neuvedeno).\n\nMnoho vojenských konzultantů a poradců, kteří pomáhali při realizaci tohoto snímku, se aktivně podílelo na vylodění v Normandii a někteří z nich jsou i v tomto filmu ztvárněni. Producenti vybírali z obou válčících stran; Spojence a Němce. Mezi nimi byli Günther Blumentritt (německý generál), James M. Gavin (americký generál), Frederick E. Morgan (velitel štábu SHAEF), John Howard (který vedl výsadkovou jednotku při operaci Pegasus Bridge), Lord Lovat (který velel speciální brigádě), Philippe Kieffer (který vedl jednotku v operaci Ouistreham), Marie Pierre Koenig (který velel francouzským jednotkám v Anglii), Max Pemsel (německý generál), Werner Pluskat (major, který jako první německý důstojník spatřil spojenecké lodě), Josef \"Pips\" Priller (horkokrevný pilot) a Lucie Rommel (vdova po Erwinu Rommelovi).\n\nTento snímek se liší od tehdejších filmů o druhé světové válce tím, že všechny postavy mluví svým vlastním jazykem, s titulky v anglickém jazyce, německy nebo francouzsky. Existuje i druhá verze, natáčená simultánně, ve které všichni herci mluví anglicky, což je vidět i ve filmovém traileru. Tuto verzi je možné zhlédnout na DVD. Používání nacistických stereotypů se film vyhýbá, a většina německých postav je znázorňována jako lidské bytosti. Německý pozdrav \"Sieg Heil\", se také ve filmu nepoužívá, ačkoliv se objevuje v obrazové složce jakožto nápis na bunkru v Ouistrehamu.\n\nJde o jeden z velmi mála černobílých filmů ze 60. let, ve kterém účinkuje mnoho známých herců, mimo jiné i Kenneth More, Richard Todd (který se zúčastnil i opravdové invaze), Richard Burton, Robert Mitchum, Sean Connery, Henry Fonda, Red Buttons, Leo Genn, Peter Lawford, Gert Fröbe, John Wayne, Irina Demick, Curd Jürgens, Mel Ferrer, Bourvil a Robert Wagner. Několik z těchto herců hrálo roli cameo.\n\nCelý děj filmu se odehrává během dvou dnů: 5. a 6. června roku 1944.\n\n\n\n\nHudba byla napsána Paulem Ankou. Zazní v něm i známá anglická verze písně \"Škoda lásky\" českého skladatele Jaromíra Vejvody.\n\n"}
{"id": "433422", "url": "https://cs.wikipedia.org/wiki?curid=433422", "title": "Martin Stáhalík", "text": "Martin Stáhalík\n\nMartin Stáhalík (4. června 1962, České Budějovice – 9. března 2001, Heeten) byl český akrobatický pilot. Jako jeden z pouhých dvou lidí na světě (druhým je Viktor Nikolajevič Čmal z Ruska) získal medaile na mistrovství světa ze všech tří akrobatických kategorií - na kluzácích (3. místo - 1996), Advanced (s omezeným výkonem, 1. místo - 1995) i Unlimited (bez omezení, 3. místo - 1995).\n\nNarodil se v Českých Budějovicích a vyrůstal v Rudolfově. Pocházel z rodiny pilota Ivana Stáhalíka, který létal akrobacii v šedesátých letech. Ten jej také na nedalekém letišti v Hosíně (kde začínal i Petr Jirmus) učil létat. V roce 1978 na tomto letišti získal titul mistra světa v letecké akrobacii Ivan Tuček, což bylo pro Martina Stáhalíka impulsem pro jeho zájem o sportovní akrobatické létání. Ještě v roce 1978 začal létat na větroních, na létání s motorovými letouny si ovšem musel kvůli neshodám mezi svým otcem a krajským náčelníkem aeroklubu počkat až od roku 1985. Mezi tím odmaturoval na budějovickém gymnáziu a následně se vyškolil na leteckého mechanika.\n\nV roce 1986 dostal nabídku účastnit se akrobatického kursu ve Vrchlabí, ovšem tentokrát kvůli zdravotním potížím (vrozená vada ledviny) a následné operaci se k akrobatickému létání dostal až v roce 1988. Již v tomto roce zvítězil s letadlem Zlín Z-142 v soutěži pro začínající akrobatické piloty „Modřanský pohár“. Poté vítězil (již na letounu Zlín Z-50M) v několika dalších pohárových soutěžích a získal v tomto období také dvakrát titul mistra republiky (tím byl nakonec celkem 4x). Do reprezentace se ovšem dostal až po revoluci, kdy létal v leteckém sportovním centru na letišti v Moravské Třebové. Z Českých Budějovic se do Moravské Třebové odstěhoval natrvalo v roce 1991.\n\nV roce 2011 byla na jeho počest pojmenována planetka (90926) Stahalik, která byla objevena v roce 1997 na Kleti.\n\n\n\n\n\n\n\n\nMartin Stáhalík se v Leteckém akrobatickém centru ČR na letišti v Moravské Třebové věnoval také výcviku nových akrobatických pilotů z celého světa a tato škola patřila i díky němu v druhé polovině devadesátých let minulého století k nejlepším výcvikovým centrům na světě. Cvičila se zde například i německá národní reprezentace. Výcviková činnost se stala nakonec Martinu Stáhalíkovi osudnou.\n\nV pátek 9. března 2001 v 10:35 se při výukovém letu zřítil na letiště Teque u obce Heeten (asi osmdesát kilometrů východně od Amsterodamu) v Nizozemsku. Příčinou nehody, při níž zahynuli nizozemský pilot a Martin Stáhalík jako instruktor, byla ztráta kontroly nad strojem Jak-52. Nedošlo k vybrání ploché vývrtky a letoun se zřítil.\n\nMartin Stáhalík létal mj. na akrobatických strojích Zlín Z-50M, Z-50LA, Z-50LS, Z-50LE, Extra 300, Extra 300S, Suchoj Su-26M a MDM-1 Fox. Některé akrobatické prvky (např. nožovou vývrtku, tumbles – kotrmelce, půl řízené a půl kopané výkruty do kruhu, výkrut po ocase atd.) létal jako jediný z pilotů v ČR a další (lomcovák zastavený do horizontální zádové zatáčky, souvrat na doby s vloženým výkrutem, jeden a půl kopaného výkrutu z nožového letu zpět do nožového letu) dokonce jako jediný na světě.\n\n"}
{"id": "433423", "url": "https://cs.wikipedia.org/wiki?curid=433423", "title": "Čipová karta", "text": "Čipová karta\n\nČipová karta (anglicky smart card) je plastová karta kapesní velikosti s integrovaným obvodem (čipem), který je schopen zpracovávat data. To znamená, že zařízení je schopno přijmout data, zpracovat je a vrátit požadované informace. Čipové karty je možné rozdělit na paměťové a mikroprocesorové. Karty jsou většinou vyrobeny z PVC nebo ABS. Mohou obsahovat hologram a jiné bezpečnostní prvky znesnadňující jejich padělání. Používají se také tam, kde je potřeba spolehlivé a bezpečné autentizace.\n\nPrvní zmínka o využití karet s \"autentizací\" pro bankovní operace se objevila v utopickém románu \"Looking Backward\" v roce 1887, jehož autorem byl americký autor Edward Bellamy. Praktický pokus o zavedení kreditní karty bez čipu a magnetického pásku proběhl roku 1958. Teprve v letech 1968 a 1969 němečtí elektroinženýři Helmut Gröttrup a Jürgen Dethloff společně vyplnili patenty na automatickou čipovou kartu. Následný zásadní patent pro čipové karty s mikroprocesorem a pamětí patentoval Jürgen Dethloff v roce 1978.\nKoncept samotné paměťové karty je připisován francouzskému vynálezci Rolandu Morenovi, na jehož podkladě byl v laboratořích Honeywell vytvořena první mikroprocesorová čipová karta. Ta byla roku 1978 patentována a dala tak potřebný základ architektury čipu. O tři roky později použila technologii firma Motorola v kartě s označením \"CP8\". Karta \"CP8\" se stala důležitou pro vývoj současných karet založených na systému veřejného klíče (PKI).\n\nNejvětší nárůst v používání čipových karet přišel v roce 1990 se zavedením SIM karet používaných v GSM mobilních zařízeních. S rozšířením mobilních telefonů v Evropě se čipové karty stávaly samozřejmostí. Další rozvoj v bankovnictví, když mezinárodní platební systémy MasterCard, Visa a Europay v roce 1993 podepsaly smlouvu na spolupráci při vývoji specifikace pro čipové karty pro platbou s kreditní a debetní kartou. První verze systémů EMV (Europay, MasterCard, Visa) byla spuštěna v roce 1994. Ve většině vyspělých zemích došlo od konce devadesátých let až dodnes k výraznému pokroku v používání EMV kompatibilních zařízení v maloobchodních prodejnách a při vydávání debetních a kreditních karet odpovídajících specifikaci EMV. \n\nČipové karty lze použít pro nespočet různých služeb, kde je nutná autentizace. Mezi nejznámější patří jejich aplikace jako kreditní karta pro výběr z bankomatů, dále pak využití jako identifikační karta pro přístup k mobilní síti (SIM) nebo karet pro přístup do chráněných areálů.\nČipové karty mohou být také použity jako elektronické peněženky, k placení parkovacích míst. Kryptografický protokol přitom chrání výměnu informací mezí čipovou kartou a autentizačním zařízením. Z hlediska použití lze tyto aplikace roztřídit na několik druhů.\n\nZ hlediska typu komunikace rozeznáváme:\n\nKarty mají kontakt o velikosti přibližně jeden čtvereční centimetr s pozlacenými kontaktními ploškami. Plošky poskytují elektrické propojení po vložení do čtečky, která jsou použita jako komunikační médium mezi čipovou kartou a zařízením (počítačem, bankovním terminálem nebo mobilním telefonem). Karty neobsahují baterie, napájení je přes čtečku. Komunikace mezi kartou a čtečkou u kontaktních karet je založena na normě ISO 7816 T=0. Pro komunikaci je použit protokol APDU. Pomocí příkazů tohoto protokolu lze číst a zapisovat data na čipovou kartu. Maximální přenosová rychlost u této komunikace je 115 kb/s.\n\nBezkontaktní čipové karty, nevyžadující fyzický kontakt mezi čtečkou a kartou, byly rozvinuty firmami Visa a MasterCard během let 2004 a 2006 v USA. V současnosti se používají především pro placení vstupenek či jízdenek. Dále jsou známé aplikace pro identifikaci osob (řidičské průkazy, nemocniční průkazy pacientů).\n\nKarty komunikují pomocí bezdrátové technologie s přenosovou rychlostí 106–848 kbit/s. Napájení je pomocí bezdrátové indukce z terminálu.\nV čipových kartách se nejčastěji využívá digitální identifikace, kdy se autentizuje identita karty. Nejběžnějším příkladem autentizace je ověření pomocí veřejného klíče PKI. Karta má uložen zašifrovaný digitální certifikát s relevantními informacemi od poskytovatele, které jsou ověřovány při komunikaci.\nDigitální certifikát obsahuje následující informace:\n\nKlasickou čipovou kartu reprezentuje typicky paměť pro uložení informací a také výpočetní jednotka pro zpracování dat. Informace jsou uloženy na mikročipu a mohou být přečteny jen při komunikaci s operačním systémem karty. Tím je zajištěna bezpečnost, protože uživatel musí zadat heslo, aby se mohl dostat do určitých částí paměti čipu. Dalším měřítkem bezpečnosti je šifrování. To umožňuje uložit data a využít je v případě potřeby.\nPro komunikaci s kartou se používá čtečka, která přijímá a vysílá příkazy pro kartu na základě protokolu APDU. Čtečky je možné připojit k počítači pomocí různých rozhraní (USB, PCMCIA, RS232) nebo mohou být samotnou součástí zařízení (bankomat, notebook) a mohou mít rozšířené možnosti zabezpečení jakým je zadávání PIN kódu nebo autentizace otiskem.\n\nKarta z plastické hmoty, do které je čip vložen, je velice pružná, a proto čím je čip na kartě větší, tím je větší pravděpodobnost, že se může při normálním používání nalomit. Nicméně současné čipové karty by měly zvládnou značné zatížení, které je stanoveno normou.\n\nPoužití inteligentní karty pro přepravu osob představuje riziko pro soukromí. Je teoreticky možné sledování pohybu osob. Ve Finsku je z tohoto důvodu zakázáno shromažďování těchto informací u dopravců (YTV). Nicméně, majitel má právo obdržet seznam cest zaplacených kartou. Dříve byla tato informace použita při vyšetřování kriminálních činů.\nBezpečnostní otázky čipové karty jsou regulovány mezinárodními normami a předpisy. Nejznámější jsou následující normy.\n\nBěhem let se objevilo několik metod útoku na čipové karty. Všechny způsoby útoku jsou zaměřené na možnosti narušení konstrukce.\n\nPostupně se vyskytují i jiné možnosti narušení. Nedávno byla zveřejněna informace o prolomení protokolu EMV a je teoreticky možné za určitých okolností potvrdit platbu z terminálu i bez zadání správného PIN kódu.\n\nNejdůležitější složkou čipové karty je integrovaný obvod, který určuje možnosti použití čipové karty. Čip je obvykle chráněn uvnitř karty tak, aby byl uzavřený a neviditelný. Kontaktní modul umožňuje připojení k vnějšímu světu, jsou pro něj typické zlaté kontakty,\nkteré jsou nesprávně někdy považovány za samotný čip. Ačkoli běžně používané čipové karty potřebují pro komunikaci pouze pět kontaktů, obsahuje jich kontaktní modul kvůli normě ISO šest nebo osm.\n\nRozměry karet jsou standardizovány podle ISO 7816. V souladu s tímto standardem se vyrábějí tři typy karet ve třech různých velikostech:\n\nNejjednodušší čipové karty se skládají z jednoho paměťového zařízení, na které se může psát i číst, příkladem jsou telefonní karty. Prostřednictvím rozhraní je možné postupně přistupovat do jednotlivých paměťových buněk. Jednotlivé typy karet se liší podle zabezpečení přístupu. Data mohou být chráněna PIN kódem nebo heslem.\n\nU těchto typů karet je možné přistoupit k datům jen přes zabudovaný mikroprocesor. Není žádný jiný způsob, jak přistoupit k datové oblasti. Vložený mikroprocesor umožňuje také chránit data na kartě pomocí kryptografických metod před neoprávněným přístupem. Dále je možné u těchto typů karet spouštět programy specifické pro danou aplikaci. Tyto karty nabízejí mnoho výhod ve srovnání s paměťovými kartami, proto se používají u bankovních karet nebo u SIM karet. Často také obsahují podpisový klíč, který slouží jako přístupová karta (například u pay-TV nebo jiných služeb s podmíněným přístupem). Paměťové čipové karty mohou sloužit jako bezpečné ukládání informací nebo klíčů, ale také nabízí celou řadu bezpečnostních služeb, jako je autentizace, šifrování, digitální podpis, které mohou být použity v důvěryhodném prostředí.\nKromě symetrické kryptografie (AES, DES) obsahují karty asymetrické šifrování (RSA), algoritmy PKI, hardwarové generátory náhodných čísel, lepší ochranu před fyzickým útokem. Typicky pracují pod operačním systémem (např. JCOP nebo Multos).\n\n\n\n\n"}
{"id": "433425", "url": "https://cs.wikipedia.org/wiki?curid=433425", "title": "BASF", "text": "BASF\n\nBASF (zkratka z původního názvu Badische Anilin- & Soda-Fabrik) je německá agrochemická firma, které patří k největším na světě.\n\nSprávná výslovnost zkratky není \"basf\" ani \"besf\", ale \"bé-á-es-ef\".\n\nKromě výroby průmyslových chemikálií, produkuje také plasty, pesticidy nebo geneticky modifikované organismy. V roce 2009 společnost BASF zaměstnávala asi 105 000 zaměstnanců a měla obrat 50,7 miliard eur.\n\nFirma BASF na výrobu barviv byla založena v německém Mannheimu v roce 1865 Friedrichem Engelhornem. Chemička byla postavena na druhém břehu řeky Rýn u Ludwigshafenu, neboť městská rada se obávala, že znečištění ovzduší z provozu by mohlo obtěžovat obyvatele města.\n\nBASF je největší chemickou společností na světě. Její produkce sahá od chemikálií, plastů a zušlechťujících komponentů přes chemické přísady a přípravky na ochranu rostlin až po surovou ropu a zemní plyn. V roce 2009 měla společnost BASF celosvětově zhruba 105 000 zaměstnanců a vykázala obrat 50,7 miliard eur.\n\nV roce 2009 dosáhl koncern BASF v České republice obrat ve výši 259,2 milionu eur. Odbyt zabezpečuje BASF spol. s r.o. a BASF Stavební hmoty Česká republika s.r.o. se sídlem v Chrudimi, aktivity koncernu zastupuje i společnost Wintershall Gas spol. s r.o.\n\n"}
{"id": "433428", "url": "https://cs.wikipedia.org/wiki?curid=433428", "title": "Korálovky", "text": "Korálovky\n\nKorálovky jsou rod (\"Lampropeltis\" Fitzinger 1843) užovkovitých hadů z čeledi \"Colubridae\" a podčeledi \"Colubrinae\". V současné době se uznává 9 druhů tohoto rodu. Vědecké jméno \"Lampropeltis\" znamená něco ve smyslu „světlem oděná“, což odkazuje na nádheru těchto hadů.\n\nDo rodu Lampropeltis patří tyto druhy:\n\n\nKromě těchto druhů existuje velké množství poddruhů a barevných variací, takže se taxonomie tohoto rodu často mění. Na druhou stranu jde o velmi dobře popsané hady, kteří jsou často chovaní v zoologických zahradách a teráriích.\n\nNěkteré druhy korálovek postrádají klasické pruhy kolem těla a jsou spíše skvrnité. Mohou se plést s různými dalšími druhy užovek. Odlišovacím znakem korálovek jsou hladké šupiny a nerozdělený anální štítek. Měří od 40 cm po téměř 2 metry.\n\nKorálovky se vyskytují v centrálních a jižních oblastech USA a ve Střední a Jižní Americe. Patří mezi mistry v napodobování, jde o tzv. mimetismus nebo Batesiánské mimikry, kdy nejedovatý živočich napodobuje živočicha jedovatého. Korálovky napodobují korálovce, což jsou jedovatí američtí hadi. Korálovky jsou výrazně barevné, střídají několik barevných pruhů kolem těla. Odlišujícím znakem je často fakt, že mají černý pruh vedle oranžového, zatímco korálovci červený vedle bílého. Toto odlišení však není vždy naprosto spolehlivé, takže je nebezpečné chytat korálovky přímo v divočině.\n\nKorálovky jsou ofiofágové, což znamená, že jejich hlavní složkou potravy jsou jiní hadi. Jde mnohdy o jedovaté druhy, například korálovce, které napodobují, chřestýše a ploskolebce. Proti hemotoxickému jedu mají velkou imunitu. Zabíjejí uškrcením/udušením ve smyčkách svého těla, jejich stisk přepočtený na hmotnost je enormní, větší než u krajt či jiných užovek. Kromě hadů se jejich kořistí stávají i malí savci, ještěrky, ptáci a jiní živočichové. Požírají i vejce.\n\nJejich aktivita je převážně noční.\n"}
{"id": "433438", "url": "https://cs.wikipedia.org/wiki?curid=433438", "title": "Dow Chemical", "text": "Dow Chemical\n\nThe Dow Chemical Company je americká agrochemická firma se sídlem v Midland ve státu Michigan, která patří mezi tři největší ve své branži na světě.\n\nFirma byl založena v roce 1897 a dnes vyrábí široké spektrum produktů od průmyslových chemikálií přes plasty a pesticidy až po geneticky modifikované zemědělské plodiny.\n\nV minulosti si vysloužila veřejnou kritiku za masivní výrobu napalmu a dioxinem zamořeného defoliantu Agent Orange pro nasazení během války ve Vietnamu.\n\n\n"}
{"id": "433454", "url": "https://cs.wikipedia.org/wiki?curid=433454", "title": "Trdlo (hudební skupina)", "text": "Trdlo (hudební skupina)\n\nTrdlo je folk-folklórní hudební skupina. Vznikla v roce 1982 z pardubických muzikantů, kteří se rozhodli hrát lidovou hudbu jinak, než klasické folklórní soubory. Během této doby si kapela vytvořila osobitý a pro ni typický styl aranžování lidových písní s převažujícími prvky folku, jazzu i vážné hudby. Inspiraci členové Trdla čerpají v méně hraných českých, moravských, slovenských i židovských písních.\n\nJedná se o držitelku Porty pro rok 1997 v kategorii folk. \n\n\n\n"}
{"id": "433466", "url": "https://cs.wikipedia.org/wiki?curid=433466", "title": "Panenteismus", "text": "Panenteismus\n\nPanenteismus je výraz složený z řeckých slov πᾶν („vše“); ἐν („v“) a θεός („bůh“), tedy „vše-v-bohu“. Označuje filosoficko-teologický postoj, podle něhož Bůh proniká všemi částmi světa (přírody, vesmíru) a svět tak „existuje v Bohu“. Liší se tak od panteismu, který Boha přímo ztotožňuje s celkem světa. Panenteismus se vyhýbá jak tomuto ztotožnění, tak „vymístění“ Boha za tento svět, a je tedy jakýmsi zprostředkováním mezi panteismem a teismem.\n\nV dějinách myšlení se objevují panenteistické myšlenky již od starověku, zejména v novoplatónství a pozdější mystice, nicméně jakožto ucelený systém je uvedl německý filosof Karl Christian Friedrich Krause (1781—1832), autor neologismu \"panenteismus\", posléze velmi vlivný ve Španělsku. Ve 20. století získal určitou popularitu také ve Spojených státech, například v tzv. procesuální teologii, kterou rozvíjel Charles Hartshorne (1897—2000).\n\nPodle Ch. Hartshornea lze panenteismus vysledovat již u egyptského faraona Achnatona, další badatelé ho pak nacházejí v \"Upanišadách\" či u Platóna. Mezi myslitele, kteří měli blízko k panenteismu, může být řazen také Mikuláš Kusánský, Giordano Bruno a Baruch Spinoza (označovaný jindy za panteistu), který silně ovlivnil německý idealismus, především F. W. J. Schellinga.\n\n"}
{"id": "433473", "url": "https://cs.wikipedia.org/wiki?curid=433473", "title": "Rodolfo Coria", "text": "Rodolfo Coria\n\nRodolfo Aníbal Coria (* 1. června 1959 Neuquén) je argentinský paleontolog a v současnosti také ředitel paleontologického muzea \"Museo Carmen Funes\" v Plaza Huincul v argentinské provincii Neuquén. Je znám především jako vědec, účastnící se popisu obřího sauropoda argentinosaura a teropoda giganotosaura, v obou případech jedněch z největších známých příslušníků svých skupin. Podílel se také na výzkumu mnoha jiných jihoamerických dinosaurů a obratlovců obecně. Je také členem několika paleontologických a vědeckých společností a v současnosti je zároveň považován za jednoho z nejvýznamnějších jihoamerických paleontologů.\n\n"}
{"id": "433478", "url": "https://cs.wikipedia.org/wiki?curid=433478", "title": "Jovan Jovanović Zmaj", "text": "Jovan Jovanović Zmaj\n\nJovan Jovanović Zmaj (srbskou cyrilicí Јован Јовановић Змај, Novi Sad, 24. listopadu 1833 — Sremska Kamenica 3. června 1904) byl významný srbský spisovatel, lyrik z období srbského romantismu.\n\nBěhem celého svého života přispěvatel do literárních, politických i dětských časopisů, se díky svým sbírkám básní v Srbsku a jeho okolí proslavil. Vzorem byl Zmajovi Branko Radičević, srbský romanopisec poloviny 19. století a blízký přítel Vuka Karadžiće. Jovanović byl aktivní jako romantik i dlouho do období realismu; realistická tvorba nebyla v Srbsku zcela stejného rysu jako v jiných evropských zemích a přišla později.\n\nV mládí studoval Zmaj střední školu v rodném v Novém Sadu a také v Bratislavě, vysokou školu - práva - pak v Praze, Vídni a nakonec lékařství Budapešti. Šťastně se oženil a v Novém Sadu prožil nejaktivnější období. Později (1870) v maďarské metropoli vystudoval medicínu a vykonával lékařskou praxi. Nedlouho poté mu však zemřela žena i děti; svoji tragédii shrnul do básní s názvem „Đulići uveoci“. Později se věnoval tvorbě literatury pro děti, sepsal sbírku básní Čika Jova, kde se snažil nejmenší čtenáře seznámit nejen s básněmi jako takovými, ale také jim vštěpovat i řadu morálních hodnot.\n\nMezi nejznámější díla Jovanoviće Zmaje patří „Đulići“ a „Đulići uveoci“; první se věnují šťastnému rodičovskému životu, druhé pak o lásce k bližním a jejich ztrátě. Kromě lyrických básní ale Zmaj psal také i satirické a politické básně, v oblasti tvorby, ať už lyrické, tak satirické nastavil vysokou laťku, takže ovlivnil domácí autory, ale také například i řadu chorvatských spisovatelů, nadlouho dopředu.\n\nZmaj také překládal, do srbštiny hlavně díla maďarských autorů (například Sándora Petőfiho a Jánose Aranyho), pracoval ale i na překladech z němčiny. Zpopularizoval také i řadu básní z arabského i tureckého prostředí, či sepsal nové v podobném stylu (např. „Lem Edim“ i „Selim-beg“). Vzhledem k tomu, že byl Jovanović velmi oblíbeným básníkem, nesla Sremska Kamenica po několik let jméno „Zmajeva Kamenica“\n"}
{"id": "433483", "url": "https://cs.wikipedia.org/wiki?curid=433483", "title": "Valerij Tokarev", "text": "Valerij Tokarev\n\nValerij Ivanovič Tokarev (rusky Валерий Иванович Токарев, * 29. října 1952 v Kapustin Jar, Astrachaňská oblast, SSSR) byl ruský kosmonaut, který se podílel na budování a obsluze Mezinárodní kosmické stanice ISS.\n\nPo základní škole se rozhodl pro vojenskou kariéru v sovětské armádě. Nastoupil na Vyšší vojenské letecké učiliště v Savropolu, toto ukončil úspěšně v roce 1973 (v 21. letech) a začal sloužit jako vojenský pilot. Pak absolvoval výcvik zkušebního pilota, ukončil jej roku 1982. Absolvoval Vojenskou leteckou akademii J.A.Gagarina v Monino, kde se stal leteckým inženýrem. V roce 1987 byl přijat do výcvikového střediska kosmonautů. Výcvik zakončil roku 1989 a byl přeřazen do oddílu kosmonautů a přestěhoval se do Hvězdného městečka. Byl také ve skupině kandidátů pro let raketoplánem Buran. V Moskvě pak absolvoval studium na Akademii národního hospodářství, které zdárně ukončil roku 1995. V dalších letech byl dvakrát v kosmu. Byl několikrát vyznamenán, mj. jako Hrdina Ruské federace.\n\nJe ženatý, jeho manželka se jmenuje Irina (*1955), syn se jmenuje Ivan, dcera Olga,\n\nPoprvé letěl v raketoplánu koncem jara 1999 ve věku svých 47 let. Mise, katalogizovaná v COSPAR jako 1999-030A, měla za úkol na sestavovanou stanici ISS dovést materiál a zásoby. Sebou měli i laboratoř Spacelab pro provádění řady vědeckých pokusů. Posádka byla sedmičlenná, pět členů byli Američané, jeden Rus a jeden Kanaďan. Na stanici doplnili další její části. Tokarev tam byl proto, že některé montážní práce se týkaly ruských modulů stanice. Přistáli po úspěšném letu tam, kde startovali, na Floridě, Mys Canaveral.\n\nPodruhé letěl v ruské kosmické lodi Sojuz TMA-7 jako velitel, v lodi byl McArthur a kosmický turista Američan Gregory Olsen. Mise byla označena v COSPARu 2005-039A. Odstartovali z Bajkonuru, připojili se ke stanici ISS, kde působila posádka Expedice 11 a na stanici všichni strávili společně týden. Pak stará posádka spolu s Olsenem odletěla ve svém Sojuzu TMA-6 dolů na Zem, přistáli na území Kazachstánu. Nová Expedice 12 tvořená dvojicí Tokarev a McArthur zahájila samostatnou činnost. Na stanici byli bezmála půl roku, Tokarev zde strávil 53 narozeniny. Po splnění úkolů se ve svém Sojuzu vrátili k Zemi, vystřídáni novou obsluhou z Expedice 13. \n\nPlukovník Tokarev je registrován jako 388 kosmonaut Země s 199 dny strávenými v kosmu.\nAbsolvoval 2 výstupy do volného vesmíru (EVA) ze stanice ISS, při nichž strávil 31 hodin\n\n\n\n"}
{"id": "433491", "url": "https://cs.wikipedia.org/wiki?curid=433491", "title": "Studánka (Hranice)", "text": "Studánka (Hranice)\n\nStudánka (německy \"Thonbrunn\") je vesnice v okrese Cheb, která je místní částí města Hranice. V roce 2011 zde trvale žilo 305 obyvatel.\n\nStudánka leží 3 kilometry jižně od Hranic a 10 kilometrů severozápadně od Aše, v nadmořské výšce 612–636 metrů.\n\nPrvně je Studánka v historických dokumentech zmiňována v roce 1392 jako majetek Neubergů z Podhradí. V roce 1413 jí Konrád z Neubergu prodává Zedtwitzům, konkrétně Jindřichovi. V 15. století byla Studánka patrně zcela zničena během války Zedtwitzů s městem Cheb, ale byla znovu obnovena v 16. století. Ve Studánce se nacházelo tvrziště, jehož poslední stopy byly zničeny v 80. letech 20. století při melioraci okolní půdy.\n\nPřed 1. světovou válkou žilo ve Studánce kolem 700 obyvatel. Vesnice v té době spadala pod obec Podhradí. Mezi světovými válkami se stala samostatnou obcí. Po 2. světové válce a odsunu německého obyvatelstva z Československa klesl počet obyvatel o více jak 50 %. V roce 1975 byla Studánka připojena k Hranicím, jejichž místní částí je dodnes.\n\nV roce 1760 byla založena škola, jež se v roce 1892 přestěhovala do nové budovy v horní části obce. V roce 1826 zde byla postavena přádelna, která se stala první přádelnou na Ašsku poháněnou parním strojem. Několikrát modernizovaná přádelna prosperovala do roku 1945. V 70. letech 20. století bylo pro zaměstnance továrny postaveno nové sídliště. Po druhé světové válce začal provoz pomalu odumírat, až byl v 90. letech minulého století zrušen. V minulém století bylo ve Studánce založeno koupaliště zvané Nový rybník, které plní svůj účel i v dnešní době, a je navštěvováno lidmi z celého Ašska.\n\nStudánkou prochází silnice z Aše do Hranic, která se na území obce rozdvojuje. Jedna z těchto silnic vede přímo do města, druhá prochází vískou Pastviny. Obě silnice se poté znovu setkávají v Hranicích. Studánka má také vlastní železniční zastávku na trati Cheb-Aš-Hranice v Čechách (trať 148). V roce 2017 zde však jezdil jen jeden vlakový spoj denně, tvořený soupravou RegioNova. V minulém století postavená nádražní budova, která byla v dezolátním stavu a již neplnila svou funkci, byla v roce 2012 zbořena a nahrazena betonovým přístřeškem. Železniční zastávka se nachází přímo u koupaliště.\n\nVesnicí prochází modrá a červená turistická cesta.\n\n"}
{"id": "433495", "url": "https://cs.wikipedia.org/wiki?curid=433495", "title": "Anaplerotické reakce", "text": "Anaplerotické reakce\n\nAnaplerotické (řecky: naplnit) reakce jsou reakcemi, které vytvářejí meziprodukty citrátového cyklu. Kataplerotické reakce tyto meziprodukty spotřebovávají.\n\nPříkladem anaplerotické reakce je syntéza oxalacetátu z pyruvátu pomocí pyruvát-karboxylasy:\n\n\"pyruvát + CO + ATP + HO → oxalacetát + ADP + Pi + 2H\"\n\nPříkladem kataplerotické reakce je syntéza fosfoenolpyruvátu z oxalacetátu:\n\noxalacetát \"+ GTP → fosfoenolpyruvát + GDP + CO\"\n\nReakce oxalacetátu na pyruvát je u savců nezbytná, protože jim chybí enzym na přeměnu acetylkoenzymu A na oxalacetát nebo na jiný meziprodukt. Další anaplerotické dráhy patří k metabolismu aminokyselin – při tom jsou např. aspartát nebo glutamát desaminovány na oxalacetát, resp. α-oxoglutarát. Methionin, isoleucin a valin jsou přeměňovány na sukcinylkoenzym A (stejně jsou přeměňovány i liché mastné kyseliny), fenylalanin a tyrosin na fumarát. \n"}
{"id": "433500", "url": "https://cs.wikipedia.org/wiki?curid=433500", "title": "Robert Llewellyn", "text": "Robert Llewellyn\n\nRobert Llewellyn (10. března 1956 Northampton) je anglický herec a scenárista.\n\n"}
{"id": "433517", "url": "https://cs.wikipedia.org/wiki?curid=433517", "title": "Ernst Stromer", "text": "Ernst Stromer\n\nErnst Svobodný pán Stromer von Reichenbach (12. června 1870 – 18. prosince 1952) byl německý šlechtic a profesionální paleontolog, známý vědeckým popisem některých populárních dinosaurů ze severní Afriky.\n\nStromer popsal nebo se podílel na popisu těchto severoafrických křídových dinosaurů: sauropod \"Aegyptosaurus\", teropod \"Bahariasaurus\", teropod \"Carcharodontosaurus\" a vůbec největší dnes známý teropod rodu \"Spinosaurus\". Fosilie těchto dinosaurů sbíral Stromer a jeho tým v severní Africe v letech 1911 - 1914. Mnoho cenných fosilií z Egypta bylo ale zničeno při spojeneckém náletu na mnichovské muzeum v dubnu roku 1944.\n\n"}
{"id": "433518", "url": "https://cs.wikipedia.org/wiki?curid=433518", "title": "Senátní obvod č. 21 – Praha 5", "text": "Senátní obvod č. 21 – Praha 5\n\nSenátní obvod č. 21 – Praha 5 podle zákona č. 247/1995 Sb. zahrnuje území městské části Praha 5 s výjimkou části Malé Strany ležící na území městské části Praha 5. Dále zahrnuje území městských částí Praha 13, Řeporyje a Praha-Zličín. Zákonem č. 195/2010 Sb. byla z obvodu vyňata městská část Praha-Zličín.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "433524", "url": "https://cs.wikipedia.org/wiki?curid=433524", "title": "Velkovýroba ctnosti", "text": "Velkovýroba ctnosti\n\nVelkovýroba ctnosti je fantastický satirický román, který napsal Jiří Haussmann v roce 1922. Reagoval tak na námětem podobné dílo Karla Čapka \"Továrna na absolutno\" a především na zážitky nedávno skončené 1. světové války.\n\nNa fiktivním ostrově Utopie, rozděleném na dva státy, se podaří nalézt zdroj dobra. Je jím elektřině podobná substance, vyráběná z lidských mozků. Dva největší boháči, z nichž každý prakticky vlastní polovinu ostrova, postaví každý ve svém státě obrovský stroj na výrobu této koncentrované ctnosti. Stavby podobné Leydenským lahvím probouzejí v obyvatelích touhu po sebeobětování, lásku k vlasti a další podobné emoce. Celá věc má však háček: Náboje obou zdrojů ctnosti jsou opačné a mezi obyvateli států vznikne nesmiřitelná nenávist. Ta se projeví strašlivým válečným konfliktem. Válka zásobuje obě továrny stále dalším materiálem, a to zpětně stupňuje válečné šílenství. To je ukončeno až po totálním zničení celého ostrova a vzájemném vybití kondenzovaného dobra.\n\n"}
{"id": "433527", "url": "https://cs.wikipedia.org/wiki?curid=433527", "title": "Yunxiansaurus", "text": "Yunxiansaurus\n\nYunxianosaurus je neformální rodové jméno pro dosud nepopsaného sauropodního dinosaura, žijícího v období svrchní křídy na území dnešní Číny. Neoficiální typový druh je \"Y. hubeinensis\", stanovený paleontologem Li v roce 2001.\n\n"}
{"id": "433531", "url": "https://cs.wikipedia.org/wiki?curid=433531", "title": "Laurin &amp; Klement ENS", "text": "Laurin &amp; Klement ENS\n\nLaurin & Klement ENS byl osobní automobil, nástupce automobilu Laurin & Klement EN. Vyráběla ho firma Laurin & Klement od roku 1910 do roku 1911. Vyráběl se jako faéton, limuzína, landaulet nebo sportovní vůz.\n\nMotor byl řadový čtyřválec s rozvodem SV, byl uložen vpředu a poháněl zadní kola. Vůz měl výkon 48 kW (65 koní) a objem 7364 cm³, vrtání 125 mm a zdvih 150 mm. Rozvor byl 3520 mm, rozchod předních kol byl 1420 mm a rozvor zadních kol 1370 mm. Tuhá náprava měla listová pera. Vůz dosahoval rychlosti až 95 km/h.\n\nCelkem se vyrobilo 20 kusů.\n\n"}
{"id": "433553", "url": "https://cs.wikipedia.org/wiki?curid=433553", "title": "Čivava z Beverly Hills", "text": "Čivava z Beverly Hills\n\nČivava z Beverly Hills (v anglickém originále \"Beverly Hills Chihuahua\") je americká filmová komedie z roku 2008. Filmu se režisérsky ujal Raja Gosnell.\n\n"}
{"id": "433556", "url": "https://cs.wikipedia.org/wiki?curid=433556", "title": "Geografie Jemenu", "text": "Geografie Jemenu\n\nJemen leží v Jihozápadní Asii na nejjižnějším cípu Arabského poloostrova. Na severu sousedí se Saúdskou Arábií a na východě s Ománem. Ze západu je obklopen Rudým mořem a z jihu Indickým oceánem, respektive Adenským zálivem a na jihovýchodě také částečně Arabským mořem. Nachází se tedy u jedné z nejatraktivnějších a nejfrekventovanějších námořních tras na světě. Jemen se rozkládá na celkové ploše 527 970 km², a to včetně ostrovů Perim na jižním konci Rudého moři a Sokotra ležícího na rozhraní mezi Adenským zálivem a Arabským mořem. V této rozloze je započítáno také sporné území Hanišských ostrovů ležící v Rudém moři, jež je sporným územím mezi Jemenem a Eritreou (viz níže). Pozemní hranice Jemenu je dlouhá 1 746 km, z toho 1 458km zaujímá hranice se Saúdskou Arábií a 288 km s Ománem.\n\nV severovýchodní části Jemenu se rozprostírá Arabská plošina, kterou převážně pokrývá Velká arabská poušť (Rub al-Chálí). V západní část země se nacházejí Jemenské hory, které tvoří nejjižnější část Saravátu - rozsáhlého horského pásma, které pokračuje dále na sever až do severozápadní části Saúdské Arábie. Nachází se zde řada hor jejichž nadmořská výška přesahuje 3000 m n. m., nejvyšším vrcholem Jemenu a celého Saravátu je Nabí Šu'ajb, který měří 3 666 m n. m. Pohoří se podél západního pobřeží Rudého moře prudce svažuje k úzké a dlouhé pobřežní nížině zvané Tiháma, kterou pokrývá nehostinná a velmi horká polopoušť. V horských oblastech jsou rozšířeny četná vádí, respektive horské říčky, které díky extrémně vysokým teplotám a výparu se odpaří a nedotečou tedy do moře. 3 % tvoří orná půda, 33 % pastviny, 4 % lesy a zbylých 60 % zaujímají především pouště a polopostě.\n\nTeploty jsou v Jemenu obecně velmi vysoké, a to především v pobřežních nížinách. V oblasti Tihámy, západní pobřežní nížiny, přesahují maximální teploty 50 °C ve stínu a vlhkost vzduchu se zde pohybuje mezi 50 až 70 procenty. V okolí Adenu se pohybují průměrné lednové teploty okolo 26 °C, v červnu tento průměr stoupá až na 33 °C. V Jemenských horách je v průběhu léta více srážek a průměrná teplota se v okolí hlavního města pohybuje kolem 20 °C. V zimě zde panuje mírné podnebí s průměrnými teplotami okolo 13 °C, nejnižší zimní teploty se v horách dostávají pod bod mrazu. Srážky jsou zde omezené, ovšem významným faktorem je zde výšková členitost, kdy v nejnižších oblastech vysočiny dosahují průměrné roční srážky okolo 100mm za rok až po nejvyšší horské oblasti, kde průměrné roční srážky přesahují 1000mm, což je nejvíce na celém Arabském poloostrově. Oproti tomu není neobvyklé, že v severních pouštních oblastech nejsou zaznamenané srážky několik let v kuse.\n\nZa nejdůležitější přírodní zdroje Jemenu, lze jednoznačně považovat zásoby ropy a zemního plynu, objevené v 80. letech minulého století a nacházející se na západě země, stejně tak jako i většina průmyslové či zemědělské výroby. Mezi ostatní přírodní zdroje patří především ryby a mořské plody, kamenná sůl, mramor, fosfáty a menší ložiska černého uhlí, zlata, olova, niklu a mědi.\n\nJemen má 1 906 km dlouhé pobřeží, jež omývají vody Rudého moře, Adenského zálivu a Arabského moře. Problém ovšem tkví v uznávání teritoriálních vod. Přestože mezinárodní dohody stanovují teritoriální vody států do 3 námořních mil od pobřežní čáry, Jemen si je nárokuje až do vzdálenosti 12 námořních mil (22 km) od pobřežní čáry a pásmo výlučné ekonomické zóny až do vzdálenosti 200 námořních mil (370 km).\n\nJemen má daleko do historie sahající spory s všemi svými sousedy, tedy Saúdskou Arábií Ománem, ale i Eritreou. V roce 2000 však došlo k důležitému průlomu ve vztazích mezi Jemenem a Saúdskou Arábií. Byla podepsána smlouva o Jiddah, tato smlouva stanovuje souřadnice pozemní i námořní hranice, včetně východních pouštních částí, které potenciálně obsahují zásoby ropy. Napětí mezi oběma zeměmi pokleslo, byly zřízeny společné pohraniční hlídky. Mnohem složitější situace však stále panuje ve vztazích s Eritreou. Přestože byly Mezinárodním soudem v roce 1999 Hanišské ostrovy přiznány Jemenu, Eritrea tento verdikt neuznala a stále si ostrovy nárokuje a úmyslně porušuje rybářské teritorium Jemenu.\n"}
{"id": "433557", "url": "https://cs.wikipedia.org/wiki?curid=433557", "title": "Jill Tarterová", "text": "Jill Tarterová\n\nJill Cornell Tarter (* 16. ledna 1944) je americká astronomka a současná ředitelka Center for SETI Research, který v roce 1984 založila. V astronomii zavedla pojem \"hnědý trpaslík\".\n\n\n"}
{"id": "433559", "url": "https://cs.wikipedia.org/wiki?curid=433559", "title": "Oosféra", "text": "Oosféra\n\nOosféra je velká nepohyblivá samičí (vaječná) gameta, která obsahuje zásobní látky. Je uložená v gametangiu. Splynutí samčí pohlavní buňky (spermatozoidu) s oosférou se nazývá oogamie. Vzniká u některých druhů řas a hub.\n"}
{"id": "433566", "url": "https://cs.wikipedia.org/wiki?curid=433566", "title": "Flájský plavební kanál", "text": "Flájský plavební kanál\n\nFlájský plavební kanál (též \"Nový plavební kanál\", německy \"Neugrabenflöße\") je název zaniklého vodního kanálu v Krušných horách, který sloužil k plavení dřeva. Vedl z Flájí do saského města Clausnitz. Kanál byl postaven v letech 1624–1629 a byl v provozu až do roku 1872 (některé zdroje uvádějí rok 1874). Dnes se z něj dochovaly na obou stranách hranice pouze části. Patří k nejstarším technickým vodním památkám v České republice, je o více než 160 let starší než oba známé plavební kanály na Šumavě. Od roku 1958 je chráněn jako kulturní památka ČR.\n\nSaské město Freiberg bylo ve středověku a raném novověku centrem zpracování stříbra a dalších rud, které se těžily na německé straně Krušných hor. K jejich zpracování v hutích bylo zapotřebí dřevěného uhlí a nejbližší lesy se nacházely na hřebenech Krušných hor. O výstavbě plavebního kanálu uvažovalo město Freiberg již během 16. století. K dohodě mezi saským kurfiřtem a Lobkovici došlo až na podzim roku 1623, kdy Lobkovicové souhlasili s vybudováním kanálu na svém území.\n\nSe stavbou Nového plavebního kanálu se začalo v roce 1624. \"Nový\" se mu říkalo proto, že na saské straně Krušných hor existovaly starší kanály – Marienberský (1556), Annaberský (1564–1566) a kanál Görsdorf–Blumenau (1566).\n\nNový kanál začínal za vsí Fláje (dnes je první úsek zaplaven a tak začíná až u hráze Flájské přehrady) v nadmořské výšce 696 metrů a pokračoval přes Český Jiřetín do Saska, kde minul vesnici Cämmerswalde a končil ve městě Clausnitz. Zde se vléval do řeky Muldy, kudy pokračovalo plavení po přirozeném toku do Freibergu. Délka kanálu činila 18,2 km, koryto bylo hluboké 120 cm. Na počátku byl kanál široký 280 cm a postupně se zužoval až na 180 cm. Nad Českým Jiřetínem byl kanál vytesán do skály. Práce byly dokončeny 8. března 1629 a náklady činily 4959 tolarů.\n\nPlavení dřeva probíhalo převážně jen na jaře, když bylo dostatek vody. Po většinu roku nebyl kanál splavný. Napájen byl z Flájského potoka a také z rybníků na české i německé straně. Během zimy se nařezané dříví svezlo a připravilo na louce u plavebního kanálu. Uvádí se, že plavení trvalo jen 8–14 dní. Poté byl kanál vyčištěn a jeho případná poškození opravena.\n\nV roce 1729 sice pražské místodržitelství vydalo zákaz o vývozu dřeva za hranice, dřevo se přesto plavilo dál. Další podobný zákaz vydala císařovna Marie Terezie. Poslední plavba v kanále proběhla v roce 1872 (některé zdroje uvádějí rok 1874).\n\nV letech 1882–1883 byla v Českém Jiřetíně vybudována továrna na lepenku, která využívala plavební kanál jako náhon pro vodní turbínu. O nedělích, kdy továrna nevyráběla, byla voda vypouštěna z kanálu do Flájského potoka po skále vedle tovární vily. Vznikl tak umělý vodopád, který byl na začátku 20. století motivem několika dobových pohlednic jako oblíbené výletní místo.\n\nTato technická památka se vrátila do širšího povědomí české veřejnosti na začátku 21. století díky aktivitám Krušnohorské iniciativy a vydání publikace litvínovského přírodovědce Víta Jozy, ačkoliv již dříve vyšlo několik časopiseckých článků o kanále. Úprava nástupu na stezku a první pročištění úvodní části koryta kanálu proběhly v r. 2003. Průchozí část kolem nezajímavějších pozůstatků tělesa kanálu je udržována. Na podzim r. 2012 probíhala údržba stezky (prořezávání, můstky, zábradlí, atd.). Počáteční část kanálu směrem od Flájí je dnes suchá, další úsek k Jiřetínu je zaplaven přitékajícím potůčkem. Podél kanálu, kousek za přehradou až do Českého Jiřetína vede zelená turistická stezka. Ve svahu na počátku obce Český Jiřetín je dodnes torzo původního litinového potrubí, které přivádělo vodu z kanálu do tovární turbíny. Současný vodopád nad Českým Jiřetínem, který nedaleko od továrního náhonu přetíná turistickou stezku, není původní. Vznikl prokopáním hráze v 90. letech 20. století, několik desítek metrů před původním historickým vodopádem.\n\nV roce 2011 se občanům Českého Jiřetína ze sdružení Českojiřetínský spolek podařilo zprostředkovat kontakt mezi německou stranou a státním podnikem Lesy České republiky. Lesy jsou vlastníkem většiny pozemků, na kterých se kanál na české straně nachází. V roce 2012 byl odstartován projekt českých a německých partnerů z programu Cíl 3 / Ziel 3 Evropské unie. Hlavním koordinátorem projektu částečné opravy kanálu a vybudování přeshraniční stezky je spolek Heimatgeschichtsverein Rechenberg-Bienenmühle e.V. Stezka byla slavnostně otevřena 5. července 2013, a to otevřením nového mostu přes hraniční Bystrý potok (Rauschenbach).\n\nV roce 2013 měl svou premiéru filmový cyklus Flájský potok v proměnách času (projekt Českojiřetínské spolku a spolku Heimatgeschichtsverein Rechenberg-Bienenmühle), který ve třech dílech popisuje historii krušnohorských obcí na Litvínovsku. Dokumenty vytvořila mostecká studie MS Production a Ponte records.\n\nTřetí díl cyklu s názvem Plavební kanál Fláje–Clausnitz (Neugrabenflöße Fláje–Clausnitz) mapuje historii jednoho z nejstarších plavebních kanálů v Čechách. Tento díl měl svou premiéru pro studenty gymnázií Litvínov a Olbernhau dne 18. září 2013. Pro veřejnost pak koncem října v saském Rechenbergu a v listopadu 2013 v Litvínově a Mostě. Dokument vznikl za podpory programu Cíl3/Ziel3 Evropské unie.\n\n\n"}
{"id": "433568", "url": "https://cs.wikipedia.org/wiki?curid=433568", "title": "STS-41", "text": "STS-41\n\nSTS-41 byla mise raketoplánu Discovery. Celkem se jednalo o 36. misi raketoplánu do vesmíru a 11. pro Discovery. Cílem mise bylo vynesení družice Ulysses.\n\nHlavním nákladem raketoplánu byla sonda Ulysses. Aby bylo dosažení jejího navedení na plánovanou heliocentrickou dráhu, byla vybavená urychlovacím raketovým stupněm IUS, doplněným navíc stupněm PAM-S. Celková sestava měla tři stupně. Na výrobě sondy se podílela také západní Evropa, v níž byl Ulysses zkonstruovaný.\n\nPo předcházející misi STS-31, během které Discovery vynesl na oběžnou dráhu Hubbleův vesmírný dalekohled, se stroj vrátil na hřbetě Boeingu 747-SCA z Kalifornie zpět na Floridu. Tam, v montážní hale OPF (Orbiter Processing Facility), začala 9. května 1990 příprava na další let. Během předstartovních příprav došlo několika malým nehodám a poruchám. Přípravy se dostaly do časového skluzu, ale přesun na rampu 39-B se však odehrál v původně naplánovaném termínu (9. září) a v testech se pokračovalo na rampě. Ulysses procházel předstartovními přípravami nezávisle na Discovery a do jeho nákladového prostoru byl i s urychlovací jednotkou umístěn den před převozem na startovací komplex.\n\nOdpočítávání startu na 6. října 1990 probíhalo bez problémů až do posledního plánovaného přerušení v T-9 minut. Tehdy se vyskytly dva problémy, jeden se týkal technického charakteru, druhý počasí. Následkem těchto problémů se obnovení odpočítávání opozdilo. Další přerušení přišlo v čase T-5 minut a T-31 sekund.\nPoslední přerušení trvalo dvě minuty a zavinily ho problémy s proplachováním nákladového prostoru plynem z pozemních zdrojů. Po vyřešení i tohoto problému bylo odpočítávání úspěšně dokončeno a tak se 6. října 1990 v 11:47:06 UT Discovery vydal na svou misi. Startovací okno v případě tohoto letu trvalo dvě a půl hodiny.\n\nStart STS-41 proběhl bez problémů, 124 sekund od zážehu se od nádrže ET oddělily již vyhořelé startovací motory SRB a na padácích přistály v Atlantském oceánu. Osm a půl minuty po startu došlo k vypojení motorů SSME a o 14 sekund později byla oddělená i nepotřebná hlavní nádrž ET. Raketoplán se v tu chvíli nacházel na suborbitální dráze s apogeem ve výšce 289 km. 39 minut a 52 sekund od startu došlo k zapálení dvojice motorů OMS a tím navedení stroje na oběžnou dráhu okolo Země.\n\nKrátce po dosažení oběžné dráhy zjistili piloti raketoplánu drobnou komplikaci, týkající se jednoho z palubních počítačů. Po jejím odstranění se otevřely dveře do nákladového prostoru a začala kontrola užitečného zatížení.\n\nPřibližně 5 hodin 20 minut po startu dala posádka Discovery povel k vyklopení IUS v úhlu 20° vzhledem k podlouhlé ose nákladového prostoru. Tím umožnili telemetrické spojení nákladu s pozemními stanicemi, které by jinak nebylo vůbec možné kvůli stíněn nákladovým prostorem. Po skončení základních kontrol se oddělily přívodové kabely mezi IUS a raketoplánem a komplex byl vyklopený do úhlu 58°. Poté dal astronaut Tom Akers povel k odpojení komplexu od raketoplánu a ten se (vymrštěný sedmi stlačenými pružinami) začal od raketoplánu vzdalovat rychlostí 0,14 m/s. 45 minut po vypuštění se prostřednictvím dálkového povelu zažehl motor stupně IUS. Po skončení zážehových manévrů se Ulysses vzdaloval od Země rekordní rychlostí 15,4 km/s. Přestože se cílem sondy mělo stát Slunce, byl zdánlivě paradoxně vypuštěný opačným směrem, k Jupiteru. Jeho gravitační pole totiž sondu mělo vymrštit na dráhu, po níž bude moci přeletět nad slunečním pólem.\n\nPosádka Discovery po skončení prací s vypuštěním Ulysses spustila automatický biologický experiment Chromex-2 (Chromosome and Plant Cell Division in Space) a později také PSE (Physiological System Experiments). Během druhého dne letu bylo do provozu uvedené zařízení SSBUV (Shuttle Solar Backscatter Ultra Violet Experiment), které umožňovalo měřit obsah ozónu v zemské atmosféře. Na palubě probíhal automatický experiment IPMP (Investigation into Polymer Membrane Proeessing) pro firmu Batelle. Probíhaly také testy, směřující k plánované záchranné misi družice Intelsat, jež se nedostala na plánovanou oběžnou dráhu, snímkování Země a další činnosti.\n\nExperimenty probíhaly i během čtvrtého dne letu, kdy se již začaly přípravy na přistání. To proběhlo 10. října v 13:57 UT na Edwardsově základně.\n\n"}
{"id": "433569", "url": "https://cs.wikipedia.org/wiki?curid=433569", "title": "STS-39", "text": "STS-39\n\nSTS-39 byla mise raketoplánu Discovery. Celkem se jednalo o 40. misi raketoplánu do vesmíru a 12. pro Discovery. Cílem mise bylo vynesení satelitu pro ministerstvo obrany Spojených států.\n\n"}
{"id": "433570", "url": "https://cs.wikipedia.org/wiki?curid=433570", "title": "STS-85", "text": "STS-85\n\nSTS-85 byla mise raketoplánu Discovery. Celkem se jednalo o 86. misi raketoplánu do vesmíru a 23. pro Discovery. Cílem mise bylo vynesení kryogenního infračerveného spektrometru a teleskopu.\n\n"}
{"id": "433580", "url": "https://cs.wikipedia.org/wiki?curid=433580", "title": "Porsche 911 GT1", "text": "Porsche 911 GT1\n\nPorsche 911 GT1 byl závodní vůz určený pro soutěže ve třídě GT1 24 hodin Le Mans. Byla vyrobena i limitovaná edice homologovaných automobilů.\n\nPorsche 911 GT1 debutovalo v roce 1995 a bylo ohlášeno, že bude soutěžit v roce 1996 na 24 hodin Le Mans. Přes svůj název měl vůz skutečně málo společného s automobily řady 911. 911 GT1 byla vybavena vodou chlazeným motorem s biturbem a celkovým výkonem 600 hp (450 kW).\nHned první nasazení v třídě GT1 přineslo vítězství. V tomto období měl vůz výkon 600 hp (450 kW) a jeho nejvyšší rychlost byla přesně 330 km/h (205 mph).\n\nPorsche provedlo drobné úpravy vozu pro Le Mans 1997, včetně změny designu přídě vozu se začleněnými světlomety ’’ledvinového tvaru’’, které mohly být vidět na pozdějších modelech Boxster a dalších. Tento typ dostal název 911 GT1 Evo (nebo Evolution). Výkon zůstal stejný, ale aerodynamika byla vylepšena.\n\nV tomto roce FIA a ACO rozhodly, že vozy třídy GT musí být postaveny na základě silničních automobilů. Byly provedeny radikální změny karoserie a zavedena nová sekvenční převodovka. Roku 1998 vůz dosahoval rychlosti 330 km/h (205 mph).\n\nPravidla v kategorii GT1 stanovují, že musí být postaveno alespoň 25 homologovaných vozů. Porsche vyvinulo plnohodnotný silniční model nazvaný \"911 GT1 Strassenversion\". Motoru musel být ubrán výkon, aby splňoval evropské emisní normy. Motor měl 544 hp (406 kW) při 7000 ot./min., hmotnost vozu činila 1250 kg, zrychlení z 0-100 km/h dosahoval za 3,4 s a maximální rychlost byla 310 km/h (193 mph).\n"}
{"id": "433592", "url": "https://cs.wikipedia.org/wiki?curid=433592", "title": "Pišťuchovití", "text": "Pišťuchovití\n\nPišťuchovití (Ochotonidae) je čeleď řádu zajícovců. Jsou to zvířata, která mají krátké uši, nemají ocas a jsou velmi čilá. I když jsou pišťuchy příbuzné králíkům, vypadají spíše jako morčata.\n\nObývají odlehlé části stepí a hor Asie a Severní Ameriky. Tvoří kolonie, které jsou od sebe vzdáleny v závislosti na množství vhodné potravy. Jelikož jsou tyto oblasti většinou nehostinné, pišťuchy si dělají zásoby potravy ze sušených rostlin. V zimě se neukládají k zimnímu spánku, ale žijí ve svých norách a jeskyních, kde se živí tím, co nastřádaly během léta. Mají vazby k určitému revíru, jenž označují sekretem pachových žláz. Doba vrhu závisí na různých podmínkách jednotlivých životních prostředí. Rodí většinou více mláďat.\n\nPodle toho, kde se pišťuchy vyskytují, získaly také název, např. pišťucha kazašská, tibetská, horská apod. Pišťucha velkouchá je nejvýše žijícím savcem na světě, protože žije v oblasti Himálaje, a to ve výšce okolo 6000 m n. m.\n\nNěkolik druhů z čeledi pišťuchovití:\n\n"}
{"id": "433593", "url": "https://cs.wikipedia.org/wiki?curid=433593", "title": "Labyrint", "text": "Labyrint\n\nLabyrint (řecky λαβύρινθος \"labyrinthos\") ve staré řecké mytologii navrhl a postavil legendární řemeslník Daidalos pro krétského krále Mínóa v paláci Knóssos. Úkolem bylo zadržet strašného Mínotaura – tvora, který byl zpoloviny člověkem a napůl býkem. Mínotaura nakonec zabil statečný aténský hrdina Théseus. Daidalos postavil Labyrint tak šikovně a chytře, že on sám mohl jen stěží uniknout poté co stavbu dokončil, Théseovi však pomohla Ariadna (dcera krále Mínóa) a její osudové klubko nití, které mu pomohlo najít cestu zpět.\n\nPojem labyrint je často zaměňuje s termínem \"bludiště\", ale moderní učenci dávají přesnější definice. Pro ně je bludiště skládanka v podobě složitě větvených cest s možností volby cesty a směru, zatímco labyrint obsahuje do svého středu pouze jedinou cestu. Labyrint má jednoznačnou trasu do středu a zpět a je navržen tak, aby bylo jednoduché se v něm orientovat.\n\nLabyrinty mohou být realizovány jak symbolicky, tak i fyzicky. Symbolicky jsou zastoupeny v umění nebo jako vzory na keramice, na stěnách jeskyní, atd. Reprezentace jsou po celém světě podobné a jsou obecně malovány na zem tak, aby lidé mohli chodit od vstupního bodu do středu a zpět. Labyrinty se používají pro skupinové rituály a meditace.\n\nLabyrinty ve tvaru čtverce nebo obdélníku jsou zřejmě ty nejstarší. První známé vyobrazení a pravděpodobně nejstarší labyrint tohoto typu se našel na hliněné destičce v egyptském Pylu.\n\nKulaté nebo kruhové se objevily u Etrusků na konci sedmého století před naším letopočtem v Itálii; pozdější nálezy pocházejí z paláce Knóssos z konce třetího století. Někteří odborníci se domnívají, že tento Knósský palác a Mínóův labyrint jsou totožné.\n\nBludiště se rozdělují do dvou hlavních skupin. První skupinou jsou klasické labyrinty: Mají jeden jediný vstup a k dosažení středu se používá jedné cesty, která nenabízí žádnou jinou možnost. Tím, že existuje jedna jediná cesta, nemůže poutník minout cíl.\n\nDruhou skupinou jsou klasická bludiště (bludiště s alternativními cestami): Mohou mít více vstupů a více výstupů, více nejednoznačných cest a poutník v nich snadno zabloudí. Bludiště se začaly používat v zahradách v Anglii ve dvanáctém století a sloužily jako ideální místo pro romantické chvíle. Postupně se rozšířily po celé Evropě, zejména ve Francii a Itálii. Typická bludiště jsou například v zahradách Andrého Le Nôtre ve Versailles a Caboniho Villa Pisani v Itálii.\n\nKaždá z těchto dvou velkých skupin se navíc rozděluje do podkategorií v závislosti na systému a vedení cest:\n\n\nZnámý je labyrint v kostele v Orléansville v Alžírsku, řezba labyrintu v italské Lucce, na normandské křtitelnici v Lewannicku v Coirnwallu, v chrámu v Bournu v Cambridgeshiru a v katedrále v Ely. Známé jsou také labyrinty křovinné, např. v Hampton Court Palace u Londýna. Replika labyrintu v Chartres je asi z roku 1220.\n\nLabyrinty se zabývá Američanka Lauren Actress, která je objevila díky Jean Houstonové.\n\nV zahraničí jsou známé moderní labyrinty zejména ve Willen Parku, Milton Keynes; Grace Cathedral v San Franciscu; Tapton Park v Chesterfieldu; Old Swedes Church ve Wilmingtonu; labyrint v Shed 16 v Old Portu v Montrealu a na náměstí Trinity Square v Torontu.\n\nV Čechách se na zámku v Loučeni mezi Nymburkem a Mladou Boleslaví nachází celé „labyrintárium“ – jedenáct různých typů labyrintů podle projektů architekta Adriana Fishera z Anglie.\n\nV Brandýse nad Orlicí vznikl první ryze přírodní labyrint britského typu v Čechách. Stěny tvoří habr obecný a má tvar čtverce ve kterém je vepsaná zjednodušená azimutálně pojatá kresba zemské koule.\n\nLabyrint je také v zahradě společnosti Botanicus v Lysé nad Labem, u zříceniny Nový Hrad u Hanušovic, u rybníka v Úněticích u Prahy nebo v Praze, na Vyšehradě nebo v zahradě trojského zámku. V Praze je také zrcadlový labyrint v Bludišti na Petříně.\n\nLabyrint je také ve Frýdku-Místku, průměr 11,12 m.\n\nLabyrint v Havířově, průměr 9 m. Nachází se v centru města.\n\nLabyrint v Třinci, průměr 10 m. Labyrint je umístěn v městském lesoparku.\n\nLabyrint v Senohrabech u Prahy. První malovaný školní labyrint v České republice, průměr 9 m. Umístěn před budovou ZŠ Senohraby.\n\nV posledních letech došlo k oživení zájmu o labyrinty a jejich symboliku. Inspirují se jí mnohé stavby v Čechách i v zahraničí, a které již byly popsány výše.\n\nVzniklo bezpočet počítačových her, které zachycují tematiku bludiště nebo labyrintu.\n\nVe sportu jsou některé soutěže, například tratě při soutěžích bobů, sání nebo skeletonu. \n\nTakzvaný labyrint Chakravyuha, pro který je typický trojnásobný vzor spirály, byl například zobrazen s vojákem uprostřed ve válce v Kurukshetře ve staroindickém eposu \"Mahábhárata\".\n\nV moderním zobrazení se stále zaměňují významy labyrintu a bludiště, ve kterém se může člověk ztratit.\n\nMýtus o labyrintu v poslední době našel zpodobnění ve hře Ilinky Crvenkovské, která zkoumá mužovu schopnost ovládat svůj vlastní osud. Théseus byl v aktu o sebevraždě zabit Minotaurem, kterého později zabijí zděšení měšťané.\n\nArgentinský spisovatel Jorge Luis Borges se myšlenkou labyrintu zabývá ve svých krátkých povídkách. Tento symbol používají o další autoři, jako například Umberto Eco – \"Jméno růže\", Mark Z. Danielewski – \"House of Leaves\"). Kromě toho fantasy série Rogera Zelaznyho – \"The Chronicles of Amber\" představuje labyrint nazvaný „the Pattern“, ve kterém chodí lidé, co mají moc se pohybovat mezi paralelními světy. V avantgardním filmu \"In the Labyrinth\" hledá autor smysl symbolů moderního labyrintu.\n\nLabyrint je také důležitým předmětem ve výtvarném umění. Do 20. století patří například Piet Mondrianova \"Dam and Ocean\" (1915), (Přehrada a oceán\", Joan Miró – \"Labyrint\" (1923), Pablo Picasso\n\"Minotauromachia\" (1935), M. C. Escher – \"Relativity\" (1953), Friedensreich Hundertwasser – \"Labyrinth\" (1957), Jean Dubuffet – \"Logological Cabinet\" (1970), Richard Long – \"Connemara sculpture\" (1971), Joe Tilson – \"Earth Maze\" (1975), Richard Fleischner – \"Chain Link Maze\" (1978) a István Orosz – \"Atlantis Anamorphosis\" (2000).\n\nV pradávných dobách se věřilo, že labyrinty sloužily jako past na zlé duchy nebo jako definované trasy pro rituální tance. Ve středověku je labyrint symbolem cesty k Bohu s jasně definovaným centrem (Bůh) a jedním vstupem (narození).\n\nLabyrinty lze považovat za symbolickou formu pouti; lidé jí mohou projít, stoupající ke spáse nebo osvícení. Mnoho lidí si nemohlo nebo nemůže dovolit do vzdálených svatých míst a zemí cestovat a tato bludiště s modlitbou náročné cesty nahrazují. V pozdější době náboženský význam bludiště opadl a sloužily hlavně pro zábavu. V poslední době se však jejich duchovní aspekt znovu vrací.\n\nMnoho nově vyrobených bludišť dnes vzniká v kostelech a parcích. Labyrinty využívají moderní mystikové s cílem přispět k dosažení stavu rozjímání. Při chůzi v chodbičkách člověk sleduje směr, ztrácí vnímání okolního světa a ztiší svou mysl. Společnost \"Labyrinth Society\" na svých internetových stránkách poskytuje lokátor labyrintů všech míst na světě.\n\n\n\n"}
{"id": "433596", "url": "https://cs.wikipedia.org/wiki?curid=433596", "title": "Ratibor", "text": "Ratibor\n\nRatibor je mužské křestní jméno slovanského původu, jehož význam je „rád bořící“. Podle českého kalendáře má svátek 9. srpna spolu s Romanem, jelikož však nemají společný význam ani původ, začíná se častěji připisovat k 9. květnu, kdy slaví svátek Ctibor. Varianta jména se objevuje se v příjmení Ratiborský.\n\nDomácké varianty: Ráťa, Rátík, Ráťula, Ratiborek, Ratek, Rabča, Rabík, Ratibořík, Bořík, Bory.\n\n\n"}
{"id": "433597", "url": "https://cs.wikipedia.org/wiki?curid=433597", "title": "Vok III. z Holštejna", "text": "Vok III. z Holštejna\n\nVok III. z Holštejna byl moravský pán z rodu pánů z Holštejna.\n\nJeho otcem byl Vok II. z Holštejna. První zmínka o Vokovi III. pochází z roku 1385, kdy již jako čerstvě ženatý nechal zapsat věno své ženě Barboře Hauserové na některých vsích holštejnského panství. Vok III. se nenacházel v dobré finanční situaci a tak musel začít rozprodávat některé vzdálené osady. V listinách se Vok III. uvádí jako svědek a ručitel při různých záležitostech. V březnu roku 1392 prodal dům v Brně, což pravděpodobně dokládá jeho odklon od staršího markraběte Jošta. Vok III. se v moravských markraběcích válkách přiklonil na stranu mladšího markraběte Prokopa a ve třetí markraběcí válce již na jeho straně aktivně válčil spolu se svým synem Vokem IV. Straníkům markraběte Jošta působil ve válkách značné škody, což dosvědčují žaloby u soudů. Se svou družinou např. přepadl Líšeň, kde ukradl lidem dobytek a zároveň některé lidi zajal a mučil. V této době byla patrně využívána i hladomorna na hradě Holštejně, kde skončili lidé, kteří se nemohli vykoupit. V tomto období již Vok III. a Vok IV. vystupovali na mnoha listinách společně a proto byli uváděni s přídomkem \"\"starší\"\" a \"\"mladší.\"\" Roku 1399 byli papežem exkomunikováni stejně jako všichni ostatní stoupenci markraběte Prokopa, protože páchali krádeže a násilí i na církevních statcích. Roku 1402 poté, co byl markrabě Prokop zajat a uvězněn, Vok IV. se snažil usmířit s církví a s markrabětem Joštem. Poté již aktivně nevystupoval a byl zastíněn aktivitami svého syna Voka IV. Vok III. se ještě objevil na několika žalobách jako žalobce i obžalovaný, a to buď za neplacení dluhů nebo násilnou činnost. Např. v roce 1406 pohnal Vok III. před zemský soud v Olomouci Jana Pušku z Kunštátu na Otaslavicích, že mu vypálil jeho poddané, obral je, pokácel lesy a vypálil vesnice v ceně 600 hřiven. Vok III. zemřel roku 1407. \n\n\n"}
{"id": "433607", "url": "https://cs.wikipedia.org/wiki?curid=433607", "title": "Špránek", "text": "Špránek\n\nŠpránek, zvaný též jako Zkamenělý zámek, je zaniklý hrad ležící 1,2 km od Javoříčka v okrese Olomouc. Jedná se o drobné pozůstatky středověkého hradu, který se v listinách uvádí roku 1313. Na hradě se vystřídalo několik majitelů a roku 1398 byl již rozbořený. Zanikl za moravských markraběcích válek někdy po roce 1380.\n\nPozůstatky hradu se nachází na území národní přírodní rezervace Špraněk.\n\n"}
{"id": "433608", "url": "https://cs.wikipedia.org/wiki?curid=433608", "title": "Luisa Bádenská", "text": "Luisa Bádenská\n\nLuisa Bádenská (německy \"Luise Marie Auguste Prinzessin von Baden\") (13. ledna/24. ledna 1779, Karlsruhe – 4. května/16. května 1826, Beljov u Tuly) – bádenská princezna, manželka ruského cara Alexandra I., pod jménem Jelizaveta Alexejevna ruská carevna.\n\nLuisa byla třetím ze sedmi dětí bádenského knížete Karla Ludvíka a jeho ženy Amálie Frederiky von Hessen-Darmstadt. Princezna byla vychovávána v izolaci od vnějšího světa, vyrůstala ale ve vřelém a intimním rodinném prostředí; byla úzce svázána se svojí matkou, s níž vedla do konce života čilou korespondenci (Amálie Frederika svou dceru přežila). Luisa měla teprve dvanáct let, když se rozhodovalo o její budoucnosti: Kateřina Veliká, ruská carevna, hledala nevěstu pro svého nejstaršího vnuka Alexandra, budoucího ruského cara, a svou pozornost obrátila na dvě bádenské princezny. Když o nich dostala pozitivní informace, pozvala Luisu a její mladší sestru Frederiku do Ruska. V roce 1792 obě sestry přibyly do Petrohradu.\n\nPři setkání carevna Kateřina shledala Luisu pěknou a inteligentní, Luisa zase, že její budoucí manžel Alexandr je zajímavý – byl vysoký a pohledný. Zpočátku byl Alexandr nesmělý a princezna si myslela, že k ní cítí nechuť, zanedlouho se však pár sblížil. \"Říkáš mi, že držím štěstí jisté osoby ve svých rukou,\" psala Luisa Alexandrovi, \"je-li to pravda, její štěstí je navždy jisté... ta osoba mě miluje a já opětuji její lásku a to bude i mým štěstím... můžeš si být jist, že Tě miluji víc, než jsem schopna vyjádřit.\"\n\nPrincezna se naučila rusky a přestoupila na pravoslaví. Dostala titul velkokněžny a nové jméno, Jelizaveta Alexejevna. Svatba se uskutečnila 28. září/9. října 1793 v Zimním paláci v Petrohradě. \"\"Je to manželství mezi Psyché a Amorem\"\", psala Kateřina knížeti Ligne. Jelizaveta měla pouhých čtrnáct let, její manžel byl o rok starší.\n\nPříliš záhy provdaná, nesmělá a naivní, musela se Luisa (nyní již Jelizaveta) připravit na svou novou roli. Nebylo to snadné, ruský dvůr byl plný chladnokrevných intrik, jak politických, tak sexuálních – cizoložství byla běžnou normou. Kateřina sama byla obrazem nevázanosti svého dvora. O poměrech na carském dvoře té doby vypovídá například i to, že se Jelizavetu pokusil svést mladý milenec tehdy pětašedesátileté carevny, Platon Zubov.\n\nVelkokněžna se cítila osamocena a stýskalo se jí po domově, obzvláště potom, co se její sestra Frederika vrátila do Bádenska. Jelizaveta zůstala sama v cizí zemi, jedinou její útěchou byl Alexandr. \"Bez svého muže, který jediný se stará o to, abych se cítila šťastná, bych tisíckrát umřela.\"\n\nPrvní léta manželství byla šťastná, ale Kateřina byla rozčarovaná, protože velkokněžna ještě nedala jejímu vnukovi syna. Smrt Kateřiny 17. listopadu/28. listopadu roku 1796 vynesla Jelizavetina tchána Pavla I. na ruský trůn. V době jeho vlády se Jelizaveta zdržovala u dvora co nejméně, svého tchána neměla ráda.\n\nZačaly se projevovat problémy v jejím manželství. Nenašla ve svém muži splnění svých romantických představ, Alexandr ji zanedbával, a ona hledala citovou útěchu jinde. Zpočátku našla potěšení v důvěrném přátelství s krásnou hraběnkou Golovinou, později navázala s nejlepším Alexandrovým přítelem, polským knížetem Adamem Czartoryským, romantický vztah, který trval tři roky.\n\nPo pěti letech bezdětného manželství 18. května/29. května 1799 porodila Jelizaveta dceru - velkokněžnu Marii Alexandrovnu. U dvora se vynořily řeči, že otcem dítěte je polský kníže Czartoryski – dítě mělo černé vlasy a tmavé oči, zatímco oba rodiče byli světlovlasí a modroocí. Jelizaveta však zakrátko ztratila milence i dcerku – Adam byl vyslán na diplomatickou misi a dítě zemřelo. \"\"Ode dneška nemám dcerku, zemřela\"\", psala Jelizaveta matce 16. června/27. června 1800. \"\"Není hodiny, kdy bych na ni nemyslela, ani hodiny bez hořkých slz. Nebude to jiné, i kdyby ji měly nahradit dva tucty dětí.\"\"\n\nJelizaveta Alexejevna byla mimořádně krásná a přitažlivá žena s melodickým měkkým hlasem. Měla líbeznou, dokonale oválnou andělskou tvář s pravidelnými jemnými rysy. Měla řecký profil, velké modré oči a kučeravé plavé vlasy, které obvykle nosila rozpuštěné, i dokonalou královskou postavu. Její vzezření odpovídalo ideálu krásy té doby. Svou krásou byla proslulá po celé Evropě, stejně jako svou zálibou ve špercích a v módě.\n\nPřesto byla velkokněžna nesmělá, upřímná, jemná a sladká. Bystrá a inteligentní, milovala četbu a umění. Měla málo přátel, v oblibě měla prostotu a samotu. Milovala svého muže a byla jeho oporou v mnoha osobních i politických krizích. Alexandr však ženu zanedbával; manželství bylo harmonické, ale emocionálně chudé. Oba měli mimomanželské vztahy, které vzájemně akceptovali. Jelizaveta nebyla pro svou odlišnost u dvora populární, nenalezla ani sympatie u manželovy rodiny; nenašla štěstí v manželství, nezdařilo se jí ani splnit svou hlavní roli v Rusku – dát říši dědice.\n\nExcentričnost osobnosti cara Pavla I., Alexandrova otce, vyvolala úvahy o jeho odstranění a obsazení trůnu Alexandrem. Jelizaveta věděla o tomto spiknutí a společně s manželem s ním souhlasila. Když Alexandr 12. března/24. března 1801 převzal vládu, jeho žena mu radila, aby zapomněl na spoluúčast na vraždě otce (byť by to byla jen nečinnost, nezabránění chystanému činu) a začal sloužit Rusku. Jako carevna se podílela na chodu a životě dvora a na reprezentačních povinnostech, roli první dámy impéria však stále hrála její tchyně Marie Fjodorovna.\n\nV této době se opět komplikují manželské vztahy. V roce 1803 Alexandr začal vztah s polskou kněžnou Marií Czetwertyńskou, manželkou knížete Dmitrije Naryškina. Tento román trval více než patnáct let; Naryškinová porodila Alexandrovi tři děti.\n\nJelizaveta Alexejevna našla útěchu u Adama Czartoryského, který se vrátil do Ruska, aby pomohl Alexandrovi získat trůn. Tento románek však skončil, když carevna navázala nový vztah s kapitánem Alexejem Ochotnikovem. Korespondenci mezi ním a carevnou nechal po její smrti zničit car Mikuláš I. Vztah s Ochotnikovem měl tragický konec: carevnin milenec zahynul v roce 1807 v důsledku atentátu; objevily se spekulace, že za jeho smrtí stál car Alexandr nebo jeho bratr, velkokníže Konstantin.\n3. listopadu/15. listopadu 1806 porodila Jelizaveta druhou dceru, velkokněžnu Jelizavetu Alexandrovnu. Opět se vynořily řeči, že dítě není carovo, ale Ochotnikovovo. Po kapitánově tragické smrti se Jelizaveta cítila ještě osamocenější než dřív a všechnu svou lásku přenesla na dcerku, které říkala \"\"Lisinka\"\". Patnáct měsíců později však děvčátko zemřelo na infekci od růstu zoubků. \"Nyní\", psala carevna matce, \"\"nejsem už dobrá k ničemu na tomto světě, moje duše nemá už sílu dostat se z tohoto úderu.\"\" Smrt dcerky nakrátko carský pár sblížila. Třebaže Jelizaveta neměla ještě třicet let, car ani ona už neměli naději, že založí rodinu; Alexandr prohlásil, že by další děti již mít neměli, že je to vůle Boží.\n\nBěhem napoleonských válek Jelizaveta podporovala politiku svého muže. Po Napoleonově pádu se spolu s manželem a dalšími korunovanými hlavami účastnila Vídeňského kongresu (1814), kde se setkala a opět začala román s knížetem Czartoryským, který ji stále miloval.\n\nKdyž Jelizaveta dosáhla čtyřicítky, její krása začala uvadat; tehdy rezignovala na všechny romantické avantýry. I Alexandr prošel vnitřní přeměnou a carevna se se svým mužem sblížili jako nikdy dosud. V roce 1819 car, který propadl religióznímu mysticismu, ukončil svůj dlouholetý poměr s kněžnou Naryškinovou a od té doby začali Alexandr a Jelizaveta trávit více času spolu. To všechny zaskočilo. \"\"Občas si myslím, že jsme se tajně vzali\"\", psala Jelizaveta matce.\n\nV roce 1825 začala mít carevna problémy se zdravím a lékaři usoudili, že by měla pobývat ve vlídnějším podnebí. Jelizaveta společně s manželem se 15. října/27. října přestěhovali do Taganrogu u Azovského moře, kde přebývali ve skromném domě. Byli spolu v této intimní prostotě šťastni. 17. listopadu/29. listopadu 1825 Alexandr onemocněl, když se vracel z cesty na Krym, z původního nachlazení se ukázal tyfus. Nemoci podlehl 19. listopadu/1. prosince v Jelizavetině přítomnosti. Jelizavetu manželova smrt velmi zasáhla; píše matce: \"\"Co mám dělat se svou vůlí, která celá na něm závisela, co mám dělat se svým životem, který jsem chtěla zasvětit jemu?\"\"\n\nKvůli svému podlomenému zdraví se nechtěla vrátit do Petrohradu, ani na Alexandrův pohřeb. V květnu 1826 se přece jen do hlavního města vypravila, na dlouhé cestě se však občas cítila špatně, takže bylo nutno udělat přestávku. Časně ráno 4. května/16. května 1826 v městě Beljov u Tuly našla komorná Jelizavetu v posteli mrtvou, příčinou její smrti bylo srdeční selhání. Splnilo se jí to, co psala své matce krátce po Alexandrově smrti, totiž, že by ráda následovala nejdůležitějšího muže svého života.\n\nV Rusku v té době platil juliánský kalendář, na rozdíl od ostatní Evropy, kde se v té době používal již kalendář gregoriánský. Proto jsou data v článku uváděna jak podle juliánského, tak podle gregoriánského kalendáře.\n"}
{"id": "433610", "url": "https://cs.wikipedia.org/wiki?curid=433610", "title": "Montreux", "text": "Montreux\n\nMontreux je město na jihozápadě Švýcarska, v okrese Vevey, v kantonu Vaud, na pobřeží Ženevského jezera. Montreux je známé lázeňské středisko.\nŽije zde téměř 26 000 obyvatel.\n\nMontreux leží na východním pobřeží Ženevského jezera, v blízkosti údolí Rhony, která ústí do Ženevského jezera. Jihozápadně od města se rozkládají Savojské Alpy, jihovýchodně Bernské Alpy.\n\nMontreux je lázeňské středisko a dějiště řady hudebních festivalů. Město je známé promenádou při Ženevském jezeře a výhledy na okolní vinice a zasněžené vrcholky Savojských Alp. Zástavbu Montreux tvoří řada vil a hotelů, které připomínají francouzskou Riviéru. Většina staveb pochází z 19. a 20. století. K nejznámějším náleží hotel \"Montreux Palace\" z roku 1904, \"vila Karma\" postavená v letech 1904 - 06 nebo zámek nad městem \"Chatelard\", původně pevnost z roku 1476. 3 kilometry jihovýchodně od města se nachází královský vodní gotický hrad Chillon.\n\nMěstskou dopravu zajišťují převážně trolejbusy propojené s městem Vevey.\n\nMontreux propagovali Deep Purple ve své písničce \"Smoke on the Water\", která vypráví příběh z roku 1971, kdy fanoušek Franka Zappy zapálil světlicí kasino v Montreux. Zničené kasino bylo znovu otevřeno v roce 1975.\n\nNa břehu jezera se nachází pomník zpěváka Freddie Mercuryho.\n\n\n\n"}
{"id": "433611", "url": "https://cs.wikipedia.org/wiki?curid=433611", "title": "Mareček", "text": "Mareček\n\nČeské příjmení Mareček nosí více různých osobností:\n\n\nŽenská obdoba příjmení (Marečková):\n\n"}
{"id": "433612", "url": "https://cs.wikipedia.org/wiki?curid=433612", "title": "Fjodor Jurčichin", "text": "Fjodor Jurčichin\n\nFjodor Nikolajevič Jurčichin ( , * 3. ledna 1959 v Batumi, Adžarská ASSR, Gruzínská SSR, SSSR) je od července 1997 ruský kosmonaut, původně člen oddílu kosmonautů RKK Eněrgija, roku 2012 přešel do oddílu Střediska přípravy kosmonautů. Roku 2002 vzlétl na palubě raketoplánu Atlantis (let STS-112) k Mezinárodní vesmírné stanici (ISS) a roku 2007 absolvoval půlroční kosmický let na ISS jako velitel Expedice 15. Potřetí pobýval na ISS v druhé polovině roku 2010 jako člen Expedice 24 a 25, počtvrté roku 2013 v Expedici 36/37 a popáté roku 2017 v rámci ĐĐExpedice 51]]/52. Ve vesmíru prožil 672 dní, 20 hodin a 40 minut. Provedl 9 výstupů do otevřeného vesmíru o celkové délce 59 hodin a 27 minut.\n\nFjodor Jurčichin pochází z adžarského města Batumi, narodil se v dělnické rodině, po matce je řecké národnosti. Roku 1983 absolvoval Moskevský letecký institut. Poté nastoupil ve společnosti RKK Eněrgija, zde mimo jiné sloužil na vědeckovýzkumné lodi „Kosmonaut Jurij Gagarin“. později byl přidělen do Střediska řízení letů (CUP), naposledy jako pomocník vedoucího letů programu Mir-NASA.\n\nPo splnění podmínky tří let zaměstnání v Eněrgiji se roku 1986 přihlásil k kosmonautickému výcviku, prošel interním výběrem Eněrgije i lékařskými prohlídkami v Institutu lékařsko-biologických problémů a nakonec 15. října 1996 získal souhlas Hlavní lékařské komise k přípravě. Rozhodnutím Státní meziresortní komise byl 28. července 1997 doporučen do oddílu kosmonautů RKK Eněrgija, formálně zařazen v Eněrgiji na pozici kandidáta na kosmonauta byl 14. října 1997. Absolvoval dvouletou všeobecnou kosmickou přípravu ve Středisku přípravy kosmonautů J. A. Gagarina a 1. prosince 1999 získal kvalifikaci zkušební kosmonaut.\n\nOd února 2000 byl zařazen mezi kosmonauty připravující se v CPK na lety na Mezinárodní vesmírnou stanici (ISS). V srpnu 2001 byl zařazen do posádky letu STS-112, od září se připravoval v Johnsonovu vesmírném středisku v Houstonu.\n\nDo vesmíru odstartoval 7. října 2002 na palubě raketoplánu Atlantis k letu STS-112. Úkolem mise byla dopravit a namontovat na ISS jednak část nosníku stanice a dále pár panelů se slunečními články. Atlantis přistál 18. října po 10 dnech, 19 hodinách a 59 minutách letu.\n\nOd prosince 2003 do března 2006 byl zařazen do záložní posádky Expedice 13 zprvu s Johnem Herringtonem (do začátku roku 2005) a Dmitrijem Kondraťjevem (do ledna 2004), poté s Johnem Grunsfeldem a Olegem Kotovem. V červenci 2005 byl zařazen do skupiny 15/16/17, z jejíž členů se sestavovaly posádky Expedice 15 až 17. V květnu 2006 byl jmenován velitelem Expedice 15.\nKe svému druhému letu vzlétl 7. dubna 2007 v Sojuzu TMA-10 (velitel lodi) s Olegem Kotovem (palubní inženýr) a vesmírným turistou Charlesem Simonyim. Členové Expedice 15 převzali stanici od Expedice 14, jejíž dva členové (Michael López-Alegría a Michail Ťurin) se Simonyim po týdnu přistáli se Sojuzem TMA-9, přičemž zbývající členka Expedice 14 – Sunita Williamsová přešla do nové posádky. V červnu 2006 raketoplán Atlantis přivezl Claytona Andersona, který nahradil Williamsovou. Během letu Jurčichin třikrát vystoupil do vesmíru, dohromady na 18 hodin 44 minut. V říjnu 2007 Jurčichin a Kotov předali stanici následníkům z Expedice 16 a 21. října přistáli na Zemi.\n\nV dubnu 2009 byl včleněn do posádky Sojuzu TMA-19, ve kterém měli na ISS přiletět členové Expedice 24 a 25. Ke stanici odstartoval 15. června 2010 ve funkci velitele lodi, společně s Američany Shannon Walkerovou a Douglasem Wheelockem. Na ISS strávil přes pět měsíců ve funkci palubního inženýra Expedic 24 a 25. Dvakrát vystoupil do vesmíru, dohromady na 13 hodin a 10 minut. Vrátil se v Sojuzu TMA-19 s Walkerovou a Wheelockem. Přistáli 26. listopadu 2010 ve 4:46 UTC v Kazachstánu, 84 km severně od Arkalyku.\n\nV srpnu 2011 byl jmenován členem Expedice 40/41 na ISS, společně s Gregory Wisemanem a Alexanderem Gerstem. V prosinci 2011 nahradil Maxima Surajeva v Expedici 36/37. Start byl plánován na květen 2013, v Sojuzu TMA-09M s ním měli letět Luca Parmitano a Karen Nybergová. Začátkem roku 2012 odešel z RKK Eněrgija a k 7. únoru 2012 se stal kosmonautem oddílu Střediska přípravy kosmonautů.\n\nV květnu 2013 počtvrté vzlétl do vesmíru jako velitel Sojuzu TMA-09M s Parmitanem a Nybergovou, po šestihodinovém letu se připojili k posádce ISS. Na stanici Jurčichin pracoval jako palubní inženýr Expedice 36 a velitel Expedice 37. S Alexandrem Misurkinem provedl tři výstupy do vesmíru o celkové délce 20 hodin a 2 minuty. Tím jeho celkový počet výstupů do vesmíru dosáhl počtu osmi o celkové délce 51 hodin a 53 minut. Na Zem se posádka Sojuzu TMA-09M vrátila 11. listopadu 2013.\n\nV červenci 2015 zahájil přípravu k pátému letu jako člen Expedice 52/53, společně s Jackem Fischerem a Paolo Nespolim, s očekávaným startem v Sojuzu MS-05 v květnu 2017. V říjnu 2016 byli Jurčichin a Fischer převedeni do Expedice 51/52.\n\nDo vesmíru odstartoval v Sojuzu MS-04 20. dubna 2017. Jurčichin s Fischerem přiletěli na ISS a zapojili se do práce Expedice 51, od června 2017 Jurčichin plnil povinnosti velitele Expedice 52. Během mise jednou vystoupil do vesmíru, čímž počet výstupů zvýšil na devět o celkové délce 59 hodin a 27 minut. Na Zem se Jurčichin s Fischerem a ještě s Peggy Whitsonovou v Sojuzu MS-04 vrátili 3. září 2017.\nV září 2019 lékaři neuznali zdraví Jurčichina za odpovídající požadavkům na kosmonauta; v reakci na to k 13. prosinci 2019 Jurčichin odešel ze Střediska přípravy kosmonautů. \n\nJurčichin je ženatý, má dvě dcery.\n\n\n"}
{"id": "433614", "url": "https://cs.wikipedia.org/wiki?curid=433614", "title": "Hestrie Cloete", "text": "Hestrie Cloete\n\nHestrie Cloeteová rozená Storbecková (* 26. srpna 1978, Germiston) je bývalá jihoafrická atletka, která se věnovala skoku do výšky.\n\nJe dvojnásobnou stříbrnou olympijskou medailistkou (Sydney 2000, Athény 2004) a dvojnásobnou mistryní světa (2001, 2003). Třikrát zvítězila na mistrovství Afriky (1998, 2002 a 2004). V roce 2003 se stala vítězkou ankety Atlet světa.\n\nJiž 4. srpna 1999, tedy tři týdny před 21. narozeninami dokázala skočit pod širým nebem v Monaku 204 cm. Další vylepšení osobního rekordu si připsala na MS 2003 v Paříži. Jihoafrická reprezentantka procházela soutěží čistě až do výšky 204 cm, čímž si vyrovnala dosavadní maximum. Následně však překonala napoprvé i výšku 206 cm. Hodnotu světového rekordu však nepokořila, když 210 cm třikrát shodila. Vylepšení dosavadního rekordu 209 cm Bulharky Stefky Kostadinovové se nekonalo.\n\nNa začátku atletické kariéry se kromě výšky věnovala i běhu na 400 metrů a 800 metrů. Věnovala se též skoku do dálky. Její osobní rekord z 18. března 1995 má hodnotu 575 cm.\n\n\n"}
{"id": "433616", "url": "https://cs.wikipedia.org/wiki?curid=433616", "title": "Zardoz", "text": "Zardoz\n\nZardoz je britský postkatastrofický sci-fi film z roku 1974. Scenáristou, producentem i režisérem byl John Boorman, hlavní role ztvárnili Sean Connery a Charlotte Rampling.\n\nFilm je mnohovrstevnatou mozaikou spojující etické, filosofické a fantastické motivy.\n"}
{"id": "433619", "url": "https://cs.wikipedia.org/wiki?curid=433619", "title": "Erich Mendelsohn", "text": "Erich Mendelsohn\n\nErich Mendelsohn (21. března 1887 v Olštýnu – 15. září 1953 v San Francisku, Kalifornie, USA) byl jedním z nejvýznamnějších architektů 20. století. Jeho stavby měly v době svého vzniku značný vliv, patřily mezi hojně publikovaná a živě diskutovaná díla. Mendelsohnovy budovy\nlze nalézt v Německu, Polsku, Rusku, Norsku, Velké Británii, Izraeli a ve Spojených státech; jedna jeho realizace, obchodní dům Bachner, se nalézá v Ostravě v České republice. \n\nSvé představy o nové, moderní architektuře rozvíjel na základě důkladné analýzy\nstávajících podmínek. Svými stavbami nabízí odpovědi na otázky, které se objevují v souvislosti\ns proměnami stavebních technik a stavebních úkolů a v souvislosti s proměnou společenských\na hospodářských struktur. Svým komplexním, tvůrčím přístupem, který stavby v jejich vnějším\ni vnitřním vyjádření podřizoval urbanistickému umístění a formě ovlivněné kulturní geografií, se jeho tvorba elementárně liší od ostatních proudů moderní architektury. Vzhledem k tomu, že nezaložil žádnou školu, upadl tento přístup, jakož i on sám po předčasné smrti, v zapomnění. Opětovného docenění se mu dostalo opět až v posledních letech.\n\n\n\n\nJediné realizované dílo tohoto architekta v meziválečném Československu a současně o jeho poslední realizaci v kontinentální Evropě. V Moravské Ostravě ve 20. letech 20. století vznikla skupina obchodních domů firem RIX, Brouk a Babka, Textilia nebo ASO, reflektujících architektonické ideje modernismu. Také Mořic Bachner s manželkou Amálií, kteří provozovali obchod s domácími potřebami, chtěli soudobým způsobem vyřešit problém s nedostatkem obchodních prostor. V srpnu 1932 získali stavební povolení, aby postavili na nároží Zámecké a Puchmajerovy ulice moderní obchodní dům podle návrhu E. Mendelsohna. Objekt byl dokončen koncem září 1933. Pětipatrová budova upoutávala pozornost svou architekturou, ozvláštněnou reklamními poutači. Za války byla jako židovský majetek arizována a silně poškozena, po válce ji nakrátko řídil Erich Bachner. Po únorovém komunistickém puči v roce 1948 byla znárodněna. Koncem 60. let se plánovala přestavba obchodního domu na velké nákupní centrum. Za kulturní památku byl dům poprvé navržen již roku 1971, ale stal se jí až v roce 1984. Přesto současný stav budovy není dobrý, byť dosud slouží původnímu účelu.\n\n\n\n\n"}
{"id": "433624", "url": "https://cs.wikipedia.org/wiki?curid=433624", "title": "Chomoutov", "text": "Chomoutov\n\nChomoutov () je historická obec, nyní městská čtvrť a katastrální území statutárního města Olomouce, kde žije asi 1 tisíc obyvatel. Leží cca 5 km severně od centra města.\n\nChomoutov (\"Chomutoviczi\") se připomíná poprvé v roce 1078 jako majetek kláštera Hradisko. Šlo o nevelkou osadu, většinu jejího území tvořil lužní les. Klášter zde v 16. století založil tři rybníky, z nějž získával ryby. Po zrušení kláštera v roce 1783 jeho majetek převzal náboženský fond a od něj Chomoutov v roce 1824 koupil hrabě Filip Ludvík Saint Genois. Ne na dlouho, v roce 1850 se Chomoutov stal samostatnou politickou obcí, místní velkostatek ale stále patřil rodu Saint Genois, kteří vykáceli téměř celý původní les, později byl v majetku Lichtenštejnů. Farností místní obyvatelé spadali pod sousední Horku nad Moravou, v Chomoutově byla v roce 1835 postavena jen kaplička Navštívení Panny Marie.\n\nSilné vazby s touto obcí posilovalo také to, že v Horce byla četnická stanice, pošta, železnice a až do roku 1872 také škola pro chomoutovské děti. Chomoutov z Horky získával i elektrický proud a obě obce měly několik společných spolků, např. Orel, naopak v roce 1886 došlo k založení místního hasičského spolku. Vzhledem k existenci silného velkostatku řada zdejších občanů hledala práci jinde, např. v hutích ve Štěpánově či v řepčínských železárnách, což vedlo k silné pozici socialistických stran. Po vzniku republiky také mnoho Chomoutovských (44 %) opustilo římskokatolickou církev a vstoupilo do nově založené Církve československé, přičemž její farní úřad byl od roku 1934 opět v Horce.\n\nChomoutov byl i přes to k 1. červenci 1974 sloučen s Olomoucí, která se již dříve vzhledem k nebezpečí záplav o zdejší území zajímala a např. v letech 1909–1913 se podílela na regulaci toku řek Moravy a Oskavy, účastnila se budování stavidel, prokopání spojovacího kanálu s Mlýnským potokem apod. Místní jezero, postupně vzniklé na místě dřívější těžby písku, bylo v roce 1973 vyhlášeno přírodní rezervací. Roku 1997 zasáhly celou čtvrť rozsáhlé povodně.\n\n\nChomoutovem prochází silnice II/446.\n\nSpojení hromadnou dopravou zajišťuje autobusová linka DPMO č. 20 a příměstská linka č. 364.\n\n"}
{"id": "433625", "url": "https://cs.wikipedia.org/wiki?curid=433625", "title": "Zuzana Bubílková", "text": "Zuzana Bubílková\n\nZuzana Bubílková (* 11. května 1952, Gottwaldov), přezdívaná Bubu, je česká komička, televizní novinářka, publicistka a moderátorka. Jejími nejznámějšími televizními a divadelními pořady se staly politicky laděné satirické cykly, které připravovala společně s Miloslavem Šimkem.\n\nNarodila se v Gottwaldově manželům Bohumíru a Ludmile Bubílkovým. Své první roky prožila v Holešově, ale ještě během dětství se i s rodiči přestěhovala do Martina na Slovensku. Po ukončení studia žurnalistky v Bratislavě nastoupila jako redaktorka do hudebního měsíčníku Populár, než ji bylo v roce 1974 přiděleno místo v bratislavském studiu Československého rozhlasu, kde působila (jako první žena) v pořadu \"Pozor, zákruta!\".\n\nPo svatbě přijala příjmení Bohunovská a počátkem 80. let porodila syna Tomáše. Roku 1982 její manžel emigroval, následkem čehož přišla o místo v Československém rozhlasu a byla vyšetřována StB. Ve stejné době čekala druhé dítě, které následně potratila. Po rozvodu, který se táhl několik let, se vrátila ke svému rodnému příjmení.\n\nV Československé televizi společně s Otou Černým uváděla pořad \"Co týden dal\". Po rozpadu Československa přesídlila do České republiky a pracovala v České televizi, souběžně s tím také v soukromém rádiu Frekvence 1. Z té doby pochází také její první kontakty s Divadlem Jiřího Grossmanna, kde zpočátku vystupovala v pořadech Miloslava Šimka nejprve pohostinsky, později pravidelně a systematicky. Od roku 1995 pak také pravidelně vystupovali se satirickým pořadem \"S politiky netančím\" na veřejnoprávní České televizi a později pod názvem \"Politické harašení aneb S politiky stále netančíme \"na TV Nova. Ve své divadelní činnosti na TV Nova pokračovala i po úmrtí (2004) svého jevištního partnera Miloslava Šimka. Kvůli nemoci (rakovina štítné žlázy) ale musela na čas skončit.\n\nNa začátku roku 2008 se vrátila na ČT1 a moderovala pořad Co týden vzal. Ale v polovině roku 2008 její pořad zrušili kvůli narážce na Tomáše Cikrta. Od roku 2009 do roku 2013 se objevovala na tehdy nové televizní stanici TV Barrandov (např. pořady \"Politická střelnice\", \"Bubu hledá chlapa\"...) a od srpna 2013 byla moderátorkou na Šlágr TV. Od března 2014 bylo možné Zuzanu Bubílkovou vidět na TV Regina v pořadech \"BUBU show\" a \"Kamarádky\". Od dubna 2018 glosuje aktuální dění v pořadu \"Bez urážky!\" na Blesk TV. Je také moderátorkou Rádia Impuls.\n\nZuzana Bubílková bydlí už léta v Levém Hradci u středočeských Roztok. Její syn Tomáš vystudoval v USA, kde také žije a má i občanství.\n\n"}
{"id": "433630", "url": "https://cs.wikipedia.org/wiki?curid=433630", "title": "Chválkovice", "text": "Chválkovice\n\nChválkovice () jsou bývalá obec, nyní městská čtvrť a katastrální území na severovýchodě statutárního města Olomouce. Žijí zde přes 2 tisíce obyvatel.\n\nPrvní písemné zmínky o vsi pochází z let 1220 (\"Squalcowiz\") a 1228 (\"Kwalkowiz\"). Tehdy patřila velehradskému klášteru, ale už roku 1287 ji získalo jako tzv. komorní statek olomoucké biskupství, jemuž patřila až do vzniku obecních samospráv roku 1850, kdy se osamostatnila. Po roce 1778 byla povinnost roboty nahrazena peněžními odvody a místní velkostatek byl rozparcelován mezi zdejší osadníky. Původní kaple sv. Urbana byla roku 1667 přestavěna na kostel sv. Barbory, jenž se v roce 1855 stal centrem nové farnosti. Význam obce podtrhovala stará škola, kam docházely i děti z okolí. Budování olomoucké pevnosti se vsi dotklo jen nepřímo, když byl roku 1857 přímo u její zástavby směrem na Týneček dokončen fort č. II a o několik let později jihovýchodně ještě dva další, které se však již nedochovaly.\n\nChválkovice se staly pro Olomouc důležité, když zde byla v roce 1889 dokončena parní vodárna, jež přes vodojem na Tabulovém vrchu začala městu dodávat první kvalitní vodu. Roku 1906 získaly poštu a v roce 1910 byla obec elektrifikována. Průmysl zde nebyl silný, kromě mlýna zde existovala jen cukrářská výroba TOKO a provazárna Tobias a Steipe. Působila zde ale řada spolků, vzhledem k národnostnímu složení pouze českých, např. Slovanský dělnický spolek, čtenářsko-pěvecký Jaroslav, Sokol (tělocvičná jednota Sokol Chválkovice byla založena na valné schůzi dne 20. října 1907 a sokolovna byla slavnostnĕ otevřena dne 1. června 1930), DTJ, Orel nebo osvětový spolek Jeroným s ochotnickým divadlem. V roce 1919 byla vyhlášena tzv. Velká Olomouc, jejíž součástí se Chválkovice staly (o čtyři roky později vláda zamítla návrh několika občanů na opětovné osamostatnění). Byly poté napojeny na městskou kanalizaci a měly i pravidelné autobusové spojení s centrem. Během 60. a 70. let 20. století se na katastru Chválkovic u řeky Bystřice směrem na Bělidla začal i více rozvíjet průmysl.\n\nMezi památky Chválkovic lze zařadit především kostel svaté Barbory a fort č. II z bývalé olomoucké pevnosti. Nachází se zde i kříže, pomníky (k uctění tragicky zahynulého důstojníka a sedláka), sochy, reliéfy a ozdobné portály selských domů. Vodárna ve Chválkovicích je jediná dochovaná parní vodárna v Česku, kulturní a technická památka.\n\nFunguje zde domov důchodců POHODA, jehož historie se datuje až k roku 1941, kdy ještě působil pod názvem \"Siechehaus\" (z něm. Sieche = chorý). Dlouhodobě zde také působí fotbalový klub SK Chválkovice, jednota Sokola a sbor dobrovolných hasičů.\n\nChválkovicemi prochází hlavní silnice I/46, zde jako ulice Chválkovická, která navazuje na Pavlovickou v Pavlovičkách a pokračuje jako Šternberská v Týnečku.\n\nTuristické trasy a cyklotrasy:\n\n\nHromadnou dopravu zajišťuje Dopravní podnik města Olomouce autobusovými linkami č. 11 a 31 a příměstské autobusové linky č. 700, 701 a 711.\n\n\n"}
{"id": "433631", "url": "https://cs.wikipedia.org/wiki?curid=433631", "title": "Pátá alija", "text": "Pátá alija\n\nJako pátá alija se označuje pátá vlna židovská imigrace na území Britského mandátu Palestina (dnešního Izraele) z Evropy a Asie v letech 1929 až 1939. Tato imigrační vlna začala po nepokojích v Palestině roku 1929 a její konec přinesla druhá světová válka. Během této aliji přišlo do jišuvu více než 250 000 Židů, z nichž více než čtvrtinu tvořili němečtí a rakouští Židé. Většina imigrantů se usadila ve městech (zejména v Tel Avivu) a podpořila tak městský rozvoj, avšak v rámci této aliji byla i malá skupina lidí, která se usadila v zemědělských oblastech a zakládala kibucy a mošavy.\n\nTato alija byla pro Izrael zásadní především z praktických důvodů: jednak vytvořila demografické předpoklady pro úspěšný výsledek války za nezávislost v roce 1948 a jednak přivedla do země velké množství finančního kapitálu, jenž zmírnil dopad ekonomické krize, a intelektuálů (architektů, lékařů, vědců, akademiků), kteří se podíleli na založení univerzit a vědeckých institutů.\n\nPátá alija začala imigrací malého množství lidí již v roce 1929, ale výrazných rozměrů masové imigrace dosáhla až v letech 1933 až 1935 díky rasové perzekuci Židů v nacistickém Německu. Arabské povstání v mandátní Palestině v roce 1936 imigraci částečně oslabily, ale v předvečer druhé světové války v letech 1938 až 1939 přišly do mandátu další tisíce imigrantů, z nichž část přišla ilegálně.\n\n\n"}
{"id": "433632", "url": "https://cs.wikipedia.org/wiki?curid=433632", "title": "Slavonín", "text": "Slavonín\n\nSlavonín () je historická obec, městská čtvrť a katastrální území na jihozápadě statutárního města Olomouce, které má přes 2 tisíce obyvatel. Jeho součástí je i bývalá obec Kyselov.\n\nNa území Slavonína bylo nalezeno sídliště z mladší doby kamenné a v lokalitě Horní lán i pohřebiště z tohoto období. Je zde doloženo také osídlení kolem roku 1700 př. n. l. (starší až střední doba bronzová): větěřovická kultura, kultura lužických popelnicových polí, plátěnická kultura, halštatské období. Z lokality Horní lán pochází také nálezy z doby bronzové a z raného středověku.\n\nPrvní písemná zmínka o vsi pochází z roku 1141, přičemž původně šlo o obec českou, která se ale brzy s příchodem německých kolonistů zgermanizovala. Slavonín (\"Schnobolin\") byl pak součástí olomouckého jazykového ostrova, Češi zde téměř nežili. Místní obyvatelé měli vlastní kroj, hovořili zvláštním dialektem s bavorskými prvky a na místní dožínky (\"Ertendankfest\") či kácení máje se sjížděli i lidé z okolí. Později zde působily také německé vlastenecké spolky, z nichž nejvýznamnější byl Bund der Deutschen. O vytvoření sbírky různých archiválií jazykového ostrova se zasloužil místní učitel a archivář Julius Röder (1891–1974), naproti tomu v letech 1890–1916 zde jako farář působil český hudební skladatel Ludvík Holain (1843–1916). Ovšem po vzniku Československa poměr Čechů postupně vzrostl až na 22 % a v roce 1946 byli zdejší Němci vysídleni, převážně do Bavorska.\nZřejmě již od svého počátku byl Slavonín v majetku olomouckého biskupství, místní hospodářský dvůr byl ale v roce 1582 rozparcelován mezi zdejší rolníky. Šlo o významnou obec, neboť byl centrem farnosti, což se projevilo i v tom, že kromě staršího kostela sv. Ondřeje zde byla na návsi (dnes Zolova ulice) postavena kaple sv. Floriána, dále několik božích muk, kamenných křížů a dalších objektů. Během obléhání Olomouce v roce 1758 si pruský král Fridrich II. vybral za své dočasné sídlo právě zdejší barokní faru.\n\nRoku 1850 se Slavonín stal samostatnou politickou obcí, tehdy zde žilo 668 obyvatel, na začátku 20. století jejich počet přesáhl jeden tisíc. Dlouhá léta zde fungovaly dvě cihelny, po roce 1885 Moritze Fischera, později patřící rodině Sonnenscheinů, a od roku 1910 Špačkova, pak v majetku Ing. Sigmunda. Dalšími podniky byla pekárna Krones, závod na zpracování zelí a zeleniny, později také firmy na zpracování písku, slévárna a kovodělný závod Františka Svobody či Klementova chemická výroba. Vedle staré německé obecné školy zde působila i důležitá německá odborná hospodářská škola, až v roce 1919 vznikla česká jednotřídka, rozšířená roku 1931.\n\nNa úplném konci druhé světové války byla vesnice značně poškozena dělostřelbou, poté zanikl dosavadní průmysl a naopak zde v rámci okresu roku 1948 vzniklo jedno z prvních JZD a svoji činnost zde zahájil i Výzkumný ústav zelinářský. Osadou Slavonína se v roce 1950 stal Kyselov (\"Giesshübel\"), původně osada Nemilan a na přelomu 19. a 20. století samostatná obec. Dnes ho připomíná jen název ulice Kyselovská. V rámci rozšiřování Olomouce se Slavonín spolu s ním stal k 1. květnu 1974 součástí města.\n\n\nNa území Slavonína se v lokalitě Horní lán nachází Aquapark Olomouc a v jeho přímém sousedství i obchodní centrum Haná. Od centra bývalé obce jsou ale odděleny čtyřproudou silniční komunikací dálnice D46. Je zde velké množství novostaveb, protože probíhá bytová výstavba s velkou kapacitou. Slavonín poskytuje i zázemí pro turisty (hotely atd.). Konají se zde psí výstavy.\n\n\n"}
{"id": "433635", "url": "https://cs.wikipedia.org/wiki?curid=433635", "title": "Vít Kolář (1973)", "text": "Vít Kolář (1973)\n\nVít Kolář (* 16. června 1973 Šumperk) je český novinář, diplomat a manažer. Od července 2014 působí jako výkonný ředitel komunikace a vnějších vztahů České televize. \n\nPochází ze Šumperka, otec je novinář Vít Kolář. Je ženatý s Olgou Kolářovou, se kterou má děti Emu, Viléma a Vincenta. V roce 1998 ukončil studium na Pedagogické fakultě Univerzity Karlovy v Praze.\n\nV letech 1998–2002 byl zaměstnán ve zpravodajství České televize jako reportér zahraniční rubriky, editor pořadu „21“ a redaktor ekonomické rubriky. V období 2002–2006 pracoval na pozici ředitele tiskového odboru a tiskový mluvčí ministerstva zahraničních věcí ČR. Mezi lety 2006–2010 působil jako generální konzul České republiky v Austrálii. Poté se znovu vrátil na post mluvčího ministerstva zahraničí, kde působil od září 2010 do ledna 2013, kdy se stal manažerem kanceláře generálního ředitele České televize Petra Dvořáka. V červenci roku 2014 převzal v České televizi vedení útvaru komunikace a vnějších vztahů jako jeho výkonný ředitel.\n"}
{"id": "433639", "url": "https://cs.wikipedia.org/wiki?curid=433639", "title": "Josef Kranz", "text": "Josef Kranz\n\nJosef Kranz (28. února 1901, Brno – 30. května 1968, Znojmo) byl český funkcionalistický architekt a malíř.\n\nV letech 1919–1926 studoval architekturu a pozemní stavitelství na Vysokém učení technické v Brně u prof. Emila Králíka a prof. Adolfa Liebschera ml.. Během svého studia v letech 1924–1925 prováděl praxi v ateliéru Ing. arch. dr. Jaroslava Stockar-Bernkopfa v Brně, roku 1926 praxe v ateliéru prof. Ing. arch. Jiřího Krohy. Dále získával v letech 1928–1929 praxi v ateliéru arch. Bohuslava Fuchse, s nímž spolupracoval na projektech známého Hotelu Avion a Masarykova studentského domova v Brně. Od roku 1929 do roku 1949 byl zaměstnán jako projektant na Ředitelství pošt v Brně. Od roku 1945 až 1968 byl zaměstnán u Stavoprojektu v Brně.\n\nMezi jeho samostatné nejvýznamnější realizace patří funkcionalistické stavby Kavárna Era a Kino Avia z roku 1929. Jeho architektonickou tvorbu ovlivňovalo brněnské avantgardní sdružení Devětsil (zejména dílo malíře Josefa Šímy) a holandské neoplaticistické De Stijl (především dílem Pieta Mondriana).\n\n\n\n\n"}
{"id": "433649", "url": "https://cs.wikipedia.org/wiki?curid=433649", "title": "Anne Keothavongová", "text": "Anne Keothavongová\n\nAnne Keothavongová (nepřechýleně Anne Keothavong, * 16. září 1983, v Londýně, Spojené království) je bývalá anglická profesionální tenistka.\n\nJejí nejvyšší umístění na žebříčku WTA ve dvouhře bylo 48. místo (23. únor 2009) a ve čtyřhře 98. místo (22. červen 2009).\n\nNa okruhu WTA nevyhrála žádný turnaj, ale z okruhu ITF si odnesla 10 titulů ve dvouhře a 8 ve čtyřhře.\n\nAnne Keothavongová se zúčastnila 39 zápasů ve Fed Cupu za tým Velké Británie s bilancí 21-9 ve dvouhře a 1-3 ve čtyřhře.\n\n\"Zdroj: WTA Tour.\n\n"}
{"id": "433657", "url": "https://cs.wikipedia.org/wiki?curid=433657", "title": "Dlouhodobý majetek", "text": "Dlouhodobý majetek\n\nDlouhodobý majetek (zkráceně DM) je majetek, který je používán po dobu delší jednoho roku, postupně se opotřebovává. Vstupní cena DM nehraje při zařazování roli!!! Hranice 60 000Kč u DNM a 40 000Kč u DHM je důležitá až kvůli počítání odpisů (zákon o dani z příjmů). Dělí se do tří základních druhů a pro firmy má zásadní význam, jelikož významně ovlivňuje výše daní. Dlouhodobý majetek se nespotřebovává, nýbrž opotřebovává a během jeho užívání může dojít k technickému zhodnocení – přestavby, rekonstrukce, modernizace aj. Tento proces zvyšuje hodnotu majetku a odpisy, pokud technické zhodnocení překročilo výše zmíněné hranice.\n\nDlouhodobý majetek se člení na tři základní typy – hmotný, nehmotný a finanční. Hmotný DM se dále člení na movitý a nemovitý.\n\nCena hmotného DM musí být vyšší než 40 000 Kč a doba používání musí být delší než jeden rok, aby se majetek mohl začít odpisovat. Mimo půdy a uměleckých předmětů se odepisuje (účetní a daňové odpisy). Člení se dále na movitý (např. automobil, počítač) a nemovitý (např. pozemek, budova). Pokud nesplňuje finanční hranici a vnitří směrnicí nebyla hranice určena nižší, DM se účtuje rovnou do nákladů (spotřeba materiálu).\n\nPříklady:\n\nCena odpisovatelného nehmotného DM je vyšší než 60 000 Kč, jeho doba používání je delší než jeden rok a odepisuje se účetními i daňovými odpisy. Pokud nesplňuje finanční hranici a vnitří směrnicí nebyla hranice určena nižší, DM se účtuje rovnou do nákladů (služby).\n\nPříklady:\n\nFinanční DM se od hmotného a nehmotného značně liší. Neodepisuje se a nemá stanovenou minimální cenu. Doba používání musí být delší jednoho roku.\n\nPříklady:\n\nDlouhodobý majetek může být opotřebováván dvěma způsoby:\n\nFyzické opotřebení označuje technický stav daného majetku. V případě automobilu může být fyzicky opotřeben např. lak nebo součástka v motoru. Fyzicky, na rozdíl od morálního opotřebení, nemusí být majetek opotřebováván neustále.\n\nMorální opotřebení označuje technickou zastaralost daného majetku. č. 563/1991 Sb. Nezávisle na jeho fyzickém stavu je veškerý majetek neustále morálně opotřebováván. Např. starý trabant či černobílý televizor, jejichž fyzický stav je naprosto v pořádku, jsou přesto morálně velmi opotřebeny.\n\n\n"}
{"id": "433661", "url": "https://cs.wikipedia.org/wiki?curid=433661", "title": "Zlín Z-50", "text": "Zlín Z-50\n\nZlín Z-50 je československý, resp. český speciální akrobatický letoun. Jedná se o celokovový dolnoplošník s pevným podvozkem, první sériově vyráběný speciální akrobatický letoun na světě.\n\nO vývoji nového akrobatického letounu bylo rozhodnuto v n. p. Moravan v Otrokovicích na podzim roku 1973 s cílem prosadit jej sportovně na 8. mistrovství světa v letecké akrobacii v roce 1976 v Kyjevě.\n\nProjekt byl připraven pod vedením Ing. Jana Mikuly a bylo k němu přistupováno velmi odborně. Již samotnému projektu předcházela anketa mezi leteckými akrobaty i odborníky v různých oblastech a díky ní byly nastaveny základní požadavky kladené na nový stroj. Při návrhu poté byla poprvé v Československu u této kategorie letadel vypracována matematická optimalizace. Jedním z požadavků bylo použití dostatečně výkonného motoru, který ovšem v tehdejším „východním bloku“ nebyl k dispozici. Byl tedy zvolen americký motor Avco Lycoming AIO-540 D4B5 o výkonu 191 kW (260 k). Kvůli úspoře hmotnosti (a také únavové životnosti) bylo použito průběžné křídlo.\n\nProjekční práce, konstrukce a výroba prvního prototypu trvaly rekordně krátkou dobu a již 28. června 1975 proběhlo první vážení a první kontrola vypočtených předpokladů. Dne 30. června 1975 byla poté uskutečněna první motorová zkouška prototypu a 18. července 1975 první vzlet (OK-070, výrobní číslo 0001, pilot Vlastimil Berg).\n\nSériová výroba začala v roce 1976 po úspěšné premiéře na MS v Kyjevě, kde Ivan Tuček skončil na třetím místě.\n\n\nDalší vítězství získal Zlín Z-50 i na mistrovstvích Evropy a Československa a dodnes je používán některými sólovými akrobatickými piloty i skupinami (například čeští Flying Bulls nebo polští Żelaźni).\n\n\n\n\n\n\n\n\n\n» V tabulce jsou uvedeny informace zjištěné ze zdrojů na internetu (viz Externí odkazy a Google), prázdné kolonky znamenají \"nezjištěno\".\n\n"}
{"id": "433684", "url": "https://cs.wikipedia.org/wiki?curid=433684", "title": "Kyselina trichlorfenoxyoctová", "text": "Kyselina trichlorfenoxyoctová\n\nKyselina trichlorfenoxyoctová (2,4,5-T) je organochloridový pesticid, který proslul zejména jako jedna ze složek defoliantu Agent Orange, který byl masově nasazen americkou armádou během války ve Vietnamu.\n\nJde o látku poměrně silně toxickou pro teplokrevné živočichy. K příznakům otravy 2,4,5-T patří anorexie, průjem a poruchy jater a ledvin.\n\n2,4,5-T se v letech 1965 až 1968 vyráběl v chemičce Spolana Neratovice, přičemž jako nežádoucí vedlejší produkty vznikaly velmi toxické dioxiny. Ty způsobily vážné onemocnění desítek zaměstnanců firmy, a proto byla výroba zastavena a kontaminované budovy přes 30 let chátraly.\n\n"}
{"id": "433688", "url": "https://cs.wikipedia.org/wiki?curid=433688", "title": "Walkman", "text": "Walkman\n\nWalkman je značka japonské společnosti Sony, označující přenosný hudební přehrávač (nejprve ve formě kazety, později CD, MiniDisc nebo MP3). Do této kategorie patří i přenosné rádiové přijímače firmy Sony.\n\nZnačka Walkman vznikla v roce 1978, z nápadu Nobutoši Kihary a Akoi Mority. Prodávat se začal 1. července 1979, ale pod značkou Walkman pouze v Japonsku – v ostatních zemích pod označeními jako \"Soundabout\", \"Freestyle\" či \"Stowaway\". Ale pouze označení Walkman „přežilo“ a v současnosti v hovorové řeči označuje kompaktní přenosné přehrávací MC zařízení, ať už je od Sony nebo od jiné firmy.\n\nWalkman představuje nejen řadu napříč produkty spotřební elektroniky Sony, ale též obchodní značku, stejně jako její varianty \"Pressman\", \"Watchman\", \"Scoopman\", \"Discman\" a \"Talkman\".\n\nV roce 2010 společnost Sony ohlásila ukončení výroby zařízení Walkman.\n\n"}
{"id": "433690", "url": "https://cs.wikipedia.org/wiki?curid=433690", "title": "Diskman", "text": "Diskman\n\nDiskman je přenosné zařízení pro přehrávání kompaktních disků, a to buď audio CD nebo datových disků se soubory MP3. Modernější diskmany umí rovněž zobrazovat informace o skladbě dostupné z ID3 tagů. Diskmany jsou postupně vytlačovány MP3 přehrávači, popř. MP4 přehrávači. V současné době se kvalitní diskmany ze zlaté éry již nevyrábějí.\n"}
{"id": "433709", "url": "https://cs.wikipedia.org/wiki?curid=433709", "title": "George Ellis Burcaw", "text": "George Ellis Burcaw\n\nGeorge Ellis Burcaw (* 13. července 1921 Houston, Texas) je americký antropolog, archeolog a muzeolog. Poté, co roku 1943 obdržel titul bakaláře na Maryville College v Tennessee, narukoval k námořní pěchotě. V letech 1946 až 1960 rozšiřoval svůj rozhled studiem na univerzitách v Arizoně, Chicagu, Wisconsinu, Pennsylvanii a Paříži. Od roku 1952 řídil šest let Neville Public Museum v Green Bay (Wisconsin), pak působil v pozici kurátora Commercial Museum Philadelphia (současný název Museum of the Philadelphia Civic Center). Další čtyři roky pracoval jako kurátor v různých coloradských muzeích. Roku 1966 zakotvil na University of Idaho. Zde coby ředitel místního muzea vyučoval antropologii a muzeologii a také tady roku 1973 získal titul magistra. V roce 1988 odešel do důchodu.\n\n\n"}
{"id": "433718", "url": "https://cs.wikipedia.org/wiki?curid=433718", "title": "STS-48", "text": "STS-48\n\nSTS-48 byla mise raketoplánu Discovery. Celkem se jednalo o 43. misi raketoplánu do vesmíru a 13. pro Discovery. Cílem mise bylo vynesení satelitu pro zkoumání vrchních vrstev atmosféry UARS.\n\n"}
{"id": "433719", "url": "https://cs.wikipedia.org/wiki?curid=433719", "title": "STS-42", "text": "STS-42\n\nSTS-42 byla mise raketoplánu Discovery. Celkem se jednalo o 45. misi raketoplánu do vesmíru a 14. pro Discovery. Cílem mise bylo vynesení mezinárodní laboratoř mikrogravitace IML-1.\n\n"}
{"id": "433725", "url": "https://cs.wikipedia.org/wiki?curid=433725", "title": "Lev Vladimirovič Ščerba", "text": "Lev Vladimirovič Ščerba\n\nLev Vladimirovič Ščerba ( ; 3. března 1880, Petrohrad – 26. prosince 1944, Moskva) byl ruský a sovětský jazykovědec, akademik, který měl velký přínos pro rozvoj psycholingvistiky, lexikografie a fonologie. Stal se jedním z tvůrců teorie fonému.\n\nZavedl pojem pasivního jazykového materiálu a pojem lingvistického experimentu. Při provádění experimentu předpokládal, že není důležité používat pouze potvrzující příklady (\"jak je možné mluvit\"), ale také systematicky zkoumat pasivní materiál (\"jak se nemluví\"). Vzhledem k tomuto napsal: \"zvláště poučné bývají záporné výsledky: ukazují na nesprávnost zkoumaného pravidla, nebo na nutnost jeho vymezení, nebo na to, že toto pravidlo už neexistuje a je pouze faktem slovníku.\"\n\nV roce 1944, když se chystal k těžké operaci, vysvětlil své názory na mnohé problémy v článku \"Очередные проблемы языкознания\". Operaci nezvládl, proto se tento spis stal svým způsobem jeho závětí. Ve své poslední práci se dotkl otázek, které jsou aktuální i dnes, například:\n\n"}
{"id": "433729", "url": "https://cs.wikipedia.org/wiki?curid=433729", "title": "Čtvrtá alija", "text": "Čtvrtá alija\n\nJako čtvrtá alija se označuje čtvrtá vlna židovské imigrace na území Britského mandátu Palestina (dnešního Izraele) z Evropy a Asie v letech 1924 až 1928. Během této aliji přišlo do mandátu přibližně 82 000 imigrantů, a to zejména ze zemí východní Evropy (polovina z nich pocházela z Polska, zbytek pak ze Sovětského svazu, Rumunska a Litvy). Celkem 12 % všech imigrantů pocházelo z Asie, hlavně z Jemenu a Iráku.\n\nOd roku 1924 došlo ke změně charakteru a skladby imigrace do mandátní Palestiny, a přestože tato imigrační vlna proběhla krátce po předchozí, je pokládána za samostatnou. Hlavním rozdílem mezi třetí a čtvrtou alijou byl výrazně nižší příchod socialistických pionýrů (způsobeno omezeným vystěhovalectvím ze SSSR). Naopak během této aliji přišly především rodiny ze střední třídy pocházející z měst, které byly zásadní pro rozvoj malých až středních podniků (zakládaly malé továrny, hotely, obchody) a lehkého průmyslu. Tato imigrační vlna rovněž přinesla velký rozvoj měst, zejména Tel Avivu.\n\nV letech 1926 až 1927 zasáhla britský mandát doposud nejsilnější ekonomická krize, a navzdory tomu, že v následujících dvou letech došlo k ozdravení ekonomiky, byl již zbytek této aliji krizí postižen. Přímo v důsledku ekonomické krize opustilo mandát na 23 000 Židů.\n\nVětšina imigrantů, která do Palestiny v tomto období přišla, byla motivována vzestupem antisemitismu, či ekonomickou krizí v jednotlivých evropských státech. Svůj podíl na této aliji do mandátu měly i imigrační kvóty zavedené Spojenými státy. \n\n"}
{"id": "433734", "url": "https://cs.wikipedia.org/wiki?curid=433734", "title": "Bílá kniha", "text": "Bílá kniha\n\nBílá kniha je autoritativní zpráva, která provádí řešení problémů či nastiňuje jejich řešení. V minulosti byla součástí politického procesu států Britského společenství. Mezi známé bílé knihy patří:\n\n"}
{"id": "433735", "url": "https://cs.wikipedia.org/wiki?curid=433735", "title": "Dosoftei", "text": "Dosoftei\n\nDosoftei, vlastním jménem Dimitrie Barilă (26. října 1624 – 13. prosince 1693), byl moldavský metropolita a rumunsky píšící učenec.\n\nMoldavským metropolitou byl v letech 1671–1674 a 1675–1686, v roce 1686 emigroval do Polska. Věnoval se také literární činnosti, je autorem nejstarších dochovaných rumunských básní (veršovaný žaltář v rumunštině) a mnoha překladů převážně náboženských textů do rumunštiny. Byl jedním z nejvýznamnějším učenců své země 17. století a jedním z prvních významných rumunských spisovatelů.\n"}
{"id": "433739", "url": "https://cs.wikipedia.org/wiki?curid=433739", "title": "Bohuslav Chotek z Chotkova", "text": "Bohuslav Chotek z Chotkova\n\nBohuslav Chotek z Chotkova (německy \"Bohuslaw Chotek von Chotkow\" (4. července 1829 Praha-Hradčany – 11. října 1896 Zhořelec) pocházel ze staročeského šlechtického rodu a byl vysokým diplomatem v rakousko-uherských službách. Byl synem Karla Chotka z Chotkova (1783–1868), tyrolského a českého guvernéra a zakladatele tyrolského zemského muzea Ferdinandea.\n\nRoku 1867 se hrabě Chotek stal rakouským vyslancem ve Stuttgartu, r. 1870 v Petrohradě a r. 1873 v Bruselu. Ačkoli jeho otec získal pro rod Chotků nový význam, nestal se hlavním představitelem rodiny Bohuslav, nýbrž jeho bratranec Rudolf Chotek (1832−1894), člen Panské sněmovny ve Vídni.\n\nBohuslav Chotek se 30. října 1859 oženil s Vilemínou, hraběnkou Kinskou z Vchynic a Tetova, s níž měl jednoho syna a osm dcer. Jejich čtvrtou dcerou byla Žofie Chotková, manželka Františka Ferdinanda, následníka rakousko-uherského trůnu.\n\n"}
{"id": "433740", "url": "https://cs.wikipedia.org/wiki?curid=433740", "title": "Oša", "text": "Oša\n\nOša ( ) je řeka v Omské oblasti v Rusku. Je 530 km dlouhá. Povodí má rozlohu 21 300 km².\n\nOdtéká z jezera Ačikul (4,5 km²), které je propojené s jezery Tenis (118 km²) a Saltaim. Teče přes Západosibiřskou rovinu. Ústí zleva do Irtyše (povodí Obu).\n\nZdrojem vody jsou převážně sněhové srážky. Průměrný roční průtok vody ve vzdálenosti 316 km od ústí činí 2,4 m³/s. Zamrzá na konci října a rozmrzá ve druhé polovině dubna. Nejvyšších vodních stavů dosahuje většinou v dubnu a někdy v květnu.\n"}
{"id": "433742", "url": "https://cs.wikipedia.org/wiki?curid=433742", "title": "Seznam českých muzeí", "text": "Seznam českých muzeí\n\nToto je seznam českých muzeí a muzejních institucí, které se nalézají na území České republiky.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "433749", "url": "https://cs.wikipedia.org/wiki?curid=433749", "title": "Dívka", "text": "Dívka\n\nDívka neboli děvče je označení pro nedospělou ženu. Věk, ve kterém se dívka stává ženou, je v různých kulturách různý. Nářečně znamená služebnou či děvečku. V současnosti může znamenat též přítelkyni.\n\nHovorový výraz pro dívku je holka, zdrobněle holčička knižní výraz pro mladou ženu je děva. Mladý člověk mužského pohlaví, protějšek dívky, se označuje jako chlapec, kluk nebo hoch.\n\n\"Dívka\" je zdrobnělina výrazu děvka označujícího prvotně \"sloužící na vsi\", později promiskuitní ženu či prostitutku. Slovo je známé ve všech slovanských jazycích, praslovanské \"děvъka\" je odvozeno od výrazu \"děva\" s prvotní významem \"nemluvně ženského pohlaví\", zpodstatnělého praindoevropského příčestí *\"doiwā\" (\"sající\").\n\nPo celém světě žije okolo 2,18 miliardy lidí mladších 18 let včetně (UNICEF, 2004), z toho okolo 1 miliardy jsou dívky. Od 18. století je přirozený poměr novorozených děvčat a chlapců 1,000 : 1,050.\n\n\n"}
{"id": "433766", "url": "https://cs.wikipedia.org/wiki?curid=433766", "title": "Malajsko-polynéské jazyky", "text": "Malajsko-polynéské jazyky\n\nMalajsko-polynéské jazyky jsou jednou z hlavních větví austronéské jazykové rodiny a jednou z nerozšířenějších jazykových skupin světa vůbec. Zahrnují většinu jazyků ostrovů jihovýchodní Asie, Madagaskaru, Nového Zélandu a Oceánie. Pravlast těchto jazyků je na Tchaj-wanu, odkud se rozšířily během jedné z největších námořních migračních vln, která započala pravděpodobně 3. tisíciletí př. n. l. a završila se až v 8. století, kdy Maorové dorazili na Nový Zéland. Jazyky malajsko-polynéské větve mluví více než 350 miliónů mluvčích. Například indonéština je úředním jazykem v Indonésii a jako dorozumívací jazyk ji používá až 200 milionů mluvčích, javánštinu používá jako rodný jazyk kolem 80 milionů mluvčích.\n\nPodle \"Austronesian Basic Vocabulary Database se\" malajsko-polynéské jazyky dělí na:\n\n\n\n"}
{"id": "433772", "url": "https://cs.wikipedia.org/wiki?curid=433772", "title": "Neil Innes", "text": "Neil Innes\n\nNeil James Innes (9. prosince 1944, Danbury, Spojené království – 29. prosince 2019) byl britský hudebník, zpěvák, skladatel a spisovatel, který spolupracoval s komediální skupinou Monty Python. Byl členem hudební skupiny Bonzo Dog Doo-Dah Band a později vedl „fiktivní“ skupinu The Rutles, parodii na Beatles. Napsal písně k filmu \"\", kde také hrál postavu Nastyho (inspirovanou Johnem Lennonem).\n\n"}
{"id": "433798", "url": "https://cs.wikipedia.org/wiki?curid=433798", "title": "Odmrazovací zařízení OZ-88", "text": "Odmrazovací zařízení OZ-88\n\nOdmrazovací zařízení OZ-88 je pojízdné zařízení určené k očistě (především) letištních ploch od napadaného sněhu a námrazy. Je postaveno na podvozku lehkého nákladního automobilu Praga V3S a využívá proudový motor Motorlet/Walter M701 případně M701C.\n\nPracuje na principu rozmrazování a následného odpaření sněhu a námrazy na ošetřované ploše vlivem horkých výfukových plynů z leteckého proudového motoru. Příliš vysoká teplota plynů by mohla očisťovanou plochu poškodit, ochlazení na optimální hodnotu je prováděno ředěním studeným vzduchem pomocí ejektoru. Tím se zároveň zvýší množství ohřátých plynů.\n\nTočna (na fotografiích oranžová část vozidla) s odmrazovacím zařízením je namontována na rámu nástavby (černá část) na podvozku lehkého nákladního automobilu Praga V3S. Součástí točny je kabina operátora, proudový motor M701/M701C) s ejektorem a skříň baterií. Točna umožňuje vychýlení motoru (pouze doprava ve směru vozidla) v rozmezí 0-90°. Vertikální vychýlení motoru je možné až o 20° nahoru nebo až o 30° dolu.\n\nNa vozidle je dále palivová nádrž o objemu 1800 litrů (žlutá část) nebo u některých verzí 2 válcové vertikální nádrže o celkovém objemu 2000 litrů.\n\nPoužitá jednotka M701 je jednoproudý turbokompresorový motor s jednostranným odstředivým kompresorem, jednostranným vstupem a jednostupňovou plynovou turbínou. Tento motor byl používán také například v letounu Aero L-29 Delfín).\n\n\n\n"}
{"id": "433801", "url": "https://cs.wikipedia.org/wiki?curid=433801", "title": "Millie Hughesová", "text": "Millie Hughesová\n\nMillie Hughesová, rozená Millie Elizabeth Fulfordová (*21. prosince 1945 v Mineral Wells, stát Texas,Spojené státy americké), je americká astronautka, která se po letu raketoplánem Columbia v roce 1991 stala 17. ženou ve vesmíru, 252. člověkem ze Země.\n\nVzdělání v oboru chemie a biologie získala roku 1972 na Tarlton State University. V NASA byla od roku 1984. Po absolvování letu raketoplánem působila na universitě v San Francisku (stát Kalifornie). S NASA spolupracovala i nadále.\n\nSedmičlenní posádka na palubě jedenáctého letu amerického raketoplánu Columbia odstartovala z Floridy, Mysu Canaveral ke svému 9 dennímu letu počátkem června roku 1991. Hlavní částí užitečného nákladu byla laboratoř Spacelab v provedení SLS-1, v níž se vezlo 20 krys, několik set medúz a další biologický materiál. Dr. Hughesová zde působila jako specialistka pro užitečné zařízení. Úspěšná mise, katalogizovaná v COSPAR pod kódem 1991-040A, byla zakončena přistáním na Edwardsově letecké základně v Kalifornii.\n\n\n"}
{"id": "433803", "url": "https://cs.wikipedia.org/wiki?curid=433803", "title": "Váhovce", "text": "Váhovce\n\nVáhovce jsou obec na Slovensku v okrese Galanta. Nachází se na pravém břehu řeky Váh, nejbližším městem je Sereď, vzdálená 5 kilometrů. Obec má více než 2000 obyvatel, většina je maďarské národnosti. V minulosti se zde často vyskytovaly problémy se spodní vodou, kanalizace se začala budovat až v roce 2008.\n\nV obci se nachází římskokatolický kostel sv. Mikuláše z roku 1778.\n\n"}
{"id": "433804", "url": "https://cs.wikipedia.org/wiki?curid=433804", "title": "Svědění", "text": "Svědění\n\nSvědění (\"pruritus\") je veskrze nepříjemný pocit, který vzniká podrážděním kůže, sliznice, nebo změnou přenosu vzruchu v nervovém systému. Svědění obvykle člověka nutí k reflexnímu škrábání postiženého místa. Svědění je typ specifické bolesti.\n\nSvědění může mít různé příčiny:\n\n"}
{"id": "433820", "url": "https://cs.wikipedia.org/wiki?curid=433820", "title": "Fernando Novas", "text": "Fernando Novas\n\nFernando E. Novas, PhD. je argentinský paleontolog, žijící a pracující v Buenos Aires (\"Bernardino Rivadavia Natural History Argentine Museum\"). Novas proslul především jako vědec, který popsal několik rodů argentinských dinosaurů i jiných pravěkých obratlovců. Jeho jméno je spojeno také s popisem obřího sauropoda rodu \"Puertasaurus\".\n\n\n\n"}
{"id": "433822", "url": "https://cs.wikipedia.org/wiki?curid=433822", "title": "Marethská linie", "text": "Marethská linie\n\nMarethská linie (také Marétská linie nebo \"africká Maginotova linie\") je francouzský systém opevnění postavený před druhou světovou válkou mezi městy Madenine a Gabès v jižním Tunisku, které v té době bylo součástí francouzské koloniální říše. Opevnění mělo sloužit k obraně proti možnému útoku Italů z italské kolonie Libye. Pojmenována byla podle města Mareth, které se nachází v místě, kde se linie kříží s hlavní silniční komunikací, kterou měla za úkol kontrolovat. Termín \"Marethova linie\", se kterým je možné se setkat, je tedy zcela chybný. \n\nLinie dlouhá 35 km se opírala o přirozenou přírodní překážku Vádí Zigzaou a její boky krylo Středozemní moře a pohoří Matmáta. Francouzští stavitelé však nedocenili jednu její podstatnou slabinu. Pohoří Matmáta nebylo zcela neprostupné, dalo se vnitrozemím i obejít a následně tak bylo možné k pobřeží za Marethskou linií proniknout průsmykem Tebaga, což prokázala úspěšná operace Supercharge II. Nicméně i tak se jednalo o nejmohutnější systém opevnění, o který se v severní Africe bojovalo. \n\nZa druhé světové války přešlo opevnění bez boje pod správu Osy poté, co bylo Tunisko v listopadu 1942 rychle okupováno jako reakce na britsko-americké vylodění v Maroku a Alžírsku v rámci operace Torch. Boje se Marethská linie dočkala až v březnu 1943 poté, co k ní dorazily britské jednotky postupující podél severoafrického pobřeží po vítězné bitvě u El Alameinu. Těžiště prvního pokusu o překonání obrany Marethské linie v rámci operace Pugilist spočívalo jednak ve snaze čelně prolomit linii v prostoru města Zarat, kde byl útok odražen, a jednak ve snaze linii obejít skrz pohoří Matmáta, kde však rovněž nebylo průlomu dosaženo a útok byl zastaven v průsmyku Tebaga. Druhý útok operace Supercharge II byl veden obchvatným manévrem z pozic získaných v průběhu předchozích bojů a tentokrát již byla vojska, posílená nyní britskou 1. obrněnou divizí, úspěšná, neboť průnikem do týlu obránců donutila síly Osy k opuštění pevností a ústupu na další obrannou linii.\n"}
{"id": "433824", "url": "https://cs.wikipedia.org/wiki?curid=433824", "title": "Omolon", "text": "Omolon\n\nOmolon ( , ) je řeka v Magadanské oblasti, v Čukotském autonomním okruhu a v Jakutské republice v Rusku. Je dlouhá 1114 km. Povodí řeky je 113 000 km².\n\nPramení na Otajkačanském hřbetu v Kolymské vysočině. Protéká úzkou horskou dolinou, která se pod pravým přítokem Kegali rozšiřuje a tok se rozděluje na jednotlivá ramena. Níže se podél řeky v délce desítek až stovek kilometrů táhnou porosty pelyňku. Ústí zprava do Kolymy.\n\nZdrojem vody jsou sněhové a dešťové srážky. Zamrzá v říjnu a rozmrzá na konci května až na začátku června. Na horním toku promrzá až do dna a vytvářejí se na něm obrovská náledí.\n\nNa dolním toku je řeka splavná. Vodní doprava je možná od přístavu Ščerbakove v délce 600 km.\n"}
{"id": "433828", "url": "https://cs.wikipedia.org/wiki?curid=433828", "title": "Leonhard von Blumenthal", "text": "Leonhard von Blumenthal\n\nLeonhard von Blumenthal (30. červenec 1810 Schwedt - 22. prosinec 1900 Quellendorf) byl pruský polní maršál. \n\nNejprve působil v kadetských jednotkách. Mezi léty 1830-1833 navštěvoval Válečnou školu v Berlíně. Poté byl v letech 1837-1845 pobočníkem koblenského batalionu a v roce 1844 byl jmenován nadporučíkem. Od roku 1846 byl pak náčelníkem Topografické kanceláře. V následujících letech se přihlásil k základnímu studiu technických zbraní v trvání tří měsíců.\n\nV březnu revolučního roku 1848 se Blumenthal podílel jako příslušník obranného regimentu na pouličních bojích uprostřed Berlína. Krátce nato byl převelen k Velkému generálnímu štábu a 1. ledna 1849 byl dosazen na místo kapitána generálního štábu armády. Ve štábu generála Bonina se podílel na šlesvicko-holštýnském polním tažení v prusko-dánské válce (1848-1851). V květnu téhož roku byl jmenován velitelem generálního štábu. \n\nV roce 1858 byl přidělen jako osobní pobočník princi Fridrichu Karlovi (1828-1885) a současně byl po tři roky činný jako velitel 71. pěšího regimentu. Jako velitel armádních jednotek začal mobilizovat 15. prosince 1863 k útoku na Dánsko. V tomto směru byl iniciátorem přechodu německých (pruských) vojsk na ostrov Alsen, na jihu Dánska. \n\nV červenci 1864 byl jmenován generálmajorem a v lednu příštího roku převzal velení 7. pěchotní brigády, v dubnu pak 30. pěchotní brigády.\n\nPo vypuknutí prusko-rakouské války působil Blumenthal jako šéf generálního štábu přímo pod princem Fridrichem Karlem. V této pozici se vyznamenal, zejména během bitvy u Hradce Králové, tak i během operací a vojenských pochodů mezi Vídní a Olomoucí. V říjnu 1866 obdržel velení 14. divize v Düsseldorfu a hodnost generálporučíka. V roce 1871 se stal čestným občanem Düsseldorfu. \n\nVe prusko-francouzské válce byl Blumenthal opět náčelníkem generálního štábu. Po uzavření míru byl Blumenthal odměněn \"trafikou\" a jmenován vrchním velitelem IV. pruské armády, 22. března 1873 rovněž generálem pěchoty. \n\nBlumenthal sehrál velkou roli při německých vojenských operacích za hranicemi, například ve Španělsku. Ke konci života, v letech 1892-1898 působil jako vrchní armádní inspektor. \n\nZemřel na svém panství v Quellendorfu 22. prosince 1900.\n"}
{"id": "433830", "url": "https://cs.wikipedia.org/wiki?curid=433830", "title": "Once (album, Nightwish)", "text": "Once (album, Nightwish)\n\nOnce je páté studiové album Finské Symphonic power metalové skupiny Nightwish, vydané 7. června, 2004 na labelu Nuclear Blast Records. Spinefarm Records vydané také jako platinová edice 24. listopadu, 2004, která navíc obsahovala originální skladby \"Live to Tell the Tale\", \"White Night Fantasy\" a videoklip k písni \"Nemo\". Verze North America obsahovala místo toho videoklip \"Wish I Had an Angel\".\n\nUž během prvního týdne vydání, obsadilo album \"Once\" německou, finskou, norskou a řeckou hitparádu na prvním místě, jen v Německu bylo prodáno přes 80 000 kopií. Bylo to také první album skupiny, které se dostalo na americkou hitparádu a to na 42. místo. První singl z alba byl v květnu \"Nemo\" pak následovaly v září \"Wish I Had an Angel\", v listopadu \"Kuolema Tekee Taiteilijan\" (pouze ve \"Finsku\") a červenci 2005 \"The Siren\". Celková prodejnost alba je přes milion kopií.\n\nOnce je poslední studiové album, na kterém zpívá Tarja Turunen.\n\nSingl \"Nemo\" bodoval v žebříčcích Finska a Maďarska, a dostal se do top 10 v pěti dalších zemích. \"Nemo\" proto doposud zůstává jejich nejúspěšnějším vydaným singlem.\n\nV 9 z 11 písní alba \"Once\" hraje celý orchestr. Na rozdíl od alba \"Century Child\" se Nightwish tentokrát rozhodli poohlédnout se po orchestru mimo Finsko, vybrali si Londýnský filharmonický orchestr, se kterým nahráli i své šesté studiové album, \"Dark Passion Play\". Once je také jejich druhé album, na kterém se nachází skladba, psaná celá ve Finštině, \"Kuolema Tekee Taiteilijan\" (Anglicky: \"Death Makes an Artist\", česky: \"Smrt dělá umělce\").\n\nDíky úspěšnosti tohoto alba, mohli Nightwish na světovém turné \"Once World Tour\" vystupovat i v zemích, ve kterých ještě nikdy před tím nebyli. Nightwish vystupovali při příležitosti otevření Světového šampionátu 2005 v atletice, konajícího se v Helsinkách.\n\nNightwish do své hudby na tomto albu přidali spoustu nových prvků, (nejlepší z nich jsou pravděpodobně, pěvecké sbory, riffy a systetizované bicí v písni \"Wish I Had an Angel\", nebo dlouhý modlitební zpěv domorodého američana v písni \"Creek Mary's Blood\") beze ztráty jejich charakteristického zvuku. Jeden z nejdůležitějších nových prvků na albu je v písni Ghost Love Score, dokonalá souhra orchestru a kapely.\n\n"}
{"id": "433833", "url": "https://cs.wikipedia.org/wiki?curid=433833", "title": "Yingshanosaurus", "text": "Yingshanosaurus\n\nYingshanosaurus je neformálním rodovým jménem stegosaura, žijícího před zhruba 150 miliony let (svrchní jura) na území dnešní Číny. \"Typový druh\" \"Y. jichuanensis\" stanovil v roce 1984 paleontolog Zhou, druh však nebyl nikdy formálně popsán. Studie z roku 2006 naznačuje, že originální fosilní materiál je již ztracen.\n\nStejně jako jiní stegosauři byl i \"Yingshanosaurus\" čtyřnohým býložravcem s tělními ostny a pláty na hřbetě a bocích. Podobal se zřejmě známějšímu rodu \"Tuojiangosaurus\".\n\n\n"}
{"id": "433834", "url": "https://cs.wikipedia.org/wiki?curid=433834", "title": "Asistovaná reprodukce", "text": "Asistovaná reprodukce\n\nAsistovaná reprodukce nebo umělé oplodnění je označení pro lékařské postupy a metody, při kterých dochází k manipulaci se zárodečnými buňkami nebo s embryi, včetně jejich uchovávání, a to za účelem léčby neplodnosti ženy nebo muže\". Asistovaná reprodukce (umělé oplodnění) je lékařská pomoc partnerskému páru, který má problém s otěhotněním. Asistovaná reprodukce je tedy zjednodušeně jakýkoliv medicínský zásah, který napomáhá lidskému rozmnožování.\n\nAsistovaná reprodukce je předmětem etických sporů. V roce 2010 získal britský fyziolog Robert G. Edwards za vývoj metody oplodnění ve zkumavce (in vitro fertilizaci) Nobelovu cenu za fyziologii a medicínu. Předseda Papežské akademie Ignacio Carrasco de Paula udělení ceny ostře odsoudil. Vatikán později jeho ústní prohlášení v písemné podobě zmírnil a cenu pro Edwardse označil za pochopitelnou. Katolická církev nemá nic proti metodám asistované reprodukce, které léčí neplodnost, ale odmítá metody založené na umělém oplodnění, které jsou podle ní nedůstojné člověka.\n\nMetod asistované reprodukce existuje celá řada. Mezi nejpoužívanější patří intrauterinní inseminace (IUI) a oplodnění ve zkumavce (IVF). IUI je nejméně invazivní metoda, která se zakládá na přirozené schopnosti spermií oplodnit vajíčko. Je to ambulantní výkon, během kterého se pomocí katetru zavedou spermie přímo do dělohy. Metoda IUI nevyžaduje celkovou anestezii a je zcela bezbolestná. Metoda IVF spočívá v oplodnění vajíčka spermií, které se provádí mimo tělo partnerky.\n\nSoučasná česká legislativa umožňuje aby se z České republiky stala velmoc pro poskytování umělého oplodnění cizincům. V Česku funguje i několik specializovaných agentur. Umělé oplodnění je ženám v České republice za určitých podmínek hrazeno ze zdravotního pojištění a to až do dne dosažení 39. roku. Umělé oplodnění metodou IVF je hrazeno až čtyřikrát za život.\n\nMinistryně práce a sociálních věcí Michaela Marksová (ČSSD) navrhovala, aby o umělé oplodnění mohly požádat ženy bez souhlasu partnera, zákon toto umožňující však Poslanecká sněmovna neschválila. Zákon byl navrhován i s přihlédnutím k tomu, že ženy zákonnou podmínku souhlasu partnera obcházejí tím, že si přivedou jakéhokoliv muže, který prohlásí, že je jejich partner, a dá jim souhlas, přičemž kliniky nemají možnost zkontrolovat, zda je muž podepisující souhlas s oplodněním skutečně ženiným partnerem. Zákon odmítl mimo jiné i ministr zdravotnictví Miloslav Ludvík (ČSSD), protože podle něho by stát měl preferovat úplné rodiny a mimo manželství se rodí v Česku polovina dětí.\n\n\n"}
{"id": "433835", "url": "https://cs.wikipedia.org/wiki?curid=433835", "title": "Dorthonion", "text": "Dorthonion\n\nDorthonion nebo též Dorthonionská vysočina je oblast nacházející se ve fantasy světě J.R.R. Tolkiena. Vysočina ležela severně od rozlehlých zemí Beleriandu a jižně od travnaté pláně Ard-galen a Morgothovi pevnosti Angband. V Bitvě náhlého plamene, byly Dorthonionské lesy spáleny a Dorthonion byl nadále označován jako Taur-nu-Fuin (Les noci) a Deldúwath (Hrůza nočního stínu). Dorthonion je jedním z mála míst na východ od Ered Luin, které nebylo zaplaveno mořem na konci Prvního věku. Ostrov, který z Dorthonionu zbyl, byl pojmenován Tol Fuin. \n\nDorthonion, znamená v překladu ze sindarštiny Země borovic. Své jméno vysočina získala díky tamním hustým borovým lesům. V roce 455, kdy Temný pán Morgoth prolomil Obklíčení Angbandu, vyslal přes planinu Ard-galen potoky lávy, které ji sežehly. Láva se zastavila o Dorthonionské kopce, avšak borové lesy vzplanuly a téměř celá severní část jich shořela. Stromy, které v Dorthonionu později vyrostly, byly černé a zkroucené. Toto zlo, které prostoupilo celý les, způsoboval Sauron, který se usídlil na nedalekém ostrůvku Tol Sirion. Elfové Dorthonion přejmenovali na Taur-nu-Fuin (Les noci) a Deldúwath (Hrůza nočního stínu). \n\nDorthonionská vysočina se nacházela severně od Thingolova království Doriath a od západního po východní konec měřila necelých 300 km. Na západě byla od Ered Wethrin oddělena Sirionským průsmykem a na východě ji Aglonský průsmyk odděloval od Maedhrosovy marky. Směrem na sever se Dorthonion pozvolna snižoval a přecházel do planiny Ard-galen. Severovýchodní část vysočiny obsahovala kraj Ladros. Na východ od něj se nacházela rovinatá země Lothann. Jižní strana vysočiny byla ohraničena strmými horami Ered Gorgoroth. Jedinou schůdnou cestou směrem na jih byl průsmyk Anach. V Dorhonionu pramenily řeky Rivil, Aros, Esgalduina a Mindeb, které se všechny vlévaly do Sirionu. Borovicové lesy pokrývaly především severní a západní okraje vysočiny. Centrální Dorthonion byl chladný a nehostinný a nacházela se v něm horská jezera. Největším z nich bylo jezero Aeluin.\nDorthonion vzniknul při Válce hněvu, kdy se země zvrásnila pod náporem útoku Valar. Když se Noldor vrátili do Středozemě, usadili se na severu Dorthonionské vysočiny Finarfinovi synové Angrod a Aegnor, kteří byli vazaly svého bratra Finroda. Bratři však vládli pouze nečetnému lidu, protože jejich země byla neúrodná a velitelé nepočítali, že by se Morgoth při útoku na jih pokusil překročit štíty Ered Gorgoroth. Edain, kteří později do Beleriandu dorazili, vstupovali do elfých služeb. Bëorův lid sloužil Finarfinovu domu a usadil se v kraji Ladros. Když v roce 455 Prvního věku prolomil Morgoth Obklíčení Angbandu, padli v boji s jeho vojsky Angrod i Aegnor, ale také pán Bëorova domu Bregolas. Většina lidu tehdy opustila Dorthonion a uprchla do opevněného Hitlumu k Fingolfinovi. Poslední, kdo na vysočině vzdoroval, byl Bregolasův bratr Barahir se svými muži, mezi kterými byl i jeho syn Beren. Nakonec byli všichni až na Berena usmrceni a Barahirův syn byl nucen uprchnout do Doriathu. Dorthonion byl poté neobydlen a svobodně se po něm procházely Morgothovi stvůry. Při Válce hněvu, kdy byla rozvrácena Morgothova pevnost Angband a strženy štíty Thangorodrim, byla většina Beleriandu zaplavena mořem. Dorthonion se stal jedním z mála míst, které útok vody ustálo. Tento ostrov nedaleko západních břehů Středozemě byl nazván Tol Fuin.\n\n"}
{"id": "433840", "url": "https://cs.wikipedia.org/wiki?curid=433840", "title": "Damien Hirst", "text": "Damien Hirst\n\nDamien Steven Hirst (* 7. června 1965) je britský výtvarný umělec, člen významné tvůrčí skupiny Mladí britští umělci (\"Young British Artist\", \"YBA\"). Zabývá se malířstvím, instalací, plastikou a dalšími výtvarnými technikami.\n\nJedním z centrálních Hirstových témat je smrt. Proslavil se sérií skutečných zvířat, např. koně či krávy, naložených do formaldehydu. \"Fyzická nemožnost smrti v mysli někoho živého\" (1991), jež představuje 4,3 m dlouhého žraloka tygrovaného naloženého ve formaldehydu a vystaveného ve vitríně, proslavila Hirsta na mezinárodní scéně a stala se symbolem Mladých britských umělců po celém světě.\n\n"}
{"id": "433861", "url": "https://cs.wikipedia.org/wiki?curid=433861", "title": "Stegosauria", "text": "Stegosauria\n\nStegosauři, neboli zástupci skupiny Stegosauria (v překladu \"zastřešení ještěři\") byli primárně čtyřnozí býložraví ptakopánví dinosauři, žijící v období střední jury až spodní křídy (před asi 165 až 125 miliony let) především na území dnešní Severní Ameriky, Asie a Evropy. Jejich původ je třeba hledat nejspíše na území dnešní Číny nebo Velké Británie, odkud známe nejprimitivnější vývojové formy stegosaurů. Primitivní formu představuje například čínský \"Huayangosaurus\", jehož přední nohy jsou ještě stejně dlouhé jako zadní (primitivní znak). Největším a zároveň nejznámějším zástupcem skupiny byl svrchnojurský \"Stegosaurus\", dosahující délky až přes 9 metrů. Podobné velikosti však dosahoval zřejmě také \"Dacentrurus\".\n\nStegosauři patří spolu s příbuznými ankylosaury do skupiny Thyreophora, pro kterou je charakteristická přítomnost různého množství osteodermů (kostních destiček) a tělního pancíře. Stegosauři na rozdíl od ankylosaurů nemají příliš dobře vyvinutý tělní pancíř, zato jsou vybaveni často až bizarní plejádou různých trnů, bodců a plátů, které ční z jejich hřbetu, krku, ocasu a boků. Na konci ocasu se obvykle nacházelo několik ostrých bodců, sloužících jako zbraň před útočícími dravými teropody. Stegosauři měli často omezený počet zubů a přední část jejich rohovinou pokrytého zobáku (ramfotéka) byla obvykle bezzubá. Zajímavou formou je sauropodům podobný dlouhokrký rod \"Miragaia\" z Portugalska. Dosud není jisté, zda se stegosauři dokázali stavět na zadní, jak někteří paleontologové rovněž předpokládají.\n\nV roce 2010 bylo publikováno několik vědeckých studií, výrazně upřesňujících pohled na paleobiologii stegosauridů. Byl například oznámen objev prvních zkamenělých otisků kůže (rod \"Hesperosaurus\") a poprvé byla podrobně zhodnocena funkce stegosauřích čelistí při mechanickém zpracování potravy.\n\nStegosauři patří k dinosauřím kladům, od kterých nemáme dostatečné množství fosilních pozůstatků na to, abychom mohli plně rekonstruovat průběh jejich makroevoluce. Proto patří mezi relativně méně početné skupiny dinosaurů. Celkem je k červenci roku 2019 známo asi 27 druhů těchto ptakopánvých dinosaurů. To z nich činí pomyslně až šestou nejpočetnější skupinu druhohorních dinosaurů, po teropodech (466), sauropodomorfech (362), ornitopodech (213), rohatých dinosaurech (ceratopsech, 109) a ankylosaurech (95).\n\nAčkoliv většinu druhů stegosaurů známe ze severních kontinentů někdejší Laurasie (Severní Amerika, Evropa a Asie), fragmentární objevy z poslední doby ukazují, že biodiverzita této skupiny byla nejspíš stejně vysoká i na jižních kontinentech Gondwany. Z nich zatím známe jen tři rody stegosaurů - \"Adratiklit\" z Maroka, \"Kentrosaurus\" z Tanzanie a \"Paranthodon\" z Jihoafrické republiky - mnohé fosilní otisky a fragmenty však nasvědčují podstatně výraznějšímu rozšíření skupiny.\n\nPodřád Thyreophora\n\nInfrařád Stegosauria\n\n\n\n"}
{"id": "433869", "url": "https://cs.wikipedia.org/wiki?curid=433869", "title": "Správa dodavatelského řetězce", "text": "Správa dodavatelského řetězce\n\nSpráva nebo řízení dodavatelského řetězce (anglicky \"supply chain management\" (SCM)) je činnost a obor řízení spotřebitelského a dodavatelského řetězce zahrnující nástroje jako software tuto činnost podporující. To se pak obvykle jedná o celý balík programových prostředků, který umožňuje propojení jednotlivých článků dodavatelského řetězce (dodavatel - výrobce - distributor - prodejce - zákazník), a tím podstatně zlepšuje jeho schopnost reagovat na požadavky zákazníka, např. zkrácením časů dodání. SCM je v dnešní době často pouze jedním z modulů komplexního podnikového IS (též ERP).\n\nSupply chain management (SCM) je způsob prosazování, šíření, kontroly a cílení myšlenek napříč kontinenty, napříč nesourodými strukturami – SCM vytváří prostor pro sdílení informací, technologických, marketingových, obchodních postupů bez nutnosti spojovat jednotlivé články do právně definovaných celků.\n\nZákladním principem je absolutní konektivita a absolutní likvidita v každém jednom kroku, kde díky rozvoji IT technologíe není první ze zmiňovaných podmínek již ničím výjimečným, naopak druhá podmínka, totiž likvidnost jednotlivých fragmentů, je doposud spíše teorií než realitou.\n\nJedním ze způsobů, jak tento stav změnit, je vytvoření nového „terciárního trhu“, který by umožňoval elektronicky, neaukčně, obchodovat pohledávky – současně by tak nahradil funkci bank a jejich organizačních složek, jako je faktoring, nebo forfaiting\n\n\n"}
{"id": "433874", "url": "https://cs.wikipedia.org/wiki?curid=433874", "title": "Ashmoleovo muzeum", "text": "Ashmoleovo muzeum\n\nAshmoleovo muzeum, oficiálně Ashmolean Museum of Art and Archaeology, je pravděpodobně prvním univerzitním muzeem na světě. Nachází se v britském Oxfordu a bylo založeno mezi lety 1678 až 1683. \n\nJeho vznik bývá dáván do souvislosti s osobou sira Christophera Wrena (1632-1723), britského matematika, fyzika, geometra a astronoma. Název muzea je odvozen od jména dalšího britského vědce, astrologa a politika Eliase Ashmolea (1617-1692), který univerzitě věnoval v roce 1677 svou sbírku přírodnin, umění a kuriozit a položil tak základ muzejních sbírek. Stávající neoklasicistní budovu navrhl roku 1845 architekt Charles Cockerell. Budova prošla v letech 2006-2009 celkovou rekonstrukcí. O program akvizic muzea a uspořádání se zasloužil zejména Sir Arthur Evans. Od roku 1924 se muzeum profiluje jako Muzeum dějin vědy. Patří k němu rozsáhlý Beazleyho archiv, v němž jsou sumarizovány výsledky mezioborového vědecko-výzkumného projektu. \n\n\nArcheolog Arthur Evans věnoval muzeu rozsáhlou sbírku mínojského umění.\n\n\n"}
{"id": "433877", "url": "https://cs.wikipedia.org/wiki?curid=433877", "title": "Jesus Christ Superstar v divadle Spirála", "text": "Jesus Christ Superstar v divadle Spirála\n\nMuzikál Jesus Christ Superstar Andrewa Lloyda Webbera se v divadle Spirála na pražském Výstavišti hrál v letech 1994 až 1998. Bylo to vůbec první uvedení tohoto díla v Česku, libreto Tima Rice přebásnil Michael Prostějovský.\n\nRežisér Petr Novotný, herec Stanislav Aubrecht a světelný výtvarník Josef Celder, kteří se sešli v roce 1992 při práci na české verzi muzikálu \"Bídníci\", založili producentskou společnost Musical s. r. o. Tato společnost začala 1. prosince 1993 připravovat původně nastudování muzikálu Cats, ale po jednání s majiteli práv bylo rozhodnuto o uvedení muzikálu Jesus Christ Superstar. 16. ledna 1994 proběhlo první kolo konkurzů, o čtyři měsíce později, 19. května 1994 se ve zkušebně Hudebního divadla Karlín sešel celý soubor k první zkoušce. Od 19. července se konaly první zkušební předpremiéry. Slavnostní premiéra se konala 22. července 1994. Muzikál ve 1288 reprízách vidělo více než 850 000 diváků.\n\nPrvní inscenace se ve Spirále hrála od premiéry 22. července 1994 do derniéry 18. července 1997. Na závěr večerního představení 17. srpna 1994 bylo pokřtěno studiové album, 22. září 1994 navštívil 60. reprízu muzikálu prezident Václav Havel, 100. představení se odehrálo 1. listopadu téhož roku, 19. února 1995 se odehrálo 200. představení, jehož kompletní záznam vyšel na \"Jesus Christ Superstar: 200. představení - Complete live recording\".\n\n\nOrchestr řídil František Preisler ml. / Arnošt Moulík\n\n\n\nObnovená premiéra proběhla 5. září 1997 a představení se hrálo až do derniéry 28. června 1998.\n\n\n\nZ inscenace v divadle Spirála vzešly dvě nahrávky. Studiové album Jesus Christ Superstar obsahuje výběr skladeb nahraný v karlínském rozhlasovém studiu A, Jesus Christ Superstar, 200. představení je kompletním záznamem 200. představení. Při příležitosti 1000. reprízy inscenace byla vydána nahrávka Rock s Ježíšem, která obsahovala záznam rockového koncertu z Divadla Spirála. Skladbu \"Pilátův sen\" nazpíval v upravené podobně Dan Bárta na svoje album \"Entropicture\" (2003).\n\n30. října 2002 se konal ve Sportovní hale v Praze (dnes Tesla Aréna) vzpomínkový koncert v produkci původní producenta inscenace, společnosti Musical Stanislava Aubrechta, nazvaný \"Rock 5 po Superstar\", kde znovu vystoupilo původní obsazení včetně největších hvězd z tohoto muzikálu (Kamil Střihavka, Dan Bárta, Bára Basiková). Koncert navštívilo 15 tisíc lidí a záznam tohoto koncertu několikrát odvysílal Český rozhlas. \n\nV roce 2008, deset let po derniéře, proběhla série vyprodaných koncertů v Hudebním divadle Karlín, kde písně z muzikálu zpívali interpreti původní inscenace v divadle Spirála. Koncertní sérii inicioval a dirigoval jeden z původních dirigentů Ota Balage. Tyto koncerty navazovaly na společná vystoupení jež se konala v letech 2002 až 2007 na různých místech v ČR – v Praze, Brně, Pardubicích, Teplicích, Litomyšli a Liberci. V červnu 2008 proběhlo 6 koncertů, v říjnu pak další tři. Na koncertech také účinkovalo několik hostů, Dasha a Tereza Černochová, taneční skupiny Wings a Dance2XS a na červnových koncertech také 4TET.\n\nPoslední koncert, který byl odkazem na obsazení původní inscenace z roku 1994, proběhl 29. října 2010 v Ostravě. Nová práva k exkluzivnímu uvedení Jesus Christ Superstar v ČR byla udělena nové inscenaci v Hudebním divadle Karlín. \n\nZ koncertní podoby muzikálu vyšlo CD a DVD \"Jesus on Tour\" (2010).\n"}
{"id": "433893", "url": "https://cs.wikipedia.org/wiki?curid=433893", "title": "Druhá alija", "text": "Druhá alija\n\nDruhá alija byla pravděpodobně nejvýznamnější a nejvlivnější židovská imigrační vlna, během které do osmanské Palestiny přišlo v letech 1904 až 1914 přibližně 40 000 Židů vedených socialisticko–sionistickými ideály, hlavně z území dnešního Ruska a Polska, částečně též z Jemenu. Hlavní příčinou této aliji byl mimořádný nárůst antisemitismu v carském Rusku a pogromy v pásu osídlení (zejména pak Kišiněvský pogrom v roce 1903 a pogromy po neúspěšné ruské buržoazní revoluci v roce 1905).\n\nNástup nové imigrační vlny předznamenal první politický kongres palestinských Židů, takzvaná ha-Knesija ha-erecjisra'elit, konaný v srpnu 1903 v obci Zichron Ja'akov za účasti 67 delegátů. Sjezd inicioval Menachem Usiškin. Jeho výsledkem bylo odmítnutí takzvaného ugandského plánu (návrh na zřízení židovské vlasti v Africe). Palestinští Židé tímto sjezdem vystoupili jako samostatný politický aktér. Usiškin v této době zformuloval filozofické obrysy druhé alije své svém spisu \"Náš program\".\n\nBěhem této aliji byly do Palestiny „přivezeny“ všechny ideologie, které jsou dnes v Izraeli přítomné (socialistické, ortodoxní atp.). Přestože druhá alija v mnoha ohledech přispěla k židovskému osídlení Palestiny, je mnohými pokládána za selhání, neboť téměř polovina imigrantů Palestinu opustila když vypukla první světová válka.\n\nLidé, kteří přišli v druhé aliji, byli převážně idealisté inspirovaní revolučními ideály v Ruském impériu, kteří se v Palestině snažili vytvořit společný zemědělský systém (založili kibucnické hnutí). První kibuc Deganja Alef založili v roce 1909. Mimo zemědělské osady byly zakládány i městské osady; v roce 1909 byl poblíž Jaffy založen Tel Aviv.\n\nTéto aliji je připisována zásluha za obrození hebrejštiny a ukotvení tohoto jazyka jako každodenní jazyk v Palestině. Tomu významně přispěl Eliezer Ben Jehuda, který v roce 1908 vytvořil první slovník moderní hebrejštiny.\n\nImigranti druhé aliji založili mnoho institucí a sociálních a politických organizací v jišuvu; mimo jiné obrannou organizaci ha-Šomer, která se stala předchůdkyní budoucí židovské obranné organizace Hagana, dále Histadrut a první zdravotní a sociální organizace. V roce 1905 byla založena první hebrejská střední škola na území Palestiny – gymnázium Herzlija, v Tel Avivu. V roce 1912 byl položen základní kámen Technologického institutu Technion, který byl dokončen v roce 1924.\n\n\n"}
{"id": "433894", "url": "https://cs.wikipedia.org/wiki?curid=433894", "title": "Tirol (hrad)", "text": "Tirol (hrad)\n\nHrad Tirol u italského Merana pochází z 11. století. Podle hradu bylo pojmenováno Tyrolsko.\n\nZa vlády vévody Menharda II. došlo k velké přestavbě a hrad až do roku 1420 sloužil jako sídlo tyrolských vévodů. Dne 2. dubna 1335 zde zemřel bývalý český král Jindřich Korutanský, který z Čech utekl před Lucemburky. Za vlády Fridricha IV. „S prázdnou kapsou“ se vévodské sídlo přesunulo do Innsbrucku.\n\nHradu dokonce hrozila demolice, k obnově došlo v 19. století. Zvláště ceněné jsou fresky v hradní kapli a románský mramorový portál.\n\n\n"}
{"id": "433897", "url": "https://cs.wikipedia.org/wiki?curid=433897", "title": "Martin Mainer", "text": "Martin Mainer\n\nMartin Mainer (* 31. října 1959 Ostrava - Havířov) je český umělec, malíř a pedagog malby na Akademii výtvarných umění v Praze.\n\nNarodil se 31. října 1959 v Ostravě - Havířově. V letech 1965 až 1974 navštěvoval Základní školu Gorkého v Havířově a následně v letech 1974 až 1978 Gymnázium Tajovského v Havířově. V letech 1978 až 1981 studoval na Vysoké škole uměleckoprůmyslové v Praze, obor textilní výtvarnictví. Poté přestoupil na Akademii výtvarných umění v Praze u profesora Arnošta Paderlíka.\n\nPo studiích začal svými vlastní výstavami. V roce 1993 odjel na půl roku do Scuolu ve Švýcarsku. V tomtéž roce obdržel cenu Jindřicha Chalupeckého, díky níž získal stipendijní pobyt v Saualite ve Spojených státech amerických. Během roku 1994 pobyl čtyři měsíce v New Yorku, Kalifornii a Novém Mexiku, kde poznal hinduistického guru Ram Dasse, který ho nejvíce ovlivnil v duchovním směřování. V roce 1998 začal s působením na Fakultě výtvarných umění Vysokého učení technického v Brně, od roku 2012 vede ateliér malby na Akademii výtvarných umění v Praze. Nyní žije a pracuje v Limuzích u Prahy.\n\n\n"}
{"id": "433913", "url": "https://cs.wikipedia.org/wiki?curid=433913", "title": "Mereth Aderthad", "text": "Mereth Aderthad\n\nMereth Aderthad (Hostina obnovené jednoty) je velkolepou hostinou odehrávající se v knize Silmarillion, ve fiktivním světě J.R.R. Tolkiena.\nHostina se konala v roce 20 Prvního věku Slunce v severním Beleriandu na zelených loukách nedaleko Ivrinských tůní, kde pramenila řeka Narog. Byla uspořádána noldorským králem Fingolfinem, který pozval mnoho ostatních významných elfských pánů. Přišli mnozí náčelníci z Finarfinova a Fingolfinova domu, mezi kterými nechyběl Finrod Felagund a Fingolfin s jeho syny Fingonem a Turgonem. Jako zástupci Fëanorových synů přijeli z východu Maedhros a Maglor. Dorazili také zástupci Zelených elfů z Ossiriandu a elfové z Falasu vedení svým pánem Círdanem. Z Doriathu přinesli pozdravy svého krále Thingola poslové Mablung a Daeron.Zúčastnění při vzájemné domluvě používali jazyk Šedých elfů - sindarštinu, protože Šedí elfové jen těžko zvládali jazyk Valinoru. Na hostině elfové domlouvali budoucí vojenské operace proti společnému nepříteli Temnému pánovi Morgothovi, který ukradnul Fëanorovi klenoty Silmarily. Byla ujednána nová spojenectví a utuženo přátelství mezi elfskými rody.\n\n"}
{"id": "433918", "url": "https://cs.wikipedia.org/wiki?curid=433918", "title": "Mistrovství světa v ledním hokeji žen 2008", "text": "Mistrovství světa v ledním hokeji žen 2008\n\nMistrovství světa v ledním hokeji žen 2008 se konalo od 4. dubna do 12. dubna 2008 ve čínském městě Charbin. Mistrem světa se stal výběr hokejistek z USA.\n\nDevět účastníků turnaje bylo rozděleno na tři trojčlenné skupiny. Zde týmy sehrály v rámci své skupiny jeden zápas každý s každým. První dva týmy s nejvíce body postoupily dále do skupin D a E, kdežto zbylé týmy hrály o udržení ve skupině F.\n\nPrvní divize se konala od 10. do 16. března 2008 v lotyšském Ventspilsu.\n\nDruhá divize se konala od 25. do 30. března 2008 ve finském Vierumäki.\n\nTřetí divize se konala od 6. do 12. dubna 2008 ve maďarském v Miskolci.\n\nČtvrtá divize se konala od 23. do 29. března 2008 v rumunském Miercurea Ciuc.\n"}
{"id": "433923", "url": "https://cs.wikipedia.org/wiki?curid=433923", "title": "Hefaiston", "text": "Hefaiston\n\nHefaiston je název mezinárodního setkání uměleckých kovářů. Název Hefaiston je odvozen od jména antického boha ohně a kovářství Héfaista. Setkání se koná pravidelně od roku 1982 na hradě Helfštýn u Lipníka nad Bečvou. Organizátorem je Muzeum Jana Amose Komenského v Přerově. Například na na ročník 2008 zavítalo cca 500 přihlášených kovářů a kovotepců z dvaceti zemí.\n\nZáměrem vzniku Mezinárodního setkání uměleckých kovářů na hradě Helfštýně bylo seznámení návštěvníků hradu s tímto uměleckým řemeslem. Na základě toho vydalo Muzeum Komenského v Přerově k 1. lednu 2007 prohlášení k záměru své činnosti.\n\nSetkání je spojeno se soutěží. Odborná porota hodnotí exponáty v kategoriích:\n\nSetkání probíhá vždy v poslední srpnový víkend. Pátek je pouze pro účastníky a sobota s nedělí pro veřejnost, kdy probíhají ukázky kovářské práce a výstava kovářských exponátů. Výrobky ukované na tomto setkání jsou ponechány Muzeu Komenského v Přerově a stávají se součástí sbírky kovářského umění.\n\n"}
{"id": "433927", "url": "https://cs.wikipedia.org/wiki?curid=433927", "title": "Maximinus Daia", "text": "Maximinus Daia\n\nGaius Galerius Valerius Maximinus, známý jako \"Maximinus Daia\" (20. listopadu 270 nebo 285 Ilýrie – sklonek léta 313 Tarsos), byl římský císař panující od 1. května 310 do léta 313 na východě impéria. V letech 305–310 zastával funkci \"caesara\" pro diecézi \"Oriens\" v rámci druhé až čtvrté tetrarchie.\n\nMaximinus se narodil patrně v provincii \"Dacia Ripensis\" sestře pozdějšího císaře Galeria a jejímu blíže neznámému muži. Pocházel z prostých poměrů, jako mladík vstoupil do armády a postupně si v ní vysloužil hodnost \"scutaria\", \"protectora\" a \"tribuna\". Jeho kariéru velmi urychlilo příbuzenství s Galeriem, který ho posléze i adoptoval. S ženou neznámého jména měl syna Maxima a dceru.\n\nHodnost \"caesara\" udělil Maximinovi odstupující císař Diocletianus 1. května 305 v Nikomedii a zřejmě tím vyhověl přímé Galeriově žádosti. V druhé tetrarchii, která se takto ustavila, byli nadále dva plnoprávní císaři (\"augustové\") – Constantius I. a Galerius – a dva \"caesarové\": Flavius Severus a Maximinus Daia. Posledně jmenovaný dostal do správy diecézi \"Oriens\" a Egypt, zatímco jeho strýc si podržel balkánské provincie.\n\nV duchu Diocletianovy a Galeriovy politiky pokračoval Maximinus v pronásledování křesťanů, což poznamenalo jeho obraz v církevním dějepisectví. Za sídlo si zvolil město Caesarea v Palestině, později přesídlil do Sýrie. Během občanské války, která v říši vzplanula po smrti Constantia I., se nijak výrazně neangažoval. Jeho postavení bylo potvrzeno při všech dělbách moci v letech 306–307 (třetí až čtvrtá tetrarchie) a po konferenci v Carnuntu mu tehdejší císaři Galerius a Licinius udělili titul \"filius Augustorum\" (syn císařů), stejně jako novému \"caesaru\" Konstantinovi na západě.\n\nV květnu 310 se dal Maximinus prohlásit vojáky za \"augusta\" a tento krok brzy učinil i druhý \"caesar\" Konstantin, který titul \"augusta\" občas užíval již dříve. Systém tetrarchie, jak ho zavedl Diocletianus, tak po sedmnácti letech existence zanikl. V říši vládlo několik plnoprávných císařů, vytvářejících mezi sebou účelové a dočasné koalice. Jediným cílem všech bylo posílit vlastní postavení na úkor druhých.\n\nVydání tolerančního ediktu vůči křesťanům a následná smrt císaře Galeria v roce 311 měly pro Maximina zásadní význam. Na jedné straně jej okolnosti donutily zmírnit perzekuci církve a omezit se na podporu pohanských kultů, na straně druhé odešel v Galeriovi poslední zastánce tetrarchie, služebně nejstarší císař. Maximinus reagoval tak, že v květnu 311 obsadil Malou Asii, čímž značně rozšířil své državy; jeho snaha získat přednostní místo mezi \"augusty\" však ztroskotala.\n\nV roce 312 vedl Maximinus krátkou válku s Peršany v Arménii a následně přijal vítězné příjmení \"Persicus maximus\" (Velký vítěz nad Peršany). Poté vpadl s vojskem do Thrákie, aby jako služebně nejstarší císař dále rozšířil svou mocenskou základnu. Bitva svedená s Liciniem 30. dubna 313 u Campus Serenus však skončila katastrofální porážkou a Maximinovým útěkem do Kappadokie.\n\nVítězný Licinius pronásledoval soupeře přes celou Malou Asii a pronikl až k pohoří Tauros, jehož průsmyky překročil. Aniž už došlo k další bitvě, zemřel Maximinus mezi 23. červencem a 13. zářím 313 za nevyjasněných okolností v Tarsu. Nad jeho památkou bylo vyhlášeno \"damnatio memoriae\".\n\nLactantius, O koncích pronásledovatelů (De mortibus persecutorum) 19, 6.\n\n\n"}
{"id": "433929", "url": "https://cs.wikipedia.org/wiki?curid=433929", "title": "Vzorec", "text": "Vzorec\n\nVzorec je stručné písemné, formalizované, zvláště symbolické vyjádření určitého vztahu. Používá se především ve vědách. Příkladem mohou být rozličné matematické, fyzikální či chemické vzorce. Některá zvlášť elegantní vyjádření se prosadila i do veřejného povědomí. Tisknou se na trička, nádobí apod. Velmi známým je např. Einsteinův vzorec vyjadřující ekvivalenci hmoty a energie: E = mc² či tzv. Eulerova rovnost formula_1. Oba z těchto příkladů jsou jedním z typů vzorců – rovnicemi. \n\nVe vědě a technice je užívaní vzorců a manipulace s nimi důležitým aspektem, který umožňuje snadněji pracovat s abstraktními pojmy. Pokrok v matematice i ostatních oborech tak šel v historii často ruku v ruce se zavedením nějakého nového způsobu značení. Např. místo slovní formulace \"objem koule je roven čtyřem třetinám třetí mocniny jejího poloměru vynásobené číslem pí\", která je neprakticky dlouhá a nepříliš přehledná, v matematice dnes stejnou skutečnost vyjádříme vzorcem formula_2.\n\nPředpokladem smysluplného vyjádření je jasná definice významu jednotlivých elementů (znaků a výrazů) vzorce. (Např. ve výše uvedeném vzorci znak \"V\" označuje objem, znak \"formula_3\" označuje jasně definovanou matematickou konstantu a znak \"r\" představuje poloměr koule.\n\nV oblasti tabulkových procesorů se jedná o základní prostředek pro práce s daty v tabulce. Vzorec tam obvykle začíná rovnítkem, za kterým následující požadované operace, např.:\n\nKromě tradičního ručního zápisu se používají i programy (aplikace) pro počítače se zvláštním grafickým vybavením pro grafickou nápodobu ručního zápisu. Jde o integrální součásti textových editorů (Word, OpenOffice – Writer) nebo samostatné doplňky – aplikace. \n\nZvláštní typ tvoří tabulkové procesory (Excel, MathCad, OpenOffice – Math), které přímo pracují se zvláštními vzorci, podle kterých provádějí příslušné operace, např. matematické, textové či logické. V nich se tyto vzorce zapisují a ukazují prostým písmem v editačním okénku. Grafická nápodoba ručního psaní vzorců (bez výpočetního užití) je ovšem zpravidla také součástí tabulkového procesoru.\n\n"}
{"id": "433931", "url": "https://cs.wikipedia.org/wiki?curid=433931", "title": "STS-53", "text": "STS-53\n\nSTS-53 byla mise raketoplánu Discovery. Celkem se jednalo o 52. misi raketoplánu do vesmíru a 15. pro Discovery. Cílem mise bylo vynesení nákladu pro ministerstvo obrany.\n\n"}
{"id": "433932", "url": "https://cs.wikipedia.org/wiki?curid=433932", "title": "STS-56", "text": "STS-56\n\nSTS-56 byla mise raketoplánu Discovery. Celkem se jednalo o 54. misi raketoplánu do vesmíru a 16. pro Discovery. Cílem mise bylo vynesení atmosférické laboratoře ATLAS-2.\n\n"}
{"id": "433940", "url": "https://cs.wikipedia.org/wiki?curid=433940", "title": "Pochutiny", "text": "Pochutiny\n\nPochutiny jsou plodiny, které se pěstují pro obsahové látky mající stimulující účinky. Jejich nutriční hodnota je malá, mají však výrazný obsah sekundárních metabolitů (např. kofein, nikotin, flavonoidy). Právě díky posledně zmíněným flavonoidům mají tyto rostliny výraznou barvu či chuť nebo mají antioxidativní či protirakoviné účinky. Obsahové látky se extrahují jen zřídka, daleko více se využívají části rostlin pro výrobu nápojů (kávovník, čajovník, kakaovník), ke žvýkání (kolový oříšek, pepřovník betelový) či ke kouření (tabák).\n\nMezi nejdůležitější zástupce pochutin patří čajovník čínský (\"Camellia sinensis\") – čaj, kávovník arabský (\"Coffea arabica\") a kávovník statný (\"C. canephora\") – káva, kakaovník pravý (\"Theobroma cacao\") – kakao, cesmína paraguayská (\"Ilex paraguariensis\") – maté, ze kterých se vyrábí různé nápoje. Palma areková (\"Areca catechu\"), pepřovník betelový (\"Piper betle\"), kola zašpičatělá (\"Cola acuminata\") a kola lesklá (\"C. nitida\") se žvýkají; tabák virginský (\"Nicotiana tabacum\") a tabák selský (\"N. rustica\") se kouří.\n\nK méně významným druhům pak patří některé další druhy rodu kávovník (např. k. liberský, k. úzkolistý, k. šari), kola (např. \"Cola cordifolia\", \"C. togoensis\", \"C. verticillata\"), cesmína (např. \"Ilex dumosa\", \"I. amara\", \"I. guayusa\"), pepřovník (např. p. opojný), kakaovník (k. peruánský, k. velkokvětý). Dále pak čajovník kapský (\"Aspalanthus linearis\"), ibišek súdánský (\"Hibiscus sabdarifa\"), \"Paullinia cupana\", \"Mesona palustris\", \"Chloranthus erectus\" či \"Senna occidentalis\".\n\n"}
{"id": "433943", "url": "https://cs.wikipedia.org/wiki?curid=433943", "title": "Žvýkání", "text": "Žvýkání\n\nŽvýkání je proces drcení potravy nebo jiných pevných látek zuby. Cílem žvýkání je zpravidla rozmělnění potravy a její smísení s enzymy do úst vylučovanými, tedy zahájení trávení před následným spolknutím.\n\nŽvýkání je vlastní živočichům s pokročilým metabolismem - savcům, najdou se však i výjimky u čelistnatých živočichů s nižším metabolismem, jako je žijící fosilie hatérie, studenokrevný plaz s komplexním rozmělňováním potravy v ústech.\n\nNěkdy je žvýkání časově odděleno od vlastního příjmu potravy – žvýkání dříve přijaté potravy zvrácené do úst se nazývá přežvykování.\n\nNěkdy neslouží žvýkání k zahájení trávení potravy, ale jeho účelem je postupné uvolňování jiných látek než živin, např. léčivých, otupujících či stimulujících látek. U člověka se rozšířilo i žvýkání umělých látek navozujících pocit chuti (žvýkačky) či látek s psychoaktivními složkami (např. listy koky, betel) nejen v rituálních obřadech a stalo se tak i společenským jevem.\n"}
{"id": "433945", "url": "https://cs.wikipedia.org/wiki?curid=433945", "title": "Lucullus", "text": "Lucullus\n\nLucius Licinius Lucullus (asi 118–57 př. n. l.) byl římský vojevůdce, římský konzul (r. 74 př. n. l), státník a mecenáš umění, proslulý rovněž nákladným životním stylem.\n\nPatřil k aristokratické straně optimátů a jeho politickým spojencem byl Lucius Cornelius Sulla. Proslavil se zejména ve válkách proti králi Mithridatovi VI. Pontskému. Poté, co obsadil Bíthýnii a vyhnal Mithridata z jeho království – ten byl nucen uchýlit se ke svému zeti Tigranovi I. – vytáhl Lucullus proti Arménii. Zde dosáhl rozhodujícího vítězství v roce 69 př. n. l. v bitvě u Tigranocerty.\n\nPorážka Arménů vynesla Římanům a Lucullovi obrovskou kořist. Po válce se Lucullus zaměřil na řešení těžké hospodářské situace obyvatel provincie Asie, zadlužených po první válce s Mithridatem vinou vysokých úroků z lichvy. Snížil úrokovou míru z 48% na 12%, čímž na sebe poštval hněv římských finančních úředníků. V roce 66 př. n. l. mu bylo velení odňato a svěřeno Pompeiovi.\n\nPo návratu z bojů se proslavil jako mecenáš a stavitel, který investoval do mnoha velkorysých a nesmírně nákladných projektů; jako byla socha Štěstí od Arkesilaa za milión sesterciů. Za kopii Pausiovy Ověnčené vynaložil dva talenty. Vlastnil velkou řeckou knihovnu a rozsáhlé umělecké sbírky. Do jeho nejbližšího okruhu patřili: filozof Antiochos z Askalonu a básník epigramů Archiás. Lucullus též dostal darem od Cicerona jednu knihu spisu \"Academica\". Slavné jsou i velkolepé hostiny, které Lucullus pořádal – tzv. „lukulské hody“, které se dodnes používají jako označení nákladného a luxusního stolování. Založil slavné sady Horti Luculliani. Z Pontského města Kerasús dal importovat třešně, které poté nechal zavést do svých ovocných zahrad.\n\nPlútarchos se zmiňuje, že Lucullus ke konci života ztratil rozum a propadl šílenství. Podle Plútarcha je možné, že Lucullovo šílenství mohlo být předstírané jako jistá ochrana proti politickým změnám v římském státu, kterým mohl být například vzestup populárů. Na Lucullův pohřeb dohlížel jeho mladší bratr Marcus Terentius Varro Lucullus.\n\nGIBBON, Edward. Úpadek a pád římské říše. Brno: Levné knihy KMa, 2005. ISBN 80-7309-189-5.\n\nVARCL, Ladislav a Ludvík SVOBODA. Encyklopedie antiky. 2. vyd. Praha: Academia, 1974, 741 s.\n\nŠUSTA, Josef. Dějiny lidstva od pravěku k dnešku. Díl 2, Římské imperium jeho vznik a rozklad V Praze: Melantrich, 1936, 695 s.\n\nPLÚTARCHOS. Životopisy slavných Řeků a Římanů. 1. vyd. Praha: Odeon, 1967, 834 s.\n"}
{"id": "433946", "url": "https://cs.wikipedia.org/wiki?curid=433946", "title": "Přežvykování", "text": "Přežvykování\n\nPřežvykování (ruminace) je proces rozmělňování již jednou polknuté potravy. Pravidelné přežvykování je typické pro přežvýkavce. Tato zvířata většinou při krmení či pastvě pouze ukusují nebo vytrhávají (např. tur domácí) píci a celou ji polykají. Po napasení, přechází do klidové fáze a několik hodin přijatou potravu přežvykují. Většinou jim v tom napomáhají předžaludky, ze kterých je píce vrácena do úst, kde dochází k jejím drcení.\n"}
{"id": "433949", "url": "https://cs.wikipedia.org/wiki?curid=433949", "title": "Jana Šrámková", "text": "Jana Šrámková\n\nJana Šrámková (* 31. března 1982 Vysoké Mýto) je česká spisovatelka. Vystudovala Evangelikální teologický seminář, v roce 2009 dokončila studium tvůrčího psaní a redakční práce na Literární akademii.\n\nVýznamně na sebe upozornila svou prvotinou, novelou \"Hruška\"dóttir (2008), za niž sklidila pozitivní kritiku a získala za ni Cenu Jiřího Ortena. Ocenění se dočkala zvláště rafinovaná práce s kompozicí, schopnost udržet v textu zároveň několik časových vrstev a získat sílu příběhu z pnutí mezi nimi.\n\nV roce 2010 vydala knížku pro děti \"Putování žabáka Filemona\" o cestě tří přátel, plyšového žabáčka a dvou oveček, do Podkrkonoší, aby objevili továrnu na hračky, z níž Filemon, eponymní hrdina, pochází.\n\nJana Šrámková publikuje recenze v Respektu či A2, její fejetony vycházejí v časopisech Brána, Život víry aj. Český rozhlas Plus v rámci ranního vysílání pravidelně vysílá její glosy. Je dcerou českého evangelikálního kazatele a teologa Pavla Černého.\n\nJednou povídkou je zastoupena v antologii evropských povídek pro děti \"Aarhus 39\"\n\n"}
{"id": "433957", "url": "https://cs.wikipedia.org/wiki?curid=433957", "title": "Klášter Muri", "text": "Klášter Muri\n\nKlášter Muri je benediktinský klášter ve švýcarském kantonu Aargau založený roku 1027.\n\nZakladateli kláštera byl Radbot Habsburský s manželkou Idou Lotrinskou a prvotní konvent byl povolán z kláštera Einsiedeln roku 1032. Klášterní kostel a poklady v podobě knih a historických dokumentů poničily požáry a drancování roku 1300 a v letech 1443–1445.\n\nZachovala se tzv. \"Acta Murensia\", důležitá kronika z roku 1160 v níž je zapsána genealogie zakladatelského rodu Habsburků. Habsburský rod tedy údajně pochází od Guntrama zv. Bohatý, který žil zřejmě ve druhé polovině 10. století.\n\nZ původní románské podoby opatství se zachoval kostel s transeptem a krypta. V kostelní budově je bohatá fresková výzdoba a vitráže. Ostatní budovy jsou převážně barokní.\n\nV Loretánské kapli jsou uložena srdce některých členů habsburské a habsbursko-lotrinské dynastie, např. posledního rakouského císaře Karla I. a jeho ženy Zity Bourbonsko-Parmské a v rodové hrobce pod kaplí byli pohřbeni další příslušníci rodu, mezi nimi synové posledního císařsko-královského páru Robert, Felix a Rudolf.\n\n"}
{"id": "433964", "url": "https://cs.wikipedia.org/wiki?curid=433964", "title": "Senátní obvod č. 22 – Praha 10", "text": "Senátní obvod č. 22 – Praha 10\n\nSenátní obvod č. 22 – Praha 10 podle zákona č. 247/1995 Sb. zahrnuje území městské části Praha 10 s výjimkou příslušné části katastrálního území Vinohrady, dále zahrnuje území městských částí Praha-Štěrboholy a Praha-Dubeč.\n\nOd října 2016 je senátorkou Renata Chmelová, která ve volbách kandidovala jako nestraník navržený KDU-ČSL za koalici „Chmelová do senátu – Vlasta: občané Prahy 10, KDU-ČSL a LES s podporou Pirátů a Desítky pro domácí“\n\n1. kolo voleb se konalo 7.–8. 10. 2016. Senátorský mandát obhajovala Ivana Cabrnochová (SZ+ČSSD), TOP 09 nominovala chirurga Jiřího Holubáře, koalice VLASTA (LES, KDU-ČSL s podporou České pirátské strany) a hnutí Desítka pro domácí ohlásili nominaci Renaty Chmelové, Strana soukromníků České republiky představila jako svého kandidáta Felixe Slováčka, za ODS kandidovala Irena Bartoňová Pálková, Patrioti ČR na boj o senátorské křeslo poslali Mgr. Miroslava Korandu, bývalého ředitele základní školy a zastupitele.\n\nObhájkyně mandátu Ivana Cabrnochová nepostoupila ani do druhého kola, když v prvním kole skončila s 12,69 % hlasů až čtvrtá. Do druhého kola postoupila Renata Chmelová (KDU+Pir+DPD+LES) a Jiří Holubář (TOP+STAN). Volební účast v prvním kole činila 29,26 %.\n\nVe druhém kole, konaném ve dnech 14.–15. 10., získala senátorský mandát Renata Chmelová ziskem 57,45 % hlasů při volební účasti 17,56 %.\n\n1. kolo doplňovacích voleb se konalo 19. a 20. září, účast v něm byla 15,8 %. Do druhého kola proběhlého 26. a 27. září, postoupily Ivana Cabrnochová za SZ+ČSSD a Jana Dušková za ANO 2011. Cabrnochová zvítězila ziskem 50,91 % platných hlasů.\n\n1. kolo voleb se konalo 15. a 16. října spolu s obecními volbami, účast v něm byla 43,79 %. Do druhého kola postoupil z prvního místa dosavadní senátor Jaromír Štětina, z druhého pak Vladislav Lipovský.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "433965", "url": "https://cs.wikipedia.org/wiki?curid=433965", "title": "Klášter Romainmôtier", "text": "Klášter Romainmôtier\n\nKlášter Romainmôtier je benediktinský klášter ve švýcarském kantonu Vaud ve vsi Romainmôtier-Envy.\n\nPočátky kláštera jsou datovány do 7. století, dnešní podoba opatství pochází z 11. století. Klášterní kostel sv. Petra a Pavla je stavebně velmi podobný kostelům s valenou klenbou v Tournu a Chapaize. Jedná se o nejstarší stavbu románské architektury na území Švýcarska. Benediktini se podíleli na kolonizaci svého okolí, roku 1139 založili ves Vallorbe.\n\n"}
{"id": "433966", "url": "https://cs.wikipedia.org/wiki?curid=433966", "title": "French Open 2009", "text": "French Open 2009\n\nDruhý Grandslamový tenisový turnaj sezóny French Open se v roce 2009 konal ve dnech 24. května až 7. června. Hrál se tradičně na antukových dvorcích Rolanda Garosse v Paříži.\n\nV mužské dvouhře získal první titul Roger Federer. Stal se tak šestým hráčem historie tenisu, který dokázal zvítězit na všech čtyřech turnajích Grand Slamu a zároveň vyrovnal rekord Peta Samprase v absolutním počtu čtrnácti grandslamů. Dalším rekordem, který zde prodloužil, je 20. grandslamové semifinále v řadě (od roku 2004).\n\nV ženské dvouhře získala svůj první titul na tomto grandslamu (celkově druhý) Světlana Kuzněcovová, která v ruském finále zdolala světovou jedničku Dinaru Safinovou.\n\nV mužské čtyřhře zvítězil česko-indický pár Lukáš Dlouhý a Leander Paes. Pro Lukáše Dlouhého to byl vůbec první grandslamový titul; Leander Paes tady triumfoval již 3x (předchozí tituly 1999, 2001).\n\nV ženské čtyřhře triumfoval španělský pár Anabel Medinová Garriguesová a Virginia Ruanová Pascualová a obhájil vítězství z roku 2008. Pro Anabel to bylo druhé vítězství na tomto grandslamu; Virginie tady zvítězila 6x (předchozí tituly 2001, 2002, 2004, 2005, 2008).\n\nVe smíšené čtyřhře zvítězil americký pár Liezel Huberová a Bob Bryan. Pro Liezel Huberovou to byl první grandslamový titul ve smíšené čtyřhře; Bob Bryan titul obhájil (v r. 2008 zvítězil s Viktorií Azarenkovou).\n\n\n Shingo Kunieda - Stephane Houdet, 6-3, 3-6, 6-3\n\n Esther Vergeerová - Korie Homanová, 6-2, 7-5\n\n Stephane Houdet / Michael Jeremiasz - Robin Ammerlaan / Maikel Scheffers, 6-2, 7-5\n\n Korie Homanová / Esther Vergeerová - Annick Sevenansová / Aniek van Kootová, 6-2, 6-3\n\n"}
{"id": "433967", "url": "https://cs.wikipedia.org/wiki?curid=433967", "title": "Laurin &amp; Klement F", "text": "Laurin &amp; Klement F\n\nLaurin & Klement F byl osobní a nákladní automobil vyráběný automobilkou Laurin & Klement od roku 1907 do roku 1909. Dodával se jako faéton, limuzína, landulet, dodávka, omnibus a sanitní vůz.\n\nMotor byl řadový čtyřválec s rozvodem SV uložený vpředu, poháněl zadní kola. Měl výkon 15 kW (21 koní), vrtání 84 mm, zdvih 110 mm a objem 2438 cm³. Mohl jet maximálně kolem 60 km/h.\n\nCelkem se vyrobilo 371 kusů.\n\n"}
{"id": "433970", "url": "https://cs.wikipedia.org/wiki?curid=433970", "title": "Kamenický potok (přítok Sázavy)", "text": "Kamenický potok (přítok Sázavy)\n\nKamenický potok, nazývaný též Čakovický potok, je pravostranný přítok řeky Sázavy ve Středočeském kraji. Délka toku činí 11,7 km. Plocha povodí měří 31,9 km².\n\nPotok pramení u Křížkového Újezdce v nadmořské výšce 455 m. Teče převážně jižním směrem. Na horním toku protéká okrajem obce Kamenice, kde napájí soustavu několika rybníků, které se nazývají \"Štiřínský\", \"Debrný\", \"Struhařovský\", \"Mlýnský\" a \"Hamerský\". Pod Hamerským rybníkem se nalézá původní hamr, dnes kovohutě Strojmetal Kamenice, areálem tohoto podniku potok dodnes protéká.\n\nPod Kamenicí potok protéká hlubokým, lesnatým údolím v Hornopožárském lese podél silnice II/107 ke vsi Čakovice, pod níž se po kratším, otevřenějším úseku údolí opět prohlubuje a zužuje. Vlévá se zprava do Sázavy na jejím 22,5 říčním kilometru u Zbořeného Kostelce v nadmořské výšce 257 m. \n\nJako větší přítok lze uvést potok přitékající zprava ze směru od Kostelece u Křížků do Dvorského rybníka, který poté spolu s Kamenickým potokem napájí Hamerský rybník.\n\nPrůměrný průtok Kamenického potoka u ústí činí 0,12 m³/s.\n\nM-denní průtoky u ústí:\n"}
{"id": "433973", "url": "https://cs.wikipedia.org/wiki?curid=433973", "title": "French Open 2009 – mužská dvouhra", "text": "French Open 2009 – mužská dvouhra\n\nV závorce je kolo, ve kterém hráč vypadl.\n\nPavouk\n"}
{"id": "433974", "url": "https://cs.wikipedia.org/wiki?curid=433974", "title": "Karel Glogr", "text": "Karel Glogr\n\nKarel Glogr (* 4. dubna 1958) je scénický a kostýmní výtvarník, architekt, pedagog DAMU.\n\nJe absolventem katedry scénografie Divadelní fakulty Akademie múzických umění v Praze. Spolupracuje s většinou českých divadel a s divadly v Itálii, Chorvatsku, Slovensku, Slovinsku, Rusku a Německu. Vytvořil přes 300 výprav, z toho z velké části i s kostýmy. Od roku 1999 je pedagogem na katedře scénografie DAMU. Spolupracuje s televizí a realizuje v architektuře. V roce 1989 obdržel cenu Literárního fondu a v roce 1995 byl nominován na Cenu Alfréda Radoka za scénografii.\n\n"}
{"id": "433975", "url": "https://cs.wikipedia.org/wiki?curid=433975", "title": "Nevyřešený případ", "text": "Nevyřešený případ\n\nNevyřešený případ či Není Sherlock jako Holmes (\"Without a Clue\", 1988) je britská filmová parodie na příběhy o Sherlocku Holmesovi.\n\nDěj filmu je založen na tom, že postavu Sherlocka Holmese si vymyslel doktor John Watson (Ben Kingsley). Ten o něm píše knihy a tak zatímco společnost a policisté ze Scotland Yardu se obracejí jako na Holmese na nastrčeného bývalého nepříliš úspěšného herce Reginalda Kincaida (Michael Caine), kriminální činy ve skutečnosti řeší právě Watson. Kincaid je zcela neschopný a navíc alkoholik a tak ho Watson jednoho dne vyhodí a v redakci časopisu \"The Strand Magazine\", kde vycházejí Holmesovské příběhy, Watson hrozí skončením úspěšné série povídek (je Holmesem unaven podobně jako jeho skutečný tvůrce Arthur Conan Doyle). Zároveň ale dojde ke krádeži štočků pro tisk pětilibrových bankovek a zmizení jednoho z pracovníků tiskárny a britská vláda žádá Holmese o pomoc. Doktora Watsona nikdo nebere vážně a tak ten, pokud chce pomoci, musí Holmese zavolat zpátky.\n\nInspektor Lestrade (Jeffrey Jones) žárlí na Holmesovy úspěchy a nevynechá žádnou příležitost ke špehování Holmese a Watsona a k přivlastňování si jejich nápadů. Když Watson a \"Holmes\" objeví, že za celou sérií zločinů je plán profesora Moriartyho, Watson je kvůli nešikovnosti \"Holmese\" zabit. \"Holmes\" tak musí pokračovat v pátrání sám s paní Hudsonovou (Pat Keen) a s dcerou uneseného pracovníka tiskárny (Lysette Anthony), o které se ale později zjistí, že je nastrčenou špiónkou. \"Holmes\" náhodou objeví tajnou tiskárnu profesora Moriartyho a celý případ vyřeší spolu s doktorem Watsonem, který nezemřel, pouze využil toho, že je nezvěstný, a pátral na vlastní pěst (podobně jako Doylův Holmes v povídce \"Prázdný dům\", 1903). Ač si oba hlavní protagonisté na začátku případu řekli, že tento je jejich poslední, na konci se smíří a plánují v podobném duchu pokračovat dál.\n"}
{"id": "433981", "url": "https://cs.wikipedia.org/wiki?curid=433981", "title": "French Open 2009 – ženská dvouhra", "text": "French Open 2009 – ženská dvouhra\n\nV závorce je kolo, ve kterém hráčka vypadla.\n\nPavouk\n"}
{"id": "433982", "url": "https://cs.wikipedia.org/wiki?curid=433982", "title": "Jindřich I. z Mödlingu", "text": "Jindřich I. z Mödlingu\n\nJindřich I. z Mödlingu (1158 – 11. září 1223) byl příslušník rodu Babenberků, mladší syn rakouského vévody Jindřicha Jasomirgotta a jeho druhé ženy Theodory z rodu byzantských Komnénů. Pomáhal svému otci při bojích s českým knížetem Soběslavem II.\n\nSpolu se svým starším bratrem Leopoldem, v odvetu za předcházející český útok, vpadl na podzim roku 1176 na Moravu, ale nedosáhli zde výraznějšího úspěchu. Když jeho otec vévoda Jindřich Jasomirgott roku 1177 zemřel, získal rakouské vévodství starší syn Leopold V. a Jindřich jako druhorozený dostal údělem Mödling a okolí, kde vystavěl hrad Mödling. Zřejmě touto dobou se oženil s Richenzou, dcerou českého krále Vladislava II. Z manželství se narodil jediný syn Jindřich a Richsa zemřela roku 1182. Ovdovělý vévoda se už poté znovu neoženil.\n\nRoku 1191 se zúčastnil italské jízdy krále Jindřicha VI. do Itálie a byl svědkem jeho korunovace. O šest let později se stal účastníkem kratičké křížové výpravy do Svaté země. Zemřel roku 1223 a byl pohřben po manželčině boku v klášteře Heiligenkreuz.\n\n\n"}
{"id": "433984", "url": "https://cs.wikipedia.org/wiki?curid=433984", "title": "Scintilace", "text": "Scintilace\n\nScintilace je jev, při kterém vznikají slabé světelné záblesky (pulsy světla) v některých látkách při dopadu ionizujícího záření (krátce po průchodu ionizované částice). Je způsoben přenosem energie (excitací a ionizací a návratem do základního energetického stavu) dopadajícího záření na emisi scintilačních fotonů. \n\nScintilace jsou podmíněny existencí luminiscenčních center, která vznikají vniknutím iontů cizího prvku do krystalové mřížky iontového krystalu. Takto vzniká aktivovaný scintilátor, například ZnS (Ag), ZnS (Cu), NaI (Tl), LiI. Vedle anorganických látek lze využít i scintilačních vlastností dalších druhů látek. Používají se scintilátory organické (naftalen, stilben, antracen), kapalné (roztoky scintilačních látek v organických rozpouštědlech, např. v xylenu, benzenu) a plastické.\n\nProcesu scintilace se s výhodou využívá při detekci ionizovaných částic\n\n\n\n"}
{"id": "433987", "url": "https://cs.wikipedia.org/wiki?curid=433987", "title": "Památník Operace Anthropoid", "text": "Památník Operace Anthropoid\n\nPamátník Operace Anthropoid stojí v Praze-Libni poblíž mimoúrovňové křižovatky u Vychovatelny, (vedle místa události pravotočivé zatáčky, spojky mezi ul. Zenklova a V Holešovičkách). Připomíná nám československé parašutisty, kteří v těchto místech provedli 27. května 1942 atentát na Heydricha (krycí název Operace Anthropoid). Tehdy příslušníci desantu Anthropoid společně s rtm. Valčíkem a příslušníkem desantu Silver A, npor. Opálkou z desantu Out Distance, úspěšně zaútočili na vozidlo zastupujícího říšského protektora R. Heydricha. Splnili tím rozkaz jim daný československou exilovou vládou v Londýně.\n\nNa podobu pomníku v blízkosti autobusové zastávky a mimoúrovňové křižovatky Vychovatelna na Prosecké radiále (ulici V Holešovičkách), před vyústěním sjezdové rampy ze Zenklovy ulice do ulice V Holešovičkách, vypsala městská část Praha 8 soutěž, kterou vyhrál návrh dvou sochařů Davida Moješčíka a Michala Šmerala a architektů Jiřího Gulbise a Miroslavy Tůmové. Základní kámen byl položen 27. května 2008.\n\nPomník tvoří devět metrů vysoký ocelový sloup z cortenové oceli, tmavě červené barvy ve tvaru trojbokého hranolu. Trojúhelníkový průřez podstavce je symbolickým odkazem na klín československé vlajky. Na vrcholu podstavce stojí zády k sobě tři postavy s roztaženými pažemi. Symbolicky znázorňují protinacistický odboj – dvě z nich mají na hlavách helmy a představují československé výsadkáře a jedna (v klobouku) připomíná civilní obyvatele, kteří jim v odboji pomáhali.\n\nDokončený památník byl slavnostně odhalen 27. května 2009, přesně v 10.35 hodin tj. 67 roků po provedení atentátu. Slavnostního odhalení se zúčastnili zástupci radnice Prahy 8, Vojenského historického ústavu a pamětníci 2. světové války. V Libeňském zámku byla ten den zahájena výstava s názvem \"Od Mnichova k atentátu\". Součástí oslav byl i vzpomínkový akt na Ďáblickém hřbitově.\n\n\n"}
{"id": "433994", "url": "https://cs.wikipedia.org/wiki?curid=433994", "title": "Mangrovy", "text": "Mangrovy\n\nMangrovy, též \"mangrove\", jsou azonální společenstva keřů a stromů vyskytující se v brakických vodách (tedy v deltách řek, kde se sladká voda mísí se slanou) a na pobřežích moří a oceánů. Pro mangrovové oblasti je typická pravidelná kulminace výšky vodní hladiny a výskyt v subtropech a tropech. Charakteristické jsou porosty s opěrnými a dýchacími kořeny; u zvířat obývajících mangrovy je častá živorodost. V těchto společenstvích lze najít hospodářsky užitečné dřeviny (např. rod \"Rhizophora\") i plodiny (např. rod \"Avicennia\").\n\nV poslední době jsou tato rostlinná společenstva ohrožována hlavně nadměrnou těžbou cenných dřev a dále hromaděním PET lahví a jiných odpadů, které jsou splachovány při pravidelných záplavách z krajiny. Významným problémem může být i usazování kalů a sedimentů, jako následek městských odpadů (tam kde chybějí čistírny odpadních vod), a splachy – především dusíkatých a fosforečných látek z polí.\n\nMangrovy se vyskytují nejčastěji na východním pobřeží Střední Ameriky a Floridy, dále na pobřeží tropické Afriky a jihovýchodní Asie, od Nové Guineje až po Nový Zéland, nacházejí se též na pobřeží jižního Japonska.\n\nOznačení stromů jako mangrovníky je pouze ekologické členění, taxonomicky jsou tyto specializované dřeviny děleny na kořenovníky (\"Rhizophora\"), kolíkovníky (\"Avicennia\"), kuželovníky (\"Sonneratia\"), kolenovníky (\"Bruguiera\") a kyjovníky (\"Laguncularia\").\n\nV tropické Americe jsou mangrovové porosty tvořeny 3 hlavními druhy: kolíkovníkem \"Avicennia germinans\" (paznehtníkovité), kyjovníkem \"Laguncularia racemosa\" (uzlencovité) a kořenovníkem \"Rhizophora mangle\" (kořenovníkovité). Často je též přimísena strbouleň \"Conocarpus erectus\" (uzlencovité).\n\nStromy mají kořeny z velké části čnící nad bahnitou půdu a jsou četně fyziologicky adaptovány k růstu v trvale anaerobních, mokrých a navíc brakických až velmi slaných podmínkách. Zde dokáží přežít díky své schopnosti filtrování a využití dýchacích kořenů – pneumatofory. Na kořenech žijí ústřice a jiní mlži, lezci a jiní živočichové. Pro rybáře představuje toto prostředí vhodné místo k lovu ryb, které zde pečují o výtěr; občas se tam nějaká zaplete a rybáři je pak snadno seberou.\n\nListy jsou zelené a k potravě je využívají např. krabi mangrovoví. Lidé je využívají třeba na čaj nebo k léčení ran a křečí.\n\nKůra obsahuje barvivo, kterým si obyvatelé těchto hájů barvili kůži.\n\nV mangrovech roste řada hospodářsky významných druhů rostlin. Jedná se hlavně o dřeviny (druhy \"Avicennia\", \"Bruquiera\", \"Rhizophora\"). Jejich nadměrná těžba však může vést k narušení ekosystému. Dalšími plodinami jsou rody poskytující ovoce (\"Avicennia\", \"Sonneratia\", \"Heritiera\"), krmivo, třísloviny (\"Ceriops tagal\") či vosk (\"Exoecaria agallocha\").\n\nPonořené kořeny mangrove poskytují spletitý prostor pro houbovce, ústřice, sasanky, korály, hvězdice a množství druhů ryb (parejnoci, tolstolobik bílý, piloun, barakuda). Také nad hladinou lze nalézt ryby, jedná se o lezce z rodu hlaváčovitých. Tyto prostory s oblibou vyhledávají obojživelníci, želvy (kareta obrovská, kareta pravá, kožnatka africká), ještěři (krokodýl mořský, krokodýl americký, varan Salvadoriův), hadi vodnářky (např. vodnářka krabožravá), ale také chřestýš diamantový nebo užovky. Silně zastoupenou skupinou jsou korýši, krabi (\"Perisesarma\", \"Uca\") raci (rak poustevníček) a krevety. Koruny stromů obývají savci (mirikinovití, chápan středoamerický) či hmyz. Významný podíl má i ptactvo, a to nejen mokřadní. Ptáci zde hnízdí a na zemi i ve vodě shání potravu, např. (volavčík člunozobý, volavka obrovská, vodouš velký, tabon oranžovonohý, pisila čáponohá, slípka zelenonohá, jespák, nesyt, kolpík, fregatka). Území mangrovů se při shonu za potravou stává cílem návštěv kapustňáků, dugongů, tapírů, prasat, koček rybářských nebo tygrů.\n\n\n\n"}
{"id": "433997", "url": "https://cs.wikipedia.org/wiki?curid=433997", "title": "Grigore Ureche", "text": "Grigore Ureche\n\nGrigore Ureche (asi 1590–1647) byl moldavský kronikář. Pocházel ze šlechtické rodiny, žijící v emigraci v Polsku, po návratu zastával různé vysoké úřady v Moldavsku. Jeho nejdůležitější spis se jmenuje \"Letopisețul Țării Moldovei\" (Kroniky země moldavské) a pokrývá časové období asi 1359-1594. Byl jedním z prvních moldavsky píšících autorů (moldavští a rumunští autoři té doby dávali přednost staroslověnštině) a zároveň zakladatelem teorie o římském původu Rumunů a Moldavanů.\n"}
{"id": "433999", "url": "https://cs.wikipedia.org/wiki?curid=433999", "title": "Miron Costin", "text": "Miron Costin\n\nMiron Costin, později psáno také Kostyn (30. března 1633 – prosinec 1691), byl moldavský kronikář, politik a básník píšící moldavsky a polsky. \n\nPocházel ze šlechtické rodiny, v dětství ale jeho rodina odešla do polské emigrace. Po povstání v Moldávii se nakrátko vrátil a zastával různé vysoké úřady, záhy ale musel emigrovat zpět do Polska, kde vstoupil do služeb Jana Sobieského. Jemu také věnoval své nejslavnější dílo, básnickou kroniku \"Historyja polskimi rytmami o mołdawskiej ziemi i multańskiej\" (V polských verších podaná historie o moldavské zemi). V roce 1685 se opět vrátil do Moldávie, byl ale zatčen a zabit. Mimo již zmíněnou básnickou kroniku vydal také rumunsky psanou kroniku v próze \"Letopisețul Țării Moldovei de la Aaron Vodă\", doplňující starší kroniku, kterou napsal Grigore Ureche, dalším jeho básnickým dílem je rumunsky psaná barokní filosofická báseň o pomíjivosti života, nazvaná \"Viața lumii\". \n\n"}
{"id": "434000", "url": "https://cs.wikipedia.org/wiki?curid=434000", "title": "Arthur &amp; George", "text": "Arthur &amp; George\n\nArthur & George (2005) je román anglického spisovatele Juliana Barnese založený na skutečné události obvinění Angličana indického (párského) původu George Edaljiho z mrzačení hospodářských zvířat kolem Great Wyrley v hrabství Staffordshire, do kterého se na obranu Edaljiho vložil slavný spisovatel sir Arthur Conan Doyle. Podobné případy v té době byly v Evropě častější, nejznámější je pravděpodobně francouzská Dreyfusova aféra, v Čechách proběhla Hilsneriáda.\n\nJulian Barnes vypráví životy obou mužů, podrobně pak podle dochovaných svědectví a dopisů s jistou mírou fabulace popis zločinu, za který byl Edalji odsouzen, setkání obou mužů a Doylovu veřejnou činnost ve snaze očištění Edaljiho.\n\nDěj se odehrává na začátku 20. století, Doyle s Edaljim se poprvé setkali poté, co byl Edalji v roce 1906 podmínečně po třech letech propuštěn z vězení. Slavného spisovatele příběhů o Sherlockovi Holmesovi, který dostává mnoho dopisů s žádostmi o pomoc, Edaljiho příběh zaujme také proto (jak píše Barnes), že mu pomůže se vzpamatovat z osobních problémů (zemřela mu těžce nemocná žena, zatímco on už deset let tajně plánoval svatbu s Jean). Kromě očištění nevinného Edaljiho chce Doyle také najít důkazy proti skutečnému pachateli, vydává se tak poprvé v životě s detektivní prací, o které zatím jen psal, do terénu.\n\n\n\n"}
{"id": "434002", "url": "https://cs.wikipedia.org/wiki?curid=434002", "title": "Plátce daně", "text": "Plátce daně\n\nPlátce daně je fyzická či právnická osoba, která je povinna daň vypočítat, vybrat a odvést do státního rozpočtu (prostřednictvím správce daně). U tzv. nepřímých daní je plátcem jiná osoba než poplatník (daňový subjekt) a plátce tak zprostředkovává odvedení daní vybraných od poplatníků nebo sražených poplatníkům. U přímých daní je plátcem daně přímo daňový subjekt.\n\n"}
{"id": "434009", "url": "https://cs.wikipedia.org/wiki?curid=434009", "title": "Adam Deadmarsh", "text": "Adam Deadmarsh\n\nAdam Deadmarsh (* 10. května 1975, Trail, Britská Kolumbie, Kanada) je bývalý hokejový útočník, který ukončil svoji hráčskou kariéru v roce 2005. Po roce 2009 působil v Coloradu Avalanche na pozici videotrenéra, rozvojového trenéra a asistenta trenéra.\n\nAdam Deadmarsh se narodil americké matce a kanadskému otci v Trailu, v Kanadě, blízko kanadsko-amerických hranic, ale rozhodl se reprezentovat USA. V mladých letech hrál v lize KIJHL za tým Beaver Valley Nite Hawks, kde v sezóně 1990/1991 nasbíral ve 35 zápasech 72 kanadských bodů.\n\nV 16 letech šel hrát do americké juniorské ligy WHL, kde hrál za Portland Winter Hawks. V Portlandu se z něho stala hvězda WHL a už v 17 letech dostal pozvánku na juniorské MS 1993 v dresu USA. Na šampionátu ale nezískal žádnou medaili a v 7 zápasech si nepřipsal ani bod. Stejně dopadl i na dalším MS juniorů v roce 1994.\n\nV roce 1993 byl draftován Quebecem Nordiques v 1. kole na celkově 14. místě. V NHL mohl nastoupit už v sezóně 1994/95, ale kvůli výluce hrál dál za Portland a zahrál si na přelomu roku i na dalším Mistrovství světa juniorů, kde sice opět s týmem USA nevyhrál žádnou medaili, ale v 7 zápasech si připsal 10 kanadských bodů za 6 gólů a 4 asistence.\n\nKdyž se po výluce dohrála alespoň zkrácená sezóna NHL, v Quebecu se ukázal v dobrém světle a ve své premiérové sezóně NHL si připsal 17 kanadských bodů ve 48 zápasech.\n\nPřed sezónou 1995-1996 se tým Quebec Nordiques přestěhoval z kanadského Quebecu do amerického Denveru a byl přejmenován na Colorado Avalanche, a tak změnil působiště společně s týmem i Deadmarsh. Hned první sezóna se novému klubu a tím i Adamu Deadmarshovi velmi podařila a Adam vyhrál s týmem nejprve základní část NHL (čímž získal Presidents' Trophy) a poté i playoff, díky čemuž získal svůj první a poslední Stanley cup. Společně se Stanley cupem vyhrál i trofej pro nejlepší tým Západní konference NHL – Clarence S. Campbell Bowl. V létě 1996 reprezentoval USA na Světovém poháru, kde americká hokejová reprezentace zvítězila. V sezóně 1996/97 se mu zase dařilo individuálně a patřil k oporám Colorada se 60 kanadskými body. V dalších 4 sezónách ho trápila četná zranění a pohyboval se mezi 40 a 50 kanadskými body za sezónu. V roce 1998 si zahrál za reprezentaci na Olympijských hrách v Naganu, kde byl tým USA vyřazen ve čtvrtfinále.\n\n21. února 2001 byl vyměněn z Colorada Avalanche společně s Aaronem Millerem do týmu Los Angeles Kings za Roba Blakea a Stevena Reinprechta. V Los Angeles už jen dohrál nepovedenou sezónu, opět zkrácenou zraněními. V první celé sezóně za Los Angeles Kings hrál dobře a připsal si 62 kanadských bodů v 76 zápasech.\n\nV roce 2002 byl nominovaný do týmu USA na ZOH 2002 v Salt Lake City. Americký tým v domácím prostředí získal stříbrné medaile.\n\nV sezóně 2002/03 se po 20 zápasech NHL zranil a měl těžký otřes mozku. Nehrál celý zbytek sezóny a nevrátil se ani v sezóně následující. Po dlouhém rozmýšlení 22. září 2005 ukončil oficiálně svou hráčskou kariéru. V NHL hrál naposledy ve svých 27 letech.\n\nPřed sezónou 2009/10 se domluvil na spolupráci s týmem NHL - Colorado Avalanche, kde poté působil na pozici videotrenéra a rozvojového trenéra. Měl tak na starosti především přípravu u videa a rozvoj talentů. Na těch samých pozicích pokračoval i v sezóně 2010/11. V sezóně 2011/12 povýšil na pozici asistenta trenéra Joe Sacca. Po nepovedené sezóně převzal opět pozici rozvojového trenéra. Po sezóně 2012/13, která byla velkým zklamáním u týmu Colorada i společně s celým týmem trenérů skončil.\n\n\n"}
{"id": "434013", "url": "https://cs.wikipedia.org/wiki?curid=434013", "title": "Kamenický potok", "text": "Kamenický potok\n\nNázev Kamenický potok má více vodních toků:\n\n"}
{"id": "434018", "url": "https://cs.wikipedia.org/wiki?curid=434018", "title": "Polona Hercogová", "text": "Polona Hercogová\n\nPolona Hercogová (* 20. ledna 1991, v Mariboru, Slovinsko, tehdy Jugoslávie) je současná slovinská profesionální tenistka. Hraje pravou rukou, bekhendem obouruč. Jejím nejvyšším umístěním na žebříčku WTA ve dvouhře bylo 35. místo (12. září 2011) a ve čtyřhře 79. místo (5. duben 2010). Na okruhu WTA dosud vyhrála 1 turnaj ve čtyřhře. Na okruhu ITF již zvítězila 14 krát; 9 titulů získala ve dvouhře a 5 ve čtyřhře.\n\nPolona Hercogová se zúčastnila 7 zápasů ve Fed Cupu za tým Slovinska s bilancí 3-2 ve dvouhře a 2-1 ve čtyřhře.\n\nPochází z rodiny hostinského a majitelky květinářství. Kromě tenisu se zajímá o surfování, fotbal, basketbal, snowboarding a jezdí motokros. Mezi tenistkami v posledních letech vyniká nejbohatším tetováním. Žije v Monaku.\n\n\n"}
{"id": "434021", "url": "https://cs.wikipedia.org/wiki?curid=434021", "title": "Gombík", "text": "Gombík\n\nGombík je knoflík či šperk typický pro oblast Velké Moravy v období 9. a 10. století. \n\nGombíky jsou ozdobné předměty kulovitého tvaru s malým kruhovitým ouškem. Jejich pojmenování bylo přejato ze slovenštiny, která takto nazývala drobnější knoflíky stejného tvaru na národním kroji.\n\nV roce 1913 označil Lubor Niederle gombíky jako knoflíky s estetickou funkcí.\nV roce 1947 zavedl Jan Eisner poprvé termín „gombík“ do české archeologie.\nV roce 1948 Josef Poulík sjednotil termín „gombík“ pro tento druh velkomoravského šperku.\nV roce 1955 označil Vilém Hrubý gombík za specifickou variantu knoflíku jako spínadla oděvu nebo závěsku do náhrdelníku.\nV roce 1966 Bořivoj Dostál označil gombík za variantu knoflíku, spínadla oděvu.\nGombíky se skládají z ouška, poutka, prstence a zpravidla horní a dolní polokoule, ojediněle z těla tvořeného dutou koulí s otvorem a límce doplňujícího tvar na kouli, výjimečně se uvnitř vyskytla kulička či více kuliček (určitá obdoba rolničky).\n\nGombíky byly vyráběny v domácích velkomoravských dílnách, jak dokazuje nález klenotnických dílen, a navíc i jejich geografické rozšíření. Dnes známe více než šest stovek skvostně zdobených exemplářů gombíků, rozhodující většina z nich pochází z velkomoravských center. Mezi nejznámější místa nálezů gombíků se řadí Slovanské hradiště Mikulčice, Staré Město, Uherské Hradiště – Sady, Pohansko u Břeclavi, Nitra, Kopčany, Praha (hrad), Stará Kouřim. Jiné velmi podobné jsou nálezy např. z Chorvatska (Trilje). Jeden gombík se nalezl také mimo území Velké Moravy, na pohřebišti nedaleko Řezna.\nGombíky se v hrobech pochopitelně nevyskytují v masovém měřítku, neboť byly záležitostí privilegované vrstvy – tzv. nobility, proto se vyskytují především v nejvýznamnějších velkomoravských centrech, zejména uvnitř kostelů nebo v jejich bezprostřední blízkosti, nejvíce u II. a III. kostela na akropoli Valů u Mikulčic, VI. mikulčického kostela na podhradí, na Pohansku u Břeclavi a ve Starém Městě v lokalitě Na Valách. obzvláště pokud se týká zlatých, precizně zdobených výrobně a technologicky náročných exemplářů, mezi nimiž vynikají honosné dvouplášťové (u II. kostela nebo hrob č. 505 u III. kostela), pukličkové (u II. kostela) nebo polyedrické (hrob č. 318 uvnitř III. kostela) skvosty z Valů u Mikulčic svědčící o šperkařském mistrovství.\nV malých venkovských sídlištích se gombíky prakticky nevyskytovaly nebo byly ojediněle nalézány ve skleněné variantě.\n\nZejména na archeologických nalezištích Moravy (např. Staré Město, Uherské Hradiště – Sady, Mikulčice) se gombíky vyskytují v párech po stranách pod krkem. Podle polohy jejich nálezů v oblasti klíčních kostí či horní části trupu, popř. lebky v kostrových hrobech nobility velkomoravské společnosti, a to jak žen, tak i mužů, se usuzuje, že jde o okrasná spínadla oděvu, jimiž se zapínala horní část svrchního oděvu s poutky, nejspíše pláště či kabátce. Kabátec byl vpředu rozstřižen a nahoře poutky spojen pomocí gombíků. Této funkci napovídají i některé ojedinělé ikonografické prameny, zejména obrazy, sochařské plastiky i textilní výšivky, především z pozdějších období. O skutečné funkci spínadla svědčí nález gombíku v Chorvatsku, kdy hustou granulací je patrně záměrně pokryta jen spodní polovina a horní polovina s poutkem je ponechána hladká, aby se jemná zrníčka neničila při kontaktu s poutkem oděvu. Za archeologicky zachycené způsoby nošení z území Moravy je možno považovat částečně zachovalé zbytky poutka na gombících z hrobu č. 498 ve III. kostele a hrobu č. 888 na Klášteřisku v lokalitě Valy u Mikulčic.\nPodle ojedinělých, ne příliš upřednostňovaných názorů některých badatelů nejhonosnější gombíky mohly plnit funkci ozdobné nášivky na oděv, případně být součástí náhrdelníku, čelenky či slavnostní pokrývky hlavy. Některé gombíky z plechu drahého kovu totiž dosahovaly v průměru až 3,5 cm a byly tak křehké, že spíše než jako užitkový předmět sloužily jako šperk vysoké umělecké hodnoty. Mohly však být použity např. jako spínadlo pohřebního rubáše, jak se předpokládá u hrobu č. 12/59 významného velmože – křesťana na samém vrcholu velkomoravské společnosti, pochovaného v pohřební kapli, která je součástí sakrálního komplexu na tzv. metropolitní výšině v Uherském Hradišti - Sadech. Dva stříbrné, silně pozlacené gombíky, na hladkém povrchu zdobené filigránním drátkem, byly nalezeny v místě hrudi. \nNa archeologických lokalitách Čech se gombíky vyskytují i jednotlivě. To může být vysvětlováno jejich odlišným používáním na území dnešní Moravy a Čech. Na Moravě mohly například sloužit ke spínání oděvů, zatímco v Čechách sloužily například jako přívěsky. Není však vyloučeno ani prozaičtější vysvětlení, že v průběhu věků se gombík prostě z důvodu ztráty nezachoval. Pozdější ikonografie však naznačuje i možné použití jednoho gombíku pro plášť s jedním zapínáním pomocí gombíku a poutka na cípu pláště. V ojedinělých případech byl gombík použit jako závěsek náhrdelníku (hrob 393/55 Dolní Věstonice a minimálně tři hroby ve Starém Městě v lokalitě Na Valách).\nProtože gombíky byly v hrobech nacházeny povětšinou ve spojitosti s dalšími honosnými šperky, zbraněmi či jinými atributy moci, je možné je interpretovat zároveň jako určitý znak příslušnosti k velkomoravské nobilitě.\n\nGombíky byly zhotoveny převážně ze zlata, stříbra, bronzu a mědi. Gombíky z bronzu a mědi byly zpravidla pozlacené a zastupovaly luxusnější exempláře ze zlata a stříbra.\nV menším množství byly nalézány i gombíky skleněné. Ty pocházejí převážně z dětských hrobů. V jednom případě byl skleněný gombík nalezen v hrobu ženy. Nálezy skleněných gombíků v dětských hrobech se vysvětluje značnou výrobní náročností a tím i vysokou cenou bohatě zdobených kovových gombíků.\nNalezené skleněné gombíky jsou obvykle kulovitého, mírně zploštělého tvaru, o průměru okolo 1,5 cm. Jsou vyrobené obvykle ze zeleného či modrého průhledného nebo průsvitného skla. Většinou jsou jednobarevné, vzácněji bývají zdobené barevnými oky. Materiál úchytných oušek bývá obvykle železný nebo bronzový.\nMenší kulovitá spínadla ze skla či bronzu se už dnes mezi gombíky často vůbec neřadí, protože jsou nejspíš odrazem odlišné řemeslné techniky a tradice, která souvisí s domácím šperkařstvím v jižním Podunají.\n\nVelkomoravští klenotníci, vyhranění specialisté na výrobu šperků, zhotovovali širokou paletu gombíků ze dvou polokoulí lisovaných nebo vytepaných nejčastěji ze stříbrného, měděného nebo bronzového, zpravidla pozlaceného plechu, ale též zlatého, a celkový efekt zvýrazňovali bohatým zdobením, nejčastěji rostlinnými, řidčeji geometrickými a vzácně zvířecími, zejména ptačími motivy (Staré Město, Mikulčice), ale též s motivy psa a ryb (Mikulčice), které prováděli technikou hloubení, rytí či puncování. Vlastní ornamenty byly obvykle umístěny do medailonů nebo zasazeny do srdcovitého meandru, orámovány arkádami. Ornamenty mají vzor ve středomořské nebo předvelkomoravské podunajské oblasti nebo východní oblasti sasánovské (novoperské). Velmi častá je též technika zdobení plastickým tepáním, hrubou nebo velmi jemnou granulací nebo filigránem. Výzdoba granulací bývá buď ve větších zrnech stejnoměrně po celém povrchu, nebo v provedení tzv. makovou granulací ve vzorech. Granulace bývala prováděna pravděpodobně technikou natavování povrchu s drobnými kuličkami dočasně přitmelenými voskem. Filigrán se vyskytuje poměrně zřídka.\n\nK vytepávání polokoulí ze zlatého, stříbrného, měděného, bronzového nebo mosazného plechu používal klenotník tzv. jamkovice, desky z tvrdšího materiálu (kov, tvrdé dřevo, parohovina) s vyvrtanými jamkami polokulovitého tvaru různé velikosti. Pomocí tzv. tlouku čili paličky s kulovitým zakončením a klenotnického kladívka pak plíšek, popř. též segment ze spojených úzkých plíšků nebo filigránních drátků stočených do tvaru preclíčku vtepal do jamky příslušné velikosti. Tím vytvořil hrubý tvar polokoule. Po vytažení plíšku nebo segmentu z jamky a zarovnání přečnívajících okrajů pak byly obě polokoule pájením spojeny do tvaru koule (budoucího gombíku nebo bubínku k výrobě náušnic) nebo v případě drátků do tvaru kulovitého košíčku.\n\nVýroba granulek probíhala v tyglíku naplněném uhelným prachem a drobně nasekaným drátkem z drahého kovu. Tyglík byl vystaven alespoň na dobu 15 minut teplotě tání příslušného kovu. V důsledku vzniklého povrchového napětí se kousky kovu přetavily na kapky, které v uhelném prachu po vychladnutí nabyly tvaru dokonale kulovitých granulek. Po roztřídění podle velikosti mohly být granulky následně aplikovány na povrch zdobených šperků.\n\nPodle celkové velikosti a typu výzdoby se plechové gombíky dají rozčlenit do přibližně desítky hlavních typů. Z nich lze vyzdvihnout na Valech u Mikulčic nalezené unikátní skvostné dvouplášťové, ze zlata zhotovené gombíky, stejně jako lucerničkové gombíky se skleněnými očky.\n\nNálezy gombíků v hrobech na Valech u Mikulčic jsou datovány již na počátek 9. století. Největší množství nálezů gombíků je datováno do poslední třetiny 9. století. \n\nGombík je natolik typickým šperkem dávné Moravy a Čech, že mikulčický exemplář byl zvěčněn na dvoukorunové minci.\n\n\n"}
{"id": "434022", "url": "https://cs.wikipedia.org/wiki?curid=434022", "title": "Dimitrie Cantemir", "text": "Dimitrie Cantemir\n\nDimitrie Cantemir (26. října 1673 – 21. srpna 1723, také polsky Dymitr Kantemir, moldavsky Demetriu Cantemir, rusky Dmitrij Konsantinovi Kantemir, turecky Dimitri Kantemiroğlu) byl rumunský politik, učenec a spisovatel.\n\nByl synem moldavského knížete a následníkem trůnu, byl vychován řecky (hovořil jedenácti jazyky, znal filosofii, teologii, historii i geografii, zajímal se o východní kulturu i krásnou literaturu. Ve věku čtrnácti let byl vyslán do Istanbulu, čtyři roky strávil v zajetí Turků. V letech 1710–1711 byl moldavským knížetem. Země potom vstoupila do unie s Ruskem, kam Cantemir emigroval, posléze se stal rádcem Petra Velikého. V Rusku také založil město Dmitrovsk a později zemřel. Jeho synem byl ruský básník Antioch Dmitrijevič Kantemir.\n\nCantemir napsal celou řadu knih, nejslavnější z nich je jeho Historie růstu a pádu Osmanského impéria. Na žádost Berlínské královské akademie, jejímž byl členem, napsal také v latině první vědeckou zprávu o Moldávii, \"Descriptio Moldaviae\", v níž popsal její zeměpisné, etnografické a ekonomické podmínky.\n\nDále se ve svých spisech věnoval turecké a vůbec východní hudbě, napsal první úplnou vědeckou historii Rumunska, pojmenovanou \"Hronicul vechimii a romano-moldo-valahilor\", rumunsko-řecky psanou filosofickou báseň podle arabských vzorů: \"Divanul sau Gâlceava Înțeleptului cu lumea sau Giudețul sufletului cu trupul\" (Diván aneb rozprava mudrce se světem čili soud těla a duše), popis islámu pro Evropany, životopis van Helmonta a také první rumunský román, \"Historia Hieroglyphica\" (1705), v němž jsou postavy soudobého rumunského života alegoricky skryty za bájné nestvůry.\n\n\n"}
{"id": "434030", "url": "https://cs.wikipedia.org/wiki?curid=434030", "title": "Coringasuchus", "text": "Coringasuchus\n\nCoringasuchus je rodem vyhynulého krokodylomorfa, pravděpodobně notosuchiana. Tento rod je znám z objevů fosilní lebky svrchnokřídového stáří (stupeň cenoman) na území severovýchodní Brazílie. Typový druh \"C. anisodontis\" byl popsán paleontologem A. W. A. Kellerem a kolegy v roce 2009.\n\n\n"}
{"id": "434039", "url": "https://cs.wikipedia.org/wiki?curid=434039", "title": "Fleš (čajovník)", "text": "Fleš (čajovník)\n\nFleš je vzrostný vrchol větvičky čajovníku sbíraný nebo sklízený pro výrobu čaje. Fleše se sklízí z čajovníku čínského (\"Camellia sisnensis\"). Jedná se o koncovou část každé větvičky se vzrostným vrcholem a několika lístečky, které jsou mladé. Taktéž stonek je ještě nedřevnatý. Slovo \"fleš\" pochází z anglického \"flush\".\n\nFleš se tedy skládá z vrcholového pupenu, který se označuje jako „terminál“ (T). Pod ním bývají 2–3 nevyvinuté heterofylní lístky označované jako „rybí listy“ (R). Následují listy vyvinuté. Velikost a počet sklízených flešů je závislá na použité agrotechnice, tedy na pěstované odrůdě a požadavcích při následné výrobě čaje.\n\nV některých zemích se při sběru flešů vytyčují tzv. sběrové formule čajovníku. Ty uvádějí podíl sklizených flešů a velikost prýtů, která zůstává na keři. Jednotlivých formulí je 5: \"Imperial\", \"Golden Tip\" neboli \"White Tip\", \"Fine\", \"Medium\", \"Coarse\", \"Stipule Pluck\".\n\nSklizeň flešů je buď ruční, poloautomatizovaná, nebo automatizovaná. Ruční sklizeň je levnější v rozvojových zemích, zatímco v rozvinutých zemích je levnější používat sklizeň automatizovanou. \n"}
{"id": "434045", "url": "https://cs.wikipedia.org/wiki?curid=434045", "title": "Kávovník arabský", "text": "Kávovník arabský\n\nKávovník arabský (\"Coffea arabica\") je rostlina z čeledi mořenovité (\"Rubiaceae\"). Z hlediska produkce kávy je nejvýznamnějším druhem.\n\nKávovník arabský je stálezelený keř až strom dorůstající výšky 5 až 8 metrů. Větévky jsou zploštělé až téměř okrouhlé, lysé. Listy jsou vstřícné, řapíkaté, poněkud tužší, oboustranně lysé. Čepel listů je oválná, protáhle oválná nebo vejčitě kopinatá, na bázi klínovitá až zaokrouhlená, na vrcholu dlouze zašpičatělá, nejčastěji 6 až 14 cm dlouhá a 3,5 až 5 cm široká. Okraj listů je někdy zvlněný. Žilnatina je zpeřená, nejčastěji se 7 až 10 páry postranních žilek. Palisty jsou široce trojúhelníkovité, 3 až 8 mm dlouhé.\n\nKvětenství jsou složena z 1 až několika téměř hlávkovitých nebo okolíkovitých vrcholíků, obsahujících nejčastěji 2 až 5 květů. Kalich je lysý, uťatý nebo zoubkatý. Koruna je bílá, nálevkovitá, nejčastěji pětičetná, s 5 až 15 mm dlouhou korunní trubkou. Korunní cípy jsou lžicovitě oválné, 9 až 20 mm dlouhé, tupé. Peckovice je za zralosti červená až červenofialová, oválná až téměř kulovitá, 11 až 16 mm dlouhá a 9 až 14 mm široká, obsahující 1 až 2 semena s podélnou rýhou, korunovaná zaschlým kalichem. Existují i kultivary se žlutými plody. Semena obsahují asi 1,3 % bílkovin, 12% tuku, 9 % sacharidů a 1 až 1,5 % kofeinu.\n\nKávovník arabský pochází ze severovýchodní Afriky. Centrum genetické diverzity se nachází v horách jihozápadní Etiopie a na Boma Plateau v Súdánu. Divoké populace byly zaznamenány také na Mount Imatong v Súdánu a Mount Marsabit v Keni. Kávovník roste typicky v podrostu horských lesů a na březích vodních toků v nadmořských výškách 1300 až 2000 metrů. V oblastech jeho původu je čtyř- až pětiměsíční období sucha, teplé dny a chladné noci, průměrná teplota 20 až 25 °C, nejnižší teplota 4 °C a nejvyšší 31 °C. Roční srážky jsou 1500 až 1800 mm.\n\nKultivace kávovníku začala v jihozápadní Etiopii asi před 1200 až 1500 lety, kdy ji pěstovali Arabové v oblasti dnešní provincie Harar.\n\nOd 14. až 15. století byl kávovník pěstován i v Jižním Jemenu, kde musel být vzhledem k suššímu klimatu kultivován v zástinu. V průběhu 16. a 17. století se spolu s expanzí islámu rozšířil kávovník i do jihovýchodní Asie. V 18. a 19. století Holanďané a následně i Britové založili plantáže kávovníku v Indii a na Cejlonu. V tropické Americe je kávovník pěstován od 18. století.\n\nKávovník arabský je dnes pěstován v klimaticky příhodných oblastech celého světa. Největšími producenty kávy jsou v současnosti Brazílie, Kolumbie, Mexiko, Indie, Pobřeží slonoviny, Indonésie a Etiopie.\n\nModerní kultivary kávovníku pocházejí ze 2 základních populací, známých jako \"Coffea arabica\" var. \"typica\" a \"C. arabica\" var. \"bourbon\", které byly během 18. století rozšířeny v příhodných oblastech celého světa. Varieta \"typica\" má užší listy, které jsou při rašení bronzově zbarvené, var. \"bourbon\" má širší a při rašení světle zelené listy. K varietě \"typica\" náleží odrůdy 'Blue Mountain', 'San Ramon', 'Maragogipe', k varietě \"bourbon\" odrůdy 'French Mission', 'Kent', 'Catura'. 'Mundo Novo', nejrozšířenější odrůda v Brazílii, je kříženec obou variet.\n\nV druhé polovině 20. století se začaly pěstovat zakrslejší odrůdy s menšími požadavky na zastínění a vyšší hustotou výsadby. Jako stínící stromy jsou často používány rychle rostoucí druhy z čeledi bobovitých (\"Fabaceae\"), zejména z rodů \"Erythrina\", \"Inga\" a \"Gliricidia\", které po ořezání rychle obrážejí, obohacují půdu dusíkem a snadno se množí. Způsob a intenzita zastínění plantáží je dán především místními klimatickými podmínkami. Nezřídka jsou jako zastínění pěstovány doplňkové plodiny, např. banány, avokádo, citrusy, mango, kakao nebo palma \"Bactris gasipaes\".\n\nObě v dnešní době pěstované variety kávovníku arabského jsou velmi náchylné k některým onemocněním, zejména kávové rzi \"Hemileia vastatrix\", která zlikvidovala kávové plantáže na Cejlonu. V suchém vzduchu má tendenci shazovat listy a je napadán vlnatkou a puklicemi.\n\nV rámci taxonomického členění rodu kávovník (\"Coffea\") spadá kávovník arabský do sekce \"Eucoffea\" a podsekce \"Erythrocoffea\".\n\nKávovník arabský je tetraploid a je samosprašný na rozdíl od ostatních druhů, které jsou diploidní a vesměs cizosprašné. Molekulární analýzou za použití metody GISH bylo zjištěno, že kávovník arabský je nepříliš starý přirozený hybrid mezi druhy \"Coffea eugenioides\" a \"Coffea canephora\". Genetická diverzita kávovníku arabského je v porovnání např. s rodičovským druhem \"Coffea canephora\" velmi nízká.\n\nKáva náleží mezi nejhodnotnější světové vývozní komodity. V roce 2002 poskytovala v Africe, Asii a tropické Americe živobytí asi 125 milionům lidí a celosvětový obchod činil v roce 2003 70 miliard amerických dolarů. Kávovník arabský se podílí na celkové světové produkci kávy 66 až 70 %, zbytek připadá především na kávovník statný (\"Coffea canephora\").\n\nObčas je kávovník pěstován jako pokojová rostlina. V domácím prostředí nasazuje i plody.\n\n"}
{"id": "434049", "url": "https://cs.wikipedia.org/wiki?curid=434049", "title": "CAS", "text": "CAS\n\nSkupina písmen CAS nebo Cas může mít různé významy:\n\n"}
{"id": "434052", "url": "https://cs.wikipedia.org/wiki?curid=434052", "title": "Kávovník statný", "text": "Kávovník statný\n\nKávovník statný (\"Coffea canephora\", syn.\"Coffea robusta\"), též známý jako kávovník robusta, je stálezelený druh z čeledi mořenovité (\"Rubiaceae\"), dorůstající 6–12 m výšky. Pochází z tropických deštných lesů povodí řeky Kongo a dnes se pěstuje všude v tropech a subtropech. Má tužší, mírně vlnité, eliptické, jasně zelené, až 30 cm dlouhé listy. Bílé až narůžovělé květy vyrůstají ze svazečků v úžlabí listů. Plodem je asi 1,5 cm velká peckovice obsahující 2 semena o obsahu kofeinu 1,5–3,3 %. Proto se kávovník statný pěstuje jako pochutina pro výrobu kávy. I když je všeobecně rozšířený mýtus, že kvalita této kávy je nižší než u kávovníku arabského (\"Coffea arabica\") celosvětově má mnoho oblíbenců. A proto také kávovník statný zabírá podstatně nižší plochy než k. arabský.\nCoffea canephora (robusta) je rostlina z čeledi mořenovité Rubiaceae. Z hlediska produkce kávy je druhým nejvýznamnějším druhem.\n\nBěžně prodávaná káva v supermarketu bývá právě robusta, která patří mezi levnější a mnohdy méně kvalitní kávy.\nRobusta roste nižších nadmořských výškách, a to v 200–600 metrech nad mořem. Kávovník může dorůstat až 13 metrů a pro ideální pěstování vyžaduje teplejší a stabilnější klima s teplotou 24–29 °C. Jinak je ale mnohem méně náročný na pěstování než arabika. Svou první sklizeň rostliny mívají až po 2–3 letech. Netrpí tolik na různé choroby a jsou mnohem odolnější. Kávové třešinky robusty zrají také mnohem rychleji než arabika. Může za to nižší nadmořská výška.\n\nChuť robusty je naprosto nezaměnitelná a mnohdy ji ve svém šálku pozná i laik. Často má výraznou hořkou chuť a v puse i na jazyku zanechává takový zvláštní „ocásek“. Většinou je u robusty cítit i velmi silné, zemité tělo. Chemicky má totiž úplně jinou strukturu než arabika, proto také i úplně jinak chutná. Kofeinu obsahuje více než arabika, někdy to může být i dvakrát tolik.\n\nMezi největší producenty robusty patří hlavně Vietnam, pak Brazílie.\n\nVelký rozdíl mezi arabikou a robustou je možné poznat už u samotných zrnek. Zrnko arabiky je ploché a protáhlé. Většinou má zakřivenou rýhu uprostřed zrna. Arabika má jemně zelenou barvu, výjimečně s namodralým tónem. Naproti tomu zrnko robusty je vypouklejšího a zaoblenějšího tvau. Rýha je rovná, barva zrna je bledě zelená s nahnědlým nebo našedlými odstíny. I po upražení se od sebe dají dobře rozeznat především podle tvaru.\n\n\n\n \n"}
{"id": "434056", "url": "https://cs.wikipedia.org/wiki?curid=434056", "title": "Podivné manželství", "text": "Podivné manželství\n\nPodivné manželství (maď. Különös házasság) je román od maďarského spisovatele Kálmána Mikszátha vydaný v roce 1900. Filmová zpracování jsou z let 1951 a 1984.\n\nAutor čerpá ze skutečného sporu z přelomu 18. a 19. století mezi hrabětem Jánosem Buttlerem a baronesou Döryovou. Příběh začíná návštěvou hraběte Buttlera u barona Döryho. Když se baron dozví, že jeho dcera Marie čeká dítě s místním farářem, pojme myšlenku, že zachrání dceru před hanbou tím, že ji rychle provdá. Lstí se tedy zmocní mladého Buttlera a za pomoci faráře, který je původcem všeho toho neštěstí, ho nechá násilně oženit se svou dcerou. Buttler si to nemůže nechat líbit, uteče, a dá celou věc k soudu. Je zde ovšem problém, protože nejsou důkazy proti tomu, že bylo manželství uzavřeno nezákonně. Buttler se stále odvolává výš, dokonce k biskupovi, ale ten jeho žádost také zamítá. Spor se táhne dlouhá léta, dokonce i nový biskup, který je Buttlerovým známým, ve věci nic nezmění. To hraběte naštve a odjíždí za svou láskou Piroškou Horváthovou, která na něj stále čeká. Mezitím si paní Buttlerová v klidu žije na jednom z Jánosových panstvích a vychovává svou dceru. Hrabě posléze odjíždí do světa, ale ve Vídni jej zastihne smrt. Jeho tělo je převezeno do rodinné hrobky na Zemplíně. Piroška příští rok prodá své panství a zmizí z kraje. Lidé si začnou povídat, že se ve světě setkala s Jánosem Buttlerem, který nezemřel, ale zinscenoval svou smrt, aby se zbavil své ženy. Člověkem, který tuto fámu rozšířil je Buttlerův starý správce, který prý tajně otevřel rakev svého pána a našel v ní dřevěnou figurínu. \n\nRomán „Podivné manželství“ vyvolal ve své době v církevních kruzích velké pobouření.\n"}
{"id": "434079", "url": "https://cs.wikipedia.org/wiki?curid=434079", "title": "Černý les (rozcestník)", "text": "Černý les (rozcestník)\n\nGeografický název Černý les může označovat:\n\n\n\n\n\n"}
{"id": "434080", "url": "https://cs.wikipedia.org/wiki?curid=434080", "title": "Oplontis", "text": "Oplontis\n\nOplontis bylo starověké římské město poblíž Pompejí. 24. srpna roku 79 došlo v souvislosti s výbuchem sopky Vesuv k jeho zasypání vrstvou sopečného popela. Dnes se zde nalézá město Torre Annunziata.\n\nDnes se na jeho místě nachází Villa Poppaea, vila císaře Nerona, jejíž archeologický výzkum proběhl v polovině 20. století a nyní je dostupná široké veřejnosti.\n\nDruhá vila na jeho místě patřící L. Crassiovi Tertiovi byla objevena roku 1974, 250 m východně od první vily během výstavby školní budovy. Byla pojmenována podle nálezu bronzového pečetidla nesoucího uvedené jméno.\n\nVětšina zdejších archeologických nálezů je dnes uchována v Národním archeologickém muzeu v Neapoli.\n\n\n"}
{"id": "434081", "url": "https://cs.wikipedia.org/wiki?curid=434081", "title": "Atd.", "text": "Atd.\n\natd. je zkratka pro „a tak dále“. Používá se při výčtech v textu, kdy chce pisatel ukázat, že výčet pokračuje, nebo že se vlastnost opakuje. Před atd. se podle kontextu píše nebo nepíše čárka. České \"atd.\" odpovídá latinskému, anglickému a francouzskému etc., tedy \"et cetera\", které se někdy používá také v češtině. Česká fráze „a tak dále“ je kalkem (doslovným překladem) z německého \"und so weiter\", zkratkou \"usw\".\n\n"}
{"id": "434084", "url": "https://cs.wikipedia.org/wiki?curid=434084", "title": "Bernhard", "text": "Bernhard\n\nBernhard je křestní jméno i příjmení, vyskytující se rovněž v názvech míst. Pocházející ze staré hornoněmčiny. Vzniklo spojením slov „medvěd“ (bero) a „tvrdý, drsný“ (hart). Dalo by se tedy přeložit „drsný jako medvěd“. Jeho počeštěná forma je \"Bernard\".\n\n\n\n\n\n"}
{"id": "434086", "url": "https://cs.wikipedia.org/wiki?curid=434086", "title": "Chotkové z Chotkova", "text": "Chotkové z Chotkova\n\nChotkové byli starý český šlechtický rod původem ze západních Čech. První zmínky pocházejí ze 14. století, později pronikli mezi drobnou šlechtu. Jejich vzestup zastavily pobělohorské konfiskace, kdy se rod ocitl na hranici chudoby. Díky osobnosti vzdělaného Václava Antonína (1674–1754) dosáhli Chotkové nového vzestupu a v roce 1723 získali titul hrabat.\n\nV dalších generacích 18. a 19. století zastávali Chotkové nejvyšší úřady v Čechách i ve správě habsburské monarchie ve Vídni. Činnost nejvyššího purkrabího Karla Chotka (1783–1868) dodnes připomínají názvy Chotkova ulice a Chotkovy sady v Praze. Mezitím se rod rozvětvil do několika linií, které vlastnily majetek v Čechách a Uhrách. V 18. a 19. století nechali postavit několik rodových sídel, která jsou významnými architektonickými památkami různých stavebních slohů - barokní Veltrusy, empírová Kačina a novorenesanční Velké Březno. Středoevropského významu dosáhly aktivity Chotků v budování zámeckých parků (Veltrusy, Kačina, Dolná Krupá).\n\nI když celkový význam rodu poklesl v 19. století, nadále jim patřily rozsáhlé pozemky a členové rodu získali dědičné členství v rakouské a uherské panské sněmovně. Naposledy jméno rodu zviditelnila Žofie Chotková, morganatická manželka následníka trůnu Františka Ferdinanda, která spolu s ním zahynula při atentátu v Sarajevu v roce 1914. Majetek Chotků v Československu byl zkonfiskován v roce 1945. Rod vymřel v roce 1970.\n\nTvrz Chockov na Plzeňsku se připomíná již ve 12. století, souvislost mezi jejími majiteli a pozdějšími hrabaty Chotky lze však bezpečně doložit až od konce 14. století. Tři členové rodu se připomínají v roce 1379, jejich potomci pak nedaleko Chockova sídlili na Liblíně. V rytířském stavu se Chotkové poprvé připomínají až v roce 1543, první známé vyobrazení jejich erbu pochází z roku 1570. Nejasná je i vazba mezi Chotky z Chotkova a Chotky z Vojnína, Chotkové z Vojnína ale vymřeli v roce 1587 a při pozdějším povýšení do hraběcího stavu byl rodu udělen společný predikát Chotek z Chotkova a Vojnína. Z Chotků z Vojnína vynikl Petr (1495–1571) jako dlouholetý královský prokurátor (1543–1563) a účastník zemských sněmů, který získal majetek ve středních Čechách.\n\nChotkové z Chotkova mezitím kromě Plzeňska získali další drobné statky na Rakovnicku, Žatecku nebo Chebsku, členové rodu se v písemných pramenech ale připomínají spíše jen jako účastníci lokálních soudních sporů. Regionální význam rodu překročil Zikmund Chotek (1521–1603), který byl jako účastník tureckých válek pověřem zemským sněmem k sepsání vzdělávacího spisu \"Zpráva o naučení strany vojanské\" (1593). Václav Chotek (1554–1612) dosáhl postu hejtmana rakovnického kraje a byl též účastníkem zemských sněmů. Jeho synové Jiří a Karel se zúčastnili stavovského povstání a v pobělohorských konfiskacích ztratili značnou část majetku včetně tehdejšího hlavního rodového sídla v Žihli. Karel se pak ještě v roce 1631 připojil k saskému vpádu do Čech a následně pak přišel i o zbytek svých statků. V polovině 17. století byli Chotkové na úrovni movitějších sedláků a hrozila jim i ztráta šlechtictví.\n\nVzestup Chotků v 18. století je spojen s osobností Václava Antonína Chotka, který díky vzdělání a majetkově výhodnému sňatku dosáhl povýšení do panského (1702) a hraběcího stavu (1723). Zastával řadu úřadů v zemské správě a na svých statcích nechal postavit zámek Veltrusy. Jeho synové Jan Karel a Rudolf již pronikli i do centrální správy habsburské monarchie. Jan Karel dosáhl vysokých hodností v armádě, působil též jako diplomat a majetek rodu rozšířil nákupem panství Nové Dvory u Kutné Hory. Jeho mladší bratr Rudolf se přes dvorské a diplomatické posty vypracoval až k funkci nejvyššího kancléře Českého království. Nezanechal mužské potomstvo a v roce 1770 vytvořil z Veltrus majorátní fideikomis určený pro synovce Jana Rudolfa a jeho dědice.\n\nVýznamným pokračovatelem rodu byl Jan Rudolf Chotek (1748–1824), rakouský ministr financí a nejvyšší purkrabí Českého království, který dal postavit empírový zámek Kačina na novodvorském panství, zasloužil se také o úpravu parku ve Veltrusích a mimo jiné byl dlouholetým prezidentem Královské české společnosti nauk. Se svou manželkou Marií Sidonií Clary-Aldringen (1749–1824) měl početnou rodinu a synové založili tři rodové větve, majorátní veltruskou, velkobřezenskou a uherskou. Všechny tři linie vymřely ve 20. století. Ze synů Jana Rudolfa kromě Karla (viz níže) vynikl Ferdinand Maria (1781–1836), který se jako jediný v historii Chotků dal na církevní dráhu, stal se nakonec olomouckým arcibiskupem a zemřel na choleru v Praze.\n\nZakladatelem majorátní linie na Veltrusích a Nových Dvorech byl Jan Nepomuk (1773–1824), který zemřel ještě před otcem Janem Rudolfem. V jeho přímém potomstvu drželi Chotkové Veltrusy a Nové Dvory s Kačinou do roku 1927, během 19. století ale v této hlavní linii vliv rodu poklesl, došlo i k hospodářskému úpadku a prodeji částí majetku, pronajat byl i pražský palác a část zámku ve Veltrusích. Členové rodu se nadále angažovali v regionálním měřítku, Rudolf Karel (1832–1894) byl starostou okresního zastupitelstva v Kutné Hoře, jeho mladší bratr Ferdinand (1838–1913) byl okresním hejtmanem v Týně nad Vltavou, oba byli také poslanci českého zemského sněmu. Posledním potomkem této rodové větve byl c.k. generálmajor Arnošt Chotek (1844–1927), po jehož smrti byl majetek rozdělen. Veltrusy zdědil Karel Maria z velkobřezenské větve, Nové Dvory s Kačinou přešly na Arnoštova synovce, hraběte Quida Thun-Hohensteina.\n\nTzv. velkobřezenskou linii rodu založil Karel Chotek (1783–1868), který od mládí působil ve státní správě a proslul především jako dlouholetý nejvyšší purkrabí Českého království (1826–1843). V této funkci se zasloužil o budování komunikací a záchranu chátrajícího Karlštejna, na jeho činnost v Praze upomínají názvy Chotkova silnice a Chotkovy sady. V roce 1841 koupil v severních Čechách Velké Březno, kde nechal postavit zámek a odtud se také jeho potomstvo označuje jako velkobřezenská větev. Za jeho syna Antonína (1822–1883) došlo ke stavebním úpravám na zámcích Velké Březno a Zahořany. K zásadní novorenesanční přestavbě rodového sídla ve Velkém Březně došlo za Karla Chotka (1853–1926), kdy zároveň byly prodány Zahořany (v roce 1898 za půl miliónu zlatých). V další generaci Karel Maria (1887-1970) zdědil v roce 1927 i Veltrusy, protože se ale hlásil k německé národnosti a příslušnosti k NSDAP, v roce 1945 všechen jeho majetek přešel do státní správy.\n\nZ velkobřezenské větve dosáhl vyšších postů Karlův nejmladší syn Bohuslav (1829–1896), který dlouhodobě působil v diplomacii, byl vyslancem ve Stuttgartu a Bruselu, v roce 1871 byl krátce i místodržitelem Českého království. Z manželství s hraběnkou Vilemínou Kinskou (1838–1886) měl devět dětí, jejich čtvrtá dcera Žofie (1868–1914) jméno Chotků zviditelnila v celoevropském měřítku svým morganatickým sňatkem (1900) s rakousko-uherským následníkem trůnu arcivévodou Františkem Ferdinandem. Jejich potomstvo bylo vyloučeno z následnictví trůnu, Žofie byla ale již v době sňatku povýšena na kněžnu (1900) a později vévodkyni z Hohenbergu (1909). Spolu s manželem zahynula při atentátu v Sarajevu, který se stal záminkou k rozpoutání první světové války.\n\nNejmladší syn Jana Rudolfa, Heřman Chotek (1786–1822), sloužil v armádě, v níž dosáhl hodnosti plukovníka a za napoleonských válek získal několik záslužných řádů. Díky sňatku s uherskou hraběnkou Henriettou Brunsvikovou z Korompy (1789–1857) zdědili jejich potomci později panství Dolná Krupá na Slovensku, dále Futog a Čerević v dnešním Srbsku. Henrietta Chotková mezitím koupila i statky v Čechách (Ratměřice, 1830). Heřmanův starší syn Otto (1816–1889) nechal přestavět zámek v Ratměřicích, ale zemřel bezdětný a jeho dědicem se stal mladší bratr Rudolf.\n\nRudolf Chotek (1822–1903) sice v roce 1898 prodal zadlužené Ratměřice, ale díky držbě statků v Uhrách získal dědičné členství v uherské panské sněmovně. Uherská větev Chotků tehdy majetkem výrazně převyšovala české rodové linie. Počátkem 20. století zahrnovaly uherské statky téměř 14 000 hektarů půdy a s nemovitostmi byla jejich hodnota šest miliónů rakouských korun. Kromě zámků Dolná Krupá a Futog byl majetkem uherských Chotků novogotický palác ve Vídni.\nPosledním mužským potomkem uherské větve byl Rudolf (1870–1921), na zámku Dolná Krupá pak ale ještě žila jeho neprovdaná starší sestra Marie Henrietta (1863–1946). Ta je na Slovensku dodnes známá jako \"růžová grófka\", protože byla vášnivou pěstitelkou růží, v parku dolnokrupského zámku vybudovala největší rozárium ve střední Evropě a pěstovala zde 6 000 druhů růží. V roce 1945 musela zámek opustit a zemřela krátce poté v místním klášteře, jejím úmrtím definitivně zanikla uherská větev Chotků.\n\nRod Chotků vymřel Karlem Mariou (1887-1970) z velkobřezenské linie. Odkazem Rudolfa Chotka z uherské větve přešlo jméno na jeho prasynovce markraběte Alessandra Pallaviciniho (*1936), který od roku 1970 užívá jméno \"Pallavicini-Terlago-Chotek\".\nStarší náhrobky Chotků jsou dochovány v kostele sv. Martina v Kozlech, později vznikly honosné rodové hrobky v Nových Dvorech a ve Valtířově u Velkého Března. Členové uherské větve jsou pohřbeni v mauzoleu v Dolné Krupé na Slovensku.\n\nMěli jej společný s dalšími patnácti rody, spolu s Chotkovými z Vojnína měli ve štítu polovinu kola, později ji rozdělili na červenou a stříbrnou. Roku 1625 se sjednotil jejich erb s vymřelým rodem Charvátů z Bärnsteinu. Při povýšení do stavu říšských hrabat přidali zlatého medvěda v modrém poli a černého říšského orla na zlatém podkladu.\n\n\n\n\n"}
{"id": "434088", "url": "https://cs.wikipedia.org/wiki?curid=434088", "title": "Kakaové máslo", "text": "Kakaové máslo\n\nKakaové máslo je tuhý nažloutlý rostlinný tuk, který vzniká lisováním rozdrcených pražených kakaových bobů. Získává se lisováním v hydraulických lisech, kdy vytéká z drceniny a je uchováváno v tuhé podobě. Zbylé výlisky se melou na kakaový prášek. Z kakaového másla se vyrábí čokoládové cukrovinky, používá se v kosmetice a farmacii. Má jemnou čokoládovou chuť a vůni.\n\nKakaové máslo je jedním z nejstabilnějších tuků, protože obsahuje vhodné antioxidanty zabraňující žluknutí a je možno jej uchovávat dva až pět let bez výrazné změny struktury. Navíc díky své jemné struktuře, příjemné vůni a změkčující povaze je vhodnou ingrediencí k výrobě kosmetiky.\n"}
{"id": "434098", "url": "https://cs.wikipedia.org/wiki?curid=434098", "title": "Týneček", "text": "Týneček\n\nTýneček () je bývalá obec, nyní městská čtvrť a katastrální území na severním okraji statutárního města Olomouce. Žije zde zhruba 500 obyvatel.\n\nPrvní písemná zmínka pochází z roku 1263 (\"Tynczek\"), kdy ves patřila velehradskému klášteru. Už v roce 1287 ji ale získal klášter Hradisko, který ji dále pronajímal. V mezidobí let 1481 až 1509 byla králem Matyášem Korvínem zabavena a předána Olomouci, klášteru se poté vrátila rozhodnutím krále Vladislava Jagellonského. Od roku 1587 si zdejší usedlosti začali kupovat jezuité a k roku 1665 už vlastnili Týneček celý, zřídili zde pak výnosný hospodářský dvůr. Když byl řád v roce 1773 zrušen, získal Týneček tzv. Studijní fond a dvůr byl roku 1781 rozdělen mezi současné i nové osadníky. Zbývající část Týnečka získal v roce 1824 hrabě Saint Genois.\n\nPouze na čas, neboť již v roce 1850 se z Týnečka stala samostatná politická obec. Velmi těsné vazby měla ovšem vždy na Chválkovice, kam spadala farností, poštou a do roku 1907 i školou. Šlo o malou českou zemědělskou obec, významnější zde byla jen formanská hospoda u silnice z Olomouce do Šternberka a sladovna, kterou v roce 1870 postavila olomoucká rodina Groagů. Ze spolků zde působil čtenářsko-pěvecký Lumír, několik let ochotnické divadlo Týneček a později i Sokol, větší aktivity se ovšem odehrávaly v sousedních Chválkovicích. V roce 1888 byla na návsi (nyní Blodkovo náměstí) vybudována kaple Neposkvrněného početí Panny Marie, přičemž byl zbořen barokní morový sloup, jenž zde postavili jezuité. Zůstaly z něj jen čtyři sochy, umístěné u kapličky (připomenuty jsou i na obecní pečeti).\n\nNezachovala se i řada starších domů, protože na konci druhé světové války byla obec značně poškozena dělostřelbou. Po válce zde bylo založeno JZD, které se později sloučilo s družstvem v sousedních Hlušovicích, aby nakonec obě byly součástí velkého družstva se sídlem v Bohuňovicích. K 1. květnu 1974 se Týneček stal součástí města Olomouce.\n\n\nTýnečkem prochází frekventovaná silnice I/46.\n\nVeřejná dopravní obsluha je zajištěna autobusovou linkou MHD č. 13 a příměstskými linkami č. 700, 701 a 711. Zastávka Týneček je v otočce na křižovatce ulic Šternberská a B. Martinů.\n\n\n"}
{"id": "434099", "url": "https://cs.wikipedia.org/wiki?curid=434099", "title": "Kakaovník pravý", "text": "Kakaovník pravý\n\nKakaovník pravý (\"Theobroma cacao\") je stálezelený strom z čeledi slézovitých (\"Malvaceae\"), kde je zařazen v podčeledi \"Byttnerioideae\". Původem pochází z tropické oblasti Jižní Ameriky, kde byl pěstován pravděpodobně již v 5. století. V dnešní době se pěstuje v tropech celého světa, ovšem největšími producenty kakaa jsou Pobřeží slonoviny, Ghana, Indonésie, Ekvádor, Kamerun a Nigérie.\n\nKakaovník pravý je stálezelený strom, který měří 5–8 m, má tlustý kmen s plstnatými větvemi. Listy jsou tmavě zelené, až 30 cm dlouhé, celokrajné a lesklé. Při rašení listů je jejich barva červená. Oboupohlavné květy, kde kalich je růžový a koruna bělavá, vyrůstají přímo na kmeni nebo na silných větvích, tato vlastnost se odborně nazývá kauliflorie neboli kmenokvětost. Květy mají deset tyčinek ve dvou kruzích. Kakaovník kvete ve dvou hlavních vlnách, ale květy se tvoří v menším množství po celý rok. Plod je až 30 cm dlouhá protáhlá bobule žluté, hnědavé až červené barvy. Povrch je jemně hrbolatý, rozdělený deseti podélnými brázdami. V různě tlustém perikarpu je obvykle pět komor a v každé z nich je 4-14 kulovitých až zploštělých semen, která jsou většinou obklopena bělavým míškem nakyslé chuti. Semena, tzv. kakaové boby, jsou asi 2 cm dlouhá. Kmen má průměr až 30 cm. Staré stromy mají kmen bílo-šedý a mladé stromy mají hnědavý kmen. Dřevo kakaovníku je žluté až červené. Strom se rozmnožuje převážně semeny.\n\nTento druh se z pěstitelského a komerčního hlediska rozděluje do tří skupin.\n\nSkupina, která je nejrozšířenější, představuje přes 90% světové produkce. Plody jsou elipsoidní, žluté; perikarp tlustý, tvrdý; semena zploštělá, trpké chuti. Roste planě v celém povodí Amazonky.\n\nTato skupina má plody pouze na kmenu, žluté nebo červené, povrch s výraznými brázdami a špičkou; perikarp tenký a měkký; semena kulovitá, výborné kvality, na trh se dostávají zřídka. Pěstuje se ve Střední Americe, na pobřeží Venezuely, na Madagaskaru a v Indonésii.\n\nSkupina, která vznikla v oblasti dolního Orinoka, pravděpodobně křížením dvou předchozích skupin, odtud se rozšířila na další ostrovy Karibské oblasti. Plody mají velkou variabilitu tvarů a zbarvení i kvality semen.\n\nV hlavních pěstitelských oblastech kakaovníku pravého se pěstují různí kříženci výše uvedených skupin.\n\nSemena se po uvolnění z bobulí fermentují, což trvá podle skupiny a podmínek 1-6 dní. Fermentace probíhá působením vysoké teploty a kyseliny octové. Dále se za trvalého promíchávání suší při teplotách 80-130 °C. Následně se melou na kakaovou hmotu, z níž se lisováním oddělí tuk (kakaové máslo). Zbylá hmota poskytuje kakaový prášek, který je výchozí surovinou pro výrobu čokolády. Kakao obsahuje alkaloid theobromin, je příbuzný s kofeinem, má podobně povzbuzující účinky. Vylisovaný tuk (kakaové máslo) je za běžné teploty tuhý, nažloutlý, se specifickou chutí a vůní. Používá se při výrobě čokoládových cukrovinek. Semena jsou ceněna i jako koření, jimiž se ochucují některé masité a rybí pokrmy.\n\nPlody kakaovníku se využívají ve farmacii při výrobě čípků a v kosmetice.\n\nV Mexiku sloužily kakaové boby dříve jako platidlo a staly se základem mincovního systému. Začátkem 17. století se kakao a čokoláda objevily v Evropě. Ludvík XIV. zavedl tyto pochutiny i do střední Evropy a v 18. století vznikly v Evropě první továrny na výrobu čokolády. Stromy kvetou bohatě, ale na jedné rostlině dozraje přibližně jen 5 % všech plodů. Čerstvě sklizené plody obsahují průměrně 8,5 % bílkovin, 53% tuku, 10 % sacharidů, 1–2 % theobrominu a 0,8 % kofeinu.\n\n\n\n \n"}
{"id": "434117", "url": "https://cs.wikipedia.org/wiki?curid=434117", "title": "Klášterní Hradisko", "text": "Klášterní Hradisko\n\nKlášterní Hradisko () je historická osada vzniklá okolo kláštera Hradisko, nyní městská čtvrť a katastrální území na severu statutárního města Olomouce s cca 2 tisíci obyvateli.\n\nKlášterní Hradisko má svou bohatou historii úzce spjatu s historií Olomouce a klášter Hradisko patří k nejstarším na Moravě, lidé na zdejším návrší ostatně žili už za eneolitu, doklady o osídlení jsou i z období po zániku Velké Moravy. Samotný klášter byl založen 1078 k poctě svatého Štěpána olomouckým knížetem Otou I. Olomouckým a jeho ženou Eufemií. Ve 30. letech 12. století byl klášter zásluhou opata Bohumila celkově přestavěn. Téhož století zde působil nejstarší moravský dějepisec, tzv. hradišťský analista, a došlo také k vyhnání benediktýnů z Olomouce, na jejichž místo byl uveden řád premonstrátů. \n\nV průběhu věků byl klášter několikrát významně poškozen. V roce 1241 byl vypleněn mongolskými vojsky pod vedením Batúa a také za husitských válek byl táborskými vojsky kromě kostela sv. Štěpána vypálen. Poté došlo k menší obnově kláštera, ovšem v letech 1642–1650 byla Olomouc obsazena švédskými vojsky a došlo k dalšímu rozboření kláštera, přičemž nejcennější knihy byly odvezeny do Švédska jako válečná kořist. Postupně byl klášter opětovně obnoven a v 17. a 18. století získal barokní vzhled díky lombardskému architektu jménem Giovanni Pietro Tencalla, který pracoval pro Karla II. z Lichtenstein-Castelcornu. K definitivnímu zrušení kláštera došlo roku 1787 za josefínských reforem, majetek kanonie byl rozprodán. Už o dva roky dříve byl přeměněn na generální moravský seminář, v jehož čele v letech 1787–1790 působil Josef Dobrovský. Seminář byl ale zrušen už roku 1790 a objekty připadly armádě, která zde zřídila pevnostní skladiště. V roce 1800 zde byl zřízen zajatecký tábor francouzských vojáků a v lednu 1802 byla do Hradiska přestěhována vojenská nemocnice.\n\nKlášteru původně patřilo rozsáhlé panství, ale po vzniku obecních samospráv v roce 1850 se jak klášter, tak malá osada okolo něj, tvořená dvěma hospodami a šesti dalšími domy, dostaly pod správu obce Černovír. Na rozdíl od ní zde ovšem došlo ke značnému průmyslovému rozvoji, roku 1870 vznikla velká sladovna bratří Kubelků, na jejímž provozu se později podíleli i další olomoučtí podnikatelé (Winter, Briessovi). Za okupace ji převzali Němci a zavedli zde farmaceutickou výrobu, která pokračovala i po poválečném znárodnění (Spofa, později Farmakon). Umístěna zde byla také rolnická škola se statkem, roku 1911 povýšená na střední zemědělskou školu, která byla dále rozšiřována. Po vzniku Velké Olomouce roku 1919 se osada Klášterní Hradisko spolu s Černovírem stala součástí města.\n\n\n"}
{"id": "434134", "url": "https://cs.wikipedia.org/wiki?curid=434134", "title": "Vjoksa (přítok Kostromy)", "text": "Vjoksa (přítok Kostromy)\n\nVjoksa ( ) je řeka v Kostromské oblasti v Rusku. Je dlouhá 84 km. Povodí řeky je 2880 km².\n\nOdtéká z Galičského jezera. Ústí zleva do Kostromy (povodí Volhy).\n\nU ústí se nachází město Buj.\n"}
{"id": "434164", "url": "https://cs.wikipedia.org/wiki?curid=434164", "title": "Home Fleet", "text": "Home Fleet\n\nHome Fleet je tradiční označení floty britské Royal Navy, jejímž úkolem je námořní obrana výsostných vod Velké Británie. Námořní svaz tohoto jména vznikl v roce 1932 přejmenováním tehdejší \"Atlantic Fleet\" po Invergordonské vzpouře v Královském námořnictvu v roce 1931.\n\nV období 1600–1900 byl pro skupinu válečných lodí, jež bránily vody Lamanšského průlivu používán název \"Channel Fleet\".\n\nBěhem 1. světové války byla Home Fleet sloučena s \"Atlantic Fleet\", čímž vznikla takzvaná \"Grand Fleet\". Největší námořní bitvou tohoto uskupení byla bitva u Jutska, kde se Grand Fleet utkala s německou \"Hochseeflotte\". Šlo o jedinou bitvu této války, v níž se utkaly hlavní síly britského a německého loďstva.\n\nV meziválečném období Britové, jak už bylo řečeno, opět vzkřísili tradiční jméno Home Fleet. Flota, jejímž prvním velitelem se stal admirál sir John Kelly, sestávala z vlajkové lodi HMS \"Nelson\", dalších pěti bitevních lodí, dvou bitevních křižníků, tří křižníků, sedmadvaceti torpédoborců, šesti ponorek, dvou letadlových lodí a dalších plavidel. \n\nZa druhé světové války představovala Home Fleet hlavní bojovou sílu Royal Navy v Evropě. Na začátku války jí velel admirál sir Charles Forbes, jehož vlajkovou lodí byl také HMS \"Nelson\". Flota měla svoji mateřskou základnu ve Scapa Flow. Jejím hlavním úkolem bylo zabránit německé \"Kriegsmarine\" ve vyplutí ze Severního moře. Nejcitelnějšími ztrátami loďstva za druhé světové války bylo potopení bitevní lodi \"Royal Oak\", torpédované v bezpečí Scapa Flow německou ponorkou, a potopení pýchy britského námořnictva bitevního křižníku \"Hood\" následkem zásahu z německé bitevní lodi \"Bismarck\". Poté přemístila Home Fleet svoji základnu do Firth of Clyde.\n\nVelitelé Home Fleet za druhé světové války:\n\nPo druhé světové válce se Home Fleet navrátila k plnění svých úkolů v obraně výsostných vod Spojeného království. K nim v době studené války přibyla ještě ochrana severního Atlantského oceánu před Sovětským svazem, kterou flota vykonávala ve spolupráci se silami NATO.\n"}
{"id": "434165", "url": "https://cs.wikipedia.org/wiki?curid=434165", "title": "Fiat 130", "text": "Fiat 130\n\nFiat 130 je prostorný luxusní automobil vyráběný italskou automobilkou Fiat v letech 1969 až 1977.\n\nVyráběl se ve verzi sedan, combi a coupé. Byl představen na Ženevském autosalonu v roce 1969. Byl to zcela moderní automobil s nezávislým odpružením kol, posilovačem řízení, kotoučovými brzdami na všech čtyřech kolech a alternátorem místo dynama. Nahradil Fiat 2300. Verze coupé byla představena v roce 1971 také na Ženevském autosalonu. Pro tuto verzi byl použit motor o objemu 3235 cm³. Byl vyroben i prototyp ve verzi kombi. Sedan se přestal vyrábět v roce 1976, coupé o rok později. Celkově bylo vyrobeno 15093 sedanů a 4294 coupé.\n"}
{"id": "434169", "url": "https://cs.wikipedia.org/wiki?curid=434169", "title": "Zářivé hlubiny", "text": "Zářivé hlubiny\n\nZářivé hlubiny je soubor povídek Karla Čapka a Josefa Čapka. Poprvé byl vydán v roce 1916. Jedná se o knižní vydání povídek vycházejících z velké části v časopisech Lumír a Umělecký měsíčník.\n\nBratři Čapkové se zde zamýšlejí nad svízelemi lásky. Součástí próz je také povídka, v níž se poprvé objevuje Karlův strach z techniky a vzestupu vědy vůbec. Některé texty se také týkají sociálních nerovností ve společnosti.\n\nČervená povídka je postavena na vyprávění starého šermíře Neriho, který vypráví o nešťastné lásce Niccola Beccarima ke krásce Giannine.\n\nV povídce L'évantail je zřetelný Čapkův zájem o techniku a představa, jak může zasáhnout do vývoje lidstva.\n\nSkandál a žurnalistika poukazuje na hon žurnalistů za senzací. Hlavní sledovanou aférou je útěk bohatého pana Abbadie s chůvou svých dětí.\n\nMezi dvěma polibky. Tato povídka popisuje osud jedné lásky mezi dvěma polibky dcery z bohaté rodiny Heleny a Jakuba, podřízeného jejího otce. Časové rozmezí mezi polibky je dvanáct let.\n\nOstrov je příběh muže, který ztroskotal a zůstal žít na krásném ostrově, přestože měl možnost vrátit se zpět domů.\n\nŽivý plamen je příběhem muže, který si život užíval plnými doušky a nelitoval ani svých hříchů.\n\nZářivé hlubiny vypráví o nepotopitelné lodi Oceanik. Oceanik je však změněné jméno lodě Titanic. Bratři Čapkové rozvádí teorii, jak je možné, že takto velkolepá věc, vytvořena lidským faktorem, připraví o život spoustu jiných lidí.\n"}
{"id": "434172", "url": "https://cs.wikipedia.org/wiki?curid=434172", "title": "Větrná energetika", "text": "Větrná energetika\n\nVítr je obnovitelný zdroj energie.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nÚdaje o celkovém instalovaném výkonu v jednotlivých státech světa\nZatím největší větrnou farmu na světě mají v Texasu (USA). Byla spuštěna 1. října 2009. Větrná farma Roscoe má výkon 781,5 MW a je tvořena 627 větrnými turbínami. Z elektrárny Roscoe může čerpat elektřinu až 230 000 domácností .\n\nŠpanělská energetika zaznamenala ráno 30. prosince 2009 rekord, energie z větrných elektráren tam pokryla přes 54 procent celkové poptávky po elektřině. To odpovídalo výkonu přes 10.000 megawattů. \n"}
{"id": "434176", "url": "https://cs.wikipedia.org/wiki?curid=434176", "title": "Betelové sousto", "text": "Betelové sousto\n\nBetelové sousto (indonésky pinang) je rostlinná droga, která se žvýká zejména v jihovýchodní Asii. Existuje několik typů betelového sousta podle obsažených rostlin. Základem jsou nedozrálé plody palmy arekové (\"Areca catechu\") a listy pepřovníku betelového (Piper betle) (odtud název) potřené hašeným vápnem (drcený vápenec, drcené lastury). Někdy se též přidávají listy gambirovníku trpkého (\"Uncaria gambir\"), listy tabáku virginského (\"Nicotiana tabacum\"), semena akácie (\"Acacia catechu\"), hřebíčkovec kořenný (\"Syzygium aromaticum\"), muškátový oříšek (Myristica fragrans) a kardamovník obecný (\"Elettaria cardamomum\"). Při žvýkání betelového sousta se uvolňuje hlavně arecaidin, který barví sliny do červena. Ostatní alkaloidy pak působí na zvýšenou sekreci potních a slinných žláz, likvidují střevní parazity a působí osvěžení organizmu. Vápno, obsažené v soustu, však ničí zubní sklovinu a dráždí sliznici. Proto intenzivní žvýkači mívají černý a mnohdy také značně prořídlý chrup.\n"}
{"id": "434181", "url": "https://cs.wikipedia.org/wiki?curid=434181", "title": "Vypínač", "text": "Vypínač\n\nVypínač je ručně ovládaný mechanický spínač k zapínání a vypínání osvětlení. Je to důležitá součást elektroinstalace.\n\nNa počátku rozvoje elektrotechniky existovaly pouze elektrické obvody s nezakrytými spínači. Ty měly jen izolované držadlo a nenabízely žádnou další ochranu před dotykem částí pod napětím. S vynálezem žárovky Američanem Edisonem a příchodem elektrické instalace vznikla poptávka po bezpečném vypínači. Nejdříve byly vyvinuty otočné vypínače s pružinovým mechanismem. Byly montovány ve výši ramen (cca 1,50 metru). Při následné normalizaci elektroinstalace byla navržena dnešní doporučená výška 1,05 metru. Otočné vypínače byly následně nahrazeny páčkovými, protože ty jsou snazší na obsluhu. Později přišly ještě snáze použitelné kolébkové a klapkové vypínače. Moderní vypínače s velkoplošnou klapkou jsou označovány jako velkoplošné vypínače. Během vývoje se přešlo od montáže na povrch omítky ke dnes převažující montáži pod omítku. Tento způsob montáže účinněji chrání mechanismus přístroje před poškozením.\n\nČásti vypínače, přístupné obsluze, jsou od počátku vyráběny z izolačních materiálů. První vypínače byly z porcelánu. Vzhledem ke křehkosti tohoto materiálu a pro úsporu výrobních nákladů byl porcelán nahrazen výlisky z bakelitu. Dnešní vypínače jsou z termoplastů, například z polypropylenu a polykarbonátu. Existuje však část výrobců, kteří se znovu vrací k výrobě viditelných částí z porcelánu. Jedná se o designové výrobky pro náročnější klientelu, u nichž se kromě estetické stránky cení vlastnosti tohoto materiálu, jako je odolnosti proti otěru, zašpinění, u barvených glazur pak stálost jejich odstínů.\n\nPři instalaci je nutné postupovat podle elektrotechnických norem. Vždy je třeba ve vypínači přerušovat fázový vodič, tak, aby po vypnutí nebylo na spotřebiči napětí. Vypínače ovládané z jednoho místa se montují podle národních zvyklostí. V Americe (USA, Kanada a jižní Amerika), kontinentální Evropě (zejména v EU), Rusku a většině Asie je poloha \"zapnuto\" páčkou či kolébkou směrem nahoru, poloha \"vypnuto\" dolů. Ve většině zemí Commonwealthu (zejména UK, Austrálie, Nový Zéland a Oceánie) a Irsku je poloha \"zapnuto\" dolů, poloha \"vypnuto\" nahoru. V Japonsku bývá zvykem montovat vypínače naležato, takže kolébka se přepíná zleva doprava a naopak. Orientují se pak podle zárubně dveří či jiného \"orientačního bodu\". Normy mají v otázce montážní polohy doporučující charakter; lze se od nich odchýlit, avšak v celém objektu by montáž měla být jednotná. Vypínače ovládané z více míst (\"schodišťové\") nemají stálé polohy.\n\nVypínače pro domovní instalace určené pro montáž pod omítku jsou běžně nabízeny jako sestava tří komponent: strojek, rámeček, klapka. \"Strojek\" je skrytá část, která plní vlastní technickou funkci vypínače. \"Klapka\" je nejnápadnější část, hmatník, kterého se dotýkáme rukou při obsluze vypínače. \"Rámeček\" zakrývá přechod mezi klapkou a stěnou. Rámečky mohou být vícenásobné, to je ve společném rámečku může být montováno až pět přístrojů ve svislém nebo vodorovném směru. Rámečky sdružují do jediného celku několik vypínačů se stmívači, zásuvkami všeho druhu a různými ovládacími přístroji.\n\nVypínače, tak jako i ostatní elektroinstalační přístroje se neupevňují přímo do zdi, ale na plastovou instalační krabici, která je zazděná , nebo upevněná v sádrokartonu. Instalační krabice mají různé hloubky, ale v Evropě jednotnou velikost. V Česku je běžné upevňovat vypínače přišroubováním do dutinek vylisovaných v krabici. Normalizovaná rozteč středů těchto dutinek je 60 mm (průměr krabice je pak 68 mm, což je obsaženo v označení standardních elektroinstalačních krabic KU-68 a KP-68). Tomu odpovídají i otvory na strojku vypínačů. Některé řady vypínačů jsou navíc vybaveny takzvanými drápky, kovovými rozpěrkami, které se otáčením šroubu rozpínají a opřou se o boky instalační krabice. To umožňuje přesnou instalaci vypínače i tam, kde se zazdění krabice úplně nevydařilo. Instalační krabice existují pro samostatnou montáž nebo pro skupinovou montáž pod vícenásobné rámečky. Pro vícenásobnou montáž se krabice spojují vnějšími výstupky k sobě, aby byla zachována přesná rozteč otvorů. Existují také vícenásobné krabice, určené především do sádrokartonu. A konečně existují i krabice pro nástěnnou montáž, sladěné tvarem i barvou s elektroinstalačními lištami. Tyto krabice umožní použít vypínače pro montáž pod omítku i v instalaci na povrchu stěn. Elektrické připojení vodičů ve vypínačích bylo zpočátku do šroubových svorek. Šroubové připojení se u některých řad vypínačů zachovalo dodnes. Jen původní šrouby s drážkou byly nahrazeny šrouby s univerzální hlavou pro použití jak plochého nebo křížového šroubováku. U novějších řad vypínačů jsou běžné bezšroubové svorky. Jsou to pružinové svorky, do kterých se pouze zasunuje odizolovaný pevný vodič. Šroubovák je potřebný pouze při případné demontáži. Každá řada vypínačů obsahuje i provedení s kontrolkou. Ta signalizuje buď umístění vypínače (orientační kontrolka), nebo zapnutý stav (signalizační kontrolka). Kontrolka je buď doutnavka nebo LED a je součástí strojku. V klapce je jen průsvitný průzor.\n\nMají dvě stabilní polohy, do kterých se vypínač stlačením klapky překlápí. Po oddálení ruky zůstane vypínač ve zvolené poloze.\n\nTlakem ruky se přepne mechanismus tlačítka do další polohy. Tlačítka se vyrábí v mnoha variacích provedení. Tlačítka mohou mít jednu stabilní polohu, do které se tlačítko vrací po uvolnění. Tlačítka mohou mít dvě stabilní polohy do první polohy se může vrátit například druhým stiskem. Tlačítka mohou mít jednu stabilní polohu a druhou aretovanou, kterou je nutno uvolnit zvláštním zásahem (STOP). Tlačítka mohou být zajištěna zámkem proti zásahu nepovolanou osobou. Výčet provedení není konečný.\n\nTlačítka mají jeden nebo kombinaci více spínacích a rozpínacích kontaktů. Konfiguraci si obvykle určuje zákazník. Některá tlačítka mohou mít i více (tři) poloh pro stisknutí.\n\nTlačítko schodišťového automatu vysílá impuls, signál pro sepnutí schodišťového automatu. Schodišťový automat je časový spínač nebo impulsní (paměťového) relé. Schodišťový automat sepne a po nastavené době vypne ovládaný obvod (rozsvítí světlo a zhasne osvětlení ve společných prostorách bytových domů). Některé typy schodišťových automatů umožňují opakovaným stisknutím tlačítka prodloužit dobu svícení. Pro ovládání schodišťového automatu může být zapojeno větší množství tlačítek.\n\nJiné použití tlačítek je například pro spuštění ventilátorů s časovým spínačem například v koupelnách a je obdobou schoďišťového automatu. Tlačítko dává spínací impuls do časového spínače, který spustí ventilátor na nastavenou dobu. Méně známé, ale výhodné je použití tlačítek pro ovládání obvodu (osvětlení) pomocí impulsního relé. Každý impuls z tlačítka překlopí výstup relé mezi sepnutým a rozepnutým stavem (bistabilní klopný obvod). V tomto stavu relé setrvá až do dalšího impulsu. Impulsní relé je možné umístit přímo do svítidla nebo do přívodu svítidla. Připojených ovládacích tlačítek může být větší množství. Obvod umožňuje ovládat obvod (osvětlení) z více míst. Tlačítko mívá jen dva přívodní vodiče. Zapojení impulsních tlačítek je jednodušší v porovnání se zapojením s křížovými a střídavými přepínači.\n\nDo instalačních krabice místo jednoduchých vypínačů je možné osaditi jiné ovládací přístroje s pokročilými funkcemi. Ty nahrazují nebo doplňují funkci základních spínačů.\n\n\n\n"}
{"id": "434185", "url": "https://cs.wikipedia.org/wiki?curid=434185", "title": "Tarquinius Superbus", "text": "Tarquinius Superbus\n\nLucius Tarquinius Superbus (neznámo – 495 př. n. l.) byl poslední římský král, který se dostal na trůn pomocí vraždy svého předchůdce Servia Tullia. Jeho vláda skončila v roce 509 př. n. l. vyhnáním z Říma. Po jeho vyhnání byla ustanovena Římská republika a do čela se dostali první dva konzulové L. Iunius Brutus a L. Tarquinius Collatinus. Přídomek Superbus znamená zpupný.\n\nJeho syn Sextus Tarquinius zneuctil Lukrécii, ženu římského šlechtice Tarquinia Collatina, která pak spáchala sebevraždu. Zneuctění Lukrécie a její smrt se stala významným uměleckým námětem.\n"}
{"id": "434190", "url": "https://cs.wikipedia.org/wiki?curid=434190", "title": "Politický systém Chorvatska", "text": "Politický systém Chorvatska\n\nChorvatská republika je zastupitelská demokracie, parlamentní republika. Výkonnou moc zastává předseda vlády, Rada ministrů (vláda) a prezident. Chorvatský parlament (\"Sabor\") je jednokomorový, může mít 100 až 160 poslanců, kteří jsou voleni na čtyřleté volební období. Prezident republiky je volen přímo občany, volba je dvoukolová, hlava státu je volena na pětileté funkční období a prezidentem nemůže být občan zvolen více než dvakrát za sebou.\n\n\n"}
{"id": "434201", "url": "https://cs.wikipedia.org/wiki?curid=434201", "title": "Osteomyelitida", "text": "Osteomyelitida\n\nOsteomyelitida (\"osteomyelitis\"), česky zánět kostní dřeně, je infekční hnisavé onemocnění kostí a kostní dřeně vyvolané bakteriemi či mykobakteriemi. Při tomto onemocnění dochází k ucpávání cév v kosti krevními sraženinami a následnému odumírání kostní tkáně. Může docházet k obrůstání postižených částí okosticí.\n\nTento typ onemocnění se nazývá též endogenní, primární či hematogenní. Vzniká šířením z primárního infekčního ložiska krevní cestou např. při hnisavých zánětech kůže a podkoží a obvykle se rozvíjí v kostech s dobrým krevním zásobením a bohatou dření.\nU dětí zánět vzniká nejčastěji na dlouhých kostech, zejména v blízkosti kloubu. U dospělých jsou napadány nejčastěji obratle, protože v průběhu dospívání je dřeň v místech kloubů nahrazována tukovou tkání.\n\nPři exogenním zánětu se infekce do kosti může šířit z okolní hnisající měkké tkáně nebo přímo při otevřených zlomeninách (posttraumatický zánět) či po operacích zavřených zlomenin nebo neúrazových chorob kostí a kloubů (pooperační zánět).\n\nV současné době je v Evropě u téměř 30 tisíc pacientů různého věku a pohlaví osteomyelitida bezúspěšně léčena. Osteomyelitida není vyléčitelná pomocí běžně dostupných prostředků.\n\nTouto chorobou trpěl již od dětství i sám ministr propagandy za doby třetí říše Dr. Joseph Goebbels. Následky si nesl po celý zbytek svého života.\n"}
{"id": "434203", "url": "https://cs.wikipedia.org/wiki?curid=434203", "title": "Isokyanát", "text": "Isokyanát\n\nIsokyanáty jsou látky, které obsahují isokyanátovou funkční skupinu (1 dusík, 1 uhlík, 1 kyslík). Každá organická sloučenina, která obsahuje isokyanátovou funkční skupinu, může být pojmenována jako isokyanát. Isokyanáty mohou mít i více isokyanátových skupin. Isokyanáty se dvěma isokyanátovými skupinami se nazývají diisokyanáty. Diisokyanáty se používají v reakcích s polyoly (vícesytnými alkoholy) k výrobě polyuretanů.\n\nVzhledem k relativně vysoké reaktivitě jsou isokyanáty nebezpečné pro živé tkáně. Jsou jedovaté a expozice lidského organismu isokyanátům, ať již inhalací nebo dotekem, může vyústit v syndrom hypersenzitivity plic.\n"}
{"id": "434207", "url": "https://cs.wikipedia.org/wiki?curid=434207", "title": "Laurin &amp; Klement G", "text": "Laurin &amp; Klement G\n\nLaurin & Klement G byl osobní a nákladní vůz vyráběný firmou Laurin & Klement od roku 1908 do roku 1909. Dodával se jako faéton, limuzína, landulet, voiturette, dodávka, sanitka a sportovní vůz. Byl dvoumístný nebo čtyřmístný.\n\nMotor byl řadový čtyřválec s rozvodem SV a objemem 1555 cm³, bul uložen vpředu a poháněl zadní kola. Měl výkon 11 kW (15 koní), zdvih 88 mm a vrtání 75 mm. Tuhá náprava měla listová pera, rozchod kol byl 1200 mm vpředu i vzadu. Vůz dosahoval rychlosti 55 – 60 km/h. U dvoudveřových vozů byl rozvor 2260 mm a hmotonost 650 kg, čtyřdveřové měly rozvor 2600 mm a vážily 750 kg.\n\nCelkem se vyrobilo 102 kusů.\n\nLaurin & Klement G na auta5p.eu\n"}
{"id": "434208", "url": "https://cs.wikipedia.org/wiki?curid=434208", "title": "Senátní obvod č. 23 – Praha 8", "text": "Senátní obvod č. 23 – Praha 8\n\nSenátní obvod č. 23 – Praha 8 podle zákona č. 247/1995 Sb. zahrnuje území městských částí Praha 8, Březiněves, Ďáblice, Dolní Chabry a Čakovice. Zákonem č. 195/2010 Sb. bylo k obvodu připojeno území městské části Letňany.\n\nSoučasným senátorem je od roku 2018 Lukáš Wagenknecht.\n"}
{"id": "434216", "url": "https://cs.wikipedia.org/wiki?curid=434216", "title": "Citronan sodný", "text": "Citronan sodný\n\nJako citronan sodný (též citran sodný nebo citrát sodný) se obvykle označuje sůl kyseliny citronové se třemi sodíkovými atomy v molekule (citronan (tri)sodný, CHNaO), ale může znamenat obecně kteroukoli ze sodných solí kyseliny citronové:\n\nCitrát sodný je obvyklou součástí většiny konzervačních a antikoagulačních roztoků používaných v lékařství pro uchovávání krve (např. při darování krve).\nTaké se používá pro zabránění hemokoagulace v podmínkách in vitro nebo „pro antikoagulaci plné krve v rámci hemodialýzy nebo pro terapii FPSA (frakcionovaná plazmatická separace a adsorpce).“\n\nV malých dávkách není citrát sodný nebezpečný, ale ve větším množství může být toxický\n\nJako regulátor kyselosti se citrát sodný používá v některých limonádách nebo ochucených pivech. V potravinářství má označení E331.\n"}
{"id": "434219", "url": "https://cs.wikipedia.org/wiki?curid=434219", "title": "Stefka Kostadinovová", "text": "Stefka Kostadinovová\n\nStefka Kostadinovová ( ; * 25. března 1965 v Plovdivu) je bývalá bulharská atletka, olympijská vítězka, dvojnásobná mistryně světa a mistryně Evropy ve skoku do výšky.\n\nVe své disciplíně jednou vyrovnala a dvakrát posunula hodnotu světového rekordu pod širým nebem a třikrát v hale. Od 30. srpna 1987 drží výkonem 209 cm dosud platný světový rekord. Byla jednou z nejlepších výškařek celé atletické historie a 20. století. V říjnu roku 2012 byla společně s další někdejší výškařkou Jolandou Balaşovou z Rumunska uvedena do Síně slávy IAAF.\n\nZúčastnila se tří Olympijských her. První olympiádu zažila v roce 1988 v jihokorejském Soulu, kde získala za výšku 201 cm stříbrnou medaili. O čtyři roky později se musela v Barceloně spokojit s \"bramborovou\" medailí, když předvedla 194 cm. Na olympijské zlato ale přece jenom dosáhla. Podařilo se ji to v Atlantě, kde dokázala skočit 205 cm, což tehdy znamenalo nový olympijský rekord, který byl později překonán na olympiádě v Athénách Jelenou Slesarenkovou.\n\nZlaté medaile si odvezla rovněž z ME 1986 ze Stuttgartu a o rok později i z MS v Římě. Tehdy dokázala v hlavním městě Itálie 30. srpna skočit neuvěřitelných 209 cm a stala se světovou rekordmankou. Její rekord je dodnes platný, žádná výškařka prozatím nedokázala skočit výše, i když několik výškařek se už tuto hodnotu marně pokoušelo atakovat a překonat mj. (Blanka Vlašičová, Jelena Slesarenková či Kajsa Bergqvistová).\n\nRovněž velmi úspěšná byla i v hale. Z halových MS si odvezla hned pět zlatých medailí (1985, 1987, 1989, 1993 a 1997). Nejvýše dokázala skočit v roce 1987 v Indianapolisu, kde překonala 205 cm. Hned čtyři zlaté medaile a jednu stříbrnou si pak odvezla i z halových ME.\n\nJiž coby devatenáctiletá zvládla pod širým nebem v Sofii skočit rovné dva metry. V roce 1985 si výkon v Moskvě vylepšila o dalších šest centimetrů. 31. května 1986 dokázala v Sofii skočit nový světový rekord 208 cm. Z prvního místa světových tabulek tím vymazala svoji krajanku, Bulharku Ludmilu Andonovovou, která skočila 20. července 1984 v Berlíně 207 cm. O rok později dokázala na MS v Římě svůj vlastní světový rekord vylepšit až na 209 cm.\n\nV hale rovněž držela světový rekord. Nejdříve vymazala z prvního místa tabulek Rusku Tamaru Bykovovou, která překonala laťku ve výšce 203 cm 6. března 1983 v Budapešti. Její rekord vydržel na prvním místě do 31. ledna 1987, tehdy Stefka Kostadinovová skočila 204 cm, o několik týdnů později 205 cm (8. března 1987) a nejvýše dokázala v hale skočit 206 cm v řeckém městě Pireus 20. února 1988. O čtyři roky později dokázala Němka Heike Henkelová skočit 207 cm a až 4. února 2006 předvedla Švédka Kajsa Bergqvistová v Arnstadtu 208 cm, rekord dodnes platný.\n\nStefka Kostadinovová se dokázala přenést přes laťku ve výšce 200 cm a výše hned ve 130 případech. V roce 1995, jen pár měsíců po triumfu na MS v Göteborgu se ji narodil syn Nikolaj. Svoji atletickou kariéru oficiálně ukončila v roce 1999, i když poslední atletické soutěže, které se zúčastnila bylo halové MS 1997 v Paříži.\n\nOd roku 1999 pracovala jako viceprezidentka bulharské atletické federace a později jako viceprezidentka bulharského olympijského výboru. V letech 2003 – 2005 působila jako náměstkyně na ministerstvu sportu. Dne 11. listopadu 2005 byla zvolena předsedkyní bulharského olympijského výboru.\n\n"}
{"id": "434220", "url": "https://cs.wikipedia.org/wiki?curid=434220", "title": "Lemberk", "text": "Lemberk\n\nLemberk ( ) je zámek, který vznikl přestavbou hradu v 16. století. Nachází se 3 km severovýchodně od městečka Jablonné v Podještědí na katastru obce Lvová v okrese Liberec ve stejnojmenném kraji. Státní zámek (ve správě Národního památkového ústavu) je navštěvován veřejností každoročně od dubna do října. Je zajímavý také tím, že zde pobývala svatořečená Zdislava z Lemberka.\n\nZdejší území získal za své služby panovníkovi v první třetině 13. století Havel z Lemberka, pocházející z rodu Markvarticů. Stal se tak zakladatelem rodu Lemberků. Založil tu několik osad a také kolem roku 1240 hrad s tehdy moderním jménem \"Löwenberg\". Lva měl i na svém erbu. Jméno si obyvatelé počeštili. Pobývala zde i Zdislava z Lemberka, blahoslavená papežem Piem X. roku 1907 a v roce 1995 prohlášena za svatou Janem Pavlem II.\n\nPrvní listinné důkazy o existenci hradu pochází z let 1241 a 1244 (nepřímé), jistý je záznam z roku 1249, kde se píše Havel z Lemberka a Jablonného. Hrad byl několikrát přestavován, takže úvodní podobu dnes neznáme. V roce 1408 vlastnil hrad Gottfried Haugvic z Lemberka a roku 1428 jej obsadili Husité pod vedením Aleše ze Žemberka, roku 1430 převzal panství rod Berků z Dubé a i v dalších desetiletích se zde střídali majitelé (např. rod Donínů) a drancující vojáci. V roce 1518 panství s hradem koupil Vilém z Illburka, fojt z Horní Lužice a v listinách bylo popsáno jako zubožené, kde čtyři z někdejších šesti vesnic byly zcela pusté. Další z vlastníků Kurzbach z Trachenberka dokázal vsi obnovit a založit i další. Po něm panství získal Jindřich Berka z Dubé a dokázal z něj i zbohatnout.\nPo roce 1550 došlo k přestavbě hradu na renesanční zámek. Z původních zdí však bylo zachováno velice málo, byly pobořeny i při této přestavbě, ucelená je jen část okrouhlé věže v jižní části hradu. Došlo ke stavbě zámeckého křídla v renesančním slohu , které bylo počátkem 17. století pány z Donína zvýšeno o další, druhé patro. Byl zde upraven dřevěný, bohatě vyzdobený kazetový strop a sál byl pojmenován jako \"Sál bajek\". Páni z Bredy zámek upravovali podle italských a holandských vzorů. V dalších dobách byl zámek stále vylepšován, rozšířen o kapli Seslání Ducha svatého, rytířský sál a další zámecké křídlo.\n\nRoku 1726 od Bredů kupuje zámek hrabě Filip Josef Gallas, čímž přechází do majetku Gallasů. Protože však Filip Josef neměl žádné mužské potomky, odkázal veškeré své majetky včetně Lemberka svému synovci Kristiánu Filipu svobodnému pánu z Clamu, který ke jménu šlechtického rodu přidal také jméno zděděného rodu a tím vznikl rod Clam-Gallasů. Zámek Lemberk vlastnili Clam-Gallasové až do roku 1930, kdy zemřel poslední mužský člen tohoto rodu, Franz Clam-Gallas . Lemberk poté zdědila jedna z jeho sedmi dcer, Gabriela, provdaná za prince Adolfa Auersperga.\n\nV roce 1945 byl zámek patřící rodině Auersperg státem vyvlastněn tzv. Benešovými dekrety.\n\nJe zachován nábytek, tzv. černá kuchyně a výzdoba zámku, proto se stává častým cílem návštěvníků. Byla zde obnovena původní barokní Zdislavina světnička, a nově vytvořena zbrojnice a expozice rodiny Liebiegů. Pod zámkem je Zdislavina studánka.\n\nVedení zámku zde organizuje mimo výstav také koncerty a divadelní představení, v kapli jsou pořádány svatby a slouženy mše.. Zámek je pod správou Národního památkového ústavu, územní památkové správy Sychrov a je přes zimu uzavřen.\n\n1. okruh – Reprezentační a soukromé prostory\n\nHistorie zámku, zámecká kaple Seslání Ducha svatého, gotický interiér, renesanční interiér – jídelna, Bajkový sál s renesančním kazetovým stropem z roku 1610, který se skládá ze 77 desek s výjevy zvířecích bajek a německými nápisy a který objednal Jan z Donína, Rytířský sál s barokní štukovou výzdobou a sbírkou portrétů na stěnách a výjevy ze třicetileté války na stropě, nad krbem Adam a Eva drží alianční erb, barokní jídelna – tabulnice, apartmán posledních majitelů zámku Clam-Gallasů. Délka: 60 minut.\n\nProstory v přízemí západního a jižního křídla: Zdislavina světnička, která vznikla v 17. století při barokní přestavbě zámku jako památka na život svaté Zdislavy, malá zbrojnice, vrchnostenské byty a kancelář, chodba s loveckými trofejemi a Černá kuchyně, obydlí mlynáře. Délka: 30 minut.\n\n3. okruh – Expozice historických stylů\n\nJedenáct stylizovaných interiérů ve stylu klasicismu (1. salon), empíru (2. salon, 3. ložnice), biedermeieru (4. manželská ložnice, 5. pracovna, 6. dívčí pokoj, 7. jídelna), historizujících slohů – druhého rokoka (8. salon), neorenesance (9. salon), secese (10. salon) a kubismu (11. pracovna). Délka: volná prohlídka bez průvodce.V letech 2009 až 2011 byla v 2. patře a depozitáři zámku unikátní sbírka 1500 kusů skla zkrachovalého Crystalexu Nový Bor. Sbírka je stěhována do Centra sklářského umění v městečku Sázava.\n\nZámeček je na dohled, necelý 1 km od obce Lvová s železniční zastávkou na trati 086 z Liberce do České Lípy. Zámek je na kopečku a vede k němu zeleně značená turistická cesta z Jablonného do Lvové. Souběžně s železniční tratí vede frekventovaná silnice I/13 a evropská silnice E442. Záchytné parkoviště se nalézá pod kopečkem s Lemberkem v někdejším hospodářském dvoře (dnes ruiny obvodových zdí). Na kopci, v sousedství Lemberka, se nachází Bredovský letohrádek, chráněná lipová alej (na zelené značce) směrem k Markvartu a Markvarticím. Trať i silnici od kopce zčásti oddělují Dvorní a Pivovarský rybník a spolu s obcí se nalézají na okraji (avšak mimo) CHKO Lužické hory.\nKe dni 1. ledna 2007 bylo několik obcí administrativně přeřazeno z okresu Česká Lípa do okresu Liberec. Tato změna se týkala i zámku Lemberk, který se nachází na katastru Lvové, místní části Jablonného v Podještědí.\n\n\n"}
{"id": "434233", "url": "https://cs.wikipedia.org/wiki?curid=434233", "title": "Pohled katolické církve na pohlavní styk", "text": "Pohled katolické církve na pohlavní styk\n\nPodle učení římskokatolické církve je pohlavní styk považován za Boží dar manželům, dobro, které je zdrojem velké radosti a velkého potěšení. Jako jiná dobra je ho však nutno užívat správným způsobem. Jako takový má dvě složky, které nelze násilně oddělovat: složku \"spojivou\" a složku \"plodivou\". Za hříšné chování je pak považovaný pohlavní styk, který některou ze dvou složek násilně odmítá či jinak narušuje.\n\nCírkev tedy netvrdí, že pohlavní styk je mravně přípustný pouze za účelem zplození potomka, ač se v historii v katolickém prostředí tyto názory také vyskytovaly. Vidí ho jako vzájemné spojení dvou základních principů – sebedarování a plození, z nichž se žádný nemá vylučovat. Toto sebedarování pak musí být úplné, definitivní, které se uskutečňuje v manželství. Tzv. volnou lásku církev odmítá. Církev zároveň označovala za heretické ty skupiny, které sexuální život odmítaly jako hřích. Celibát je chápán jako dobrovolné zřeknutí se určitého dobra (v tomto případě manželství a tedy i sexu) pro dobro vyšší. Mluví-li se o tzv. \"čistotě\", myslí se tím způsob žití v souhlasu s mravními požadavky sexu. Rozlišují se tedy tři druhy čistoty: \"panenská\", \"manželská\" a \"vdovská\". Žádný z těchto druhů by neměl být vychvalován na úkor jiného.\n\nSmilstvo je pohlavní styk mezi osobami, které neuzavřely platné manželství (jsou-li členy církve, pak svátostné manželství). Podle nauky takové chování odmítá naprosté sebedarování osob, protože se sobě nezavázaly slibem na celý život, a proto není správné, aby spolu sexuálně žily. Např. v apoštolské exhortaci Jana Pavla II. \"Familiaris consortio\" je toto deklarováno následovně: \"„Sexualita, při níž se muž a žena navzájem darují úkonem, který je vlastní a vyhrazený manželům, naprosto není něco čistě biologického, ale týká se nejvnitřnějšího jádra lidské osoby jako takové. Uskutečňuje se opravdu lidským způsobem jenom tenkrát, když je začleněna do lásky, s jakou se muž a žena sobě navzájem až do smrti bezvýhradně zavazují.“\" Sex s absencí bezvýhradné lásky podle církve degraduje samotnou jeho podstatu a slouží k sobeckému uspokojování na úkor druhé osoby, jejíž důstojnost je tím snižována. Druhý vatikánský koncil k tomu říká: \nUčení o morální závadnosti umělé antikoncepce vykrystalizovalo zejména v encyklice papeže Pavla VI. \"Humanae vitae\" v roce 1968. Odmítání antikoncepce církví je však starší (odsuzuje ji např. encyklika Pia XI. Casti connubii z roku 1930). Toto učení bylo ještě mnohokrát potvrzeno i Janem Pavlem II., zejména v jeho encyklice \"Evangelium vitae\". V Humanae vitae se praví: \"„Stejně tak je vyloučen jakýkoliv zásah, který buď vzhledem k předvídanému manželskému styku, nebo při jeho uskutečňování, či v průběhu jeho přirozených následků zamýšlí jako cíl nebo jako prostředek znemožnit zplození života.“\" Dovolenými způsoby regulace porodnosti jsou metody tzv. přirozeného plánování rodičovství: \"\"Církev není v rozporu sama se sebou, když považuje za dovolené uchýlit se k využití neplodných údobí, zatímco odsuzuje jako vždy nedovolené užívat prostředků přímo namířených proti oplodnění, i když se to děje z důvodů, které se mohou zdát čestné a vážné. Oba způsoby jsou totiž podstatně odlišné. V prvním případě manželé oprávněně využívají přirozené dispozice. V druhém případě brání uplatnění přirozených pochodů.“\" Od vydání Humanae vitae proběhlo ještě mnoho debat a vznikly i jiné interpretace zdůvodňující církevní nauku. Na těch se velmi podílel také papež Jan Pavel II., např. svými katechezemi na téma lásky v Božím plánu, které vyšly i knižně pod názvem \"Teologie těla\".\n\nMasturbace je v tradici církve považována taktéž za hřích a tento názor stále platí. Podle církve se v projevech masturbace \"„vyhledává pohlavní rozkoš mimo pohlavní vztah požadovaný mravním řádem, totiž takový, který v souvislosti pravé lásky uskutečňuje plný smysl vzájemného sebedarování a lidského plození“\".\n\nCírkev ostře rozlišuje mezi homosexualitou jako takovou a homosexuálním jednáním. Prohlašuje, že \"„homosexuální úkony jsou vždy nezřízené. Odporují přirozenému zákonu. Odlučují pohlavní úkon od předávání života. Nejsou plodem opravdového citového a pohlavního doplňování se. V žádném případě nemohou být schvalovány“.\" Samotnou homosexuální orientaci však církev považuje za nezaviněnou a tvrdí, že homosexuální osoby „mají být přijímány s úctou, soucitem a jemnocitem“ a je třeba se vůči nim „vyhnout jakémukoliv náznaku nespravedlivé diskriminace.“\n\n"}
{"id": "434242", "url": "https://cs.wikipedia.org/wiki?curid=434242", "title": "Roman Romaněnko", "text": "Roman Romaněnko\n\nRoman Jurjevič Romaněnko ( , * 9. srpna 1971 v Ščolkovu, Moskevská oblast, RSFSR, SSSR) byl v letech 1997–2014 ruský kosmonaut, člen oddílu kosmonautů CPK. V květnu 2009 se na šest měsíců vypravil na Mezinárodní vesmírnou stanici (ISS) jako člen Expedice 20 a 21. Od léta 2010 se připravoval na nový let na ISS jako člen Expedice 34 a 35, který proběhl v prosinci 2012 – květnu 2013. Při dvou letech ve vesmíru prožil 333 dní a 11 hodin. Od roku 2015 je poslancem Státní dumy za stranu Jednotné Rusko, znovuvolen byl roku 2016.\n\nRoman Romaněnko je synem kosmonauta Jurije Romaněnka. Roku 1992 ukončil studium na Černigovské vojenské vysoké letecké škole. Po škole sloužil v leteckém pluku Střediska přípravy kosmonautů J. A. Gagarina (CPK) jako pomocník velitele letadla. Létal na letadlech L-39 a Tu-154 s celkovým náletem 800 hodin.\n\nV polovině devadesátých let se přihlásil k kosmonautickému výcviku, prošel lékařskými prohlídkami a 28. července 1997 byl Státní meziresortní komisí doporučen k zařazení do oddílu kosmonautů CPK, do oddílu byl začleněn na pozici kandidáta na kosmonauta 26. prosince 1997. Absolvoval dvouletou všeobecnou kosmickou přípravu a 1. prosince 1999 získal kvalifikaci zkušební kosmonaut.\n\nOd ledna 2000 byl zařazen mezi kosmonauty připravující se na lety na Mezinárodní vesmírnou stanici (ISS). Od července 2001 pobýval v Johnsonově vesmírném středisku v Houstonu jako představitel CPK. V únoru 2005 byl zařazen do záložní posádky Expedice 9, v únoru 2003 byla posádka rozpuštěna.\n\nV červenci 2005 se stal členem skupiny 15/16/17 ze které měly být sestaveny posádky Expedice 15 až 17. V květnu 2006 byl jmenován do záložní posádky Expedice 15 (odstartovala v dubnu 2007). V srpnu 2007 byl předběžně zařazen do hlavní posádky Expedice 21, ale v září 2008 Roskosmos oznámil jeho přeřazení do Expedice 20.\nDne 27. května 2009 odstartoval z kosmodromu Bajkonur v kosmické lodi Sojuz TMA-15 jako její velitel. Spolu s ním byli na palubě belgický astronaut Frank De Winne (ESA) a Robert Thirsk z Kanadské kosmické agentury (CSA). Cílem letu byla Mezinárodní vesmírná stanice (ISS) u které Sojuz přistál 29. května 2009. Posádka Sojuzu TMA-15 rozšířila počet kosmonautů ISS na 6, Romaněnko v dlouhodobé posádce Expedice 20 zaujal pozici palubního inženýra. Od 11. října 2009 přešel ve stejné funkci do Expedice 21. Dne 1. prosince 2009 Sojuz TMA-15 přistál na Zemi a mise i pro Romaněnka úspěšně skončila.\n\nZačátkem roku 2010 byl jmenován do záložní posádky Expedice 31/32 (start v březnu 2012) a hlavní posádky Expedic 34/35 (start v listopadu 2012). V červnu 2010 NASA oznámila jeho přeřazení do zálohy Expedice 32/33 (start v květnu 2012) a v září potvrdila jeho účast v Expedici 34 a 35.\n\nV souvislosti s přechodem oddílu kosmonautů od vojenského letectva k Roskosmosu a procesem „zcivilnění“ oddílu byl v létě 2012 uvolněn z armády v hodnosti plukovníka. Od srpna 2012 byl zástupce náčelníka oddílu kosmonautů.\n\nPodruhé do vesmíru vzlétl 19. prosince 2012 jako velitel Sojuzu TMA-07M společně s Chrisem Hadfieldem a Thomasem Marshburnem, o dva dny později se připojili k posádce ISS. Na stanici pracoval jako palubní inženýr třicáté čtvrté a páté expedice. Podnikl jeden výstup do vesmíru, v páru s Pavlem Vinogradovem, výstup trval 6 hodin a 37 minut. Na Zem se posádka Sojuzu TMA-07M vrátila 14. května 2013.\n\nK 5. listopadu 2014 odešel z oddílu kosmonautů ze zdravotních důvodů, zůstal však zástupcem náčelníka oddílu, dokud v říjnu 2015 neodešel ze Střediska přípravy kosmonautů v souvislosti se zaujetím místa poslance Státní dumy.\n\nRoman Romaněnko je ženatý, má syna a dceru. V červnu 2013 se byl rekreovat v lázních Teplice před přípravou na další let.\n\nVe volbách do Státní dumy na podzim 2011 kandidoval za stranu Jednotné Rusko, zvolen nebyl, do dumy se však dostal v říjnu 2015 jako náhradník za poslance, který přešel do Rady federace. V následujících volbách na podzim 2016 zvolen už byl.\n\nV červenci 2018 byl na třetím sjezdu Všeruského vojensko-vlasteneckého společenského hnutí Junarmija zvolen náčelníkem hlavního štábu hnutí.\n\n\n"}
{"id": "434244", "url": "https://cs.wikipedia.org/wiki?curid=434244", "title": "Kristina Barroisová", "text": "Kristina Barroisová\n\nKristina Barroisová (* 30. září 1981, v Ottweileru, Německo) je současná německá profesionální tenistka.Ve své dosavadní kariéře zatím nevyhrála žádný turnaj WTA.\n\nKristina Barroisová se zúčastnila 1 zápasu ve Fed Cupu za tým Německa s bilancí 0-1 ve dvouhře a 0-1 ve čtyřhře.\n\n"}
{"id": "434248", "url": "https://cs.wikipedia.org/wiki?curid=434248", "title": "Zwan", "text": "Zwan\n\nZwan byla americká hudební skupina, kterou v roce 2001 založil Billy Corgan (The Smashing Pumpkins). Vydala jedno album: \"Mary Star of the Sea\", které se v USA umístilo na 3. místě.\n\n\"Mary Star of the Sea\" (2003,Reprise Records)\n"}
{"id": "434252", "url": "https://cs.wikipedia.org/wiki?curid=434252", "title": "Seznam měst v Argentině", "text": "Seznam měst v Argentině\n\nToto je seznam měst v Argentině.\n\nZdaleka největší aglomerací v Argentině je Buenos Aires, kde žije 12 168 380 obyvatel, což představuje asi třetinu obyvatelstva celé země.\n\nV následující tabulce jsou uvedena města nad 100 000 obyvatel, výsledky sčítání obyvatelstva z 22. října 1980, 15. května 1991 a 18. listopadu 2001, odhady počtu obyvatel k 1. lednu 2005 a správní jednotky (provincie), do nichž města náleží. Buenos Aires představuje samostatný distrikt a nepatří do žádné provincie. Počet obyvatel se vztahuje na města v politických hranicích bez předměstí. Města jsou seřazena podle velikosti.\n\n\n"}
{"id": "434254", "url": "https://cs.wikipedia.org/wiki?curid=434254", "title": "Mary Star of the Sea", "text": "Mary Star of the Sea\n\nMary Star of the Sea je první a jediné album skupiny Zwan, vydané 28. ledna 2003.\n\n"}
{"id": "434255", "url": "https://cs.wikipedia.org/wiki?curid=434255", "title": "Protest the Hero", "text": "Protest the Hero\n\nProtest the Hero (často zkracováno na PTH nebo jednoduše na Protest) je kanadská progressive metalová skupina, původem z Whitby, z Ontaria. Jejich sestava je stále stejná už od jejího založení v roce 1999, kdy členům kapely bylo pouhých 12 let. Původně jméno znělo Happy Go Lucky, ale bylo změněno před vydáním prvního EP, \"A Calculated Use Of Sound\", které bylo následováno jejich debutovou deskou, \"Kezia\", vydanou nezávislým vydavatelstvím Underground Operations. 23.1.2006 kapela oficiálně podepsala smlouvu s Vagrantem na vydání alba \"Kezia\" na americkém trhu. \"Kezia\" byla vydána 30.8.2005 v Kanadě a 4.4.2006 v USA. Jejich druhé album, \"Fortress\", bylo vydáno vydavatelstvím Underground Operations v Kanadě a vydavatelstvím Vagrant po celém světě 29.1.2008.\n\nV den, kdy členové kapely prošli maturitní zkouškou, se vydali na třítýdenní tour z Toronta do Halifaxu která se jmenovala \"Rock the Vote\" a byla jakousi předvolební kampaní. Popularita kapely se začala pomalu zvětšovat i mimo metalové scény ve městech, ve kterých vystupovala. S podepsáním smlouvy s Vagrant Records, kapela doufala, že se stane populární v celé Kanadě i ve Spojených státech. V roce 2004 kapela vyhrála Canadian Independent Music Award pro nejoblíbenější metalovou kapelu, když porazila mnohem známější kapelu, Alexisonfire. V roce 2006 byla také nominována na Canadian Music Week Indie Awards', ale v soutěži o nejoblíbenější metalovou kapelu, je porazila death metalová skupina Kataklysm. Stejný rok byla také, opět neúspěšně, nominována na CASBY Award. Členové kapely se také objevili v televizní reklamě na obchod s hudebními nástroji, Long & McQuade. Basista Arif se objevil také ve videoklipu skupiny Closet Monster.\n\nVideoklip k jejich songu \"These Colours Don't Run\" z alba \"A Calculated Use Of Sound\" byl vydáno v roce 2003. Video začíná diskutováním se členy kapely, kteří poté zpívají naživo na mnoha místech v Toronta. Všude, kde zpívají, dávají kolemjdoucím texty, aby mohli poslouchat a u toho si číst, či zpívat s kapelou. Protest the Hero také vydali klipy ke skladbám \"Heretics and Killers\", \"Blindfolds Aside\" a \"The Divine Suicide of K.\" z alba \"Kezia\" a ke skladbám \"Bloodmeat\", \"Sequoia Throne\", \"Palms Read\" a \"Spoils\" z alba \"Fortress\". Video ke skladbě \"Heretics and Killers\" bylo často vysíláno na MTV2, především díky tomu, že členové kapely v něm hráli létající opice z \"The Wizard of Oz\". Skladba \"Divinity Within\" se objevila na soundtracku ke hře \"NHL 07\" a skladba \"Bury the Hatchet\" , ze stejného alba, se dá stáhnout do hry \"Guitar Hero II\" na \"Xbox 360\". Skladba \"The Dissentience\" z alba \"Fortress\" se objevuje v soundtracku ke hře \"NHL 09\". První singl ze stejného alba \"Bloodmeat\" je nyní dostupný ke stažení na stránkách hry Guitar Hero.\n\nOficiálně začali Protest the Hero pracovat na jejich nejnovějším albu v lednu 2007. Nahrávání skončilo 10. srpna, jak řekl zpěvák Rody na 2007 Vans Warped Tour v Barrie. Album se jmenuje \"Fortress\" a Vagrant ho začal vydávat 29.1.2008. 25.4.2008 kapela uvedla oficiální videoklip pro skladbu \"Sequoia Throne\". Kapela také natočila video ke skladbě \"Spoils\", které bude vydáno s live DVD na myspacu kapely.\n\nV nedávném příspěvku na Myspace kapely Protest the Hero potvrdil zpěvák kapely Rody Walker, že po skončení tohoto turné se kapela vrhne na natáčení nového CD.\n\nProtesti vystupovali už na mnoho turné z tak známými skupinami jako jsou Alexisonfire, Bullet for My Valentine, Against Me!, Between and Buried and Me a mnoha dalšími. Od září 2005 do ledna 2006 koncertovali v Kanadě, USA a Velké Británii s kapelami Death by Stereo, Bad Religion, Anti-Flag, The Fall of Troy, The Bled a DragonForce. Kapela účinkovala na Vans Warped Tour v létě roku 2006. Poté Protesti vyrazili na turné z kapelami Avenged Sevenfold a 3 Inches of Blood. V říjnu 2006 se vrhli na turné \"The Crusade\", kdy se skupinami Trivium, The Sword a Cellador procestovali Kanadu a Spojené státy americké. V listopadu 2006 už byla kapela na turné s kapelami Bullet for My Valentine a As I Lay Dying. Na začátku prosince 2006 začalo turné kapely, kdy se skupinami I Hate Sally a The Human Abstract procestovali provincii Ontario. Toto bylo první turné, kde se odehrály všechny skladby z alba \"Kezia\". Na přelomu května a června 2007 tu bylo další turné s kapelami All That Remains, Blessthefall, Threat Signal a The Holly Springs Disaster.\n\nV září 2006 byl kytarista Luke Hoskin přistižen při pašování 0,2 gramů marihuany na kanadsko-amerických hranicích ve Vancouveru a nemohl dále pokračovat na turné \"The Crusade\". Po dobu jeho zadržení ho nahradil Marco Bressette z rockové kapely Hypodust.\n\n28.1.2008 kapela začala turné skrz Kanadou s kapelami Silverstein, The Devil Wears Prada a illScarlett. Před Warped Tour 2008 vyrazili na turné se skupinami Chiodos a Today I Caught the Plague. Na Warped Tour 2008 se Protesti objevovali po boku např. Unearth, The Acacia Strain, Whitechapel, Parkway Drive, Despised Icon, Gwen Stacy, Architects a Carnifex.\n\nV lednu 2009 kapela koncertovala se skupinami As I Lay Dying, The Human Abstract a Mychildren Mybride. Protesti také vyrazili na turné po Evropě s kapelami The Human Abstract a The Chariot. V dubnu 2009 tu bylo další turné s názvem \"Heads Will Roll Tour\" s kapelami Misery Signals a The Number Twelve Looks Like You.\n\nZpěvák kapely Rody Walker prohlásil, že skladba \"\"Bone Marrow\" z alba \"Fortress\" je jedinou skladbou z tohoto alba, která ještě nebyla hrána live.\n\n\n\n"}
{"id": "434256", "url": "https://cs.wikipedia.org/wiki?curid=434256", "title": "Monica Niculescuová", "text": "Monica Niculescuová\n\nMonica Niculescuová (* 25. září 1987, ve Slatině, Rumunsko) je současná rumunská profesionální tenistka. Ve své kariéře vyhrála dva turnaje WTA ve dvouhře a čtyři turnaje WTA ve čtyřhře. Na Grand Slamu se nejdál dostala do osmifinále ve Wimbledonu v roce 2015.\n\nMonica Niculescuová se zúčastnila 22 zápasů ve Fed Cupu za tým Rumunska s bilancí 10-6 ve dvouhře a 10-8 ve čtyřhře.\n\n\n"}
{"id": "434263", "url": "https://cs.wikipedia.org/wiki?curid=434263", "title": "Německé středisko pro letectví a kosmonautiku", "text": "Německé středisko pro letectví a kosmonautiku\n\nDeutsches Zentrum für Luft- und Raumfahrt e. V. (zkratka DLR) je národní výzkumné centrum pro letectví a vesmír, energetiku a transport financovanou Německem. Její jednotlivé výzkumná střediska se nacházejí na různých místech v celé Spolkové republice, ústředí je v Cologne nedaleko Kolína nad Rýnem. Založena byla v roce 1997, ale její základy sahají do roku 1969. Zaměstnává přibližně 6000 lidí a v roce 2008 hospodařila s rozpočtem 1,301 miliardy euro.\nOrganizace stojí za výrobou High Resolution Stereo Camera na palubě planetární sondy Mars Express. Jedná se o organizaci, která je integrována do ESA.\n\nNa jaře 2014 se stal úřad v Kolíně nad Rýnem cílem hackerů, kteří napadli jeho počítače trojskými koni.\n\n"}
{"id": "434264", "url": "https://cs.wikipedia.org/wiki?curid=434264", "title": "DLR", "text": "DLR\n\nZkratka DLR má více významů:\n"}
{"id": "434269", "url": "https://cs.wikipedia.org/wiki?curid=434269", "title": "Vok IV. z Holštejna", "text": "Vok IV. z Holštejna\n\nVok IV. z Holštejna byl významný moravský pán z rodu pánů z Holštejna.\n\nPrvní písemná zmínka o Vokovi pochází z roku 1399, kdy byl spolu se svým otcem Vokem III. exkomunikován z církve za svoji loupežnou činnost v moravských markraběcích válkách, která byla prováděna i proti církevním statkům. Ve válce stál na straně markraběte Prokopa, ale po jeho zatčení roku 1402 se stal straníky markraběte Jošta a udobřil se i s olomouckou kapitulou, takže církevní klatba byla z něho a jeho otce sejmuta. Otec ze synem vystupovali často v prvních letech společně a jsou uváděni jako Vok starší a mladší. Vok IV. se roku 1402 podílel svou bojovou družinou na přepadení Jihlavy a roku 1404 společně s Janem Sokolem z Lamberka a Hynkem Suchým Čertem z Kunštátu na úspěšné obraně Znojma proti Zikmundovi Lucemburskému a Albrechtu Rakouskému. \n\nV lednu a červnu roku 1406 podala na Voka IV. dvě žaloby Bětka, vdova po Smilovi z Osového, že jí vypálil tvrz v Petrovicích a odcizil majetek. Téhož roku nechal Vok IV. napsat věno 600 hřiven grošů své manželce Kateřině ze Mstěnic na polovině hradu Holštejně, na vsi Lipovec se dvorem, na vsi Senetářov a dalším majetku. S manželkou, která pocházela z významného zemanského rodu, byl ženatý již od roku 1402 a snažil získat i tvrz a vesnici Mstěnice. Když se mu to podařilo, majetek téměř obratem prodal. Ještě za života svého otce roku 1406 užíval Vok mladší svůj oddělený díl holštejnského panství a na listinách se uváděl s predikátem \"\"z Lipovce,\"\" kde měl na panském dvoře svoje dočasné sídlo. Počátkem roku 1407 přepadl Vok hrad Cimburk, který obsadil. Protože se tak událo se souhlasem markraběte Jošta, hrad mu zůstal a Vok se uváděl s predikátem \"\"z Holštejna a Cimburka.\"\" Roku 1407 získal Vok IV. od markraběte do zástavy i hrad Bohuslavice s několika vesnicemi. Po smrti markraběte Jošta se Vok účastnil ladfrýdu předních moravských pánů s Václavem IV. Vok se snažil i dále rozmnožovat své majetky a kupoval vsi a jejich části v různých oblastech Moravy. Kromě toho, že byl dobrým hospodářem, byl i válečníkem a v neklidných dobách i lupičem. Na soudních listinách se vyskytoval nejen jako žalobce, či jako obžalovaný, ale i jako přísedící u soudu. Vok např. okradl Heralta Pušku z Kunštátu, Oldřich Hechta z Rosic či Jana Pukliceho z Cetkovic, naopak on byl okraden Smilem z Kunštátu a Loučan. Další žaloby se týkaly nesplacených dluhů, kde Vok vystupoval jako dlužník i jako věřitel. \n\nV září roku 1415 přiložil Vok IV. z Holštejna pečeť pod stížný list proti upálení mistra Jana Husa. V roce 1419 se však již účastnil slibu věrnosti Zikmundovi, který byl vynucen na moravské šlechtě pod nátlakem. V lednu roku 1420 pobýval Vok IV. v Olomouci a byl zřejmě ve službách Zikmunda, který mu udělil 1200 kop grošů, které měly být spláceny ze zástavy a jihomoravském městě Pohořelice. V říjnu odejel Vok IV. s dalšími moravskými pány na pomoc Zikmundově posádce na Vyšehradě. 1. listopadu došlo k rozhodujícímu střetnutí s husity pod Vyšehradem. Při bitvě byl Vok IV. z Holštejna zabit. Dobový kronikář Vavřinec z Březové ho uvedl mezi 25 padlými moravskými pány na čtvrtém místě, což svědčí o jeho významu. \n\n\n"}
{"id": "434276", "url": "https://cs.wikipedia.org/wiki?curid=434276", "title": "Ajumi Moritová", "text": "Ajumi Moritová\n\nAjumi Moritová (japonsky: \"森田 あゆみ\"; narozená (* 11. března 1990, Ōta, Japonsko) je japonská profesionální tenistka, která na okruh ITF vstoupila roku 2004 a profesionálkou se stala v sezóně 2005. Převážnou část kariéry strávila do srpna roku 2007 na okruhu ITF, kde získala v roce 2008 první titul na turnaji v Tokachi. V rámci okruhu ITF získala k dubnu 2013 osm titulů ve dvouhře a tři tituly ve čtyřhře. V rámci okruhu WTA na titul čeká.\n\nNa žebříčku WTA byla ve dvouhře nejvýše klasifikována v říjnu 2011, kdy byla na 40. místě, ve čtyřhře pak v únoru 2009 na 65. místě.\n\nK dubnu 2013 se zúčastnila třiceti tři mezistátních zápasů ve Fed Cupu za tým Japonska s bilancí 16–7 ve dvouhře a 6–4 ve čtyřhře.\n\nJaponsko reprezentovala na Letních olympijských hrách 2008 v Pekingu, kde ve dvouhře vypadla ve druhém kole, když podlehla Li Na 2–6, 5–7. Společně s Ai Sugijamovou vypadla ve druhém kole čtyřhry, když podlehly 5–7, 2–6 Sereně a Venus Williamsovým.\n\n"}
{"id": "434279", "url": "https://cs.wikipedia.org/wiki?curid=434279", "title": "Orange pekoe", "text": "Orange pekoe\n\nOrange pekoe je označení pocházející z angličtiny, které se užívá v oblasti (především) černých čajů ze Srí Lanky a Indie, jež jsou expedovány na západ. \nJde o dva nejsvrchnější a tudíž nejmladší lístky čajovníku, mezi nimiž se nachází pupen (tips). Jsou velice bohaté na cenné látky, tím pádem po zpracování poskytují nejlepší čaje. Někdy se řadí do cca osmi podkategorií dle jakosti.\n"}
{"id": "434281", "url": "https://cs.wikipedia.org/wiki?curid=434281", "title": "Jiří Švejda", "text": "Jiří Švejda\n\nJiří Švejda (* 29. srpna 1949 v Litvínově) je český spisovatel a filmový scenárista, počátkem 90. let levicový politik a poslanec Sněmovny lidu Federálního shromáždění.\n\nPochází z rodiny dělníka, oba jeho rodiče byli zaměstnáni v Chemických závodech ČSSP (později CHEMOPETROL) v Litvínově. Po absolutoriu na chemické průmyslovce studoval nejprve dva roky na Vysoké škole chemicko-technologické v Praze, toto studium však nedokončil. Pracoval v Chemických závodech Litvínov. V roce 1975 jako provozní mistr v litvínovské chemičce napsal první román Havárie. Po jeho úspěšném přijetí a vysokém honoráři se stal profesionálním spisovatelem. Jeho romány Koncert a Požáry a spáleniště zfilmovalo filmové studio Barrandov. Romány \"Havárie\", \"Hořké dny\", \"Pán na inzerát\" a \"Okamžiky ztráty\" natočila Československá televize. Podle knihy Druhý dech spisovatele Václava Duška napsal scénař k filmu Křehké vztahy režiséra Juraje Herze.\n\nPři zaměstnání v letech 1975 až 1981 vystudoval dramaturgii a scenáristiku na pražské FAMU. Oženil se, a s manželkou Zdeňkou (za svobodna Parýzovou) mají tři děti. V letech 1981 až 1985 působil jako vedoucí dramaturg skupiny Tvůrčí mládí ve Filmovém studiu Barrandov a v letech 1985 až 1990 byl ředitelem Severočeského nakladatelství v Ústí nad Labem. V roce 1990 se stal ředitelem soukromého nakladatelství Dialog v Litvínově.\n\nVe věku 38 let vstoupil do KSČ. Politicky se angažoval i po sametové revoluci. Ve volbách roku 1992 byl zvolen za KSČM, respektive za koalici Levý blok, do Sněmovny lidu Federálního shromáždění (volební obvod Severočeský kraj). Ve Federálním shromáždění setrval do zániku Československa v prosinci 1992. Pak už politicky aktivní nebyl.\n\nJeho dílo lze označit za levicově orientovanou společenskou prózu, jež byla zejména v prvopočátcích ovlivněna tvorbou jiného severočeského spisovatele Vladimíra Párala.\n\n\n\n"}
{"id": "434286", "url": "https://cs.wikipedia.org/wiki?curid=434286", "title": "Regionální centrum pokročilých technologií a materiálů", "text": "Regionální centrum pokročilých technologií a materiálů\n\nRegionální centrum pokročilých technologií a materiálů (RCPTM) je vědecko-výzkumné pracoviště Přírodovědecké fakulty Univerzity Palackého v Olomouci. V centru jeho zájmu jsou nanočástice a nanotechnologie.Odborníci se věnují především vývoji nanomateriálů a chemických látek, které mohou najít uplatnění v medicíně, biotechnologiích, potravinářství a dalších odvětvích průmyslu i při ochraně životního prostředí. Významných výsledků dosahují i zdejší optici, kteří nahlížejí do světa fotonů a kvantového zpracování informací nebo se věnují výzkumu kosmického záření.\n\nVědecké centrum je zapojeno do řady významných mezinárodních kolaborací. Vzniklo 1. října 2010, od října 2013 sídlí v nově vybudovaném objektu v areálu Přírodovědecké fakulty UP v Olomouci-Holici, kde mají vědci k dispozici kvalitní přístrojové vybavení.\n\nPrioritní oblasti výzkumu zahrnují nanočástice oxidů kovů pro katalytické, magnetické a biomedicínské aplikace, uhlíkové nanostruktury na bázi grafenu a kvantových teček, nanočástice kovů pro antimikrobiální úpravy a technologie čištění vod, medicinální, výpočetní a koordinační chemii, fotoniku a vývoj přístrojových technik pro aplikace v optice a analytické chemii.\n\nVe vědeckém centru pracuje zhruba 120 výzkumníků, z toho čtvrtina zahraničních. Své výsledky každoročně prezentují ve více než 300 původních vědeckých pracích v prestižních časopisech.  RCPTM v letech 2011 až 2015 spolupracovalo nebo spolupracuje s více než 170 průmyslovými partnery. Cílem je přenos high-tech technologií do praxe a podpora vzniku nových firem zaměřených na sofistikované technologie.\n\nRCPTM pořádá v tuzemsku ojedinělý přednáškový cyklus Rudolf Zahradník Lecture Series, v němž vystupují světově uznávaní vědci z oblasti chemie a materiálových věd.\n\nGenerálním ředitelem centra je od roku 2010 prof. RNDr. Radek Zbořil, Ph.D.\n\nHlavní vědeckou kostru RCPTM tvoří osm výzkumných oddělení, která mezi sebou spolupracují.\n\nRCPTM je dlouhodobě mimořádně úspěšné v získávání národních i mezinárodních grantů včetně projektů Evropské výzkumné rady (ERC) a FP7 (či Horizon 2020), které do rozpočtu Centra v letech 2010 až 2015 přinesly více než 27 milionů eur.\n\nMezi nejvýznamnější patří:\n\nRCPTM je tak jediným výzkumným pracovištěm v ČR, které úspěšně řeší dvě centra excelence a dvě centra kompetence, jakožto nejvýznamnější projekty základního a aplikovaného výzkumu, které byly v posledních letech uděleny v rámci GA ČR, respektive TA ČR. Centrum je zároveň zapojeno do prestižních mezinárodních kolaborací typu Pierre Auger Observatory, Cherenkov Telescope Array nebo CERN-ATLAS.\n\nVýznamné publikace\n\nPatenty\n\n\n"}
{"id": "434293", "url": "https://cs.wikipedia.org/wiki?curid=434293", "title": "Hynek Berka z Dubé", "text": "Hynek Berka z Dubé\n\nHynek Berka z Dubé byl zakladatel šlechtického rodu Berků z Dubé, který se vyčlenil z starého a mocného rodu Ronovců v severních Čechách na během 13. a 14. století. \n\nZnámý původ později mocného rodu Ronovců začíná u Smila z Tuháně, který žil kolem roku 1200. Měl dva syny, staršího Častolova ze Žitavy a mladšího Jindřicha ze Žitavy. Oba se usadili v roce 1232 v oblasti Žitavy a Budyšína. Protože pomohli svému králi Václavovi I. v roce 1249 při potlačení povstání jeho syna, získali od něj různé majetky. Jindřich se později přestěhoval do východních Čech (viz Lichtenburkové). Častolov, o němž jsou záznamy z let 1216 až 1253, zůstal a jeho potomci se usadili na severu Čech.\n\nČastolov měl tři syny a dceru. Nejstarším byl Jindřich, psaný později \"Hynek z Dubé\". Prostředním synem byl mladší Častolov, později uváděný jako Čeněk z Lipé, nejmladším Chval, o němž jsou záznamy v listinách z let 1253 až 1263. Dcera se provdala za otce Albrechta ze Seeberka.\n\nZmíněný nejstarší syn Jindřich, později psaný \"Hynek z Dubé\" (neboť v latině se přepisu jedná o totéž jméno) je zachycen v listinách z let 1249 až 1290. Také on měl tři syny, nejstarší Hynek ml. (záznamy z let 1276 až 1309), Albrechta (psán z Dubé, Frýdlantu, Liběšic) a Čeňka (záznam z roku 1279).\n\nHynek Berka roku 1300 za vydatnou vojenskou pomoc v boji o polskou korunu získal od svého krále Václava II. bezdězské panství do zástavy. Od něj ho převzal stejnojmenný syn a měl ho až do své smrti.\n\nHynek Berka z Dubé je uváděn poprvé v listině z roku 1306 v souvislosti s přepadením Lanškrouna, není však jisté, zda se týká tohoto Berky. Jistě je však citován v roce 1319. V té době byl v Praze purkrabím. Tehdy patřila Lípa (dnešní Česká Lípa) mocnému šlechtici Jindřichovi z Lipé, také původem z rodu Ronovců, který byl Hynkovým bratrancem. Jindřich se roku 1319 rozhodl odcestovat na Moravu, s králem směnil Žitavu za jiná panství a Lípu i s okolím bratranci prodal. O vlastnictví Lípy Hynkem je záznam v archivech znovu z roku 1327.\nHynek měl čtyři syny. Nejstarší Půta z Frýdlantu, zakladatel Adršpachů, \"Hynek Scolaris\" či spíše Jindřich, pozdější biskup v Olomouci, nejvyšší pražský purkrabí Hynek Berka a konečně Hynáček, který vlastnil hrad Housku.\n\nHynků a Jindřichů z Dubé, resp. Berků z Dubé bylo mnoho a mnozí kronikáři je v pozdějších dobách zaměňují, či chybují při přepisech. Problém v doložení dat je dán malým počtem zachovalých dokumentů i absencí příjmení. Tak jak nabývali statky a postavení, měnili svá jména i vícekrát za život.\n\n"}
{"id": "434294", "url": "https://cs.wikipedia.org/wiki?curid=434294", "title": "Jodid sodný", "text": "Jodid sodný\n\nJodid sodný je bílá krystalická sůl s chemickým vzorcem NaI, používaná k detekci radiace, léčbě jodové karence a jako reaktant ve Finkelsteinově reakci.\n\nJodid sodný se často používá při léčbě a prevenci jodové karence.\n\nBěžnou oblastí použití jsou také polymerázové řetězové reakce a též (v acetonovém roztoku) Finkelsteinova reakce pro konverzi alkylchloridů na alkyljodidy. Tato reakce je založena na nerozpustnosti chloridu sodného v acetonu.\n\nMonokrystaly jodidu sodného (dopovaného thaliem) se používají jako scintilační detektory pro spektrometrii záření gama.\n\n"}
{"id": "434296", "url": "https://cs.wikipedia.org/wiki?curid=434296", "title": "Átmavičára", "text": "Átmavičára\n\nÁtmavičára (sánskrtsky \"ātma-vicāra\") nebo také filosofické sebedotazování je meditační technika zaměřená na rychlé dosažení duchovní realizace, neboli mókši. Nejčastěji bývá spojována se jménem Ramany Maharšiho. Sebedotazování pojaté jako meditace na myšlenku „Kdo jsem já?“, neboli meditace subjektu na subjekt, má vést k osamostatnění a následnému rozpuštění myšlenky klamného „já“ (ega).\n\n„Kdo jsem?“ je zásadní filosofická otázka, protože veškeré naše poznávání (včetně vědeckého poznávání) se děje pouze přes subjekt, aniž bychom tento subjekt skutečně znali. Vědecké zkoumání zaměřené na objekty odkládá filosofickou otázku, \"jaké vědomí\" vlastně zkoumá, poznává.\n\nÁtmavičára se podobá zenovým technikám, kdy žák drží v mysli určitý kóan, který vede k určitému „probuzení\", k přímému prožití duchovní skutečnosti.\n"}
{"id": "434298", "url": "https://cs.wikipedia.org/wiki?curid=434298", "title": "Medlánecká skalka", "text": "Medlánecká skalka\n\nMedlánecká skalka je přírodní památka ev. č. 2013 na k.ú. Medlánky v Brně, okres Brno-město. Správa AOPK Brno. Nachází se na severním svahu návrší Medlánecká sníženina u ulice Turistická, západní okraj Medlánek.\n\nDůvodem ochrany jsou teplomilná rostlinná společenstva s výskytem zvláště chráněného koniklece velkokvětého (\"Pulsatilla grandis\").\n\nPodloží je tvořeno metabazity a žulovými porfyry brněnského masívu. Půdy reprezentují rankery a kambizem typická.\n\nKromě populace chráněného koniklece velkokvětého jsou zastoupeny hvozdíček prorostlý, mochna písečná, pavinec horský, růže šípková, řešetlák počistivý, silenka ušnice či zvonek moravský.\n\nZ ptáků zde hnízdí ťuhýk obecný, v okolních zahradách krutihlav obecný, lejsek šedý, rehek zahradní nebo strakapoud jižní, z motýlů byl zaznamenán modrásek nejmenší.\n\n"}
{"id": "434299", "url": "https://cs.wikipedia.org/wiki?curid=434299", "title": "Sara Nuru", "text": "Sara Nuru\n\nSara Nuru (* 19. srpna 1989 Erding) je německá modelka s mírami 80-66-96. Je vítězkou německé televizní reality show s názvem \"Germany's Next Top Model 2009\".\n\nNuru děla reklamu pro C&A a pracovala pro magazíny jako Cosmopolitan.\n\n"}
{"id": "434302", "url": "https://cs.wikipedia.org/wiki?curid=434302", "title": "Strakapoud jižní", "text": "Strakapoud jižní\n\nStrakapoud jižní (\"Dendrocopos syriacus\") je pták z čeledi datlovitých, velmi podobný strakapoudu velkému. V přírodě se můžeme setkat i se smíšenými páry, jejichž mláďata připomínají vzhledem i vlastnostmi oba rodičovské druhy.\n\nČernobílý strakatý pták, na rozdíl od strakapouda velkého má mezi okem a lícemi jednu velkou bílou skvrnu.Na bílém krku je černý vous,nikoliv kříž jak u strakapouda velkého.Také všechny červené znaky jsou růžovější než má strakapoud velký. Hmotnost 74-82 g, rozpětí křídel asi 40 cm. Má kňouravý hlas.\n\nJe ptákem otevřené krajiny s vtroušenými stromy, obývá okolí lidských sídel i lesy, zejména v nížinách. Byl popsán původně v Sýrii, odkud se postupně přes Turecko a Balkánský poloostrov rozšířil do Rakouska a na jižní Moravu.\n\nHnízdí v dutinách stromů, které jsou umístěny ve výši 2-3 metry nad zemí, vletový otvor má průměr kolem 45 mm. K páření dochází vsedě na šikmé nebo horizontální větvi. Snůšku tvoří 4-7 vajec, na nichž se partneři rovnoměrně střídají. Délka vysezení je 12-13 dní. Mladí ptáci jsou krmeni hmyzem a plody.Proto mají řídký trus,který nelze odklidit a tak musejí kálet do dutiny,která páchne.Hned po vylétnutí si mláďata dopřejí vytrvalou a důkladnou koupel.\nJarmila Kačírková: Strakapoud jižní (Dendrocopos syriacus) hnízdění, krmení mláďat, Lipník nad Bečvou červen 2019<br>\n\n"}
{"id": "434303", "url": "https://cs.wikipedia.org/wiki?curid=434303", "title": "Seznam egyptských jmen", "text": "Seznam egyptských jmen\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "434307", "url": "https://cs.wikipedia.org/wiki?curid=434307", "title": "Edvard Jelínek", "text": "Edvard Jelínek\n\nEdvard Jelínek (6. června 1855 Praha – 15. března 1897 Praha) byl český publicista a prozaik, organizátor všeslovanských, hlavně česko-polských vztahů. Svá díla podepisoval též pseudonymy A. G. Popov, E. J. Pravda, E. J. Pražský nebo Cyril Chod.\n\nNarodil se v rodině litografa Josefa Jelínka (1815-1873) a jeho manželky Karoliny, rozené Strakové (1823-1876), jako mladší ze dvou synů.\nPo absolvování reálného gymnázia v Praze nastoupil jako adjunkt statistické kanceláře na magistrátu hlavního města. Zasvětil svůj krátký život propagaci slovanské vzájemnosti, zejména Polsku, s jehož literáty se často setkával (viz jeho vzpomínky na Honoratu z Wiśniowských-Zapovou).\n\nZemřel svobodný. Pohřben je v Praze na Vyšehradě.\n\nByl autorem řady povídek, jednoho románu, mnoha cestopisných črt, studií. Mnohé z nich vydal ve svém měsíčníku \"Slovanský sborník\" v letech 1881 až 1887.\n\n\n\n"}
{"id": "434309", "url": "https://cs.wikipedia.org/wiki?curid=434309", "title": "Pero (strojní součástka)", "text": "Pero (strojní součástka)\n\nPero je strojní součástka používaná pro spojení hřídele s nábojem. Spojení slouží k přenosu kroutícího momentu mezi nábojem a hřídelem (např. mezi hřídelem a ozubeným kolem). Svým tvarem připomíná vsazený klín, nemá však úkos na vrchní straně a v namontovaném stavu zůstává vždy vůle mezi vrchní ploškou a dnem drážky v náboji. Přesto se obecně používá označení „klínek“.\n\nPero může být využito také k ustavení strojních dílů v rovinné ploše, například výměnných částí přípravků.\n\nPero je ocelová podlouhlá součástka s pravoúhlým průřezem. Vkládá se do drážky odpovídajícího tvaru vyfrézované v hřídeli a na něj se nasouvá náboj s průchozí drážkou. Tvary drážek pro standardní pera a jejich přiřazení k hřídelům stanoví norma ČSN 02 2507. Drážky v hřídeli i v náboji mají šířku v toleranci P9. Pera těsná mají toleranci šířky e7 nebo h9 (předepisuje se v označení). Pera výměnná (vodící) mají toleranci šířky d9. Uložení nábojů je obvykle H/h (např. H8/h7), H/k (H7/k6) výjimečně H/m (H7/m6). \nV axiálním směru musí být náboj na hřídeli nějakým způsobem zajištěn (např. pojistným kroužkem, šroubem, kolíkem, maticí, atd.)\n\nVelikost pera se určuje následovně:\n\nPevnostní výpočet se provádí pouze na tlak. Průřezy normovaných per jsou stanoveny tak, že pokud nebude překročeno maximální dovolené napětí v tlaku, nebude překročeno ani maximální dovolené napětí ve střihu.\n\nRozměrové normy per:\n\nK výrobě se používá ocel 11 600 a její ekvivalenty. Dodávají se jak pera hotová, tak i tyče přesně tažené – tzv. klínová (klínková) ocel.\n\nPoužívají se pera se zaoblenými nebo s rovnými čely. Pera zaoblená mohou být v provedení s upevňovacím a odtlačovacím šroubem.\nNosná délka (ta, která přenáší kroutící moment) pera se zaobleným čelem je pouze délka přímé části (bez zaoblení). U per s rovným čelem je nosnou délkou celá délka pera. \nDalším, dnes už zřídka používaným typem pera, je tzv. Woodruffovo pero. \nPokud použijeme podobnou součástku většího průřezu, ale s délkou jen málo přesahující příčné míry, hovoříme o tzv. kameni. Kámen bývá obvykle přišroubovaný, může být i osazený a používá se jako unášecí nebo vodící (polohovací).\n\n\n\n\n"}
{"id": "434311", "url": "https://cs.wikipedia.org/wiki?curid=434311", "title": "Malajština", "text": "Malajština\n\nMalajština (\"bahasa Melayu\") je jazyk respektive skupina blízkých malajsko-polynéských jazyků jihovýchodní Asie. Jde původně o jazyk Malajců a jako rodnou řeč jej užívá přibližně 30 milionů lidí. Jeho různé varianty se ovšem používají jako dorozumívací a úřední jazyk - především v Indonésii (Indonéština, \"bahasa Indonesia\"), Malajsii (Malajsijština, \"bahasa Malaysia\"), v Bruneji a v Singapuru - a jako druhým jazykem tak malajsky hovoří až 300 milionů osob. Jako dorozumívací jazyk je v této oblasti malajština používána již zhruba od 15. století.\n"}
{"id": "434314", "url": "https://cs.wikipedia.org/wiki?curid=434314", "title": "Cífer", "text": "Cífer\n\nCífer je obec na Slovensku v okrese Trnava. V roce 2013 zde žilo 4 105 obyvatel. První písemná zmínka o obci pochází z roku 1291.\n\nV obci stojí římskokatolický kostel svatého Michaela archanděla postavený v roce 1935 a kaple sv. Jana Nepomuckého pocházející z 18. století.\n\nCíferem protéká potok Gidra pramenící v Malých Karpatech.\n\nK Cíferu patří i dvě místní části – Pác a Jarná. V místní části Pác je římskokatolický kostel svatých apoštolů Petra a Pavla ze 17. století. Na pravém břehu Gidry se na území této části nachází archeologická lokalita Pác s pozůstatky římské vojenské stanice z 1. poloviny 4. století n. l. se zachovalými zděnými základy kasáren a zbytky palisádového opevnění s příkopem a studna.\n\n\n"}
{"id": "434318", "url": "https://cs.wikipedia.org/wiki?curid=434318", "title": "Hopper", "text": "Hopper\n\nPříjmení Hopper nese více různých osobností:\n\n"}
{"id": "434319", "url": "https://cs.wikipedia.org/wiki?curid=434319", "title": "Backus", "text": "Backus\n\nBackus může být:\n\n"}
{"id": "434321", "url": "https://cs.wikipedia.org/wiki?curid=434321", "title": "Grafenried", "text": "Grafenried\n\nGrafenried, či po druhé světové válce krátce Lučina, byla obec v okrese Domažlice. Ležela při současných česko-bavorských hranicích západně od Nemanic, do jejichž katastru dnes patří, a zanikla v padesátých a šedesátých letech 20. století v důsledku tvorby hraničního pásma. Zbylo po ní jen několik zřícenin.\n\nGrafenried byl původně bavorskou vesnicí. První zmínky o něm pocházejí z roku 1282 v urbáři pro Dolní Bavory. V roce 1764 došlo k úpravě česko-bavorské hranice, kterou byla severní část vesnice připojena k Čechám a dostala jméno Obergrafenried. Jižní část zůstala v Bavorsku jako Untergrafenried. Reforma církevní správy následovala 44 let později: v roce 1808 přešel Grafenried zpod správy řezenské diecéze pod diecézi českobudějovickou.\n\nJiž v 18. století stávala v obci kaple, ke které nechal roku 1753 majitel statku přistavět kostelní loď, z původní kaple se stal presbytář. V roce 1775 byla k lodi přistavěna také věž s barokní bání, v roce 1786 byl založen místní hřbitov, v roce 1787 nechala poblíž baronka Anna Katharina von Müller postavit faru, s přízemní částí pro církevní účely a patrem pro své vlastní potřeby po odchodu do důchodu. Zemřela však dříve, než odešla do důchodu.\n\nPo roce 1913 bylo v Obergrafenriedu 38 domů a v nich žilo skoro 300 obyvatel, byly tu 4 obchody, pivovar, tři hostince, cihelna i škola, která byla upravena v roce 1876 ze starého zámečku. Zaznamenaná tu byla následující řemesla: řezník, kovář, kolář, pekař, truhlář.\n\nPodle sčítání obyvatel v roce 1930 žilo v Grafenriedu 244 obyvatel, z toho čtrnáct Čechů. Význam nevelké obce zvyšoval poměrně využívaný hraniční přechod a farní kostel svatého Jiřího. Po druhé světové válce byla drtivá většina obyvatel násilně vysídlena, následné dosídlení bylo pouze částečné. Obec dostala nové jméno Lučina. Počátkem padesátých let dvacátého století muselo obyvatelstvo v důsledku vytvoření přísně střeženého hraničního pásma odejít. Věže kostela byly strženy mezi roky 1970 až 1975.\n\n"}
{"id": "434325", "url": "https://cs.wikipedia.org/wiki?curid=434325", "title": "Pektusan", "text": "Pektusan\n\nPektusan (mandžusky v transkripci \"Golmin šanggiyan alin\", čínsky \"长白山\" pchin-jin \"Chángbái shān\" v českém přepisu \"Čchang-paj šan\" (mandžuský i čínský název v překladu do češtiny znamená \"Stále bílá hora\"), korejsky \"백두산\" (v překladu do češtiny \"Bělohlavá hora\")) je hora na čínsko-severokorejské hranici. Je vysoká 2744 m a je nejvyšší horou Severní Koreje i Mandžuska.\n\nPektusan je stratovulkán a v jeho kaldeře se nachází sopečné Nebeské jezero. U Pektusanu pramení řeky Ja-lu a Tumannaja, které tvoří čínsko-severokorejskou a (v případě řeky Tumannaja) i rusko-severokorejskou hranici.\n\nPoslední erupce sopky proběhla v roce 1903 a nejsilnější erupce proběhla podle datace historiků v roce 946, kdy sopka vyvrhla nejméně 70 km³ materiálu. Výbuch tehdy ovlivnil klima Číny a Japonska a podle profesora seismologie Honga z univerzity Jonse v Soulu dopadaly pěticentimetrové kousky lávy až na tisíc kilometrů vzdálené severní pobřeží Japonska.\n\nMěření z posledních let (k 2015) ukázala, že je v oblasti zvýšená seismická aktivita a ve vzduchu neobvyklé hodnoty oxidu siřičitého, což nasvědčuje expanzi magmatického krbu. Po čtvrtém severokorejském jaderném testu světoví seismologové varovali, že další výbuch by mohl obávanou sopku Pektusan probudit. Výbuchy v její extrémní blízkosti 115 km pro ni představují přímé ohrožení. Silné zemské otřesy mohou narušit celistvost magmatického krbu a zrychlit tak sopečnou aktivitu. Podle matematického modelu by výbuch sopky mohly vyvolat otřesy o síle 5 až 7,6 stupňů Richterovy škály, přičemž poslední jaderný test měl 5,1 stupňů.\n\nKorejci i Mandžuové považují Pektusan za svou kolébku. Severokorejským režimem je hora považována za posvátnou. Podle režimní legendy se na jejím úpatí narodil Kim Čong-il a má tak velký význam i v severokorejské komunistické mytologii. V říjnu a na přelomu listopadu a prosince roku 2019 severokorejský vůdce Kim Čong-un v doprovodu manželky a několika vládních činitelů podnikl na bílém koni dvě vyjížďky na zasněžený vrchol hory, což mělo být chápáno jako významné propagandistické gesto.\n\nÚzemí hory je předmětem čínsko-severokorejského pohraničního sporu. V poslední době se spor vyostřil kvůli čínskému přání postavit v okrese Ťing-jü, kde se nachází čínská strana hory, jadernou elektrárnu.\n\nOblast na čínském území o rozloze 196 465 ha je od roku 1979 zapsána na seznam biosférických rezervací UNESCO.\n\n"}
{"id": "434327", "url": "https://cs.wikipedia.org/wiki?curid=434327", "title": "Bratislavské předmostí", "text": "Bratislavské předmostí\n\nBratislavské předmostí, též Petržalské předmostí (maďarsky \"Pozsonyi hídfő\", německy \"Bratislavaer Brückenkopf\") je označení pravobřežní části Dunaje, která připadla po skončení první světové války nově vzniklému Československu. Po skončení druhé světové války bylo předmostí dále rozšířeno o malou část původně maďarského území. Dnes je součástí Slovenska.\n\nTrianonskou smlouvou byla k Československu u Bratislavy přičleněna v roce 1920 i malá část území na pravém břehu Dunaje. Československo území opevnilo. V letech 1938 až 1945 bylo toto území anektováno Velkoněmeckou říší. Na Pařížské mírové konferenci v roce 1946 Československo požadovalo rozšíření předmostí o území pěti maďarských obcí (Oroszvár, Horvátjárfalu, Dunacsún, Rajka a Bezenye). Podle rozhodnutí mírové konference byly k Československu nakonec připojeny tři z těchto obcí, a to Oroszvár (dnešní Rusovce), Horvátjárfalu (dnešní Jarovce) a Dunacsún (dnešní Čunovo). Rajka a Bezenye zůstaly v Maďarsku. Bratislavské předmostí se tak předáním přiřčeného území 15. října 1947 zvětšilo o 65 km².\n\n"}
{"id": "434329", "url": "https://cs.wikipedia.org/wiki?curid=434329", "title": "Závěrečný akt Konference o bezpečnosti a spolupráci v Evropě", "text": "Závěrečný akt Konference o bezpečnosti a spolupráci v Evropě\n\nZávěrečný akt Konference o bezpečnosti a spolupráci v Evropě (anglicky \"Final Act of the Conference on Security and Cooperation in Europe\", rusky \"Заключительный Акт Совещания по безопасности и сотрудничеству в Европе\") je výsledný dokument jednání Konference o bezpečnosti a spolupráci v Evropě (KBSE). Byl podepsán nejvyššími představiteli třiceti pěti států světa 1. srpna 1975 v Helsinkách. Jeho podpisem skončila nejdůležitější fáze procesu KBSE.\n\nZávěrečný akt KBSE je považován za významný krok ke snížení napětí studené války a diplomatické vítězství Sovětského svazu v jeho snaze o upevnění územních a politických zisků vyplývajících z druhé světové války (zejména uznání existence NDR, hranice na Odře a Nise a sovětských územních zisků v bývalém Východním Prusku a na území dnešní Litvy) výměnou za závazky v oblasti lidských práv, které Sovětský svaz stejně nemínil dodržovat.\n\nV Československu vzniklo v důsledku přijetí lidskoprávních závazků a jejich nedodržování státní mocí hnutí Charta 77.\n\nZávěrečný akt obsahuje deklaraci deseti zásad řídících vztahy mezi zúčastněnými státy a dále se věnuje záležitostem týkajícím se uplatňování některých z těchto zásad.\n\nUvedené zásady jsou:\n\nZávěrečný akt KBSE podepsali nejvyšší představitelé těchto třiceti pěti států (v abecedním řazení):\n\n"}
{"id": "434332", "url": "https://cs.wikipedia.org/wiki?curid=434332", "title": "Aimée", "text": "Aimée\n\nAimée je ženské křestní jméno. Podle českého kalendáře slaví jmeniny 24. ledna (Milena).\n\nJméno má francouzský původ, které znamená \"milovaná\". Je to ze starofrancouzského slova amede a z latinského slova amata. Jméno může být též ze začínajících francouzského slova Ami, která znamená \"kamarádka\".\n\n\n\n"}
{"id": "434333", "url": "https://cs.wikipedia.org/wiki?curid=434333", "title": "Polonia", "text": "Polonia\n\nPolonia je latinské jméno Polska a označení polské diaspory ve světě (Poláci žijící mimo Polsko). Velikost polské diaspory se odhaduje na 15 až 20 milionů lidí. Největší populace Poláků žijících mimo Polsko jsou v Německu, ve Francii, ve Spojených státech, v Kanadě a Brazílii.\n\nV Česku žije podle sčítání lidu z roku 2001 celkem 51 968 Poláků, a to zejména ve východní části českého Těšínska (tzv. Zaolzie). Největší procentuální poměr Poláků k ostatním obyvatelům ze všech obcí v Česku je v obci Hrádek, kde se v roce 2001 k polské národnosti hlásilo skoro 43% obyvatel obce.\n\nDalší sčítání lidu proběhlo v roce 2011 a k polské národnosti se přihlásilo 39 269 obyvatel České republiky. \n\nPod názvem Polonia jezdí i mezinárodní vlak EuroCity (102/103) mezi Varšavou, Bohumínem, Břeclaví a Vídní. \n\n"}
{"id": "434334", "url": "https://cs.wikipedia.org/wiki?curid=434334", "title": "Karta Poláka", "text": "Karta Poláka\n\nKarta Poláka (polsky \"Karta Polaka\") je dokument vystavený polskou státní správou, který potvrzuje příslušnost jeho držitele k polskému národu.\n\nKarta Poláka může být vystavena osobám, které (i) náležejí k polskému národu, (ii) nemohou obdržet dvojí občanství ve státě, jehož jsou občany, (iii) nemají polské občanství či právo k trvalému pobytu v Polsku, a (iv) jsou občany zemí bývalého Sovětského svazu (Arménie, Ázerbájdžán, Bělorusko, Gruzie, Estonsko, Kazachstán, Kyrgyzstán, Litva, Lotyšsko, Moldavsko, Rusko, Tádžikistán, Turkmenistán, Ukrajina a Uzbekistán).\n\nKarta Poláka opravňuje svého držitele k vynětí z povinnosti platit poplatek za vydání Schengenského víza (pouze však při vstupu do Polska). Dále je držitel karty vyňat z povinnosti mít pracovní povolení při práci v Polsku, může založit obchodní společnost za stejných podmínek, jako občan Polska, může studovat v Polsku, užívat zdravotní péči v Polsku, má právo 37% slevy při užívání veřejné dopravy v Polsku a má vstup do státních muzeí zdarma.\n\n"}
{"id": "434342", "url": "https://cs.wikipedia.org/wiki?curid=434342", "title": "Šutyrova studánka", "text": "Šutyrova studánka\n\nŠutyrova studánka je archeologická lokalita na katastru Kopřivnice z pozdní doby bronzové (8. století př. n. l.) a z pozdní doby laténské (2.–1. století př. n. l.).\n\nSídliště se nachází na parcelách 2527 a 2523 v západní části severního svahu Červeného kamene, u vodního pramene; z východu a jihu je ohraničeno bezejmenným potokem.\n\nMísto bylo osídleno od 2. poloviny 2. století př. n. l. do 2. poloviny 1. století př. n. l., tedy v pozdní době laténské, kdy na většině našeho území sídlili Keltové. Význam sídliště spočívá především v tom, že jde o jedno z keltských sídlišť na okraji této Kelty osídlené oblasti, v kontaktní zóně se sousedním územím púchovské kultury (nekeltské, ale silně latenizované). Nedaleko odtud se nacházejí jak lokality keltské (patrně oppidum na Kotouči u Štramberka), tak púchovské (hradiště „Požaha“ u Jičiny, sídliště v poloze „Vaňův kámen“ na katastru Kopřivnice, sídliště Zámecký vrch aj.)\n\nNa sídlišti, známém již na počátku 20. století, sbírali v 50. letech keltskou keramiku Lumír Jisl a Věra Šikulová, v roce 1961 zde malý zjišťovací výzkum uskutečnil Jiří Pavelčík z opavské expozitury Archeologického ústavu ČSAV Brno, v 80. a 90. letech zde prováděl drobné výzkumné akce pracovník kopřivnického muzea Jiří Tichánek. Materiál je uložen v muzeích v Kopřivnici a Opavě.\n\nNázor, že jde o keltskou osadu, publikoval již J. Pavelčík; třebaže oproti tomu existuje názor, že jak sídliště Šutyrova studánka, tak hradiště Kotouč u Štramberka spadá do soustavy sídlišť obývaných púchovským lidem (púchovské kultury), podrobný rozbor materiálu z těchto lokalit publikovaný M. Čižmářem potvrdil jejich příslušnost ke keltské oikumeně.\n\n"}
{"id": "434343", "url": "https://cs.wikipedia.org/wiki?curid=434343", "title": "Chochol (účes)", "text": "Chochol (účes)\n\nChochol (rusky \"хохо́л\", polsky \"chachoł\",ukrajinsky \"оселедець\") je původně označení bojového účesu užívaného Východními Slovany minimálně od doby Kyjevské Rusi, který spočíval ve vyholení hlavy při zanechání dlouhého středového pruhu, svojí technikou je zařaditelný mezi číra. \n\nPřesná doba, kdy začal být nošen Východními Slovany, není známá, ale první významná zmínka o jeho nošení pochází z případu kyjevského knížete Svjatoslava I. Igoreviče vládnoucího v 10. století. Později účes nosili Kozáci a zejména Záporožští Kozáci.\n\nPozději z názvu účesu vzniklo také pejorativní označení Ukrajinců (resp. někdy obecně tzv. Malorusů), používané zejména Rusy.\n\nOznačení použil například i Karel Čapek v dobové protipolské básni, reagující na Československo-polský spor o Těšínsko:\n<poem>\nZahučaly hory,\nzahučali Leši,\njeszcze Polska niezginęła,\njeszcze Polska hřeší.\nS Austriaky ve Vídni,\ns Austriaky v širém poli,\ns Germány jít na Čechy,\nna Rusy a na Chocholy,\n</poem>\n\n"}
{"id": "434345", "url": "https://cs.wikipedia.org/wiki?curid=434345", "title": "Kacap", "text": "Kacap\n\nKacap (polsky \"kacap\", ukrajinsky \"кацап\") je hanlivé označení \nRusů, používané v Polsku a na Ukrajině.\n\nEtymologie označení je nejednoznačná. Může pocházet ze spojení \"jak cap\" („[vypadající] jako kozel“), vycházejícího z tradice nošení plnovousu na středověké Rusi.\n\nZe slova \"kacap\" pocházející výraz Kacapščina či Kacapstan se používá jako hanlivé označení Ruska.\n\n"}
{"id": "434347", "url": "https://cs.wikipedia.org/wiki?curid=434347", "title": "Smrt černého krále", "text": "Smrt černého krále\n\nSmrt černého krále je československý detektivní film z roku 1971, který navazuje na televizní seriál Československé televize \"Hříšní lidé města pražského\" z roku \"1968\". Jedná se o poslední film z cyklu celovečerních filmů \"Pěnička a Paraplíčko\" (1970), \"Partie krásného dragouna\" (1970) a \"Vražda v hotelu Excelsior\" (1971) režiséra Jiřího Sequense.\n\n\n\n"}
{"id": "434349", "url": "https://cs.wikipedia.org/wiki?curid=434349", "title": "Žluna šedá", "text": "Žluna šedá\n\nŽluna šedá (\"Picus canus\") je středně velký šplhavý pták z čeledi datlovití, který je pozorován i v České republice.\n\nTento druh poprvé popsal Linné ve své publikaci v roce 1758. Od té doby se obecně uvádí 11 poddruhů, i když některé zdroje uvádějí pouze dva (žlunu šedou evropskou a mongolskou).\n\nPodobá se příbuzné žluně zelené (\"Picus viridis\"), od níž se liší především tvarem „vousu“ – skvrny táhnoucí se od zobáku pod oko – který je výrazně užší a u samců bez vložené červené skvrny. Dále se liší hlasem, který je méně výbušný, klesající a melancholicky zabarvený.\n\nSamec má zelenošedý hřbet, šedé břicho a hlavu a zelenohnědě žíhané letky i ocasní pera. Na hlavě má malou, červenou čepičku. Samice nemá na hlavě ani stopu po červené. Mladí ptáci mají špinavé zbarvení a u nich lze již určit pohlaví. Žluna šedá je dlouhá 25 cm.\n\nZajímavostí je, že při přepeřování ocasních per vypadnou stará pera až tehdy, když pod nimi do dostatečné délky nedorostou nová. Žluna tedy má vždy opěrná ocasní pera, a může pořád šplhat. Takto je tomu i u ostatních datlovitých.\n\nTento druh žluny se vyskytuje ve většině Evropy, včetně České republiky. Zde hnízdí nepravidelně na celém území okolo 4 000 párů. Obývá taktéž i velkou část střední Asie, především jih této oblasti. Žluna šedá obývá listnaté a smíšené lesy a běžně ji nalezneme v nadmořské výšce do 1 300 m n. m. Vybírá si porosty se starými duby a buky, ale objeví se ve starých ovocných sadech. Má ráda také skupinky stromů na polích a městské parky. I když je menší než žluna zelená, snáší zimy lépe než ona.\n\nPopulace žluny šedé je velká a za poslední léta u ní nezjišťujeme žádný veliký úbytek. I proto se žluna šedá řadí dle IUCN mezi málo dotčené, tedy nechráněné, druhy.\n\nBubnování, kterým se ozývá častěji než žluna zelená, trvá 2 sekundy. V dubnu se samec snaží přimět samici k paření tím, že ji vytrvale pronásleduje mezi stromy. Dutinu vytesávají v listnatých stromech s nahnilým středem oba budoucí rodiče. Dutina je umístěna 3 až 5 m vysoko. Samice snáší poměrně velkou snůšku: 7–10 čistě bílých vajec. Střídavě je zahřívají oba rodiče. Inkubace trvá 17 až 18 dní. Mláďata se líhnou holá a slepá. Oba rodiče krmí mladé natrávenou potravou z jícnu. Mladí ptáci při škemrání vydávají zvláštní zvuky zpočátku připomínající bzučení sršňů. V první třetině července opouštějí mladí ptáci dutinu, ale rodiče je po určitý čas vodí a krmí.\n\nNa východě svého areálu hledá potravu spíše na zemi, u nás jak na zemi, tak na stromech. Živí se hlavně mravenci a jejich kuklami a larvami, ale i jiným hmyzem. Sbírá také semena, bobule a ovoce.\n\n"}
{"id": "434350", "url": "https://cs.wikipedia.org/wiki?curid=434350", "title": "Henry Wilson", "text": "Henry Wilson\n\nHenry Wilson, rodným jménem Jones Colboath (16. února 1812 Farmington, New Hampshire – 22. listopadu 1875 Washington, D.C.) byl americký politik a státník.\n\nNarodil se jako Jeremiah Jones Colboath a toto jméno si změnil po přečtení povídky E. A. Poea s tímto názvem. Působil v Zákonodárném sboru státu Massachusetts v letech 1844–1846 a 1850–1852 a v senátě za tento stav v letech 1855–1873 a jako osmnáctý viceprezident USA ve vládě demokratického Prezidenta Ulysses S. Granta od 4. března 1873 až do své smrti 22. listopadu 1875 i předsedal.\nZdravotně na tom nebyl zrovna nejlépe a proto často chyběl v Senátu.\n"}
{"id": "434351", "url": "https://cs.wikipedia.org/wiki?curid=434351", "title": "Indická náboženství", "text": "Indická náboženství\n\nIndická náboženství (také dharmická náboženství) jsou náboženství, která mají svůj původ na indickém subkontinentu. Řadí se mezi ně čtyři náboženství: hinduismus, džinismus, buddhismus a sikhismus. Někdy jsou také klasifikována jako východní náboženství. Indická náboženství jsou spojena společnou historií Indie, ale nejsou omezena jen na indický subkontinent, nýbrž jsou rozšířena po celém světě.\n\nExistují prehistorické památky na náboženství v Indii, např. u Harappské kultury. Zdokumentovaná historie indických náboženství začíná Védským náboženstvím, které vyznávali Indoárijci. Tyto praktiky byly později sepsány do textů zvaných Védy. Toto období trvalo přibližně od 1750 př. n. l. do 500 př. n. l. a nazývá se podle nich Védské období.\nReformní období trvalo od 800 př. n. l. do 200 př. n. l. znamená přelom mezi Védským náboženstvím a hinduistickými náboženstvími. V tomto období působilo hnutí šramanů, které dalo vznik džinismu a buddhismu a vytvořilo koncepty jógy, samsáry a mókši. Vznikly také Upanišady a Védánta.\n\nV puránském (200 př. n. l. až 500 n. l.) a středověkém období (500–1100) se rozvíjel hinduismus, vznikl bhakti, višnuismus a šivaismus.\n\nV raně islámském období (1100-1500) vzniklo nové náboženství, sikhismus, které založil Guru Nanak. Většina jeho vyznavačů pochází z oblasti Pandžábu.\n\nV koloniálním období vznikla nová interpretace hinduismu zvaná Neo-Védánta.\n\n"}
{"id": "434354", "url": "https://cs.wikipedia.org/wiki?curid=434354", "title": "William A. Wheeler", "text": "William A. Wheeler\n\nWilliam Almon Wheeler (30. června 1819 v Malone ve státě New York, USA – 4. června 1887 v Malone) byl americký státník, bankéř, podnikatel a politik.\n\nByl členem zákonodárného sboru státu New York v letech 1850–1859, člen Kongresu za New York v letech 1861–1863 a 1869–1877 a devatenáctý viceprezident USA za Rutherforda Hayese od 4. března 1877 do 4. března 1881.\n\nKdyž byl zvolen viceprezidentem byl málo známý, jako předseda Senátu se však dobře osvědčil. Špatné zdraví ale brzy jeho politickou kariéru ukončilo.\n"}
{"id": "434355", "url": "https://cs.wikipedia.org/wiki?curid=434355", "title": "Technické plodiny", "text": "Technické plodiny\n\nTechnické plodiny je skupina plodin pěstovaných hlavně kvůli látkám, které se dají využívat v průmyslu. Jsou to rostliny, kde není hlavním hospodářským výnosem něco, co by se používalo v lidské stravě. Patří sem rostliny poskytující elastomery, gumy a slizy, pryskyřice, třísloviny, barviva, insekticidy, vosky a energetické rostliny.\n\nMezi nejvýznamnější rostliny poskytující elastomery (tedy rostliny ronící latex) patří kaučukovník brazilský (\"Hevea brazilienzis\") a \"Palaquium gutta\", méně významné jsou gumojilm jilmový (\"Eucommia ulmoides\") a \"Manilkara zapota\". Gumy a slizy pak poskytuje hlavně \"Prosopis juliflora\", z ostatních lze jmenovat druha \"Acacia nilotica\", tamarind indický (\"Tamarindus indica\") a rohovník obecný (\"Ceratonia siliqua\"). V případě pryskyřic jsou to pak \"Hymenaea courbaril\" a styrač benzoový (\"Styrax benzoin\"), méně významné jsou borovice přímořská (\"Pinus pinaster\"), kadidlovník pravý (\"Boswellia sacra\"), damaroň jižní (\"Agattis australis\") a ambroň východní (\"Liquidambar orientalis\"). Všechny tyto skupiny jsou pak někdy označovány jako rostliny produkující exudáty, nebo rostliny ronící latex, gumy a slizy či pryskyřice.\n\nMezi nejdůležitější rostliny produkující třísloviny lze zařadit druhy \"Acacia catechu\", \"A. mearnsii\", \"A. nilotica\", \"Bruguiera gymnorrhiza\" syn. \"Bruguiera sexangula\", \"Macaranga tanarius\", \"Peltophorum pterocarpum\", \"Terminalia catappa\" a druh \"Uncaria gambir\".\n\nCo se týče rostlinných barviv, jedná se od druhy: oreláník barvířský (\"Bixa orellana\"), \"Butea monosperma\", šafrán setý (\"Crocus sativus\"), \"Gardenia jasminoides\" syn. \"Gardenia augusta\", \"Haematoxylum campechianum\", indigovník pravý (\"Indigofera tinctoria\") a \"Lawsonia inermis\".\n\nMezi rostliny produkující pesticidní látky řadíme především řimbabu starčkolistou (\"Chrysanthemum cineraefolium\"), \"Azadirachta indica\", \"Quassia amara\", tabák obecný (\"Nicotiana rustica\"), \"Physostigma venenosum\", \"Derris trifoliata\", \"Tephrosia virginiana\", česnek kuchyňský (\"Allium sativum\"), \"Pogostemon cablin\", \"Cymbopogon citratus\", kulčibu dávivou (\"Strychnos nux-vomica\"), eukalyptus kulatoplodý (\"Eucalyptus globulus\") a mnoho dalších.\n\nPatří sem například \"Copernicia cerifera\" či \"C. alba\", \"Euphorbia antisyphilitica\", \"Ficus ceriflua\", voskovník pravý (\"Myrica cerifera\"), škumpa vosková (\"Rhus succedanea\"), \"Sheelea martiana\" či \"Simmondsia californica\".\n\nPodle metodiky soupisu osevů v ČR podle ČSÚ se do technických plodin řadí i plodiny, které jsou částečně určeny ke konzumaci, protože do této kategorie jsou zařazeny i olejniny (zejména (řepka a mák). Dále sem patří konopí, kořeninové rostliny (kmín), léčivé rostliny, ostatní technické plodiny (kořen čekanky, tabák, len přadný) a energetické plodiny jinde neuvedené (např. ozdobnice čínská, chrastice rákosovitá). Podle ČSÚ se v ČR v roce 2015 pěstovalo 454 tis. ha technických plodin, z toho nejvíce zaujímá řepka (80,6 %), dále mák (7,1 %), hořčice na semeno (3,5 %) a slunečnice na semeno (3,4 %).\n"}
{"id": "434356", "url": "https://cs.wikipedia.org/wiki?curid=434356", "title": "Náboženství v Izraeli", "text": "Náboženství v Izraeli\n\nNáboženství je v Izraeli je hlavním rysem země a hraje významnou roli v utváření izraelské kultury a životního stylu. Izrael je jediná země na světě, kde jsou většina obyvatel Židé. Podle Centrálního statistického úřadu byla izraelská populace k roku 2005 tvořena ze 76,1 % židy, 16,2 % muslimy, 2,1 % křesťany a 1,6 % Drúzy. Zbylá 4 % populace se nepřihlásily k žádnému náboženství.\n\nIzrael nemá ústavu, avšak svoboda náboženského vyznání je zakotvena v zákoně. Právní zakotvení nežidovských komunit vychází z ustanovení z dob osmanské a britské správy Palestiny, která však byla modifikována. Náboženství, která jsou v Izraeli oficiálně uznána jsou: pravoslaví, římskokatolická církev, arménská apoštolská církev, arménská katolická církev, syrská katolická církev, chaldejská katolická církev, melchitská řeckokatolická církev, maronitská katolická církev, syrská pravoslavná církev a judaismus. Dále byly přidány tři náboženské komunity a to: Drúzové, evangelická episkopální církev a Bahá'í. Skutečnost, že muslimská populace nebyla vymezena jako náboženská komunita je pozůstatek z osmanského období, kdy byl islám dominantním náboženstvím. Tímto však nejsou jakkoliv ovlivněna náboženská práva muslimské komunity a rovněž příslušníci neuznaných náboženství mohou svobodně praktikovat své náboženství.\n\nZákon o návratu zaručuje všem Židům, kteří mají židovské předky, i konvertitům právo na získání izraelského občanství. Zhruba tři čtvrtiny populace (76,1 %) jsou Židé. Asi 40−50 % Židů se považuje za sekulární (hebrejsky חילוני, \"chiloni\"; לא דתי, \"lo dati\" − nevěřící či חופשי, \"chofši\" − volnomyšlenkáři), 30−40 % se považuje za tradicionalisty (hebr. מסורתי, \"masorti\" či דתי, \"dati\" − věřící) a 20 % se považuje za religiózní (mezi ně patří charedim a ortodoxní Židé).\nMuslimové představují s 16,2 % izraelské populace největší náboženskou menšinu. Izraelští Arabové, kteří představují 19 % populace, tomuto číslu významně přispívají, jelikož více než čtyři pětiny (82,6 %) jich jsou muslimové, dále je 8,8 % z nich křesťanů a 8,4 % Drúzů. Členů jiných náboženských skupin jako buddhistů a hinduistů je jen málo.\n\nPřítomnost Zdi nářků, Chrámové hory, mešity Al-Aksá a baziliky Svatého hrobu z Jeruzaléma činí posvátné místo judaismu, islámu i křesťanství. Další důležitá náboženská místa se nacházejí na Západním břehu Jordánu, mezi ně patří například Betlém, místo narození Ježíše Kritsta a Ráchelina hrobka či Jeskyně patriarchů v Hebronu. Ústředním místem víry bahá'í je Haifa a její zakladatel Bahá'u'lláh je pohřben v Akku.\n\n\n"}
{"id": "434371", "url": "https://cs.wikipedia.org/wiki?curid=434371", "title": "Linienzugbeeinflussung", "text": "Linienzugbeeinflussung\n\nLinienzugbeeinflussung (LZB), nebo též \"Linienförmige Zugbeeinflussung\", je liniové vlakové zabezpečovací zařízení vyvinuté v Německu pro vysokorychlostní tratě. Toto zařízení má dvě základní funkce:\n\n\nPřenášená data je v principu možné využít i k automatickému řízení vlaku. Tento systém je kromě Německa využíván i v Rakousku a ve Španělsku a taktéž u některých rychlodrážních sítí v jiných zemích.\n\nPůvodní německý bodový vlakový zabezpečovač Indusi (a odvozené typy) je konstruován pro zábrzdnou vzdálenost 1000 m. Tento parametr omezuje maximální rychlost vlaků na 160 km/h. Pro vyšší rychlosti by při stávajícím způsobu návěstění a přenosu návěstí vyvstaly především dva problémy:\n\n\nProto nakonec došlo k rozhodnutí vyvinout pro rychlosti nad 160 km/h zcela nový typ vlakového zabezpečovacího zařízení liniového typu - LZB.\n\nU LZB přejímá dozor nad jízdou vlaku traťové ústředí (centrální počítač). Traťové ústředí je s vozidlovou částí v trvalém kontaktu prostřednictvím páru vodičů položeného v koleji. Vozidlo hlásí ústředí svoji polohu a rychlost a ústředí zasílá vozidlu data pro jeho jízdu.\nLZB předává strojvedoucímu následující informace:\n\nHodnota maximální dovolené rychlosti se průběžně mění při přiblížení cíle podle brzdící křivky odvozené z parametrů vlaku, až dosáhne v místě cíle cílové rychlosti. Návěsti \"stůj\" odpovídá cílová rychlost 0 km/h. Pokud je vzdálenost cíle větší, než 13.000 m, zobrazuje se jako cílová rychlost aktuální maximální dovolená rychlost. Teprve při přiblížení na menší vzdálenost se zobrazí nová cílová rychlost a začne odečítání vzdálenosti do cíle.\n\nLZB bylo původně vyvinuto pro vysokorychlostní dopravu. Přináší však některé další výhody, které jej předurčují k nasazení i v dalších oblastech. Je to především:\n\nObě tyto přednosti vedou ke zvýšení kapacity tratí, což vede k využití LZB i na tratích s hustou osobní dopravou (S-Bahn).\n\nPočátky vývoje liniové zabezpečovací zařízení sahají do 60. let 20. století. S požadavkem zvýšení maximální rychlosti vlaků osobní dopravy na 200 km/h se poprvé objevil problém, že obvyklá vzdálenost mezi předvěstí a hlavním návěstidlem (zábrzdná vzdálenost) 1000 m neumožní, s ohledem na tehdejší úroveň brzd, bezpečné zastavení vlaku z rychlosti vyšší, než 140 km/h. Při středním zpomalení 0,7 m/s² vyžadovala rychlost 200 km/h zábrzdnou vzdálenost 2500 m.\n\nTehdejší Deutsche Bundesbahn stály před volbou, zda rozšířit počet návěstí na návěstidlech tak, aby pokrývaly více oddílů, anebo tuto informaci přenést na vozidlo a souhrnně ji zobrazit strojvedoucímu. Dráhy se po vyzkoušení první varianty z několika důvodů rozhodly pro druhou variantu:\n\n\nZařízení ve své prvotní formě, vyvinuté ve spolupráci DB a firmy Siemens, poskytovalo údaje pět kilometrů dopředu. Poprvé bylo v provozu použito v roce 1965 na trati Mnichov - Augsburg. Při příležitosti mezinárodní dopravní výstavy zde denně jezdily vlaky špičkovou rychlostí 200 km/h. Toto zařízení pracovalo na elektronické bázi, teprve počátkem 70. let byla traťová část převedena na počítačový systém.\n\nNové zařízení LZB 100, které bylo zkoušeno od října 1975, bylo v prosinci 1978 schváleno pro sériovou výrobu. Koncem března 1982 schválila \"Komise pro vývoj\" tehdejších DB pořízení osmi prototypových vozidlových částí \"LZB 80\" Až do 80. let zobrazovalo LZB pouze stávající infrastrukturu (nepřenosná návěstidla). Stávající infrastruktura zůstala zachována, což umožňovalo současný provoz vlaků s i bez vybavení LZB.\n\nV letech 1987 - 1991 bylo na nově budovaných vysokorychlostních tratích Hannover – Würzburg a Mannheim – Stuttgart poprvé použito odlišné uspořádání traťových oddílů. Nepřenosná návěstidla zde kryla pouze místa s kolejovým rozvětvením - nádraží a výhybny, zatímco na širé trati nebyla nainstalována. Mezi těmito místy (Ganzblock, česky mezistaniční oddíl) je trať rozdělena na oddíly (Teilblock) o délce cca 2.500 m bez použití nepřenosných návěstidel. Pokud vlak v režimu LZB vjíždí do mezistaničního odíílu, který ještě není uvolněn, je příslušné nepřenosné návěstidlo zhaslé. Bodové zabezpečovací zařízení (Indusi) je v signalizuje Stůj, avšak vlak v režimu LZB tuto návěst ignoruje.\n\nPoprvé byl tento způsob řízení dopravy zaveden v květnu 1988 na nově otevřené trati Fulda – Würzburg. V následujících letech byly tratě vybavené starším systémem LZB 100, který ještě nepoužíval výpočetní techniku, rekonstruovány na počítači řízený systém LZB 80\n\nVšechny další nově postavené trati v Německu byly vybaveny návěstidly a traťovou částí vlakového zabezpečovače uvedeným způsobem. K dalším možným krokům - úplné odstranění nepřenosných návěstidel a řízení jízdy vlaků s pohyblivými oddíly dosud nedošlo.\n\nV 70. letech byla zobrazovaná délka trati (elektronický rozhled) 5 km. Stavba prvních vysokorychlostních tratí s maximální rychlostí 280 km/h a spády až 12,5 ‰ si vyžádala další vývoj zařízení, který vyústil do typu \"LZB 80\" se zobrazovaným úsekem až 10 km dlouhým. V současné době se používá typická délka zobrazovaného úseku pro rychlost 200 km/h 7 km, pro 230 – 280 km/h 10 km a pro 300 km/h 13 km.\n\nSe změnou jízdního řádu 23. května 1993 byla v Rakousku poprvé zavedena u EC vlaků rychlost 200 km/h, a to na 25 km dlouhém úseku Západní dráhy (Westbahn) mezi Lincem a Welsem. Tento úsek byl také vybaven LZB.\n\nOd konce 70. let byla v rámci projektu ministerstva pro výzkum a technologie (Bundesministerium für Forschung und Technologie) zkoumána možnost přenosu informací LZB rádiovou cestou (m.j. i v pásmu 40 GHz). Výsledkem bádání bylo zjištění, že v tehdejší době by bylo převedení na tento systém nehospodárné. Kromě toho zde byla potíž s určováním polohy vlaku - prověřovaly se možnosti měření času letu radiového signálu, satelitní navigace nebo datové body v kolejích. Počátkem 90. let následovala dvouletá studie podporovaná ministerstvem pro vývoj a berlínským senátem, která zvolila použití techniky mobilních telefonů (GSM) jako základ železničního systému bezdrátové komunikace.\n\nDnešní zavádění ETCS vede k dalšímu rozvoji použití bezdrátové komunikace v zabezpečovací technice. V úrovni 2 se přenášejí data pro jízdu podle elektronického rozhledu v železniční variantě GSM - GSM-R. Ke zjištění polohy jsou používány datové body - tzv. balízy.\n\nNásledující tabulka přináší přehled nejdůležitějších kroků ve vývoji LZB:\n\nAčkoliv LZB patří k velmi bezpečným systémům, přesto došlo při jeho použití k několika nehodám nebo ohrožením bezpečnosti provozu:\n\nK přenosu informací mezi traťovou částí a vozidlem slouží na straně trati pár vodičů tvořících smyčku. Jeden z vodičů leží v ose koleje, druhý u paty jedné z kolejnic. Každých 100 m se vodiče kříží. Vzniklý fázový posun signálu 180° vyhodnotí vozidlová část. Podle počtu zaregistrovaných překřížení určuje vozidlo svoji polohu. Maximální počet křížení v rámci jedné smyčky je 126, z čehož vyplývá maximální délka smyčky 12 700 m. Napáječ se nachází přibližně ve středu smyčky.\nPři použití krátkých smyček je délka jedné smyčky nejvýše 300 m. Napáječe jednotlivých smyček jsou připojeny k centrále paralelně, takže přenášejí stejné informace. Výhoda tohoto uspořádání spočívá v tom, že při poruše jedné krátké smyčky nastane výpadek spojení v úseku nejvýše 300 m. Tuto vzdálenost může vozidlo překonat bez dalších problémů. Z tohoto důvodu se dlouhé smyčky nově neinstalují.\n\nKaždá centrála má možnost připojení 16 smyček. Tyto smyčky mohou být uspořádány paralelně, anebo vzájemně podřízené. Pro předjízdné koleje jsou potřeba vlastní smyčky (viz obrázek). Podle potřeby je možno instalovat další centrálu (centrály).\n\n\n\nVozidlová část LZB se skládá z následujících komponentů:\n\n\n\n\nKromě vzdálenosti cíle a stanovené a cílové rychlosti předává LZB také další návěsti a informace:\n\n\n\n\n\n\nPřes LZB mohou být přenášeny i hodnoty maximálního odebíraného proudu, vypnutí hlavního vypínače a povolení použití vířivé brzdy.\nPrověřuje se také možnost využití LZB k bezpečnému vyloučení vzájemného míjení osobních a nákladních vlaků v tunelech na vysokorychlostních tratích Hannover–Würzburg a Mannheim–Stuttgart se smíšeným provozem. S tímto opatřením by mohla být zvýšena rychlost v tunelech z 250 na 280 km/h. Informace o druhu vlaku by se odvozovala z nastavení druhu brzdy na vozidlové části. ]\n\nNásledující úvahy o možném rozšíření funkce LZB nebyly uplatněny v praxi:\n\nJak již bylo popsáno, vodiče v koleji se kříží v pravidelných vzdálenostech 100 ±5 m. Dvě křížení ohraničují díl smyčky. Vozidlová část odpočítává díly ve směru jízdy v pořadí 1 až 127, proti směru jízdy -1 (255) až -127 (129).\nK přesnějšímu určení polohy slouží dráhová čidla. Vozidlový počítač si každý díl rozdělí na 8 dílků (čísla 0 až 7) o délce 12,5 m. Odměřování těchto dílků začíná na každém křížení od nuly.\n\nPředpokladem přechodu do režimu LZB je zařízení v provozu se zadanými údaji o vlaku (druh brzdy, brzdící procenta, délka vlaku, maximální rychlost vlaku). LZB převezme kontrolu nad jízdou vlaku v místě, kde zařízení zaregistruje změnu úseku (smyčky). Proto se na začátku úseků traťových s LZB instalují vstupní smyčky, které předávají pevně zadaná data (číslo úseku, směr jízdy, délka vstupní smyčky 50 nebo 100 m). Po najetí na první smyčku obdrží vozidlo dotaz z centrály na vstupní bod a odpoví předepsaným způsobem. Na to začne posílat centrála telegramy s rozkazy pro jízdu.\n\nPokud nezaregistruje vozidlo vstupní smyčku, začne LZB fungovat až na hranici další smyčky.\n\nZa jízdy zasílá centrála pravidelně výzvové telegramy s veličinami pro jízdu (označení úseku (smyčky), číslo dílu smyčky, směr jízdy, brzdná křivka a informace o cíli). Vlak odpovídá telegramem s potvrzením čísla dílu smyčky, druhem brzdy, číslem odměřeného dílku a okamžitou rychlostí. Z informací z vlaku, ze stavědla o postavené vlakové cestě a z údajů o trati ve vlastní paměti (oblouky, sklony atd.) vypočítá centrála data pro další jízdu vlaku a odešle opět ve formě telegramu na vlak. Každý vlak obdrží v závislosti na počtu vlaků v daném úseku dva až pět telegramů za sekundu.\nPokud vozidlo nezaregistruje křížení, je schopné křížení dopočítat pomocí měření dráhy. Takto mohou být nahrazeny nejvýše tři po sobě jdoucí křížení, jinak vozidlo vypadne z režimu LZB.\n\nHlavní úlohou LZB je předávání a sledování nepřekročení dovolené rychlosti. K tomu vysílá centrála vlaku veličinu XG a brzdící křivku do nulové rychlosti. Veličina XG určuje brzdnou dráhu až k bodu zastavení. Při omezení maximální rychlosti se tento bod používá jako fiktivní.\n\nNa základě veličiny XG, brzdícího zpomalení b a ujeté vzdálenosti vozidlový počítač průběžně vypočítává požadovanou rychlost (m/s) podle vztahu:\n\nV grafu je vidět změna maximální rychlosti z 300 na 200 km/h a následné brzdění do zastavení, včetně fiktivního bodu zastavení u křivky pro snížení rychlosti.\n\nVýzvový telegram je vysílán přenosovou rychlostí 1.200 Baud z centrály na vozidlo a má délku 83,5 bit, z nichž je kvůli synchronizaci v hlavičce jeden bit o délce 1,5 bitu. Telegram obsahuje následující údaje:\n\n\nOdpovědní telegram o délce 41 bitů je zasílán z vozidla do centrály rychlostí 600 Baud.\nPodle obsahu se rozlišují následující typy:\n\n\n\n\n\nPřenos telegramů z centrály na vozidlo probíhá cestou Frekvenční modulace na nosném kmitočtu 36 kHz a s frekvenčním zdvihem ± 0,4 kHz rychlostí 1200 Baud. Opačným směrem probíhá přenos na frekvenci 56 kHz ± 0,2 kHz. Menší frekvenční zdvih omezuje přenosovou rychlost na 600 Baud.\n\nVysvětlivky: \"kurzíva\" = umístění LZB-centrály; v závorce: traťové kilometry\n\n\nPro dosažení intervalu 90 s byla v roce 1972 vybavena LZB kmenová trať S-Bahn v Mnichově. Systém byl později vyřazen z provozu a demontován, v roce 2004 však byl znovu uveden do provozu s novou technikou.\n\nTrať Offenburg–Basel je vybavena rozšířenou verzí LZB - CIR-ELKE. Maximální rychlost v tomto úseku je 160 km/h. Dále má být tento systém nasazen na tratích Köln–Rhein/Main, Köln–Düren a Hamburg–Berlin a taktéž na kmenové trati mnichovské S-Bahn.\n\n\n\n\n\n\nV 70. letech osadily LZB zkušebně dvě tratě i Švýcarské spolkové dráhy. Z blíže neznámých důvodů byly zkoušky zastaveny a zařízení se nevyužilo.\n\nKoncem roku 1971 zadaly SBB firmě \"Standard Telephon & Radio AG\" (STR) vybavení jižní gotthardské rampy mezi stanicemi Lavorgo (zde byla umístěna centrála) a Bodio systémem \"L72\" firmy SEL. Současně obdržela firma Brown Boveri AG objednávku na vývoj vozidlové části a následné vybavení šesti lokomotiv řady 4Z/4 II. Vozidlovou částí byly vybaveny také jednotky RABDe 8/16 2004. Systém byl poprvé vyzkoušen v září 1974. 1. července 1976 převzaly SBB traťovou část. Každý den jelo v tomto úseku cca 15 vlaků v režimu LZB. Tento systém zohledńoval při výpočtu brzdných křivek sklonové poměry a zahrnoval čtyři oddíly. Ačkoliv se systém z velké části shodoval se systémem použitým na trati Brémy - Hamburk, rozhodly se SBB pro jiný systém uložení (podle UIC-normy A3 místo B3).\n\nZavedení LZB ve švýcarsku nemělo za cíl zvýšení rychlosti vlaků, ale zkrácení intervalů mezi vlaky. Jiný pramen uvádí jako nejdůležitější cíl zvýšení bezpečnosti provozu. Použitá varianta zařízení je někdy také označována jako \"UIC-LZB\". V letech 1978 - 79 byla provedena ekonomická studie, na jejímž základě bylo rozhodnuto o zavádění LZB na švýcarských drahách. K plošnému zavedení však nakonec nedošlo.\n\nŠpanělské úzkorozchodné dráhy používají upravený systém vyvinutý pro německé průmyslové dráhy na tratích\n\nDüsseldorf, Duisburg, Krefeld, Mülheim an der Ruhr\nMěstské dráhy v Düsseldorfu, v Duisburgu a částečně i v Mülheim an der Ruhr jsou v tunelových úsecích vybaveny LZB. Zde slouží toto zařízení i k automatickému řízení jízdy vlaků - strojvůdce pouze obslouží tlačítko souhlasu s odjezdem a dále (kromě mimořádností) do řízení nezasahuje.\n\nNa části trasy linky U 70/U 76 do Krefeldu a na nadzemním úseku linky U 79 Düsseldorfsko-Duisburské místní dráhy je také vybudováno LZB, které však slouží pouze ke zjišťování telemetrických údajů pro dispečerský aparát. Na trati do Krefeldu se počítá v blízké budoucnosti se zavedením automatického provozu, vozidla jsou už v předstihu vybavována zařízením „ALF-B“ (Automatische LZB-Fahrt, Befehlsgeber bleibt in der Stellung \"Bremsen\" aktiv - automatická jízda v LZB, ovladač zůstává pro pozici \"brzda\" aktivní). Po spuštění budou plně zprovozněny i dosud nepoužívané výhybky a obracecí koleje.\nVídeň\nTaké ve Vídni je celá síť podzemní dráhy, s výjimkou U 6, vybavena LZB a umožňuje automatický provoz.\n\nMnichov\nSíť mnichovské podzemní dráhy je, tak jako ve Vídni, od počátku provozu vybavena LZB. Vlaky jezdí přes den v pravidelném automatickém provozu, strojvedoucí dává pouze pokyn k odjezdu a jinak pouze dozírá na funkci zařízení. Návěstidla jsou v tomto režimu zhasnuta.\n\nPo 21. hodině a o nedělích se jezdí \"na ruku\" podle návěstidel, aby strojvůdci nevyšli ze cviku. Měsíční počet hodin odježděných v režimu ručního řízení je pro každého strojvůdce dán předpisem.\n\nV současné době se plánuje zevedení samočinného odstavování a otáčení vlaků bez cestujících.\n\nNorimberk\nV norimberské podzemní dráze byl na lince U3 již od její ho uvedení do provozu zaveden automatický provoz bez strojvůdce. Vlaky řady DT3 jsou vybaveny pouze pomocným ovládacím pultem. Systém byl vyvinut ve spolupráci firmy Siemens a provozovatele VAG Nürnberg a jedná se o světově první systém se společným pravidelným provozem vlaků řízených strojvůdcem a vlaků řízených automaticky - jedná se o úsek využívaný linkami U 2 a U 3. Zpočátku byl v každé soupravě přítomen pracovník dopravce, postupně má většina vlaků jezdit nedoprovázených.\n\nPo několikaletém zpoždění byl 20. dubna 2008 úspěšně ukončen tříměsíční zkušební provoz a 30. dubna byl systém schválen do provozu. V příštích dnech postupně započal provoz s cestujícími - zpočátku o sobotách a nedělích a v přepravních sedlech. Oficiálně byla U 3 otevřena 14. června 2008. Asi o rok později byl automatický provoz zaveden i na U 2.\n\nLondýn\n\"Docklands Light Railway\"\nDocklands Light Railway ve východním Londýně jezdí od počátku s vlaky bez stanoviště strojvedoucího. V soupravách je přítomen vlakvedoucí - \"Train Chief\", který dává pokyn k zavření dveří a odjezdu. Během jízdy se věnuje styku s cestujícími a kontrole jízdenek. V případě poruchy převezme vlakvedoucí řízení na pomocném pultíku v čele vozu. Použité zařízení LZB je zdokonalená verze původního zařízení DB vyvinutéhpo firmou Standard Elektrik Lorenz - jedná se o systém SELTRAC firmy Alcatel.\n\nLZB je zařízení vyvinuté pro německé podmínky a podle německých požadavků. Na základě požadavků na interoperabilitu evropských železničních systémů byl s podporou Evropské unie a Švýcarska vyvinut nový jednotný vlakový zabezpečovač - ETCS. LZB představuje z hlediska ETCS systém třídy B. Specific Transmission Module - STM umožňuje vozidlům vybaveným ETCS jízdu po tratích osazených LZB. Je možné i současné vybavení trati ETCS i LZB.\n\n"}
{"id": "434375", "url": "https://cs.wikipedia.org/wiki?curid=434375", "title": "Obrna", "text": "Obrna\n\nObrna může znamenat:\n\n"}
{"id": "434397", "url": "https://cs.wikipedia.org/wiki?curid=434397", "title": "Andrew J. Feustel", "text": "Andrew J. Feustel\n\nAndrew Jay „Drew“ Feustel (* 25. srpna 1965, Lancaster, Pensylvánie, USA) je americký geofyzik a od roku 2000 astronaut NASA. Jeho první misí byla STS-125, spuštěná 11. května 2009, druhou STS-134, která byla spuštěna 16. května 2011, třetí Expedice 55 spuštěná 27. února 2018, čtvrtá Expedice 56 spuštěná během dubna 2018. Na palubu lodi si několikrát vzal figurku českého pohádkového krtečka a Nerudovu básnickou sbírku \"Písně kosmické\".\n\nNarodil se v Lancasteru v Pensylvánii, vyrůstal ale v Lake Orion ve státě Michigan, kde maturoval na \"Lake Orion High School\" a později získal titul diplomovaného specialisty na vyšší odborné škole \"Oakland Community College\". Poté přešel na \"Purdue University\", kde v roce 1989 získal bakalářský titul z oboru \"Solid Earth Sciences\" a o dva roky později doktorát věd v geofyzice. Geologii se věnoval i nadále, když se krátce nato přestěhoval do kanadského Ontaria, kde navštěvoval \"Queens University\" a v roce 1995 získal titul Ph.D. v geologických vědách.\n\nV roce 2000 byl vybrán jako kandidát do výcviku astronautů pro NASA. V srpnu 2002 začal dvouletý tréninkový program, který dokončil jako letový specialista. Do mise STS-125 byl přidělen již v roce 2006, a v polovině května 2009 ji spolu s ostatními zahájil. Cílem mise byla oprava Hubbleova vesmírného teleskopu, která byla úspěšně dokončena. Během mise Feustel provedl tři výstupy do vesmírného prostoru.\n\nV roce 2018 je členem Expedice 55 na ISS.\n\nFeustel si s sebou na první misi vzal Nerudovy Písně kosmické a českou vlajku, protože jeho manželka má po své mamince ze Znojma moravské předky. 31. července 2009 astronaut se svojí rodinou navštívil Českou republiku. Feustelovi navštívili příbuzné, Andrew Feustel poté absolvoval několik přednášek (mimo jiné např. na Západočeské univerzitě v Plzni) a slavnostně došlo k předání Písní kosmických, které měl ve vesmíru. Ty budou nadále vystaveny v muzeu v Ondřejově.\n\nNa svou druhou misi 19. dubna 2011 letěl do vesmíru s postavou pohádkového Krtečka, známou z pohádek.\n\nOd 30. července do 10. srpna naplánoval návštěvu ČR podruhé včetně besed s veřejností v sedmi městech v Čechách a na Moravě. Byl též hostem pořadu HydePark na ČT24.\n\nDo Prahy přiletěl se svou manželkou v pátek 29. července 2011 za velkého zájmu médií. Přivezl s sebou i postavičku Krtečka.\n\nZajímavostí jistě je, že Krtečka, tedy pohádkovou postavičku dnes již zesnulého výtvarníka Zdeňka Milera, vyrobili v brněnské firmě Moravská ústředna, kterou astronaut též osobně navštívil a měl možnost nahlédnout i do výroby. Letěl po vzoru své kreslené předlohy \"Krtek a raketa\" v americkém raketoplánu Endeavour v rámci jeho poslední mise NASA STS-134. Jelikož se Krtek musel vejít do speciálního boxu, který má délku 20 cm, Krtek měl na výšku pouze 19 cm. Měl tvar maňáska, aby se lépe skladoval, a byl vyroben speciálně pro tento let z nehořlavých materiálů. Do tvorby plyšové hračky zasáhl i sám A. Feustel - jelikož se měl Krtek fotit na jeho rameni a ve stavu beztíže by tudíž poletoval, astronaut vymyslel zlepšovací nápad - na Krtečka si vlastnoručně přišil suchý zip. Krtek se po svém letu nachází nyní v ČR v Americkém centru v Praze, kde bude sloužit jako propagátor vědy mezi dětmi. Feustel si domů odvezl jeho věrnou kopii. Pro Endeavour byla tato poslední mise zároveň jubilejní s pořadovým číslem 25. Raketoplán tak celkem ve vesmíru strávil 299 dní a 4 671krát obletěl Zemi. Na \"tachomteru\" má téměř 200 milionů kilometrů. Po jeho příletu byl přemístěn pomocí speciálního letounu do muzea v Los Angeles.\nAndrew Feustel je ženatý s Indirou Devi Bhatnagarovou, s kterou má dvě děti - starší syn se jmenuje Ari a mladší Aden. Rodina A. Feustela má kořeny v Německu, rodina jeho ženy v Indii a v České republice.\n\n"}
{"id": "434398", "url": "https://cs.wikipedia.org/wiki?curid=434398", "title": "Tachanun", "text": "Tachanun\n\nTachanun (hebr.: תחנון, „prosba“), nazývaný také nefilat apajim („padání na tvář“) je součástí židovské ranní a odpolední modlitby. V pořadí modlitbe je řazena bezprostředně za amidu, ústřední modlitbu židovské bohoslužby. Tachanun se neříká o šabatu, svátcích a při některých dalších příležitostech (např. v přítomnosti ženicha v průběhu prvního týdne po jeho svatbě). V pondělí a čtvrtek se ve většině obcí říká rozšířená verze tachanunu.\n\nS výjimkou pondělí a čtvrtka (dny, kdy se v synagoze předčítá Tóra) Tachanun sestává ze tří (v některých komunitách dvou) krátkých odstavců. Ve většině aškenázských synagog Tachanun začíná úvodními verši z a pokračuje žalmem (), který podle tradice složil král David, když byl nemocen a trpěl. Kdo recituje tachanun v místě, kde se nachází svitek Tóry, pokládá v této části hlavu na hřbet nebo předloktí levé ruky; má-li na levé ruce položené \"tefilin\", pokládá hlavu na pravou ruku. Druhý odstavec, שומר ישראל (\"Strážce Izraele\") se čte v sedě, ale vzpřímeně (v některých komunitách se tento odstavec čte pouze o půstech). Poté po slovech \"„va'anachnu lo neida“\" je v mnohých obcích zvykem povstat a zbytek posledního odstavce přečíst ve stoje. Po tachanun vždy bezprostředně následuje \"kadiš\" – poloviční kadiš v ranní modlitbě a celý kadiš v odpolední modlitbě.\n\nV pondělí a ve čtvrtek se čte delší modlitba začínající ; tato modlitba se vkládá buď před, nebo za „krátký“ každodenní tachanun, podle zvyklostí, a čte se ve stoje. V různých komunitách se liší i délka této modlitby. Aškenázové používají nejdelší text, Sefaradi (a Chasidé, jejichž struktura modlitby vychází ze sefardského ritu) mají podobnou modlitbu, ale o něco kratší. Italské obce mají nejkratší text, který navíc nezačíná zmíněným žalmem, nýbrž veršem .\n\nTalmud (\"Bava Kamma\") označuje pondělí a čtvrtek jako \"et racon\", čas dobré vůle, kdy prosebné modlitby mají větší naději být vyslyšeny.\n\nV sefardském ritu začíná tachanun modlitbou \"viduj\" (vyznání), která vyjmenovává některých hříchů. Během jejich výčtu si věřící symbolicky udeří pěstí na srdce při zmínění každého hříchu. Následuje výčet třinácti atributů božího milosrdenství. Většina Sefardů nemá ve zvyku pokládat hlavu na ruku, ale aškenázský vliv v Maroku způsobil, že některé marokánské sidury tento zvyk zmiňují.\n\nPramenem pro prosebnou modlitbu (\"tachanun\") je a . Tyto verše naznačují, že po modlitbě by měla vždy následovat prosba. Na základě toho talmudičtí učenci zavedli zvyk připojovat osobní prosby k bohu za ustálenou sestavu modliteb.. Ve 14. století se z těchto spontánních proseb ustálil text modlitby \"tachanun\".\n\nZvyk sklonit se a položit tvář na levou ruku vychází z prvního verše tachanunu, který zahrnuje slova: „Nipla na be-jad ha-Šem“ („Upadněme do rukou Hospodina“). Rovněž je to připomínka denní oběti přinášené v chrámu, která byla před porážkou povalena na levý bok.\n\nPaže má být zahalena rukávem, talitem nebo jiným oděvem. Tato poloha se vyvinula v potalmudické době a symbolizuje původní praxi, kdy lidé klekali a dotýkali se tváří země. Vyjadřovali tak svoji pokoru a podřízení boží vůli. Stejnou polohu zaujal Mojžíš a Jozue, když padli na tvář před Bohem po hříchu zlatého telete. Kvůli tomuto zvyku je \"tachanun\" někdy označován jako \"nefilat apajim\" („padání na tvář“). Z toho, že Jozue padl na tvář před Archou úmluvy, praktikuje se zvyk padání na tvář pouze v místě, kde je aron ha-kodeš se svitkem Tóry; jinde se má při tachanun sedět vzpřímeně.\n\nDlouhá verze tachanunu čtená v pondělí a ve čtvrtek má svůj původ podle klasických pramenů u třech učenců, kteří unikli před zničení židovského osídlení Svaté země Římany: Když pak cestovali lodí do Evropy, zastihla je bouře; všichni tři se modlili své osobní modlitby, načež se bouře sklidnila. Tito učenci potom založili židovské obce v Evropě. \"Abudraham\" uvádí, že slova \"„rachum ve-chanun“\" („milosrdný a milostivý“) označují začátek další části.\n\nTachanun je vynecháván o šabatu, o všech svátcích (včetně Chol ha-mo'ed), o novoluní, o Chanuce a Purim, protože tyto dny mají sváteční povahu a \"tachanun\", který je poněkud truchlivý, se k nim nehodí.\n\nNásledující seznam uvádí další dny, „menší svátky“, kdy je tachanun rovněž vypouštěn z modlitby. Není-li uvedeno jinak vypouští také z odpolední modlitby mincha předcházejícího dne:\n\n\nTachanun se také nečte v domě truchlícího. Uváděné důvody se různí: buď proto, aby se nepřitěžovalo truchlícímu v jeho žalu zdůrazňováním Božího soudu, nebo proto, že dům truchlícího je domem soudu a soud není patřičné místo pro vyprošování milosrdenství.\n\nTachanun se také nečte v přítomnosti ženicha v období sedmi dnů veselí, dále v synagoze, kde probíhá obřízka nebo v přítomnosti otce, mohela nebo sandaka. V mnohých obcích se také vypouští tachanun, když se koná Simchat Bat a je přítomen některý z rodičů.\n\nV chasidských obcích se tachanun vypouští na výročí smrti admora, protože takový den je považován za den duchovní obnovy a slavnosti.\n\nV některých obcích je zvykem vypouštět tachanun i o svátcích ustanovených Státem Izrael, případně i o některých občanských svátcích jiných zemí:\n"}
{"id": "434401", "url": "https://cs.wikipedia.org/wiki?curid=434401", "title": "Degradace půd", "text": "Degradace půd\n\nDegradace půd je proces, při kterém dochází ke snížení úrodnosti, využitelnosti půdy a snižují se její ekologické funkce.\n\n\n\n"}
{"id": "434404", "url": "https://cs.wikipedia.org/wiki?curid=434404", "title": "Degradace", "text": "Degradace\n\nDegradace obecně znamená znehodnocení, pokles, zhoršení kvality, snížení hodnoty, v praxi se může jednat o:\n\n\n"}
{"id": "434408", "url": "https://cs.wikipedia.org/wiki?curid=434408", "title": "Platon Zubov", "text": "Platon Zubov\n\nPlaton Alexandrovič Zubov (; , Vladimir – , Rundāle, Kuronsko) byl ruský politik, od roku 1789 milenec a favorit carevny Kateřiny Veliké, jeden z vrahů cara Pavla I.\n\nZubov sloužil jako důstojník v jezdecké gardě, hraběcí titul mu udělila Kateřina Veliká. Zubov byl od roku 1789 jejím o mnoho let (38) mladším milencem, což bylo předmětem mnohých pomluv – mohla by být jeho nejen matkou, ale v době, kdy ženy rodily v časném věku, i jeho babičkou. Po smrti knížete Potěmkina, který nepřipustil, aby se Zubov míchal do politiky, jeho význam každým dnem rostl – přešly na něj úřady, které před tím držel Potěmkin (v roce 1792 získal vedení artilerie, černomořské flotily a úřad generálního gubernátora v Novorossijsku).\n\nNeměl žádnou kvalifikaci, byl chtivý a nevzdělaný, přitom však útočný vůči ostatním politikům. Jedním díky němu padnuvším ministrem byl Alexandr Bezborodko. Všechny záležitosti za něj vyřizovali tři jeho tajemníci (Altesti, Gribovskij a Ribas), osoby velmi nízké morálky, které se staraly především o své obohacení a prospěch. Sám Zubov v té době získal knížecí titul a statky v části Polska, kterou Rusko získalo při druhém dělení Polska.\n\nCar Pavel I. byl k němu po nástupu na trůn laskavý, záhy ho však vypověděl za hranice a zkonfiskoval jeho majetky. Na přímluvu hraběte Kutajsova mu je však posléze navrátil a (ke své škodě) mu dovolil vrátit se zpět. V noci z 11. na 12. března 1801 byl Pavel zavražděn spiklenci ve své právě dokončené rezidenci, v Michajlovském zámku. O spiknutí, kterého se účastnili carovi nepřátelé, není známo příliš mnoho. K jeho vůdcům vedle jiných (generál L. L. Bennigsen, petěrburský vojenský gubernátor Peter A. von der Pahlen, generál Talicyn) patřil i kníže Zubov s bratry.\n\nPoslední roky života Zubov strávil v městečku Janiški v Bilenské gubernii; 7. dubna 1822 zemřel bez potomků. Jeho dva bratři, Valerij a Nikolaj, udělali kariéru díky jeho protekci.\n"}
{"id": "434410", "url": "https://cs.wikipedia.org/wiki?curid=434410", "title": "Seznam měst na Tuvalu", "text": "Seznam měst na Tuvalu\n\nToto je seznam měst na Tuvalu.\n\nZdaleka největším městem na Tuvalu je Funafuti, kde 1. ledna 2005 žilo 4 749 obyvatel, což představuje asi polovinu obyvatelstva celé země.\n\nV následující tabulce jsou uvedena všechna sídla na Tuvalu, výsledky sčítání obyvatelstva z 1. listopadu 2002, odhady počtu obyvatel k 1. lednu 2005 a ostrovy, na nichž jednotlivá sídla leží. Počet obyvatel se vztahuje na obce v politických hranicích.\n\n\n"}
{"id": "434412", "url": "https://cs.wikipedia.org/wiki?curid=434412", "title": "Seznam měst v Papui-Nové Guineji", "text": "Seznam měst v Papui-Nové Guineji\n\nToto je seznam měst v Papui-Nové Guineji.\n\nV následující tabulce jsou uvedena města nad 700 obyvatel, výsledky sčítání obyvatelstva z 22. září 1980, 11. července 1990 a 9. července 2000, odhady počtu obyvatel k 1. lednu 2007 a správní jednotky (provincie), do nichž města náleží. Port Moresby představuje samostatný distrikt a nepatří do žádné provincie. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "434414", "url": "https://cs.wikipedia.org/wiki?curid=434414", "title": "Seznam představitelů Kojetic (okres Třebíč)", "text": "Seznam představitelů Kojetic (okres Třebíč)\n\nSeznam představitelů Kojetic je soupis všech starostů a předsedů místních národních výborů v obci Kojeticích od roku 1887.\n\n\n\nV letech 1980 až 1990 byly sloučeny obce Kojetice (okres Třebíč), Mikulovice (okres Třebíč), Horní Újezd (okres Třebíč) a Vacenovice a sdílely jeden místní národní výbor.\n\n"}
{"id": "434418", "url": "https://cs.wikipedia.org/wiki?curid=434418", "title": "KPV (kulomet)", "text": "KPV (kulomet)\n\nSovětský kulomet KPV (Krupnokalibernij Pulemjot Vladimirova) je konstruovaný pro náboj ráže 14,5 x 114 mm a poprvé vstoupil do služby jako pěchotní zbraň v roce 1949. Protože měl vynikající výsledky při střelbě proti nízko letícím letadlům (do 1 500 m), byl používán v protiletadlových zbraních ZPU-4, \"ZPU-2\" a \"ZPU-1\". Díky svým rozměrům a výkonům byl také používán ve verzi \"KPVT\" (tankový kulomet od roku 1950, zkušebně nainstalován na IS-7, od roku 1957 sériově na T-10) jako zbraň proti vzdušným a lehce pancéřovaným cílům. A na sérii obrněných transportérů BTR (od roku 1965) a průzkumném vozidle BRDM-2. V Československu byl ve výzbroji transportérů OT-64 a OT-90.\n\nHlaveň je chlazená vzduchem, s chromovaným vývrtem, rychle výměnná. Pohon zajišťuje krátký zákluz hlavně, závěr je uzamčený otočný. Podávací mechanismus umožňuje podávání nábojového pásu z pravé i levé strany. K zásobování používá pásy s 40 náboji.\n\n\n\nVýroba munice dále probíhá v Bulharsku, Číně, Egyptě, Polsku a Rumunsku.\n"}
{"id": "434420", "url": "https://cs.wikipedia.org/wiki?curid=434420", "title": "Stará Oleška", "text": "Stará Oleška\n\nStará Oleška je osada nacházející se na rozhraní Českého středohoří a Děčínské vrchoviny v CHKO Labské pískovce 8 kilometrů východně od Děčína. Vesnice je součástí obce Huntířov. V roce 2011 zde trvale žilo 208 obyvatel. Nadmořská výška sídla se pohybuje mezi 255 až 270 m. Nejvyšším bodem v nejbližším okolí je \"Olešský vrch\", který měří 355 metrů.\nVýznamným vrcholem je také kopec \"Vyhlídka\", ten měří 305 m a nachází se na něm rozhledna.\n\nOkolí Olešky bylo osídleno již před téměř 5000 lety. Před rokem 1000 zde lze doložit již trvalé osídlení podél obchodních cest. Právě přes Olešku vedla stará solná stezka, díky tomu zde vznikl opevněný dvorec. Na začátku čtrnáctého století je již zmiňována jako ves. Převážnou většinu obyvatel však tehdy tvořili němečtí kolonisté. V následujících letech se vesnice rozvíjí a rozrůstá. První písemná zmínka o obci pochází z roku 1380. Významným zlomem v její historii je až rok 1938, kdy je obsazena nacisty a poté rok 1945. kdy byli vysídleni Němci tvořící velkou část obyvatelstva Staré Olešky. Z odsunu Němců se osada dodnes nevzpamatovala. V roce 1960 byla, kvůli nízkému počtu obyvatel, společně s Novou Oleškou připojena k obci Huntířov. V následujících 40 letech již ve vesnici v důsledku komunismu upadal společenský život.\n\nCelá vesnice leží na pískovcích. Ty se zde usazovaly před 100 miliony lety. Okolní vrchy se ale skládají především z čediče.\n\nPřes Starou Olešku protéká potok Olešnička. Na tom také leží Olešský rybník, který byl založen roku 1471. V jeho západní části byly nalezeny vzácné druhy rostlin a živočichů, proto je chráněn coby přírodní rezervace. V okolí hnízdí více jak 130 druhů ptáků. Ty zde přežívají ve skulinách ve skalách, kde mají bezpečí.\n\nPoblíž vesnice vede silnice I/13 a železniční trať regionálního významu 081 z Děčína do České Kamenice.\n\nVe Staré Olešce se nacházejí domy cenné svou lidovou architekturou.\n\n"}
{"id": "434421", "url": "https://cs.wikipedia.org/wiki?curid=434421", "title": "Šefela", "text": "Šefela\n\nŠefela (: הַשְּפֵלָה, doslova „nížina) či Judská nížina (hebrejsky: שְׁפֵלַת יְהוּדָה, \"Šefelat Jehuda\") nebo také Přímořská nížina je označení pro oblast v jiho-centrálním Izraeli. Jedná se o 10–15 kilometrů dlouhou kopcovitou oblast Judeje mezi horou Hebron a pobřežní planinou, nacházející se v nadmořské výšce 120 až 450 m n. m. Jsou zde úrodné půdy a mírné středomořské polopouštní klima. Šefela byla jedním z míst přiřčených biblickému kmeni Juda. Přímo je zmíněna na několika místech v Tanachu. \n\nTanach zmiňuje, že se v biblických dobách v šefelských údolích nacházela mnohá významná města. V nejsevernějším údolí Ajalón se nacházelo město Gezer. V údolí Sorek a údolí Ela se nacházela města Timna, Bejt Šemeš a Azeka. Na jihu stávalo nad údolím Lakiš stejnojmenné město Lakiš a později pak město Mareša. Tato strategická města byla místem mnohých bitev a byla zvláště aktivní během povstání Bar Kochby, kdy byly mnohé zdejší kopce propojeny propracovaným systémem bunkrů kvůli bojů proti Římanům.\n\nV současnosti je Šefela převážně zemědělská oblast s velkým množstvím vesnických sídel zaměřených na zemědělství. Východní kopce jsou tvořeny vápenitými sedimenty a v této části se nachází mnoho malých osad\n\nJednou z hlavních charakteristik oblasti jsou kopce tvořeny slínem pokrytou křídou, neboť nedaleké Judské hory jsou tvořeny tvrdou křídou a dolomity. V údolích a níže položených oblastech se nachází půdy s vysokým podílem písků, stejně jako velké plochy úrodné půdy. Sezónní bažiny se vyskytují během období dešťů. V jižní části se nachází velké množství spraše, zatímco severně od Aškelonu jsou jíly.\n\n"}
{"id": "434424", "url": "https://cs.wikipedia.org/wiki?curid=434424", "title": "Seznam měst na Fidži", "text": "Seznam měst na Fidži\n\nToto je Seznam měst a sídel na Fidži.\n\nNejvětší aglomerací na Fidži je souměstí Suva, Lami, Nasinu a Nausori, kde 16. září 2007 žilo dohromady 327 971 obyvatel, což představuje asi 30% obyvatelstva celé země.\n\nV následující tabulce jsou uvedena sídla nad 200 obyvatel, podle výsledků sčítání obyvatelstva z 31. srpna 1986, 31. srpna 1996 a 16. září 2007, a odhady počtu obyvatel k 1. lednu 2005, správní jednotky (obvody), do nichž sídla náleží. Ostrov Rotuma má zvláštní status a nepatří do žádného obvodu. Počet obyvatel se vztahuje na sídlo včetně předměstí v jeho správním obvodu. Sídla jsou seřazena podle velikosti podle sčítání v roce 2007.\n\n\"¹) Včetně příměstských oblastí, vlastní město mělo v roce 1996 77 366 a v roce 2007 85 691 obyvatel\"\n\n\"²) Odhad v roce 2005\"\n\n\"Sídla se statutem města vyznačena tučným písmem\"\n\n\n"}
{"id": "434430", "url": "https://cs.wikipedia.org/wiki?curid=434430", "title": "Transformers: Pomsta poražených", "text": "Transformers: Pomsta poražených\n\nTransformers: Pomsta poražených (v anglickém originále Transformers: Revenge of the Fallen) je první pokračování filmu \"Transformers\" natočeného roku 2007. Do českých kin byl uveden 25. června 2009. Film režíroval Michael Bay.\n\nDěj se odehrává dva roky po prvním setkání Sama Witwickyho s Optimem Primem, Bumblebeem a dalšími roboty přicházejícími z planety Cybertron. Objeví se zde noví roboti, jako třeba Sideswipe, Grindor, Soundwave, Sideways, Long Haul, Mudflap a Skids (The Twins), Jolt, Jetfire, Devastator složený z šesti na sobě nezávislých robotů a hlavně Fallen, nový hlavní padouch. Vrátí se také Megatron, který vymění svou podobu kosmického letounu za podobu kybernetického tanku. Vrátí se i další roboti z prvního dílu, například Starscream a Ironhide s Ratchetem. Sam se dozví, že do války obřích robotů zapadá mnohem více, než se očekává, všechny údaje obsažené v Prajiskře se totiž přemístí do jeho mozku. Film začíná bitvou v Šanghaji, kde se vojenská skupina vedená kapitánem Lenoxem a Optimem Primem zvaná NEST pokouší chytit Demolishera se Sidewaysem. Skupina NEST se skládá z Autobotů a vojáků a její poslání je hlídat Zemi a zničit na ní přeživší zbývající Decepticony. Sam se dostane na vysokou školu, kde se skamarádí s chlapcem jménem Leo, který jeho, Mikaelu i agenta Simmonse bude provázet až do konce jejich dobrodružství.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "434433", "url": "https://cs.wikipedia.org/wiki?curid=434433", "title": "Boží muka (soubor novel)", "text": "Boží muka (soubor novel)\n\nBoží muka je soubor novel, první samostatné dílo Karla Čapka, které bylo hluboce ovlivněno 1. světovou válkou. Poprvé bylo vydáno v roce 1917.\nJedná se o drobné prózy, v nichž autor soustředil pozornost na věci zdánlivě se vymykající lidskému rozumu, jsou v nejednom případě válečnými událostmi přímo inspirovány. Stavební princip třinácti novelových balad spočívá v tom, že v nich všechno směřuje k nějaké neviditelné, neznámé nebo nerozluštěné události: k původu záhadné stopy ve sněhu, k osudu dívky bez domova, k povaze prchajícího zločince či k cizí minulosti, a všechny svědčí o autorově hlubokém soucitu s lidmi a jejich omyly.\n\nŠlépěj je filozofování dvou mužů nad stopou ve sněhu, ke které nevedou žádné jiné stopy. Jakoby někdo spadl z nebe.\n\nV povídce Lída řeší pan Holub s panem Martincem záhadu ztracení dívky Lídy.\n\nNa počátku novely Hora leží mrtvola pod útesem a následuje honba za pomyslným vrahem. Pro všechny je pronásledovaný velkým tajemstvím, ale houslista Jevíšek vše vidí jinak.\n\nMilostná píseň navazuje na povídku \"Lída\". Pan Holub sleduje stále veškeré pohyby Lídy, protože se do ní zamiloval.\n\nElegie je pokračováním povídky \"Šlépěj\". Opět se setkáváme s filozofujícími muži. Tentokrát nás zavedou do kavarny, kde potkají i bratra jednoho z nich. Ten se však beze stopy ztratí.\n\nUtkvění času filozofická úvaha nad významem zvuků ticha a hluku.\n\nHistorie beze slov je o setkání v lese. Pan Ježek se ptá vandráka na jeho životní příběh. Poněvadž mu vandrák nic neřekne, sám si představuje jeho minulost.\n\nZtracená cesta vypráví o rozhovoru dvou mužů ve tmě. Slyší se, ale nevidí.\n\nV povídce Nápis hlavního hrdinu, nemocného Matyse, přijde navštívit jeho kolega Kvíčala, kterého trápí myšlenka, že Matys je nemocný a on zdravý. Matys poukáže na nápis vyrytý do zdi a zjišťuje, že už si nepamatuje, z jakého důvodu ho napsal. Je smutné, když se nám minulost vytrácí z paměti.\n\nPokušení vytváří hlavnímu hrdinovi dilema. Má zůstat doma nebo se vydat na cesty do ciziny? Oční kontakt které ženy ho láká víc? Mladého naivního děvčete nebo zkušené nestoudné ženy?\n\nOdrazy všech událostí ve vodě vidí nemocný, který každý letní den vysedává u řeky.\n\nČekárna. Hlavní hrdina povídky, pan Záruba, přečkává noc v čekárně ještě s dalšími nocležníky. Všichni se mu hnusí. Až později vyhledá jednoho, který mu připomíná sebe samého.\n\nPomoc. Jaké myšlenky vás budou provázet,když nevyslyšíte volání o pomoc?\n\n\n"}
{"id": "434437", "url": "https://cs.wikipedia.org/wiki?curid=434437", "title": "Petr Škvrně", "text": "Petr Škvrně\n\nPetr Škvrně (17. října 1971 Chrudim – 3. června 2003 Zálesní Lhota) byl český fotograf, zaměřující se na portrétní a reklamní fotografie.\n\nJako samouk působil na fotografické scéně od roku 1995 – během studií na pedagogické fakultě dostal nabídku na spolupráci z časopisu Mladý svět, nabídku přijal, ale školu nedokončil. Dále spolupracoval s časopisy \"Playboy\", \"Penthouse\", \"Story\" a \"Time\" a s řadou reklamních agentur. Od přelomu století byl na volné noze, svoji firmu pojmenoval \"1. fotografická továrna Petra Škvrně\" (sídlil na pražském Chodově). Působil jako porotce soutěže Miss České republiky.\n\nJeho známými díly jsou cykly fotografií \"Půda\" a \"Optimismus\". Portrétoval řadu českých osobností (i jako akty), především herců a dalších osob ze show businessu (Vladimír Dlouhý, Tomáš Hanák, Jiří Korn, Vilma Cibulková, Kateřina Kornová…). Známá je také jeho fotografie Václava Klause jako bezdomovce (Škvrně spolupracoval i s prezidentskou kanceláří). Při focení používal „nadhled a úšklebek, pro někoho až příliš agresivní“; patřil k nejinvenčnějším komerčním fotografům.\n\nZemřel při autonehodě, několik dní před svojí svatbou; 4 měsíce po smrti se mu narodila dcera Eliška. Pochován je na pražském Nuselském hřbitově. In memoriam již byla uspořádána řada výstav jeho fotografií.\n\n\n"}
{"id": "434439", "url": "https://cs.wikipedia.org/wiki?curid=434439", "title": "Samařsko", "text": "Samařsko\n\nSamařsko, Šomron či někdy též Samaří (: שומרון, \"Šomron\"; : سامريّون, \"Sāmariyyūn\" nebo ألسامرة, \"as-Samara\" – také známé jako جبال نابلس, \"Džabal Nablus\"; : Σαμάρεια) je název označující hornatou oblast odpovídající severní části Západního břehu Jordánu, neboli severní části mezinárodně neuznávaného sedmého distriktu státu Izrael nazvaného Judea a Samaří, který ale zahrnuje jen izraelské osady zbudované na tomto území po roce 1967. Součástí tohoto distriktu je i správní jednotka Oblastní rada Šomron (Samařsko), která ale zaujímá jen menší (severní) část historického regionu Samařsko. Hlavním správním a obchodním centrem Samařska je arabské město Nábulus.\n\nZe severu je oblast ohraničena Jizre'elským údolím, z východu Jordánským údolím, ze západu Karmelským pohořím (na severu) a Šaronskou planinou (na západu) a z jihu Jeruzalémskými horami. V biblických dobách Samařsko „dosahovalo od (Středozemního) moře po údolí Jordánu,“ včetně Karmelského pohoří a Šaronské planiny. Samařská hornatina není příliš vysoká, zřídkakdy dosahuje nadmořských výšek nad 800 m n. m. Samařské klima je více příznivé než klima jižněji.\n\nTerén je na většině území Samařska prudce zvlněný, s četnými údolími, jimiž protékají nepravidelné toky (vádí), například Nachal Kana, Nachal Te'enim, Nachal Nablus nebo Nachal Alexander.\n\n"}
{"id": "434445", "url": "https://cs.wikipedia.org/wiki?curid=434445", "title": "Janko Drašković", "text": "Janko Drašković\n\nJanko Drašković (20. října 1770, Záhřeb - 14. ledna 1856 Radgona ve Štýrsku) byl chorvatský národní buditel, politik, básník a představitel ilyrského hnutí. Pocházel z grófské rodiny Draškovićů, která měla v tehdejším Chorvatsku poměrně významné postavení.\n\nVe své době počátku 19. století patřil k velmi vzdělané elitě tehdejšího národa, zajímal se o kulturu a literaturu. Pokoušel se také o vojenskou kariéru, avšak neúspěšně, neboť musel odejít ze služby kvůli zdravotním komplikacím. V Chorvatsku počátku 19. století se rozmáhala politika maďarizace, kterou razila tehdy Budapešť s cílem unifikovat Slovany obývané okrajové oblasti Uher. Janko Drašković se - byť již byl v pokročilém věku - k hnutí přidal a roku 1832 napsal tzv. Disertaci (plným názvem \"Disertacija iliti razgovor darovan gospodi poklisarom\" - \"Disertace neboli rozhovor darovaný pánům\"), přesněji práci, ve které shrnul politický program ilyrského hnutí. V ní se věnoval řadě myšlenek, od prosazení štokavského nářečí jako oficiální spisovné podoby jazyka, až po \"Velké Ilýrii\", tedy společnému státu jižních Slovanů. Ten měl být na tehdejších Uhrách nezávislý a v případě odmítnutí takové nezávislosti vyzýval k odtržení se od Habsburské monarchie.\n\nPodobně jako Ljudevit Gaj, i Janko Drašković prosazoval rozšíření štokavského nářečí jako hlavní jazykové formy pro Chorvaty, Srby a další Jihoslovany. A právě v něm svoji \"Disertaci\" uveřejnil, jako první politický manifest, sepsaný v této variantě jazyka, která bude později přijata jako spisovná norma jugoslávské srbochorvatštiny. V následujících obdobích, kdy se ilyrské hnutí rozvíjelo a získávalo další sympatizanty se Drašković usilovně věnoval boji proti postupující maďarizaci. Stal se jedním z předsedů Matice Chorvatské, která byla založena roku 1842 a byl i členem Chorvatské národní strany (Hrvatska narodna stranka), spolu s dalšími významnými chorvatskými obrozenci.\n"}
{"id": "434458", "url": "https://cs.wikipedia.org/wiki?curid=434458", "title": "Toni Rüttimann", "text": "Toni Rüttimann\n\nToni Rüttimann (* 21. srpna 1967, Pontresina, Engadin, Švýcarsko) je švýcarský stavitel mostů, který pracuje v jihovýchodní Asii a Latinské Americe, kde je známý jako \"Toni el Suizo\". Staví závěsné mosty z recyklovaných materiálů společně s obcemi, které je potřebují, a to nezávisle a bez vybírání plateb.\n\nFirmy přispívají tím, že darují použité materiály a místní samosprávy vydávají povolení a pomáhají s dopravou. Nikdo nechce nic na oplátku a most patří lidem, kteří jej postavili. Jím postavené mosty jsou pro chodce, zvířata, motocykly, zahradní traktory – nikoliv pro auta.\n\nV každé zemi, kde Toni Rüttimann pracuje, dá dohromady malý tým místních svářečů a hledá nějakého „kolegu“ – stavitele mostu, kterého učí své řemeslo, a který je později schopen provádět údržbu postavených mostů. Toni „El Suizo“ nemá trvalé bydliště, vše, co potřebuje, se mu vejde do dvou tašek. Jednu má pro osobní věci, ve druhé nosí notebook a některé nářadí potřebné ke svému řemeslu. Společně s místními komunitami vybudoval 760 mostů, které slouží 2 milionům lidí. (stav k 22. 8. 2017)\n\nV roce 1987 viděl Toni v televizi záběry zkázy způsobené zemětřesením v Ekvádoru. Ihned po ukončení studia na Lyceu alpinum Zuoz se rozhodl odejít do Jižní Ameriky. Vzal úspory z mládí a 9000 švýcarských franků darovaných obyvateli z Pontresiny a rodného údolí Engadin.\n\nPoté, co se dostal do oblasti katastrofy způsobené sopkou El Reventador v severovýchodním Ekvádoru, se Toni setkal s holandským hydraulickým inženýrem. S jeho technickou pomocí a díky spolupráci s obyvateli Flor del Valle, která zůstala izolována kvůli jednomu přítoku řeky Aguarico postavil zavěšený most dlouhý 52 metrů.\n\nPo šesti měsících v Ekvádoru se Toni vrátil do Švýcarska a začal studovat stavebnictví u Federálního technologického institutu v Curychu. Po sedmi týdnech se rozhodl školu opustit a vrátit se do Ekvádoru, aby okamžitě pomáhal.\nV ekvádorské Amazonii vytvořil systém pro budování mostů za pomoci zúčastněných obcí: lidé přináší písek a kámen, tvrdé dřevo a poskytují pracovní sílu. Toni požádal národní ropnou společnost Petroecuador o trubky ze šrotu a ocelová lana používaná na vrtných věžích.\n\nOd 1988–1990 je postaveno šest mostů. Jeden z nich, přes reku Aguarico, s rozpětím 264 m, je dodnes nejdelším mostem. Toni a ekvádorští rolníci nazvali „mosty z haraburdí“.\nV ropném městě Lago Agrio v severovýchodním Ekvádoru, se Toni setkal s Walterem Yánezem, svářečem a mechanikem, budoucím společníkem. Během příštích sedmi let oba přátelé, spolu s místním obyvatelstvem, postavili dalších 82 mostů po celém Ekvádoru a dalších 10 mostů v Kolumbii, kvůli následkům zemětřesení v 1994 v regionu Páez v oblasti sopky Nevado del Huila.\n\nDo roku 1998 Toni a Walter postavili celkem 99 mostů. Stejný rok za pomoci Ekvádorských leteckých sil pro dopravu, se stavitelé mostů urychleně přemístili do Hondurasu, kde hurikán Mitch zanechal velké škody: postavili zde 33 mostů Další mosty následovaly v Kostarice a Nikaragui; také jeden mezinárodní most mezi Hondurasem a El Salvadorem.\n\nV roce 2000 získal trubky pro 29 mostů ve státě Veracruz, v Mexiku, z továrny na potrubí Tamsa (\"Tubos de Acero de México SA\", dnes \"Tenaris Tamsa\")\nPři návštěvě Švýcarska Toni přednášel na školách a univerzitách. V roce 2000 zde našel uprchlíka z Kambodži, který ho jménem jeho lidu požádal o pomoc. V dubnu 2001 začal pracovat s dvěma týmy: jeden s Waltrem v Mexiku a druhý s jeho dvěma kambodžskými novými kolegy, mechanikem Yinem Sopulem a řidičem kamionu Penem Sopoanem, oba přežili genocidu Rudých Khmerů.\n\nV dubnu 2002 Toni onemocněl v Kambodži syndromem Guillain-Barré, který ničí myelin v periferním nervovém systému a paralyzuje svaly. Nejprve v nemocnici, s tužkou v puse a pomocí pouze palců, a pak přijat do Národního centra pro zdravotní rehabilitaci Princess Sirindhorn Thajska, Toni vytváří počítačový program pro transformaci topografických měr, které mu posílají kolegové z Mexika a Kambodži, v jasném a úplném návodu tak, aby mohli pokračovat ve stavbě mostu na dálku.\n\nTímto způsobem, Walter zkompletoval 29 mostů v Mexiku před návratem do Ekvádoru, kde od roku 2003 do současnosti pokračuje ve stavbě mostů.\n\nPo dvou letech rehabilitace se Tonimu podařilo znovu chodit, a tak odjel do Vietnamu. V provincii Ben Tre, s pomocí Mai Sona, penzionovaného viceguvernéra provincie a veterána Vietcongu, vytvořil třetí tým. Ve Vietnamu od roku 2004 do 2008 postavil 58 mostů v deltě reky Mekong a v jeho provinciích Ben Tre, Bac Lieu, Tra Vinh a Dong Thap.\n\nToni pokračuje do sousední země, Laosu, kde již v roce 2006 postavil tři mosty se svým kambodžským týmem. Společně s řidičem kamionu Lao Lanh se třemi svářeči Lao postavil 42 mostů mezi lety 2008 a 2010.\nV polovině roku 2008 se přemístil do Myanmaru, a brzy získal vládní povolení ke stavbě mostu i zde. S jeho barmským kolegou Aiklianem, bývalým těžařem drahých kamenů, staví mosty po celé zemi, zatímco pět svářečů připravuje prvky mostu ve vládní loděnici v Yangongu.\n\nNa konci roku 2010 Toni zahajuje svoji činnost také v Indonésii. Firma Tenaris daruje trubky z její indonéské dceřiné společnosti, zatímco národní vláda uděluje povolení a svářecí dílnu mimo Jakartu. Indonéský tým se skládá ze Suntany, bývalého provozovatele stavební firmy v Dubaji a tří svářečů. Od roku 2011 do března 2014 bylo postaveno 30 mostů na Jávě a 6 na Sulawesi.\n\nOd roku 2005, Tenaris daroval trubky – šrot a přebytečný materiál někdy i nový – pro mosty, které postavil Toni na celém světě – ze svých závodů v Itálii, Argentině, Brazílii, Mexiku, Kolumbii a Indonésii, včetně námořní dopravy na dlouhé vzdálenosti do konečného místa určení.\nOd roku 2004 byly darovány protiskluzové ocelové destičky – ve Vietnamu a Ekvádoru příslušnými provinčními vládami; V Laosu a Myanmaru argentinským závodem Ternium, jednou z předních ocelářských společností v Latinské Americe.\n\nV roce 2005 začal Toni používat kabely z lanovek a vleků z hor své rodné země. Lanové dráhy ve Švýcarsku mají povinnost pravidelně měnit jejich kabely, vzhledem k přísným vládním bezpečnostním předpisům.\n\nZ tohoto důvodu, Toni dostává kabely několik kilometrů dlouhé, různého průměru a dobré kvality. Ne všechny mosty postavené Tonim jsou stále v provozu. Na několika místech, zejména v Ekvádoru a Kambodži, byly nahrazeny mosty pro vozidla postavenými vládou. Jinde byly znetvořeny nedostatečnou údržbou obyvatelstva, nebo dokonce, jak se to stalo v údolí řeky Paez v Kolumbii, zničeno přírodními katastrofami.\nZatím k žádné závažné havárii při stavbě mostu nedošlo. Je to proto, že místní lidé jsou zvyklí na tvrdou práci a díky přísným bezpečnostním pravidlům a postupům uplatňovaným při prefabrikaci a výstavbě.\n\nOd roku 2001 odmítá Toni různé nominace a ocenění. Uvádí k tomu: „Vidím se na úrovni lidí, se kterými pracuji. [...] Raději bych nepřijímal ocenění, ani bych se neúčastnil slavnostních událostí.“\n\n"}
{"id": "434460", "url": "https://cs.wikipedia.org/wiki?curid=434460", "title": "Milčany", "text": "Milčany\n\nMilčany (též \"Kickelsburg,\" nesprávně \"Vítkovec\") jsou zřícenina hradu v okrese Česká Lípa. Nachází se západně od městyse Holany mezi Holanským a Milčanským rybníkem. Pozůstatky hradu jsou od roku 1965 chráněny jako kulturní památka.\n\nHrad býval mylně spojován s renesanční tvrzí Vítkovec. Starším panským sídlem býval hrad u Hostíkovic nazývaný nejspíše Milčany, který stával na ostrůvku v sousedním rybníku a zanikl na přelomu čtrnáctého a patnáctého století.\n\nPodle rozboru písemných pramenů byl nový hrad, který převzal název staršího sídla, postaven v letech 1391–1402, čemuž přibližně odpovídají výsledky archeologických nálezů. V roce 1402 byl majitelem hradu Jindřich z Dubé. Roku 1437 jej od Chvala Berky z Dubé koupil Zikmund Děčínský z Vartenberka, který založil nedaleký hrad Rybnov. Podle Rudolfa Anděla Milčany v roce 1444 zanikly při vpádu lužického Šestiměstí, ale pravděpodobně nadále existovaly, protože tvořily součást věna Anežky ze Šternberka, která byla druhou manželkou Zikmunda Děčínského. Do roku 1460 byly uváděny jako součást rybnovského panství. V letech 1543–1622 byl hrad zmiňován již jako pustý.\n\nPodobu jednodílného hradu zcela pozměnila těžba pískovce, která snížila terén o tři až čtyři metry. Pozůstatkem opevnění je snad mělký příkop na severozápadní straně. Dominantou zříceniny je fragment zdiva budovy v jižním nároží. Z něj je patrné, že budova prodělala stavební vývoj, při kterém byl na starším zdivu postavena nová zeď, ve které se dochovaly otvory po trámech lešení.\n\nZřícenina byla využita jako kulisa při filmování pohádky \"O princezně Jasněnce a létajícím ševci.\"\n\nKolem zříceniny vede červeně značená turistická cesta z Holan na Stvolínky.\n\n\n"}
{"id": "434461", "url": "https://cs.wikipedia.org/wiki?curid=434461", "title": "Vadnutí", "text": "Vadnutí\n\nVadnutí je označení pro proces, při němž se z těl rostlin nadměrně uvolňuje voda. Tím se snižuje turgor („vnitřní tlak“) buněk podílejících se na stavbě rostlinného pletiva a následně dochází ke změnám tvaru až celkovému polehnutí nadzemních části rostlin.\n\nPříčinou vadnutí může být nedostatek vody v půdě, přílišný obsah solí v půdě (čímž rostlina ztrácí schopnost přijímat tuto vodu), poškození rostlinných vodivých pletiv, a podobně.\n\nVadnutí se rostliny obvykle snaží ustát tak, že uzavřou své průduchy. Uzavírání průduchů indukuje zejména kyselina abscisová. Například vrba (\"Salix\") však není schopná uzavírat průduchy a bez vody proto vadne velmi rychle.\n"}
{"id": "434462", "url": "https://cs.wikipedia.org/wiki?curid=434462", "title": "Jezeří (Horní Jiřetín)", "text": "Jezeří (Horní Jiřetín)\n\nJezeří () je název zaniklé osady v okrese Most v Ústeckém kraji. Osada byla součástí obce Albrechtice a nacházela se směrem od ní zhruba 1 km západně na úpatí Krušných hor v nadmořské výšce 290 metrů přímo v podhradí zámku Jezeří. Osada zanikla na počátku 80. let 20. století při postupu těžby hnědého uhlí a její území dnes tvoří místní část města Horní Jiřetín.\n\nOsada měla až do roku 1921 pouze německý název je poprvé zmiňován v roce 1365, ovšem jedná se o zmínku týkající se hradu, stejně jako v dalších letech jsou zprávy o hradu, nikoliv o osadě, která se vytvořila v jeho podhradí až později. V roce 1623, kdy byl konfiskován majetek Jana Mikuláše Hochhausera z Hochhauzu za jeho účast na stavovském povstání, je v soupisu zabaveného jmění vedle hradu též statek Eisenberk s poplužním dvorem a vinicí. V polovině 18. století bylo při zámku bělidlo, cihelna a panské domky pro řemeslníky. V roce 1787 je zmíněna osada se 16 domy ve vlastnictví knížete Františka Josefa z Lobkovic. V majetku tohoto rodu zůstala až do zrušení poddanství v roce 1848.\n\nPoté se stala osadou obce Albrechtice. Až do roku 1960 byla součástí okresu Chomutov, po tomto datu až do svého zániku patřila do okresu Most. Již v polovině 50. let 20. století došlo u Jezeří vinou důlní činnosti k sesuvu půdy, takže skoro celá osada byla vysídlena. Zůstalo obydleno jen několik málo domů. Také tyto však byly na počátku 80. let 20. století srovnány se zemí kvůli rozšíření těžby uhlí.\n\nV katastrálním území se asi 1,5 km severně od zámku nachází zbytky zaniklého hradu na Josefině skále ze druhé poloviny 13. století.\n\nPři sčítání lidu v roce 1921 zde žilo 196 obyvatel (z toho 94 mužů), z nichž bylo devět Čechoslováků, 181 Němců, jeden člověk jiné národnosti a pět cizinců. Kromě pěti evangelíků patřili k římskokatolické církvi. Podle sčítání lidu z roku 1930 měla vesnice 195 obyvatel: šestnáct Čechoslováků, 176 Němců, dva obyvatele jiné národnosti a jednoho cizince. Jeden byl bez vyznání, jeden žid, pět evangelíků a ostatní se hlásili k římskokatolické církvi.\n\nV dalších letech jsou údaje souhrnné pro Albrechtice i s osadou.\n\n\n"}
{"id": "434464", "url": "https://cs.wikipedia.org/wiki?curid=434464", "title": "Jezeří", "text": "Jezeří\n\nJezeří je označení více objektů v Krušných horách v okrese Most:\n\n"}
{"id": "434467", "url": "https://cs.wikipedia.org/wiki?curid=434467", "title": "Taniwhasaurus", "text": "Taniwhasaurus\n\nTaniwhasaurus je rod vymřelého mořského plaza z čeledi Mosasauridae. Tento dravý mořský plaz obýval v období svrchní křídy území dnešního Nového Zélandu, Japonska a Antarktidy. Nejbližšími příbuznými tohoto rodu jsou \"Hainosaurus\" a \"Tylosaurus\".\n\nDnes rozeznáváme tři druhy tohoto rodu - \"T. oweni\" (1874), \"T. antarcticus\" (2008) a \"T. mikasaensis\" (2008). V roce 2008 publikoval Caldwell \"et al.\" studii, podle které je \"Lakumasaurus\" pouze mladším synonymem rodu \"Taniwhasaurus\".\n\nYezosaurus je provizorní rodové jméno, které bylo uděleno pravěkému mořskému plazovi. Původně byl tento taxon považován za teropodního dinosaura, později byl však identifikován jako mosasaur nebo ichtyosaur, který žil v oblastech na území dnešního Japonska. \"Typový druh\" Yezosaurus mikasaensis byl stanoven paleontology Obatou a Muramotem v roce 1977, nebyl však formálně popsán. Proto se zatím jedná pouze o \"nomen nudum\".\n\n\n"}
{"id": "434470", "url": "https://cs.wikipedia.org/wiki?curid=434470", "title": "Stmívání (sága)", "text": "Stmívání (sága)\n\nStmívání ( ) je série čtyř románů s upíří tematikou americké autorky Stephenie Meyerové. Tyto romány pojednávají období v životě Isabelly \"Belly\" Swanové, dospívající dívky, která se přestěhuje z Arizony do městečka Forks ve státě Washington ke svému otci Charliemu Swanovi. Bella v nové škole najde spoustu přátel nejvíce ji zaujme Edward Cullen . I když jí přátelé říkají, že rodina Cullenových je zvláštní, Bella je do Edwarda velmi zamilovaná. Bella si všimne na Edwardovi jeho zvláštní schopnosti. Bella je zvědavá, a když tak pátrá, později se dopátrá, že je Edward upír. Nemá z něj strach a chce aby z ní taky udělal upíra.\n\nPříběh je z valné části napsán z pohledu dospívající Isabelly (Belly) Swanové, v závěru třetí knihy a v knize čtvrté jsou však vloženy části vyprávění jedné z postav, Jacoba Blacka. Půlnoční slunce, \"pátý\", nedokončený díl ságy, se věnuje příběhu první knihy z pohledu Edwarda Cullena, který je po Belle druhou hlavní postavou.\n\nPrvní díl ságy \"Stmívání\" ( ) byl publikován roku 2005, následovaly knihy \"Nový měsíc\" ( ), \"Zatmění\" ( ) a \"Rozbřesk\" ( ). Do ságy lze řadit i nedokončené \"Půlnoční slunce\" ( ), které ještě není vydané.\n\nOd vydání prvního románu, Twilight, v roce 2005, získaly knihy obrovskou popularitu a komerční úspěch po celém světě. Sága Stmívání je všeobecně označována jako \"upírská romance pro mladé čtenáře\". První kniha se v roce 2008 dočkala filmového zpracování a žánrově se jedná o akční romantický fantasy thriller.\n\nBella Swanová se stěhuje z Phoenixu v Arizoně, aby žila se svým otcem ve městě Forks ve státě Washingtonu a umožnila tak své matce cestovat s jejím novým manželem, hráčem nižší baseballové ligy. Poté, co se Bella přestěhuje do Forks, potkává tajemného, pohledného mladíka Edwarda Cullena, který ji proti vlastní vůli velmi přitahuje. Nakonec Bella poznává, že Edward je členem rodiny upírů, která raději pije krev zvířat než lidskou krev. Edward a Bella se do sebe zamilují, ale James, sadistický upír z jiného upířího klanu, je posedlý stopováním Belly. Edward a ostatní z rodiny Cullenů Bellu ochraňují. Bella uteče do Phoenixu do státu Arizony, kde je podvedena Jamesem, který se ji pokouší zabít a dostává se s ním do konfrontace. Bella je vážně zraněna, ale Edward ji zachrání a vrací se společně zpět do Forks, protože vědí, že jim nehrozí nebezpečí, když je James mrtev.\n\nEdward a jeho rodina opouští Forks, protože Edward věří, že ohrožuje Bellin život. Bella upadá do hluboké deprese až do doby, kdy se začne rozvíjet silné přátelství mezi ní a Jacobem Blackem, který, jak Bella zjišťuje, má schopnost přeměnit se ve vlka. Jacob a ostatní vlci jeho kmene musí Bellu chránit před Victorií, upírkou, která se snaží pomstít smrt svého druha Jamese zabitím Belly. Dojde k nedorozumění, kvůli kterému Edward uvěří, že Bella je mrtvá. Rozhodne se proto spáchat sebevraždu ve Volteře, Itálii, ale zastaví ho Bella, doprovázená Edwardovou sestrou Alicí. Setkávají se s Volturiovými, mocným klanem upírů, a jsou propuštěni pouze za podmínky, že se Bella v blízké budoucnosti promění v upíra. Bella a Edward se opět shledávají a ona a Cullenovi se vrací zpět do Forks. \n\nUpírka Victorie (Jamesova družka z prvního dílu \"Stmívání\") stále touží po pomstě a proto vytváří armádu upírů-novorozenců, kteří mají za ni bojovat s rodinou Cullenových a pomoci jí tak k zavraždění Belly. Zatím je Bella nucena si vybrat mezi svým vztahem s Edwardem a přátelstvím s Jacobem. Edwardova upíří rodina a Jacobova vlčí smečka spojují síly k úspěšnému zničení Victorie a její armády upírů. Nakonec Bella dává přednost Edwardově lásce před Jacobem. Edward ji nakonec požádá o ruku.\n\nKniha \"Krátký druhý život Bree Tannerové\" (\"The Short Second Life of Bree Tanner\") popisuje stejné události jako Zatmění, tentokrát ale z pohledu mladičké upírky Bree Tannerové, která je později zabita Volturiovými.\n\nČtvrtá a také poslední kniha ságy je rozdělena do tří knih. První patří Belle, druhá Jacobovi a třetí opět Belle.\n\nBella a Edward jsou oddáni, ale jejich svatební cesta se zkracuje, když Bella zjistí, že je těhotná. Její těhotenství postupuje velmi rychle a silně ji oslabuje. Téměř zemře při porodu své a Edwardovy napůl upíří a napůl lidské dcery Renesmee, Edward však vpraví do Belly svůj upíří jed, aby jí zachránil život a změní ji tak v upírku. Sestřenice Cullenů Irina, která nemá Bellu moc ráda, uvidí Renesmee a splete si ji s nesmrtelným upířím dítětem. Informuje Volturiovy o tom, že existence takových bytostí porušuje zákon upírů. Cullenovi shromáždí svědky-upíry, kteří mohou dosvědčit, že Renesmee není nesmrtelné dítě. Po intenzivní konfrontaci Cullenovi a jejich svědci přesvědčí Volturiovy, že dítě nepředstavuje pro upíry nebo jejich tajemství žádné nebezpečí, a Volturiovi je nechávají v klidu.\n\nPodle informací na autorčiných oficiálních stránkách Stephenie zatím nehodlá dopisovat pátý a prý poslední díl upírské ságy - Půlnoční slunce (Midnight Sun). Měl to být Twilight podruhé. Rozdíl by byl v tom, že by to bylo z pohledu Edwarda, zatímco původní kniha je psána z pohledu Belly. Spisovatelka dala své kopie rukopisu svým přátelům a někdo z nich je uveřejnil na internetu. Podle svých slov moc dobře ví, o koho se jedná, a moc ji to mrzí. Ztratila tak důležité vlákno a příběh zatím nehodlá dopsat. Prý se chce věnovat rodině. Zveřejněné kapitoly uveřejnila i na svých oficiálních stránkách.\nÚdajně dala Stephenie jednu kopii k přečtení i představiteli Edwarda Cullena (Robert Pattinson), aby se lépe vžil do role.\n\nEdwardovi se jeho život zdá být nudným... každý den předstírá, že je někdo jiný. Až do chvíle, než se ve škole objeví nová žákyně - Isabella Swanová. První, čeho si Edward všimne je, že nemůže číst její myšlenky. Druhá věc je, že má neuvěřitelnou chuť na její krev. A třetí? Má potřebu ji chránit před problémy, do kterých se Bella dostává až podivně často... dokáže ji ale ochránit před sebou samým?\n\n"}
{"id": "434471", "url": "https://cs.wikipedia.org/wiki?curid=434471", "title": "Arrheniova teorie kyselin a zásad", "text": "Arrheniova teorie kyselin a zásad\n\nArrheniova teorie kyselin a zásad definuje za jakých podmínek se látky chovají jako kyseliny nebo zásady. Platí pro vodné roztoky, nevysvětluje zásaditý charakter u látek, které nemají hydroxylovou skupinu OH. Je pojmenována po švédském fyzikálním chemikovi Svante Arrheniovi.\n\nPodle této teorie jsou kyseliny látky, které mají schopnost odevzdat proton H.\n\nHA → H + A\n\nNapříklad:\n\nHCl → H + Cl\nHNO → H + NO\n\nZásady jsou naopak látky, které mají schopnost odevzdat hydroxidový anion OH\n\nBOH → B + OH\n\nNapříklad:\n\nNaOH → Na + OH\nKOH → K + OH\n\nPodle teorie probíhá neutralizační rovnice podle následujícího schématu:\n\nkyselina + zásada → sůl + voda\n\nNapř.:\n2HCl + Ca(OH) → CaCl + 2HO\nCHCOOH + NaOH → CHCOONa + HO\n\nVoda vznikla spojením OH a H.\n"}
{"id": "434474", "url": "https://cs.wikipedia.org/wiki?curid=434474", "title": "STS-51", "text": "STS-51\n\nSTS-51 byla mise raketoplánu Discovery. Celkem se jednalo o 57. misi raketoplánu do vesmíru a 17. pro Discovery. Cílem mise bylo vynesení pokusného modelu ACTS.\n\n"}
{"id": "434476", "url": "https://cs.wikipedia.org/wiki?curid=434476", "title": "STS-60", "text": "STS-60\n\nSTS-60 byla mise raketoplánu Discovery. Celkem se jednalo o 60. misi raketoplánu do vesmíru a 18. pro Discovery. Cílem mise bylo vynesení objektu WSF.\n\n"}
{"id": "434477", "url": "https://cs.wikipedia.org/wiki?curid=434477", "title": "STS-64", "text": "STS-64\n\nSTS-64 byla mise raketoplánu Discovery. Celkem se jednalo o 64. misi raketoplánu do vesmíru a 19. pro Discovery. Cílem mise byl LIDAR experiment (LITE). Během mise se uskutečnil jeden výstup do vesmíru (EVA).\n\n\n"}
{"id": "434481", "url": "https://cs.wikipedia.org/wiki?curid=434481", "title": "Brønstedova–Lowryho teorie kyselin a zásad", "text": "Brønstedova–Lowryho teorie kyselin a zásad\n\nBrønstedova–Lowryho teorie kyselin a zásad definuje za jakých podmínek se látky chovají jako kyseliny nebo zásady. Navrhli ji nezávisle na sobě Johannes Nicolaus Brønsted a Thomas Martin Lowry v roce 1923.\n\nPodle této teorie jsou kyseliny látky, které mají schopnost odštěpit proton (H+). Kyselina je tedy donor (dárce) protonu.\n\nHA → H + A\n\nNapř.\nHCl → H + Cl\nHNO → H + NO\n\nPodle této teorie jsou zásady látky, které mají schopnost vázat proton. Zásada je tedy akceptor (příjemce) protonu.\n\nHO + H → HO\n\nNH + H → NH\n\nLátky se chovají jako kyseliny jen v přítomnosti zásady a naopak.\nVoda (HO) se chová jako zásada i kyselina, tj. přijímá proton, vznikne oxoniový kation, nebo ho odštěpuje za vzniku hydroxidového aniontu.\n"}
{"id": "434483", "url": "https://cs.wikipedia.org/wiki?curid=434483", "title": "Vok V. z Holštejna", "text": "Vok V. z Holštejna\n\nVok V. z Holštejna byl moravský pán z rodu pánů z Holštejna, jehož smrtí vymřel tento rod po meči. .\n\nOtcem Voka V. z Holštejna byl Vok IV. z Holštejna, matkou Kateřina ze Mstěnic. Vok V. zdědil s mladším bratrem Janem otce polovinu holštejnského panství, dále panství cimburské a bohuslavické a měli spravovat Pohořelice. První písemná zmínka o Vokovi V. pochází z roku 1420, kdy ho žaluje jeho strýc Jiří z Holštejna kvůli dluhu po otci. Dluhů měl však Vok mnohem víc a není známo, zda je zdědil po svém otci, nebo zda on sám nebyl zdatný v hospodaření. Navíc se ujal správy v období, kdy i na Moravě probíhaly husitské války. Vok V. na rozdíl od svého otce inklinoval k husitství a patrně roku 1421 přešel do tábora podobojí. V tomže roce zemřel jeho mladší bratr Jan a Vok V. se tak ujal dědictví po otci sám. Během husitských válek však začal rozprodávat své statky. V roce 1429 prodal svému příbuznému Štěpánovi II. z Vartnova hrad Cimburk. Postupem času prodával jednotlivé vsi a roku 1437 vložil do zemských desk prodej holštejnského panství i s rodovým hradem Holštejnem. Je nutno konstatovat, že prodej byl zapsán dodatečně, k faktické koupi došlo již předtím, kdy zemské desky byly kvůli bojům uzavřeny. Roku 1437 nechal Vok zapsat věno své matce Kateřině ze Mstěnic na hradě Bohuslavice a okolních vsích. Téhož roku žaloval olomouckého biskupa Pavla z Miličína, že měl od něho slíbenou zástavu hradu Blansek, ze které však sešlo a Vokovi tak vznikla škoda 200 hřiven grošů. 12. června 1446 prodal Vok V. svůj poslední velký majetek, kterým bylo bohuslavické panství. V roce 1447 se však začal psát po Račicích. V dalších zápisech se Vok V. uvádí až roku 1459, kdy ho jeho sestra Zuzana žaluje o 150 hřiven grošů. V tomže roce ho žaluje i Smil z Loděnic, který ho nazývá jako \"\"Voka z Holštejna, Jedovnic, Kotvrdovic a Senetářova.\"\" Vokovi V. se tedy podařilo získat několik vsí holštejnského panství. Roku 1459 došlo i k další důležité události, když Půta ze Sovince a Doubravice koupil od Hynka z Valdštejna a Židlochovic hrad Holštejn a část holštejnského panství. Vok V. se nadále soudil s Hynkem ohledně majetku. Roku 1464 se v listinách poprvé uvádí Vokova manželka, kterou byla Kateřina z Kněžic a které Vok připsal věno na několika holštejnských vsích. Série vzájemných žalob s Hynkem z Valdštejna pokračovala až do roku 1466. Zpráva z 11. března tohoto roku říká, že Vok byl nemocen, nemohl chodit a ležel na lůžku a dalšího stání u soudu se účastnila v zastoupení jeho manželka. Krátce na to Vok V. jako bezdětný zemřel.\n\n"}
{"id": "434487", "url": "https://cs.wikipedia.org/wiki?curid=434487", "title": "Asámský latex", "text": "Asámský latex\n\nAsámský latex je komerční označení pro latex, který se těží nařezáváním kůry fíkovníku pryžodárného (\"Ficus elastica\"). Tento latex obsahuje 10–30 % kaučuku. Dají se z něj vyrábět pneumatiky, rukavice, hračky či sportovní potřeby. Fíkovník pryžodárný se dříve pěstoval na plantážích v jihovýchodní Asii. Díky malému obsahu kaučuku však většina plantáží zkrachovala.\n"}
{"id": "434489", "url": "https://cs.wikipedia.org/wiki?curid=434489", "title": "Lejsek bělokrký", "text": "Lejsek bělokrký\n\nLejsek bělokrký (\"Ficedula albicollis\") je malý pták z čeledi lejskovitých (Muscicapidae).\n\nO něco menší než vrabec (délka těla 12–13,5 cm). Samec je černobíle zbarvený, přičemž bílá je spodina těla, čelo, široký obojek přes krk a týl (odtud název), kostřec a pole v křídlech. Samice a mladí ptáci jsou zbarveni svrchu šedohnědě. Je velmi podobný příbuznému lejsku černohlavému (\"Ficedula hypoleuca\"), od nějž se samec liší bílým obojkem kolem krku; samice a mladí ptáci jsou obtížně odlišitelní, k nejlepším znakům patří větší rozsah bílého zbarvení na kořenech ručních letek.\n\nVábí tlumeným hvízdavým ,ííp‘‘, zpěv je složen z tónů podobných vábení ale delších a v různých výškách. Působí melancholicky.\n\nHnízdní areál sahá od jihovýchodního Švédska, východní Francie a jižního Německa východně po střed evropské části Ruska a Ukrajinu. Tažný, se zimovišti v Africe.\n\nHnízdí v opadavých lesích, zahradách a parcích.\n\nV České republice hnízdí hlavně v nižších polohách ve východní polovině státu (nejpočetněji na jižní Moravě), přičemž západněji jeho početnost znatelně klesá a na západě Čech již téměř chybí. Velikost hnízdní populace byla v letech 2001–2003 odhadnuta na 35–70 tisíc párů.\n\nŽiví se různými druhy hmyzu a jeho larvami, hlavně housenkami, které sbírá z listí, zdí a země nebo chytá v letu ale také malými pavouky. na konci léta požírá bobule.\n\nHnízdí v dutinách stromů nebo budkách od května do července a to jedenkrát ročně. Hnízdní budka o výšce 20 cm s rozměry dna 14x14 cm a svisle oválným vletovým otvorem 30x45 cm v průměru musí být vyvěšována na konci dubna a na podzim odebírána, neboť silnější sýkory koňadry si budku přes zimu vyhlédnou a v průběhu dubna ji obsadí. Slabší lejskové pokoušející se budku obsadit v květnu po návratu ze zimovišť jimi mohou být i usmrceni. Hnízdo staví ze stébel, kořínků, větviček, kůry a listí. Vystýlá jej peřím a chlupy. V jedné snůšce bývá 4–7 (1–8) 18,1 x 13,3 mm velkých, tyrkysově modrých vajec. Na vejcích sedí samotná samice 12–14 dní, vylíhlá mláďata krmí oba rodiče na hnízdě 14–16 dní. Po vylétnutí jsou ještě dalších 14 dní přikrmována.\n\nJarmila Kačírková: Lejsek bělokrký (Ficedula albicollis) Bystřička, ČR, 21.5.2019<br>\n\n"}
{"id": "434490", "url": "https://cs.wikipedia.org/wiki?curid=434490", "title": "Punčocha", "text": "Punčocha\n\nPunčochy jsou oděv, který se nosí na nohou. Do 20. let 20. století byly nošeny téměř výhradně muži, od 20. let 20. století začaly být naopak téměř výhradně nošeny ženami.\n\nNaprostá většina punčochových přízí se dnes vyrábí z polyamidových vláken (obchodní označení Nylon, Perlon, Silon a asi deset dalších) často s příměsí elastických vláken (Lycra, Spandex apod., u zdravotních punčoch až 25–30 %).\n\nPrvní nylonky přišly na trh v USA koncem 30. let minulého století. Do té doby se vyráběly luxusnější punčochy z hedvábí a punčochy v levnějším povedení z bavlny.\n\nPro jemnost použité příze se používá označení denier (den). Denier (DEN) vyjadřuje sílu použitého vlákna. Čím je číslo vyšší, tím silnější (méně průhledný) je výrobek. Fyzikálně je denier definován jako váha devíti kilometrů příze v gramech. Dámské punčochy se obvykle vyrábějí v jemnostech 20, 15 až 7 DEN.\n\nPunčochy se vyrábějí na speciálních pletacích strojích.\n\nNa kotonových stávcích se vyráběla většina punčoch do zhruba poloviny minulého století. Plošný úplet se sešíval podle určitého střihu a tvaroval lisováním.\nHustota oček na kotonových strojích se udávala v \"gauge\" (zkratka: \"gg\"). Např. nejjemnější dámské punčochy měly 66 gg, tj. 66 oček na 1 1/2 anglického palce (cca 3,8 cm).\n\nAutomaty se dnes používají k výrobě punčoch a punčochových kalhot téměř výhradně. Jsou to jednoválcové zátažné pletací stroje s přídavným kyvadlovým zařízením na zkracování řádků pleteniny (paty, špičky a pevné kraje punčochy).\n\nStroje na jemné punčochy mají pracovní průměr 95–102 mm a jemnost 34 E (34 jehel na 1 anglický palec, tj. 2,54 cm).\n\nPrvní stroje tohoto druhu pocházely z roku 1956. V roce 1963 se dala na těchto zařízeních se šesti systémy při 210 obr./min. vyrobit punčocha za asi dvě minuty.\n\nNa začátku 21. století se běžně dosahuje u strojů se čtyřmi až šesti systémy a s ovládáním jednotlivých jehel kolem 1000 obr./min., pletení v pěti barvách je možné s 800 obrátkami. Jeden pletař obsluhuje 60 až 80 strojů.\n\nÚplet hadicového tvaru má buďto zesílenou patu (přidáním a vynecháním stehu), nebo patu zalepenou tlakem a teplem.\n\nNohavice punčocháčů se spolu sešívají pomocí klínku a kalhotová část (sed) je různým způsobem zesílena (tvar „Panty“, „Bikini“ apod.).\n\nKdyž móda požaduje punčochy se švem, imitují se švy výšivkami.\n\nMateriál na punčochy může být obarven ve \"vlákenné hmotě\", nebo se barví hotové úplety v barvicích aparátech.\n\nPrincip ochrany žil pomocí punčochového zboží spočívá v tom, že v oblasti kotníku je vytvořen určitý tlak, který se směrem k pasu postupně snižuje.\nKompresní punčochy se vyrábějí z pleteniny s elastickou útkovou nití zavedenou do úpletu. Útek ovíjí spirálovitě tvar punčochy tak, že stahuje svaly nohy s ohledem na její anatomické vlastnosti. Maximální komprese se dosahuje nad kotníkem a na stehno působí tlak cca 40 % maxima. Podle celkového tlaku mezi 2,5 a 6,5 kPa jsou výrobky obvykle odstupňovány do několika tříd.\n\nKompresní zdravotní punčochy se běžně vyrábějí na okrouhlých pletacích strojích z jádrové příze jak v základní pletenině, tak i v útku. Příze sestává z elastického filamentu opředeného obvykle polyamidovými vlákny.\n\nPro punčochy s vyšší kompresí se doporučují pleteniny z plochých kotonových strojů. U těch se v základní pletenině střídá vždy jeden řádek z elastické niti s řádkem z hladkého filamentu. Pletenina má nižší podélnou roztažnost a vyvíjí vyšší příčný tlak.\n\nVýroba punčochového zboží se datuje už od roku 1882, kdy Josef Heinrich Vatter založil první závod v Krásně Lípě. Později pak v roce 1950 zakládá Fred Vatter a Dr. Otto Palme českou značku Bellinda, která se specializuje na punčochové zboží.\n\nPodle údajů ČSÚ bylo v roce 2007 v ČR vyrobeno 28,4 milionů kusů punčocháčů a 8,4 milionu párů punčoch a podkolenek. Punčochářský průmysl se soustřeďuje ve Varnsdorfu a v Chrudimi.\n\n\n"}
{"id": "434493", "url": "https://cs.wikipedia.org/wiki?curid=434493", "title": "Alfried Längle", "text": "Alfried Längle\n\nAlfried Längle (* 27. března 1951 Götzis, Vorarlbersko) je rakouský psychoterapeut, klinický psycholog a praktický lékař. Vystudoval psychologii a medicínu.\nPo psychoterapeutickém vzdělání u Viktora Frankla si v roce 1983 otevřel ve Vídni vlastní praxi.\nV letech 1984 až 1986 byl Franklovým přednáškovým asistentem.\nV roce 1985 byl zakládajícím členem GLE „Gesellschaft für Logotherapie und Existenzanalyse“ (Společnost pro logoterapii a existenciální analýzu), jejímž předsedou je dodnes.\nV roce 1991 skončila jeho velmi těsná spolupráce s Franklem, a to na základě Länglova rozpracování logoterapie.\n\nSe ženou Silvií (* 1951) mají 4 děti.\n\n\n\n"}
{"id": "434494", "url": "https://cs.wikipedia.org/wiki?curid=434494", "title": "Ješek Kropáč z Holštejna", "text": "Ješek Kropáč z Holštejna\n\nJešek Kropáč z Holštejna byl moravský pán z rodu pánů z Holštejna, zakladatel větve Kropáčů z Holštejna.\n\nOtcem Ješka Kropáče byl Vok I. z Holštejna. Poprvé se Ješek objevuje v písemných pramenech roku 1366, kdy uzavřel spolek se svými bratry Půtou a Štěpánem. Od roku 1374 se Ješek z Holštejna začíná uvádět jako Ješek Kropáč. Roku 1377 se uvádí s predikátem \"\"z Dětkovic\"\" a jeho sídlem je tedy tvrz Dětkovice. Kupuje postupně různé vsi a roku 1379 kupuje konické panství čítající 14 vsí s hradem Grünbergem a tvrzí a městečkem Konice. Ješek dále rozšiřoval své panství, roku 1377 koupil hrad Myslejovice se vsí. Roku 1379 nechal zapsal věno své manželce Anně na městečku Konice. Naposledy se Ješek Kropáč připomíná 17. ledna 1381 při koupi vsí a jejich částí. Roku 1382 byl již nebožtíkem. Zanechal po sobě dva syny, jedním z nich byl Štěpán Kropáč z Holštejna, jméno druhého není známo.\n\n"}
{"id": "434495", "url": "https://cs.wikipedia.org/wiki?curid=434495", "title": "Vodní nádrž Jezeří", "text": "Vodní nádrž Jezeří\n\nVodní nádrž Jezeří je přehradní nádrž na katastrálním území Podhůří u Vysoké Pece na samé východní hranici okresu Chomutov a katastrálním území Jezeří v okrese Most v Ústeckém kraji. Leží na Vesnickém potoce v Krušných horách uprostřed Národní přírodní rezervace Jezerka v údolí mezi kopci Jezerka (706 m) a Jedlová (853 m). Je součástí vodohospodářské soustavy v oblasti severočeské hnědouhelné pánve. Správcem vodního díla je státní podnik Povodí Ohře. Přehrada je kulturní památkou ČR.\n\nPřehradu nechal na svém panství vystavět v letech 1902-1904 Moritz Lobkowitz. Sám se otevření dokončení přehrady nedožil, zemřel v roce 1903. Na jeho počest byla přehrada původně nazvána jeho jménem (\"Moritz-Talsperre\"). Náklady činily půl miliónu korun. Od roku 1904 sloužila přehrada jako zdroj pitné vody pro obce Kundratice, Jezeří, Ervěnice, Holešice a Nové Sedlo, kde byl lobkovický pivovar.\n\nVodní dílo Jezeří od roku 2003 neplní funkci vodárenské nádrže (neprobíhá odběr a úprava surové vody pro vodárenské účely), ačkoliv dílo formálně zůstává vodárenskou nádrží s vyhlášeným ochranným pásmem. Vodní dílo je zakonzervované a plní funkci rezervy pro případné budoucí využití. Odběr vody z nádrže byl ukončen s ohledem na dostatečnou kapacitu ostatních větších vodárenských nádrží v soustavě a rovněž s ohledem na technicko-provozní problémy typické pro malá vodní díla.\n\nHráz je tížná, zděná z lomového kamene, vyklenutá proti vodě. Koruna hráze se nachází 471,69 m nad mořem. Její délka je 86,4 m a šířka 4,02 m. Maximální výška hráze nad terénem je 17,54 m.\n\nVýpustná zařízení tvoří spodní výpusti s kapacitou 2 × 0,17 m/s a bezpečnostní přeliv na pravém boku nádrže. Celková délka přepadové hrany je 11,8 m a celková kapacita přelivu při maximální hladině v nádrži činí 12,58 m/s.\n\nNádrž má dno v nadmořské výšce 454,15 m a hladinu 470,57 metrů nad mořem. Zásobní prostor nádrže je 0,049 miliónů m a celkový prostor 0,053 miliónů m. Celková zatopená plocha přehrady je 0,64 ha, což ji dělá nejmenší ze všech přehrad v oblasti severočeské hnědouhelné pánve. Plocha povodí nádrže má rozlohu 2,81 km.\n\n"}
{"id": "434498", "url": "https://cs.wikipedia.org/wiki?curid=434498", "title": "Senátní obvod č. 24 – Praha 9", "text": "Senátní obvod č. 24 – Praha 9\n\nSenátní obvod č. 24 – Praha 9 podle zákona č. 247/1995 Sb. zahrnuje území městské části Praha 9 s výjimkou katastrálních území Hrdlořezy, Hloubětín a části Malešic. Dále zahrnuje území městských částí Praha 14, Letňany, Kbely, Horní Počernice, Újezd nad Lesy, Běchovice, Dolní Počernice, Klánovice, Koloděje, Satalice a Vinoř. Zákonem č. 195/2010 Sb. bylo z obvodu vyňato území městské části Letňany a přeřazeno do senátního obvodu č. 23 – Praha 8.\n\nSenátorem za obvod je David Smoljak, zvolený jako nestraník za hnutí STAN, který získal mandát v dubnových doplňovacích volbách 2019 v návaznosti na rezignaci Zuzany Baudyšové. Řádné volby se uskuteční v roce 2020.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "434500", "url": "https://cs.wikipedia.org/wiki?curid=434500", "title": "Chicle", "text": "Chicle\n\nChicle či počeštěně čikle je druh přírodního elastomeru, který poskytuje jihoamerický druh \"Manilkara zapota\" z čeledi zapotovité (\"Sapotaceae\"). Vzniká vařením latexu, který se získává nařezáváním kůry tohoto druhy. Z chicle se vyrábí žvýkačky.\n"}
{"id": "434503", "url": "https://cs.wikipedia.org/wiki?curid=434503", "title": "Implantát", "text": "Implantát\n\nImplantát může být:\n\n\n"}
{"id": "434505", "url": "https://cs.wikipedia.org/wiki?curid=434505", "title": "Jelutong", "text": "Jelutong\n\nJelutong může být:\n\n"}
{"id": "434509", "url": "https://cs.wikipedia.org/wiki?curid=434509", "title": "Štěpán Kropáč z Holštejna", "text": "Štěpán Kropáč z Holštejna\n\nŠtěpán Kropáč z Holštejna byl moravský pán z rodu pánů z Holštejna.\n\nKdyž zemřel jeho otec Ješek Kropáč z Holštejna, Štěpán byl ještě nezletilý a tak se správy statků ujal jeho poručník strýc Štěpán z Holštejna a Vartnova. Ten si však nevedl úspěšně stejně jako později samotný Štěpán Kropáč a tak se statky větve Kropáčů neustále ztenčovaly. První zmínka o Štěpánu Kropáčovi pochází až z roku 1407, kdy už byl plnoletý. Neustále se pokoušel získat zpět alespoň část statků, které vlastnil jeho otec. Na jedné straně měl dobré vztahy se svým strýcem Štěpánem z Vartnova, na straně druhé se soudil ze svým příbuzným Vokem IV. z Holštejna o 50 hřiven grošů za ukradenou zbroj a koně, kterého vlastnil jeho bratr neznámého jména. Zdá se, že Štěpán sídlil i nějaký čas na tvrzi v Jedovnicích pod ochranou svého příbuzného Jiřího z Holštejna a Jedovnic. Roku 1420 koupil ves Skržice se svobodným dvorem a příslušenstvím. Na tento majetek připsal věno 80 hřiven grošů své ženě Ofce. V tomto roce se uvádí naposledy. \n\nŠtěpán po sobě zanechal syna Jana Kropáče, který se uvádí v letech 1447–1464. Jan přišel prakticky o zbytek majetku, kterým byla ves Srkžice a zmizel z písemných pramenů. \n\n"}
{"id": "434533", "url": "https://cs.wikipedia.org/wiki?curid=434533", "title": "Rovigo", "text": "Rovigo\n\nRovigo je italské město v Benátsku, hlavní město stejnojmenné provincie. Žije zde obyvatel. \n\nRovigo se nachází asi 41 kilometrů od Jaderského moře a mezi řekami Adige na severu a Pádem a kanálem Bianco na jihu. Na kanálu Bianco je od roku 1998 přístav.\n\nSousední obce: Anguillara Veneta (PD), Arquà Polesine, Barbona (PD), Boara Pisani (PD), Bosaro, Ceregnano, Costa di Rovigo, Crespino, Lusia, Pontecchio Polesine, San Martino di Venezze, Vescovana (PD), Villadose, Villanova del Ghebbo.\n\n\"Počet obyvatel\"\n\nTerén je zde velmi rovný. Půda je velice úrodná a vhodná především k pěstování kukuřice a jiných kulturních plodin.\n\n\n"}
{"id": "434535", "url": "https://cs.wikipedia.org/wiki?curid=434535", "title": "Parožnatka (rozcestník)", "text": "Parožnatka (rozcestník)\n\nSlovo parožnatka má více významů:\n\n"}
{"id": "434538", "url": "https://cs.wikipedia.org/wiki?curid=434538", "title": "Rašov (Klíny)", "text": "Rašov (Klíny)\n\nRašov () je místní část obce Klíny v Krušných horách v okrese Most v Ústeckém kraji. Rozkládá se podél silnice č. 271 vedoucí z Litvínova do Klínů a dále k hraničnímu přechodu Mníšek. Nachází se jižně od obce Klíny v průměrné nadmořské výšce 725 metrů. Po silnici je vzdálen 6 km severně od Litvínova.\nPrvní písemná zmínka o osadě pochází z roku 1583, kdy patřila k duchcovskému panství. Obyvatelé se živili převážně v zemědělství a lesnictví. Od 19. století někteří nacházeli obživu též v textilní manufaktuře v Horním Litvínově.\nV současnosti je zde trvale obydleno jen několik domů. Osada slouží především chatařům a chalupářům k rekreaci. Možnosti zimní rekreace poskytuje zdejší sportovní areál, ke kterému patří čtyři lyžařské sjezdovky s vleky na východním svahu pod osadou svažujícím se do Šumného dolu.\n\n"}
{"id": "434540", "url": "https://cs.wikipedia.org/wiki?curid=434540", "title": "Půta z Holštejna a Zdounek", "text": "Půta z Holštejna a Zdounek\n\nPůta z Holštejna a Zdounek byl moravský pán z rodu pánů z Holštejna.\n\nJeho otec byl zakladatel rodu pánů z Holštejna Vok I. z Holštejna. Půta se poprvé připomíná 25. ledna 1358, kdy mu na hradě Špilberku udělil moravský markrabě Jan Jindřich některá práva a svobody. Markrabě v listině uvádí, že mu Půta vykonává již delší dobu věrnou službu. V této době vlastnil Půta se svým bratrem Pavlem tvrz Zdounky, které zdědili po otcovi. V roce 1368 směnil Půta s Janem Jindřichem vesnici Černovice za ves Uhřice. V této době se jeho bratr Pavel přestěhoval na hrad Týnec a Půta vzal ve spolek na Zdounky své bratry Štěpána a Ješka. Roku 1371 se obsáhlé listině uvádí majetek, který markrabě udělil Půtovi lénem. Jednalo se o hrad Náměšť na Hané a několik vsí roztříštěným po celé Moravě. Dále měl Půta jako markraběcí služebník držet hrad Špránek, další vsi, mlýny, dvory lesy a lány. Kromě toho mu markrabě udělil doživotní purkrabství na hradu Hluboký, ke kterému též dostal hospodářské zázemí. Půta tak vlastnil či ovládal tři hrady, jednu tvrz, jedno městečko a 20 vesnic či jejich částí. \n\nPůta byl dvakrát ženatý, jeho první manželka Eliška se uvádí roku 1371, druhá manželka Anežka z Vartenberka roku 1376. Půta se i nadále pohyboval při dvoru moravského markraběte a patřil k jeho družině. Uváděl se jako významná osoba na důležitých listinách, a to i po smrti Jana Jindřicha. Nového markraběte Jošta na cestě do Karlových Varů za králem Karlem IV. doprovázel i Půta, který se stal jeho dvořanem. Půta se ve vyšší moravské společnosti pohyboval prakticky až do konce svého života. Jako živý se naposledy uvádí 8. ledna 1379 na zasedání zemského soudu v Olomouci. 17. ledna téhož roku je již uveden jako nebožtík. Zanechal po sobě dceru Elišku, o jejíž dalších osudech není nic známo. \n\n"}
{"id": "434541", "url": "https://cs.wikipedia.org/wiki?curid=434541", "title": "Vzdušnice", "text": "Vzdušnice\n\nVzdušnice (tracheje) jsou bohatě větvené trubice, které slouží jako dýchací orgány některých členovců a drápkovců. Přivádí z otvorů na povrchu těla čerstvý vzduch směrem ke tkáním, a to na rozdíl od krevního řečiště obratlovců z velké části bez přítomnosti jakýchkoliv tekutin.\n\nVzdušnice vznikají z ektodermu (srovnej např. s plícemi obratlovců, které vznikají z endodermu). Na povrch ústí otvorem – stigmatem – který bývá velmi často pokryt chloupky, jež mají ochranný význam. Jím vyúsťuje na povrch tracheální trubice vyztužená kutikulou (a tedy svlékaná spolu s vnější kutikulou na povrchu těla) a navíc spirálovitými žebry – taenidiemi. Tato tracheální trubice se větví a rozdrobuje a na konci z ní ústí tzv. tracheoly, které však jsou již velmi tenké a navíc obsahující tekutinu, přes niž difundují plyny do tkání a zpátky.\n\nJako nepravé vzdušnice (pseudotracheje) se označují velmi podobné struktury, které je možné najít u suchozemských korýšů. Jedná se rovněž o tenké trubičky, ty však dýchací plyny netransportují až do tkání, ale odevzdávají je do cévní soustavy, která tyto plyny následně transportuje na místo určení.\n\n"}
{"id": "434542", "url": "https://cs.wikipedia.org/wiki?curid=434542", "title": "Tracheje", "text": "Tracheje\n\nTracheje mohou být:\n\n\n"}
{"id": "434545", "url": "https://cs.wikipedia.org/wiki?curid=434545", "title": "Zuzana Špidlová", "text": "Zuzana Špidlová\n\nMgr. Bc. Zuzana Špidlová (rodným jménem Kirchnerová, * 29. dubna 1978 Sokolov) je česká filmová režisérka.\n\nVystudovala francouzské gymnázium, v roce 2008 absolvovala Právnickou fakultu Univerzity Karlovy v Praze (Mgr., právo a právní věda). Téhož roku ukončila bakalářské studium režie na FAMU (Bc.), kde dále studuje v magisterském programu. Jejím manželem je od roku 2008 střihač Šimon Špidla (syn politika Vladimíra Špidly, vnuk herce a režiséra Václava Špidly), se kterým spolupracovala i na absolventském filmu \"Bába\" (kde je ještě uvedena pod svým dívčím jménem).\n\nV květnu 2009 její absolventský krátkometrážní film \"Bába\" zvítězil v sekci \"Cinefondation\" na Filmovém festivalu v Cannes.\n\n\n"}
{"id": "434549", "url": "https://cs.wikipedia.org/wiki?curid=434549", "title": "Sedlo (Klíny)", "text": "Sedlo (Klíny)\n\nSedlo () je místní část obce Klíny v Krušných horách v okrese Most v Ústeckém kraji. Rozkládá se převážně západně podél silnice č. 271 vedoucí z Litvínova do Klínů a dále k hraničnímu přechodu Mníšek. Nachází se jižně od obce Klíny pod její další osadou Rašov v průměrné nadmořské výšce 685 metrů. Po silnici je osada vzdálena 5,5 km severně od Litvínova.\n\nNázev místa je odvozen od jeho polohy v horském sedle mezi Holubím vrchem (715 m) a Mračným vrchem (852 m).\n\nPrvní písemná zmínka o osadě pochází z roku 1352, kdy ji Vinkler z Kynšperka prodal cisteriánskému klášteru v Oseku. Založení vsi mělo nejspíš souvislost s pokusy o rudné dolování v Krušných horách. Později Sedlo patřilo rodu Valdštejnů, kteří jej připojili ke svému panství Horní Litvínov-Duchcov. V jejich majetku byl až do zrušení poddanství v roce 1848.\n\nV současnosti je zde trvale obydleno jen několik domů. Osada slouží především chatařům a chalupářům k rekreaci.\n\n"}
{"id": "434550", "url": "https://cs.wikipedia.org/wiki?curid=434550", "title": "Štěpán z Holštejna a Vartnova", "text": "Štěpán z Holštejna a Vartnova\n\nŠtěpán z Holštejna a Vartnova byl moravský pán z rodu pánů z Holštejna, zakladatel vartnovské větve. \n\nJeho otcem byl Vok I. z Holštejna, který za svého života získal hrad Vartnov s panstvím. Štěpán se na tento hrad odstěhoval poté, co jej zdědil. Poprvé se připomíná roku 1366, kdy vstoupil se svými bratry Půtou a Ješkem do spolku. Po svém hradu Vartnovu se poprvé píše roku 1376. Štěpán se v 80. letech objevuje velmi často v soudních listinách jako žalovaný, většinou však jako žalující kvůli sousedským sporům. Štěpán byl ve spolku se svým bratrem Ješkem Kropáčem a po jeho smrti se stal poručníkem jeho nezletilých dětí. Dle Ješkova pověření prodal většinu majetku větve Kropáčů. V listinách se Štěpán uvádí při prodejích a koupi různého majetku, při poručnictví u svých vzdálených příbuzných i jako svědek na různých listinách. Dále se uvádí jako přísedící u zemského soudu. Štěpánovou manželkou byla Ofka ze Sudic, která se připomíná roku 1409. Sňatek však musel být uzavřen daleko dříve, protože roku 1411 se jejich syn Štěpán II. uvádí jako zletilý. Roku 1405 podal Štěpán I. žalobu proti skupině osob pro jejich neoprávněné držení Zdounek, jejichž část mu připadla po jeho bratru Půtovi. Se žalobou neuspěl a jako držitelé Zdounek se začaly složitým procesem objevovat i další osoby. Štěpán sérií žalob, které podával až do roku 1415, nakonec všechny držitele Zdounek vypudil a po odkoupení podílu svého synovce Štěpána Kropáče se stal jediným majitelem Zdounek on sám. Štěpán se roku 1415 objevil ještě v Praze, kde pečetil stížný list proti upálení mistra Jana Husa. Zemřel roku 1417 a zanechal po sobě syna Štěpána. \n\n"}
{"id": "434552", "url": "https://cs.wikipedia.org/wiki?curid=434552", "title": "Václav Antonín Crha", "text": "Václav Antonín Crha\n\nVáclav Antonín Crha, také Wenzl Anton Crha (27. září 1836, Kopidlno – 8. září 1905, Třebechovice pod Orebem) byl novinář, redaktor, spisovatel, básník, překladatel a literární kritik .\n\nNarodil se v rodině krejčího Antonína Crhy v Kopidlně. Vystudoval gymnázium v Hradci Králové a poté filozofickou fakultu v Praze. Pracoval v redakcích různých novin a časopisů v Čechách, jako byly například Národní listy, Pražské noviny, Pozor, Národ atd. Od roku 1869 pak vedl na Moravě česky psaný vládní deník \"Morava\" (později přejmenován na \"Moravan\"). Ač původem Čech a český vlastenec, postupně změnil svůj světonázor a začal na stránkách Moravy/Moravanu ostře vystupovat proti českému státoprávnímu programu a zastávat se samostatnosti Moravy, ovšem v rámci habsburského Rakouska-Uherska. Užší spojení zemí České koruny odmítal, i jen obnovení generálních sněmů, jak byly známy z dob Karla IV. („čeští křiklouni a husité“ prý jen hledí, jak by „moravskou zemi učinili (svou) podnoží“). Zdůrazňoval rovnoprávné postavení Moravy a Slezska s Čechami a jejich vzájemně nezávislý vztah. Na podporu svých tvrzení používal jak hospodářské argumenty, tak poukazoval na rozdílnou historii, tradice i údajné lepší vlastnosti obyvatel Moravy oproti obyvatelům Čech. Jeho kampaň vzbudila ve vlasteneckých kruzích odpor a pohrdání, jím redigovaný deník byl posměšně přezdíván „Mrva“ a on sám se stal terčem karikatur.\n28. září 1863 se v Jičíně oženil s Amálií Budilovou z Jičína (* 1843-po 1900). Od roku 1869 bydleli v Praze. Jejich jediný syn František zemřel v necelých dvou letech.\nJako spisovatel psal zejména historické povídky a romány a básně – též pod pseudonymem Arnošt Volný. Crha sám se stal předlohou románu \"Chrt\" spisovatele Václav Kosmáka, kde je vylíčen nelichotivě.\n\n\n"}
{"id": "434557", "url": "https://cs.wikipedia.org/wiki?curid=434557", "title": "Seznam měst na Samoi", "text": "Seznam měst na Samoi\n\nToto je seznam měst na Samoi.\n\nZdaleka největší aglomerací na Samoi je Apia, kde 1. ledna 2005 žilo 63 191 obyvatel, což představuje asi třetinu obyvatelstva celé země.\n\nV následující tabulce jsou uvedena města nad 1 000 obyvatel, výsledky sčítání obyvatelstva z 6. listopadu 2001, odhady počtu obyvatel k 1. lednu 2005 a oblasti, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "434560", "url": "https://cs.wikipedia.org/wiki?curid=434560", "title": "Bába (film)", "text": "Bába (film)\n\nBába je krátkometrážní (21 minut dlouhý), absolventský film režisérky Zuzany Špidlové, kterým v roce 2008 zakončila bakalářský studijní program oboru režie na FAMU.\n\nV květnu 2009 tento snímek vyhrál na 62. ročníku Filmového festivalu v Cannes v sekci studentských filmů \"Cinéfondation\". Po patnácti letech se jednalo o další český film, který se zúčastnil oficiální soutěže festivalu. Prvního kola výběru se účastnilo 1 443 snímků, z nichž do finále v Cannes bylo nominováno sedmnáct. K vyhlášení vítězného filmu \"Bába\" došlo 22. května.\n\nV roce 2008 získal snímek nejvyšší cenu na Famufestu – festivalu studentských filmů v kategoriích \"Nejlepší režie\" a \"Nejlepší film\".\n\nSnímek vypovídá o dospívající dívce, která neotřelým způsobem pečuje o svou imobilní babičku. Jedná se o psychologický vhled do pocitů viny, sobectví, empatie na pozadí tří generací žen rodiny.\n\nPředstavitelkou hlavní role je studentka konzervatoře Marika Šoposká. Bábu ztvárnila žena vybraná castingovou agenturou.\n\n\n"}
{"id": "434565", "url": "https://cs.wikipedia.org/wiki?curid=434565", "title": "Isoëtes andicola", "text": "Isoëtes andicola\n\nŠídlatka Isoëtes andicola je druh výtrusné rostliny řazené mezi plavuně. Byla popsána v 50. letech 20. století pod názvem Stylites andicola. Tento rod byl později sloučen s rodem šídlatka.\n\nDruh \"Isoëtes andicola\" byl objeven až na konci 50. let 20. století kolem horských sněžných jezírek v Peru ve výšce téměř 5000 metrů. Od běžných šídlatek se liší tím, že se vidličnatě větví na dva stonky, a dále podélnou foveou. Pozoruhodné na ní je zejména to, že postrádá jako jedna z mála suchozemských vyšších rostlin průduchy. Veškerý oxid uhličitý pro fotosyntézu tak přijímá kořeny. Fotosyntetizuje poněkud odlišně než běžné rostliny – patří mezi tzv. CAM rostliny.\n"}
{"id": "434569", "url": "https://cs.wikipedia.org/wiki?curid=434569", "title": "Vysoké Březno", "text": "Vysoké Březno\n\nVysoké Březno () je osada, která je součástí obce Malé Březno v okrese Most v Ústeckém kraji. Nachází se v nadmořské výšce 263 metrů, asi 7 km jihozápadně od centra města Mostu. Obcí prochází silnice III. třídy č. 25120 přes Malé Březno do Hošnic. Na katastr Vysokého Března ze severu těsně navazuje těžba Dolu Vršany.\n\nPrvní písemná zmínka o Vysokém Březně pochází z roku 1460. Před rokem 1848 byla jako majetek města Mostu součástí městského panství Kopisty. Po roce 1850 se stala samostatnou obcí v okrese Most. V roce 1960 bylo Vysoké Březno připojeno k Malému Březnu jako jeho osada.\n\nV osadě se nachází kaple sv. Antonína Paduánského, která pochází z 19. století. V letech 1998–1999 proběhla její oprava. U kaple stojí sousoší s Bolestnou Pannou Marií a Kristem Trpitelem z roku 1744.\n\n"}
{"id": "434570", "url": "https://cs.wikipedia.org/wiki?curid=434570", "title": "Krakonošova zahrada", "text": "Krakonošova zahrada\n\nKrakonošova zahrada spadá do rané tvorby bratří Čapků. Obsahuje především povídky, úvahy, aforismy, teorie a filozofie. Autoři čerpali z krásného prostředí svého mládí – okolí Úpy. Tam však autoři poznali továrny s dělnickou třídou, špinavé dělnické čtvrtě, neřest a bídu. Tyto dvě tváře světa ovlivnily jejich budoucí tvorbu. \"Krakonošova zahrada\" je dílo, které se snaží o zdravý pohled na nepřirozenost člověka i věcí.\n\nPoprvé vyšla \"Krakonošova zahrada\" v nakladatelství František Borový v roce 1918.\n\n"}
{"id": "434571", "url": "https://cs.wikipedia.org/wiki?curid=434571", "title": "Štěpán ze Zdounek a Cimburku", "text": "Štěpán ze Zdounek a Cimburku\n\nŠtěpán ze Zdounek a Cimburku, též Štěpán II. z Vartnova, byl moravský pán z rodu pánů z Holštejna.\n\nJeho otcem byl Štěpán z Holštejna a Vartnova. Poprvé se Štěpán II. uvádí v listině z roku 1411, kdy byl již zletilý. Zdá se, že se osamostatnil a po získáni tvrzi ve Zdounkách přesídlil tam. Roku 1417, tedy v rok úmrtí svého otce, se uvádí jako \"Štěpán ze Zdounek\". Je možné, že na něj byla vyvíjena i jistá forma nátlaku, protože roku 1421 odprodal hrad Vartnov s panstvím vévodovi Janu II. Opavskému. Za husitských válek se Štěpán přiklonil na stranu krále Zikmunda. Roku 1429 na něj převedl jeho příbuzný Vok V. z Holštejna zástavu hradu Cimburku. Štěpán tuto zástavu vykoupil za 1000 kop grošů. Během husitských válek na Moravě byla poškozena tvrz ve Zdounkách, a tak za věrnou službu, kterou Štěpán poskytl panovníkovi, mu byla zvýšena zástavní suma na Cimburku o 550 kop grošů. Štěpán provedl na hradě stavební úpravy, o které byla zástavní částka ještě zvýšena. 9. září podepsal Štěpán landfrýd na Moravě, kde se uvádí s přídomkem \"\"z Vartnova a Cimburka.\"\" Ani on se nevyhnul různým soudům, kdy je uváděn jako žalobce, žalovaný i jako svědek. Štěpán se pokoušel získat nazpět i své rodové sídlo na Vartnově, ale marně. Štěpánovi se však podařilo neznámým způsobem získat hrad Doubravici, kvůli které byla na něj podána žaloba. Roku 1446 se účastnil sjezdu moravských pánů, kteří chtěli zabránit nepokojům v českých zemích. Štěpán se též v letech 1437 - 1448 účastnil osmi zasedání zemských soudů v Brně a Olomouci. Naposledy se připomíná 20. září 1449 na sjezdu pánů a rytířů v Brně. Protože měl čtyři dcery, rod vymřel po meči.\n\n\n"}
{"id": "434572", "url": "https://cs.wikipedia.org/wiki?curid=434572", "title": "Prodlužovací kabel", "text": "Prodlužovací kabel\n\nProdlužovací kabel je ohebný kabel opatřený na jednom konci vidlicí, na druhém spojkou. Slouží k připojení elektrických spotřebičů do zásuvky pevné elektroinstalace. Používá se všude tam, kde délka připojovací šňůry pevně spojené se spotřebičem nestačí k napojení do nejbližší zásuvky. Prodlužovací kabely jsou zásadně třížilové pro jednofázové přívody a pětižilové pro třífázové přívody.\n\n\nKabel použitý pro prodlužovací kabel by měl být stejný, jaký je používán pro přívody ke spotřebičům. Pro domácí použití bez nebezpečí mechanického poškození je vhodný například kabel H05VV-F s PVC izolací (staré označení CYSY). Do prostor s nebezpečím mechanického poškození se hodí například H07RN-F s pryžovou izolací (staré označení CGSG). Všechny typy kabelů mají jednotlivé žíly z laněných vodičů složených z jemných drátků. Používány by měly být především profesionálně vyrobené prodlužovací kabely s neoddělitelně připojenou vidlicí. Vidlice musí mít uvnitř sponu, svírající vnější plášť kabelu. Ta slouží k odlehčení tahu. Síla tahu, která případně působí na kabel se přenáší na izolační kryt vidlice a nevytrhává vodiče z jejich uchycení v kolících. Zásuvková strana prodlužovacího kabelu musí být zpevněna obdobným způsobem. Podle platných elektrotechnických norem smějí být prodlužovací kabely dlouhé maximálně 50 metrů. Pro délky nad 10 metrů se prodlužovací kabely dodávají často navinuté na plastových bubíncích s držadlem. Zásuvky jsou pak součástí otočné části bubnu.\n\n\nTakřka všechny spojky (pohyblivé zásuvky) mají pod krytem otočnou clonku (dětskou ochranu), které umožňuje zasunout do spojky pouze normalizovanou vidlici, ne jednotlivý kolík, hřebík, šroubovák. Do vlhkého prostředí se vyrábějí koncovky s víčky, která zakrývají celou koncovku, pokud není vidlice zasunutá.\n\nPokud nemusíme řešit nedostatečnou délku přívodní šňůry spotřebiče, máme k dispozici celou řadu zásuvkových adaptérů. To jsou kompaktní přístroje pro zasunutí do zásuvky, bez kabelu.\n\nVidlice i zásuvka jsou na povrchu adaptéru.\n\n\n\n"}
{"id": "434573", "url": "https://cs.wikipedia.org/wiki?curid=434573", "title": "Zeyer", "text": "Zeyer\n\nZeyer může znamenat: \n\n"}
{"id": "434574", "url": "https://cs.wikipedia.org/wiki?curid=434574", "title": "Pordenone", "text": "Pordenone\n\nPordenone je italské město antického původu v regionu Friuli-Venezia Giulia se středověkým historickým centrem, v současnosti je průmyslovým centrem regionu. V roce 2017 zde žilo přes 51 000 obyvatel. Do roku 2017 bylo správním centrem stejnojmenné provincie Pordenone.\nMěsto leží v severozápadní části provincie, v údolí Benátska, jižně od benátských Alp, na řece Meduna, která se vlévá do řeky Livenza, a ta se u města Caorle vlévá do Středozemního moře. Sousední obce jsou: Azzano Decimo, Cordenons, Fiume Veneto, Pasiano di Pordenone, Porcia, Prata di Pordenone, Roveredo in Piano, San Quirino a Zoppola.\nLokalita byla osídlena v době antiky Římany, sloužila jako říční přístav, latinsky nazývána \"Porto del Naone\" nebo \"Noncello\". Podle archeologických výzkumů se Pordenone stalo raně středověkým centrem s nekropolí již před rokem 1000, po té se rozrostlo do dvou čtvrtí:Torre a Noncello. Prvního hospodářského a kulturního vrcholu město dosáhlo ve 13. až 15. století, roku 1314 získalo městská práva. Začalo profitovat z rozvoje řemesel a obchodu. Z té doby se zachovalo centrum v ose dóm-radnice-korzo s gotickými a renesančními domy. \nMěstské nezávislosti na Benátkách dosáhlo roku 1516. Do roku 1537 je ovládala aristokratická rodina d'Alviano, odměnou za věrnou vojenskou službu Bartolommea d'Alviano v Benátské republice. Tehdy byl zbudován nový přístav a rozvinul se dálkový obchod.\n\nMěsto bylo vždy strategickou křižovatkou italsko-rakouských politických zájmů. Po období napoleonských válek bylo roku 1815 začleněno do rakouských držav pod království Lombardsko-benátské. Železniční spojení včetně železniční stanice Pordenone (1855) a výstavba silnice Pontebbana ovlivnily úpadek přístavu, ale podnítily podstatný průmyslový rozvoj, zejména dopravu pro bavlnářské továrny. V roce 1866 bylo Pordenone připojeno k Itálii.\nZa první světové války bylo město silně poškozeno a utrpěl zejména bavlnářský průmysl, který za hospodářské krize po roce 1929 zcela zkrachoval. Po druhé světové válce se místní firma Zanussi rozšířila na významného světoého výrobce domácích spotřebičů. V roce 1968 bylo Pordenone ustaveno hlavním městem stejnojmenné provincie se stejným názvem, včetně území náležejícího Udine.\nPo druhé světové válce bylo Pordenone i další města provincie systematicky obsazena vojenskými posádkami, aby bránila sovětské invazi z východu. \n\nV současnosti je město převážně průmyslové. Těžištěm produkce jsou domácí spotřebiče. Hlavním zaměstnavatelem je firma Zanussi (z koncernu Electrolux) a dodavatelé komponentů pro výrobu bílé techniky.\n\n\n\n\n"}
{"id": "434575", "url": "https://cs.wikipedia.org/wiki?curid=434575", "title": "Seznam nejjedovatějších rostlin", "text": "Seznam nejjedovatějších rostlin\n\nMezi nejjedovatější rostliny řadíme následující druhy:\n\n"}
{"id": "434576", "url": "https://cs.wikipedia.org/wiki?curid=434576", "title": "Frank De Winne", "text": "Frank De Winne\n\nFrank De Winne (* 25. dubna 1961 v Gentu v Belgii) je od ledna 2000 belgický astronaut, člen oddílu astronautů ESA. Roku 2002 vzlétl na palubě ruské kosmické lodi Sojuz TMA-1 k Mezinárodní vesmírné stanici (ISS) na týdenní návštěvu. V roce 2009 se stal členem dlouhodobé posádky ISS (Expedice 20 a 21).\n\nFrank De Winne roku 1984 ukončil Královskou vojenskou akademii v Bruselu. Poté sloužil v belgickém vojenském letectvu, dosáhl kvalifikace zkušebního pilota. Nálet na různých typech letadel má 2300 hodin.\n\nUž roku 1991 byl jedním z pěti belgických finalistů druhého výběru ESA. Tehdy za Belgii mezi evropské astronauty postoupila Marianne Merchezová. De Winne se astronautem oddílu ESA stal až v lednu 2000. \n\nV srpnu 2001 zahájil výcvik v ruském Středisku přípravy kosmonautů. V listopadu téhož roku byl začleněn do posádky 4. návštěvní expedice (EP 4) na Mezinárodní vesmírnou stanici (ISS). Posádka ve složení: velitel Sergej Zaljotin, palubní inženýr 1 Frank De Winne a palubní inženýr 2 Jurij Lončakov neprodleně zahájila přípravu. Vlastní dohoda o letu belgického kosmonauta (program Odissea) byla podepsána až 18. dubna 2002. \n\nDo vesmíru odstartovali z kosmodromu Bajkonur 30. října 2002 v Sojuzu TMA-1. Hlavním úkolem letu byla záměna lodi Sojuz, sloužící jako záchranná loď ISS. Po týdenním pobytu na ISS se trojice 10. listopadu 2002 vrátila na Zem na palubě Sojuzu TM-34 po 10 dnech, 20 hodinách a 52 minutách letu.\n\nV srpnu 2006 byl určen náhradníkem Léopolda Eyhartse (Expedice 16, start STS-122, přistání STS-123). Let Eyhardse proběhl v únoru – březnu 2008.\n\nV srpnu 2007 byl zařazen do Expedice 20, přičemž v červenci 2008 byl jmenován velitelem Expedice 21. \n\nDne 27. května 2009 odstartoval z kosmodromu Bajkonur v kosmické lodi Sojuz TMA-15. Spolu s ním byli na palubě ruský kosmonaut Roman Romaněnko – velitel lodi a Robert Thirsk z Kanadské kosmické agentury (CSA). Cílem letu byla Mezinárodní vesmírná stanice (ISS) u které Sojuz přistál 29. května 2009. Posádka Sojuzu TMA-15 rozšířila počet kosmonautů ISS na 6, De Winne v dlouhodobé posádce Expedice 20 zaujal pozici palubního inženýra.. Od 11. října 2009 přešel do Expedice 21 jako první evropský velitel ISS. Dne 1. prosince 2009 v Sojuzu TMA-15 přistál na Zemi po 187 dnech, 20 hodinách a 41 minutách letu a mise i pro De Winneho úspěšně skončila.\n\nFrank De Winne je ženatý, má tři děti.\n\n"}
{"id": "434578", "url": "https://cs.wikipedia.org/wiki?curid=434578", "title": "Biella", "text": "Biella\n\nBiella je italské město v regionu Piemont, hlavní město stejnojmenné provincie.\n\nV roce 2012 zde žilo 45 592 obyvatel.\n\nAndorno Micca, Candelo, Fontainemore, Gaglianico, Occhieppo Inferiore, Occhieppo Superiore, Pettinengo, Pollone, Ponderano, Pralungo, Ronco Biellese, Sagliano Micca, San Paolo Cervo, Sordevolo, Tollegno, Vigliano Biellese, Zumaglia\n\n\n\n"}
{"id": "434582", "url": "https://cs.wikipedia.org/wiki?curid=434582", "title": "Oleandr obecný", "text": "Oleandr obecný\n\nOleandr obecný (\"Nerium oleander\") je dekorativní keř až strom a jediný zástupce rodu oleandr (\"Nerium\"). Je charakteristický poměrně úzkými zelenými listy a různobarevnými květy (nejčastěji se jedná o růžovou, žlutou a bílou variantu).\n\nOleandr je stálezelený keř nebo strom o výšce 2-6 m.\n\nOleandr se vyskytuje přirozeně nebo zdomácněl v oblastech od Mauritánie, Maroka a Portugalska přes východní Středomoří a Saharu (kde roste jen zřídkavě), Arabský poloostrov, jižní Asii a Dálný východ až po provincii Jün-nan v jižní části Číny. Oblast výskytu je natolik rozsáhlá, že nelze s jistotou určit místo původu, ačkoli se zdá, že pochází z jihovýchodní Asie.\n\nJe považován za jednu z nejjedovatějších zahradních rostlin, neboť k usmrcení dospělého člověka stačí obvykle požít jen dva listy, u dítěte list jeden. Člověk se může otrávit dokonce i medem, který včely vyrobily z květů oleandru. Jeho jedovatost je způsobena glykosidy oleandrinem a neriinem, které působí přímo na srdce a zvyšují tonus srdeční svaloviny. Projevy otravy jsou podobné jako u jiných jedovatých rostlin – zvracení, průjem, horečka, třesavka, závratě, křeče, srdeční arytmie.\n\nJako protijed se používají přípravky vyráběné z ovčích digoxin-specifických Fab fragmentů imunoglobulinu (např. Digibind či DigiFab). Základní účinnou látkou je cyklopentanperhydrofenatren. Ačkoliv se jedná primárně o protijed digitoxinu a digoxinu (srdeční glykosidy obsažené v náprstnících), lze jej v omezené míře použít také při otravách oleandrem, adéniem a dipladénií.\n\nDomnělá toxicita oleandru je déle než jedno století součástí městských legend, které jsou rozšířeny na několika kontinentech. Často jsou podávány jako skutečné události, kde se obvykle celá rodina nebo v jiných verzích skupina skautů otráví požitím potravin grilovaných na větvích oleandru.\n\nV lékařství se extraktů z oleandru využívá pro výrobu léků upravujících srdeční činnost a léčbu kožních onemocnění.\n\n\n"}
{"id": "434583", "url": "https://cs.wikipedia.org/wiki?curid=434583", "title": "Guillermo García-López", "text": "Guillermo García-López\n\nGuillermo García López (* 4. června 1983, La Roda, Španělsko) je španělský profesionální tenista, který na okruh ATP World Tour vstoupil v roce 2002. Ve své dosavadní kariéře vyhrál na okruhu ATP World Tour pět turnajů ve dvouhře a tři turnaje ve čtyřhře. V rámci okruhu Challenger získal dva tituly ve dvouhře a ve čtyřhře.\n\nNa žebříčku ATP byl nejvýše ve dvouhře klasifikován v únoru 2011 na 23. místě a ve čtyřhře pak v červnu 2015 na 47. místě. K roku 2015 jej trénovali krajan Jose-Luis Aparisi a Argentinec Diego Dinomo.\n\nNa nejvyšší grandslamové úrovni se v mužské dvouhře nejdále probojoval do osmifinále French Open 2014 a Australian Open 2015. V prvním případě nestačil na Gaëla Monfilse z Francie, ve druhém byl nad jeho síly Švýcar Stan Wawrinka, jemuž podlehl ve čtyřech setech.\n\nVe španělském daviscupovém týmu debutoval jako 29letý v roce 2013 prvním kolem světové skupiny proti Kanadě, v němž nestačil na Milose Raonice, jemuž podlehl ve třech setech. Španělsko v sérii prohrálo 2:3 na zápasy. Do roku 2015 v soutěži nastoupil k jednomu mezistátnímu utkání s bilancí 0–1 ve dvouhře a 0–0 ve čtyřhře.\n\n"}
{"id": "434586", "url": "https://cs.wikipedia.org/wiki?curid=434586", "title": "Plachta (kryt)", "text": "Plachta (kryt)\n\nPlachta (kryt) je textilní kryt nebo závěs s okraji vyztuženými lankem a prošitím. Plachta může být také z plastové fólie.\n\n\nPlachty často vidíme jako reklamní nosiče na komerčních budovách a budovách k pronájmu. Plachtami se běžně zakrývá náklad v automobilové a železniční nákladní dopravě. Zakrývací plachty se používají při ochraně ukotvených člunů a jachet. Lodní plachta na plachetnicích bývá v přístavu chráněna jako obalem právě zakrývací plachtou. Podobným způsobem bývala zakryta složená plátěná střecha na kabrioletech. Silniční vozidla s valníkovou nástavbou mohou být vybavena lehkou konstrukcí, na které je natažena právě plachta. Ta chrání náklad a je přitom lehčí než pevná skříňová nástavba. Díky tomu, že ji lze svinout, umožňuje i snazší nakládání, než skříňová nástavba. Také plachta na valníkové nástavbě bývá nosičem reklamy.\n\n"}
{"id": "434587", "url": "https://cs.wikipedia.org/wiki?curid=434587", "title": "Cicuta maculata", "text": "Cicuta maculata\n\nCicuta maculata (český název nebyl stanoven, lze se setkat s termínem rozpuk skvrnitý) je volně rostoucí rostlina z čeledi miříkovitých vyskytující se na území Severní Ameriky. Její bílé kořeny připomínají pastinák setý. Právě kořeny jsou nejjedovatější částí rostliny, ovšem i její zbytek je prudce jedovatý. V nich obsažený cikutoxin totiž dokáže způsobit smrt do 24 hodin (smrtelná dávka jsou 2 gramy oddenku). Otrava se projeví během půl hodiny křečemi, třesem a prudkým zvracením. Pokud postižený přežije, utrpí s velkou pravděpodobností nevratné poškození centrálního nervového systému. V České republice ani v Evropě se \"Cicuta maculata\" nevyskytuje, lidé se však mohou otrávit např. bolehlavem plamatým (\"Conium maculatum\") či rozpukem jízlivým (\"Cicuta virosa\") patřícími do stejné čeledi.\n\n\n\n \n"}
{"id": "434588", "url": "https://cs.wikipedia.org/wiki?curid=434588", "title": "Granum catalogi praesulum Moraviae", "text": "Granum catalogi praesulum Moraviae\n\nGranum catalogi praesulum Moraviae (\"Jádro katalogu moravských biskupů\") je stručný přehled moravských biskupů, který končí volbou biskupa Pavla z Miličína v roce 1433. Není jasné, kdo je jeho autorem, spis byl pravděpodobně napsán jedním z olomouckých kanovníků po roce 1433, je dokonce možné, že ho napsal sám biskup Pavel z Miličína.\n\nAutor čerpal jistě z prací kronikářů doby Karla IV., použil zejména kroniku Příbíka Pulkavy z Radenína, ale pravděpodobně i nepsanou moravskou tradici a olomoucké nekrologium z roku 1263. Jako pramene pro sestavení svého seznamu olomouckých biskupů s životopisy jej použil olomoucký humanista Augustin Olomoucký.\n\n\n"}
{"id": "434590", "url": "https://cs.wikipedia.org/wiki?curid=434590", "title": "Slovácký verbuňk", "text": "Slovácký verbuňk\n\nSlovácký verbuňk je mužský lidový tanec ze Slovácka. Od roku 2005 je zapsán organizací UNESCO na seznam Mistrovských děl ústního a nehmotného dědictví lidstva.\nTanec má předem daný přibližný rámec (zrychlující tempo, gradace tanečních prvků), avšak z velké části je jeho provedení závislé na improvizaci tanečníka. Tančí jej pouze muži při cimbálové muzice nebo dechovce. Tanečník nejprve zazpívá jednu z verbuňkových písní, poté následuje instrumentální přehrávka při niž tanečník tančí s rukama nad hlavou. Mezi nejčastější taneční prvky patří poskoky, výskoky, podřepy, otočky a tlesky rukama. Zpívané a tančené sloky se střídají, s rostoucím tempem narůstá i množství provedených tanečních prvků.\nVerbuňk může tančit jeden tanečník jako sólo, často však tančí i více mužů současně, každý ovšem tančí individuálně, nezávisle na ostatních, a snaží se předvést co nejnáročnější a nejzajímavější kombinaci všech náročných prvků – \"cifrování\". Tanec vyžaduje (vedle dobré kondice, jež je základním předpokladem) cit pro rytmus a gradaci hudby, znalost lidových písní a samozřejmě hluboké zaujetí. Říká se, že verbuňk se nedá naučit a že se slováčtí chlapci rodí s verbuňkem v krvi. Významnou roli v jeho osvojení hraje prostředí, kde jde o běžnou součást života.\n\nNázev tance lze odvodit z německého \"werbung\" (vedle nejznámějšího významu „reklama“ také „najímání“ nebo „ucházení se“), potažmo \"verbování\" (původně získávání nových vojáků). Podle historických pramenů se tímto tancem loučil odvedenec před odchodem na vojnu – dával jím najevo, že je schopen náročné vojenské služby a snažil se zapůsobit na dívky; později se tanec, který převzali i dospělí muži, začal tančit i při jiných příležitostech a stal se součástí různých slavnostních událostí. Je velmi oblíbený dodnes, na Slovácku ho muži tančí při každé příležitosti (hody, fašank, vinobraní, folklórní slavnosti, běžné taneční zábavy).\n\nV 50. letech 20. století se při příležitosti konání prvních ročníků MFF Strážnice konaly soutěže lidových písní a tanců, mezi nimi i verbuňku. Tyto soutěže však byly z politických důvodů zrušeny a tak na tyto soutěže navázala až v polovině 80. let soutěž o nejlepšího tanečníka verbuňku. Má řadu regionálních kol ve vybraných obcích a městech Slovácka a její finále se každoročně odehrává právě v rámci Mezinárodního folklórního festivalu ve Strážnici, kde patří k největším diváckým lákadlům.\n\nVerbuňk původně vznikl jako \"cifrování\" tanečníků u muziky, a jeho provedení záviselo zejména na improvizačních schopnostech tanečníka - tento tanec tak nikdy neměl jednotnou formu. V posledních letech panuje trend rozřazování různých provedení dle etnografických subregionů, podlužácký verbuňk je tedy vzletný a bohatý na efektní prvky, zato např. horňácký verbuňk úsporný a nenáročný na prostor. V minulosti se však verbuňky oblastně nelišily - k tomuto členění dochází až v posledních desetiletích v souvislosti s vytvářením kvalitativních kritérií, podle kterých se posuzují výkony tanečníků ve verbířských soutěžích.\n\nPřestože jednotlivé druhy verbuňků nejsou nikde písemně zaznamenány, na soutěžích se rozlišují tyto verbuňky:\nSe zařazením verbuňku konkrétní etnografické podoblasti Slovácka přímo souvisí i kroj tanečníka a výběr písně včetně odpovídajícího nářečí.\n\nExistují záznamy i o verbuňku z oblasti Moravských Kopanic, avšak lze jej vidět jen vzácně a na soutěžích se již netančí vůbec.\n\nAčkoliv je verbuňk ryze mužský tanec, v posledních desetiletích v některých vesnicích (na Kyjovsku) vedle mužských tanečníků tančí i dívky jednoduché kolesové tance.\n\nVedle verbuňku se na Moravě tančí další čistě mužský tanec - odzemek (příp. obuškový), který má odlišné taneční prvky i písně. Zatímco verbuňk se tančí nejčastěji v pevných botách na podpatku (\"čižmách\"), odzemek vyžaduje měkké obutí (\"krpce\"); s obutím souvisí i charakter prováděného tance.\n\nSe slováckým verbuňkem nelze zaměňovat \"Verbunk\", který se tančí na Slovensku a Maďarsku. Obecně lze říct, že verbunk neobsahuje tolik skoků, ale je plný zejména tleskání rukama a sklepávání patami.\n\n\n"}
{"id": "434597", "url": "https://cs.wikipedia.org/wiki?curid=434597", "title": "Spojení hřídele s nábojem", "text": "Spojení hřídele s nábojem\n\nSpojení hřídele s nábojem slouží k přenosu kroutícího momentu z hřídele na náboj (v případě, že hřídel je hnacím elementem a náboj hnaným) nebo naopak z náboje na hřídel (náboj je hnací element a hřídel hnaný). Přenáší také axiální síly, příčné síly a ohybové momenty. Tato spojení jsou většinou standardizována.\n\nSpojení hřídele s nábojem mohou být členěna \"dle způsobu přenosu sil\" na: :\n\n\nTvarová spojení hřídele s nábojem mohou být dále dělena následovně::\n\nTvarová spojení jsou na obvodu namáhána tlakovým napětím formula_1 , které může být spočítáno následovně:\n\nkde\n"}
{"id": "434598", "url": "https://cs.wikipedia.org/wiki?curid=434598", "title": "Lékořice", "text": "Lékořice\n\nLékořice (\"Glycyrrhiza\") je rod rostlin z čeledi bobovité. Jsou to vytrvalé byliny a polokeře se zpeřenými listy a bílými, žlutými nebo červenými květy v hroznech. Některé druhy jsou využívány jako léčivo a v potravinářství, zejména lékořice lysá. V české květeně je zastoupen pouze zplanělý druh lékořice lysá.\n\nLékořice jsou vytrvalé byliny a polokeře s dlouhými oddenky a bohatým kořenovým systémem. Stonek je vzpřímený, větvený. Listy jsou lichozpeřené, složené nejčastěji z 5 až 17 celokrajných nebo pilovitých lístků. Palisty jsou přítomny, volné, vytrvalé nebo opadavé. Květy jsou uspořádány v úžlabních dlouze stopkatých hroznech. Kalich je pětičetný, zvonkovitý až válcovitý, s 5 zuby. Koruna je bílá, žlutá, purpurová až červená. Na rozdíl od klasických květů bobovitých jsou člunek a křídla zkráceny oproti pavéze. Tyčinek je 10, přičemž 9 z nich je srostlých a poslední je volná nebo po jedné straně přirostlá k ostatním (jednobratré nebo dvoubratré). Semeník je přisedlý, lysý a obsahuje 2 až 10 vajíček. Plodem je pukavý nebo nepukavý lusk různého tvaru, na povrchu obvykle trnitý a na vrcholu zúžený v zobánek. Semena jsou zploštělá, okrouhlého až ledvinovitého tvaru.\n\nRod lékořice zahrnuje asi 20 druhů. Je rozšířen především v Evropě a v Asii. Jedním druhem je zastoupen i v Severní Americe (\"Glycyrrhiza lepidota\"), v jižních oblastech Jižní Ameriky (\"G. astragalina\") a v jihozápadní Austrálii (\"G. acanthocarpa\"). V České republice není žádný druh původní, v teplejších oblastech se však místy vyskytuje lékořice lysá (\"Glycyrrhiza glabra\") jako pozůstatek dřívějších kultur.\n\nV evropské květeně je lékořice zastoupena celkem 5 původními druhy. Lékořice lysá (\"Glycyrrhiza glabra\") roste v celém Středomoří, lékořice ježatá (\"G. echinata\") ve východní části, \"G. foetida\" pouze ve Španělsku. Další dva druhy rostou v Rusku: \"G. aspera\" a \"G. korshinskyi\".\n\nJako stará kulturní rostlina je pěstována zejména lékořice lysá, pocházející ze Středomoří. Má využití jako léčivo, v cukrářství a také v tabákovém průmyslu. Významnou rostlinou tradiční čínské medicíny je lékořice uralská (\"Glycyrrhiza uralensis\").\n\n"}
{"id": "434599", "url": "https://cs.wikipedia.org/wiki?curid=434599", "title": "Soterek obecný", "text": "Soterek obecný\n\nSoterek obecný (\"Abrus precatorius\"), známý také jako soterek růžencový nebo sotorek, je bobovitá rostlina pocházející původně z tropů a subtropů Asie, nyní se vyskytuje také v Africe a Americe. Je známá pro svá krásná červeno-černá semena, která se používají pro výrobu růženců a šperků. Jsou však silně jedovatá, protože obsahují jed abrin. K otravě ovšem může dojít pouze v případě porušení jejich tvrdé vnější vrstvy. Otrávit se může člověk požitím narušených semen, doloženy jsou i případy, kdy lidé zemřeli po nadýchání se výparů při výrobě šperků. Otrava se projeví během několika hodin. U požití zvracením, krvavým průjmem, krví v moči a halucinacemi; nakonec selžou ledviny, játra a slezina. U vdechnutí dýchacími problémy, horečkou, zvracením a silným pocením; v plicích se objeví voda a nakonec dojde k úplnému selhání dýchacího ústrojí. Smrt obvykle nastává po třech až čtyřech dnech. Smrtelná dávka jsou pouhé 3 μg abrinu. Jako zajímavost je možné uvést, že listy a kořeny jedovaté nejsou, naopak jsou sladké, proto se rostlině lidově říká indiánská lékořice.\n\n\n\n \n"}
{"id": "434600", "url": "https://cs.wikipedia.org/wiki?curid=434600", "title": "SK Sturm Graz", "text": "SK Sturm Graz\n\nSK Sturm Graz je rakouský fotbalový klub hrající 1. rakouskou bundesligu, sídlící ve Štýrském Hradci. Klub byl založen roku 1909 a klubové barvy jsou černá a bílá. Hřištěm klubu je stadion UPC-Arena s kapacitou 15 400 diváků. Rozpočet klubu pro sezonu 2009/2010 činí 8 500 000 eur.\n\n"}
{"id": "434602", "url": "https://cs.wikipedia.org/wiki?curid=434602", "title": "Křovinořez", "text": "Křovinořez\n\nKřovinořez (motorová kosa, vyžínač, strunová sekačka) slouží k vyžínání a sekání vysoké trávy případně neudržovaných a hustých porostů s příměsí křovin ocelovými noži nebo strunou. Může tak do jisté míry nahradit rotační sekačku při sekání travních ploch. Lze s nimi však také pomocí speciálních pilových kotoučů s dlátovitým nebo sekacím ozubením řezat nežádoucí dřeviny a křoviny do průměru kmene cca 15cm. \n\nPohonem bývá obvykle dvoudobý spalovací motor, který přenáší točivý moment na pracovní nástroj (strunu, žací nůž nebo pilový kotouč). Některé vyžínače mohou být poháněny i elektromotorem, jejich výhodou je pak nižší hmotnost.\n\nPodle výkonu motoru dělíme křovinořezy na \n\nPodle místa, kde bývá nástroj uchycen na těle pracovníka, rozeznáváme křovinořezy umístěné na boku, ty jsou nejběžnější, a na zádech. \n\nKrovinořez pracuje na principu, že struna, která se dostatečně rychle otáčí je držena venku z rotačního kotouče velmi strnule pomocí odstředivé síly. Rychlejší otáčky zvyšují pevnost struny. Dokonce i oblá nylonová struna dokáže sekat trávu i tenké dřevnaté rostliny. Některé jednovláknové struny navržené pro silnější sekačky mají rozšířený tvar hvězdy, který pomáhá struně materiál rozseknout - struna pak dokáže sekat dost velké dřevité rostliny (malé keře). Tyto struny dělají disky méně potřebnými pro těžké práce.\n"}
{"id": "434604", "url": "https://cs.wikipedia.org/wiki?curid=434604", "title": "Skočec obecný", "text": "Skočec obecný\n\nSkočec obecný (\"Ricinus communis\") je oblíbená okrasná rostlina nenáročná na pěstování původem z severovýchodní Afriky a jihozápadní Asie. Je to jediný druh rodu skočec.\nV evropských podmínkách dorůstá výšky 3 až 3,5 metru. Květy, které se objevují od července do září, jsou nazelenalé (samičí) a červenohnědé (samčí). Květenství latnaté. Plod je tobolka s ostny. Semena obsahují jed ricin. Smrtelná dávka pro dospělého člověka je 15–20 semen, pro dítě 3–5 semen. Smrt nastává do jednoho týdne od požití na těžká poškození jater, ledvin a sleziny. Otrava se projevuje nejprve mírně a symptomy se podobají chřipce. Později se objeví bolesti hlavy, pálení v ústech, zvracení, průjem, střevní kolika a vnitřní krvácení.\n\nČeský název souvisí s odskakováním semen ze zralých tobolek.\nVědecký název je odvozen od latinského \"ricinus\" (klíště). Vzhled semen prý připomíná klíště.\n\nV jižnějších a teplejších oblastech roste skočec jako nízká dřevina. V českých podmínkách a na sever od Středozemí obecně je pěstován jako rychle rostoucí jednoletá rostlina.\n\nLisováním semen vzniká ricinový olej, který je po povaření zcela bezpečný a používá se v potravinářství, kosmetice, lékařství a v průmyslu. Působí jako silné laxativum, zevně zmírňuje dermatologické potíže (lupy, vyrážky, zrohovatění kůže). Také využitelný jako strojní mazadlo.\n\n\n"}
{"id": "434606", "url": "https://cs.wikipedia.org/wiki?curid=434606", "title": "ZPU-4", "text": "ZPU-4\n\nZPU-4 je vlečená protiletadlová zbraň jehož základem je sovětský kulomet KPV 14,5 mm. Do armády byl zaveden v roce 1949 a užívalo jej přes 50 zemí na světě. Existovala také verze s dvojicí nebo jedním kulometem pod názvem ZPU-2 a ZPU-1.\n\nVývoj ZPU-2 a ZPU-4 začal v roce 1945, ZPU-1 v roce 1947. Vylepšený optický zaměřovač byl zaveden v roce 1950.\n\nVšechny kulomety v sérii ZPU mají rychle výměnné hlavně a mohou střílet různé typy střeliva včetně API (BS.41) , API-T (BZT) a I-T (ZP) projektilů. Každá hlaveň má teoretickou kadenci cca 600 / min, ale praktická kadence byla asi 150 / min.\n\nČtyřhlavňová verze ZPU-4 používala čtyřkolový podvozek podobný předchozímu 25 mm automatickému kanonu M1940. V palebném postavení byla zbraň stabilizovaná pomocí zvedáků. Přechod z přepravní polohy do palebné a zpět trval asi 15 – 20 s a v případě potřeby bylo možné střílet i v přepravní poloze.\n\nDvouhlavňová verze ZPU-2 byla postavená ve dvou různých verzích, starší model s dvojicí kol, které se v palebném postavení sundávají. Pozdější verze měla dvě kola, která se v palebném postavení zvedala.\n\nJednohlavňová verze ZPU-1 měla dvě kola a mohla být rozdělena na několik kusů po 80 kg k dopravě těžkým terénem.\n\nZbraně vyráběla také Čína a Severní Korea.\n\nZbraně používané během války v Koreji Čínskou a Severokorejskou armádou byly později považovány za nebezpečnější pro vrtulníky ve Vietnamu. Byly také využívány Iráckými silami během operace Desert Storm.\nV ruské armádě byl nahrazen novějším a silnějším dvojitým 23 mm automatickým kanonem ZU-23.\n\n\nVýroba munice dále probíhá v: Bulharsko, Čína, Egypt, Polsko, a Rumunsko.\n\n\n"}
{"id": "434608", "url": "https://cs.wikipedia.org/wiki?curid=434608", "title": "Obersturmbannführer", "text": "Obersturmbannführer\n\nObersturmbannführer byla hodnost příslušníků paramilitárních jednotek NSDAP oddílů SA a SS. Tato hodnost byla vytvořena v květnu roku 1933 a byla vyvolána potřebou zajistit další vojenskou hodnost v rámci expandujících jednotek SA. Do češtiny bychom mohli hodnost obersturmbannführera přeložit jako „Vyšší vůdce útočné jednotky“. Hodnosti obersturmbannführer předcházela hodnost sturmbannführer a následovala hodnost standartenführer. Jeho ekvivalentem v německé armádě byla hodnost podplukovník.\n\nLímcové označení hodnosti bylo tvořeno čtyřmi peckami v černém obdélníkovém poli, ohraničeném tenkou bílou stuhou a pruhem umístěným v levé části. Límcové označení bylo nošeno na levé straně límce uniforem SS a SA. Hodnosti byly rovněž přiděleny nárameníky podplukovníka německé armády.\n\nMezi nejznámější nositele hodnosti můžeme zařadit velitele koncentračního tábora Osvětim Rudolfa Hösse, držitele rytířského kříže s dubovými ratolestmi Otto Skorzenyho nebo jednoho z hlavních organizátorů holocaustu Adolfa Eichmanna.\n\nPodobné označení Obersturmführer označuje jinou, nižší hodnost.\n\n"}
{"id": "434609", "url": "https://cs.wikipedia.org/wiki?curid=434609", "title": "Hřídelová matice KM", "text": "Hřídelová matice KM\n\nHřídelová matice KM nejčastěji slouží k axiálnímu zajištění náboje na hřídeli, axiálnímu zajištění ložiska na hřídeli nebo k vytvoření předpětí v kuželíkových ložiscích\n\nHřídelová matice KM se šroubuje přímo na hřídel, na které musí být pro tento účel vyroben závit. Matice KM se po zašroubování přímo opírá o náboj a vytváří na něj tlak. Účelem tohoto tlaku není vytvořit silové spojení nebo předpětí, ale zajistit náboj proti axiálnímu posuvu. Výjimkou je pouze použití matice KM k vytvoření předpětí v kuželíkových ložiscích.\nK zajištění matice v zašroubované poloze slouží pojistná podložka MB.\n\nČSN 02 3630:\nDIN 981\n\n"}
{"id": "434611", "url": "https://cs.wikipedia.org/wiki?curid=434611", "title": "Komár tygrovaný", "text": "Komár tygrovaný\n\nKomár tygrovaný (\"Aedes albopictus\") je původem z Jihovýchodní Asie. Přenáší na člověka některé nebezpečné nemoci — horečku dengue, žlutou zimnici a další. Je schopen přenášet Zika virus.\n\nV 70. letech 20. století byl poprvé zaznamenán jeho výskyt v Evropě, konkrétně v Albánii. Později ve Francii a v Itálii. V prosinci 2007 byl zaznamenán ve Švýcarsku. Tamější populace naštěstí nebyla infikována, avšak v Itálii, kde se tento komár objevil rovněž, měl na svědomí vypuknutí horečky chikungunya, jíž podlehl jeden člověk. Další země, kde se tento nepůvodní druh vyskytuje, jsou Belgie a Francie; spekuluje se rovněž o zemích Pyrenejského poloostrova a Balkánu. V České republice byl v roce 2012 zachycen ojedinělý výskyt na jižní Moravě u Mikulova. Vlivem postupného zmírňování teplot ve střední Evropě vědci očekávají další rozšiřování druhu směrem na sever. V roce 2010 bylo zaznamenáno nakažení turisty horečkou dengue v Chorvatsku, varování vědců platí pro Kypr, Bulharsko, Slovinsko, Severní Makedonii, Portugalsko, Turecko, Benelux, Německo a Velkou Británii.\n\n"}
{"id": "434613", "url": "https://cs.wikipedia.org/wiki?curid=434613", "title": "Podložka MB", "text": "Podložka MB\n\nPodložka MB slouží k zajištění hřídelové matice KM proti pootočení. \n\nPodložka MB se nasune na hřídel před našroubováním matice KM, a to tak, že \"nos\" na vnitřním průměru podložky zapadne do podlouhlé drážky vyrobené v hřídeli pro tento účel. Podložka MB se nasune až k jištěnému náboji či ložisku. Poté se našroubuje na hřídel matice KM, a to stranou na které má zkosení směrem k podložce MB. Po utažení matice KM se ohne jeden nebo více jazýčků podložky MB tak, aby zapadnul do některé ze 4 drážek v KM matici. Tím je matice KM spolehlivě zajištěna proti pootočení.\n\nČSN 02 3630:\nDIN 5406\n\n"}
{"id": "434614", "url": "https://cs.wikipedia.org/wiki?curid=434614", "title": "Česko na zimních olympijských hrách", "text": "Česko na zimních olympijských hrách\n\nČeská republika se olympijských her poprvé účastnila jako samostatný stát v roce 1994 a od té doby se zúčastnila všech letních i zimních olympijských her. V letech 1920 až 1992 soutěžili čeští sportovci za Československo a v letech 1900 až 1912 za Čechy.\n\nNárodním olympijským výborem pro Česko je Český olympijský výbor, který byl původně založen v roce 1899 a ve své současné podobě byl Mezinárodním olympijským výborem uznán v roce 1993.\n\nSportovci z České republiky vyhráli na zimních hrách od roku 1994 celkově 31 medailí, především v běhu na lyžích, rychlobruslení a biatlonu.\n\nUvedeni jsou vlajkonoši na zahajovacím ceremoniálu příslušných olympijských her.\n\n"}
{"id": "434615", "url": "https://cs.wikipedia.org/wiki?curid=434615", "title": "Óscar Hernández", "text": "Óscar Hernández\n\nÓscar Hernández Pérez (* 10. dubna 1978 v Barceloně, Španělsko) je španělský profesionální tenista.\nBěhem své kariéry vyhrál 1 turnaj ATP ve čtyřhře.\n\n\n"}
{"id": "434616", "url": "https://cs.wikipedia.org/wiki?curid=434616", "title": "Furiant", "text": "Furiant\n\nFuriant (z latinského \"furians\" – rozzuřený, rozrušený) je rychlý a ohnivý český tanec střídavě v dvoučtvrťovém a tříčtvrťovém taktu.\n\nPoprvé o něm pojednává už roku 1789 Daniel Gottlieb Türk ve své \"Klavírní škole (Clavierschule oder Anweisung zum Clavierspielen für Lehrer und Lernende)\".\n\nVe stylizované podobě byl často používaný českými skladateli, jako je Antonín Dvořák v cyklu skladeb \"Slovanské tance\", op. 46 (1878) a ve své \"Symfonii č. 6 D dur\" (1880), či Bedřich Smetana v opeře \"Prodaná nevěsta\" (1866) nebo v cyklu \"České tance\". V roce 1999 zkomponoval německý skladatel Enjott Schneider opus \"„Furiant (pro malý orchestr)“\".\n\nVýrazu furiant se používá pro označení člověka, dávajícího přemrštěně najevo své sebevědomí a svoje možnosti, který musí být ve své komunitě ve všem první, mít poslední slovo, mít ve všem pravdu (i kdyby ji neměl) (viz např. drama Naši furianti Ladislava Stroupežnického s podtitulem „obraz života v české vesnici o čtyřech dějstvích“ z roku 1887); vejtaha, náfuka, \"haur\".\n\n\"Furiant je osoba veselá, žertovná, společenská a štědrá. Furiant se rád předhání s ostatními, kdo získá více společenského obdivu.\" Daneš, F., Machač, J. .: Slovník spisovné češtiny, Academia: 1960.\n"}
{"id": "434619", "url": "https://cs.wikipedia.org/wiki?curid=434619", "title": "Jerome Apt", "text": "Jerome Apt\n\nJerome Apt (* 28. dubna 1949 Springfield, stát Massachusetts, Spojené státy americké), je americký astronaut, který absolvoval čtyři lety raketoplánem a pracoval i na ruském Miru.\n\nJerome, později používající přezdívku Jay, se narodil ve Springfieldu v židovské rodině. Vysokoškolské vzdělání získal na Shady Side Academy, Pittsburgh, PA (ukončeno 1967), pak na prestižní Harvard College ( ukončil 1971) a nakonec v Massachusettském technologickém institutu. Zde získal doku 1976 doktorát z fyziky. Na školách v Massachusetts a Harvardu pracoval ještě tři roky jako odborný asistent. V roce 1980 se začlenil jako vědecký pracovník do NASA v Houstonu, zde prodělal i výcvik astronautů a po roce 1985 čtyřikrát letěl do vesmíru. U NASA i poté získal v řídících funkcích na JSC (Jet Propulsion Laboratory). V období let 1997–1998 byl ředitelem Carnegie Museum of Natural History v Pittsburghu.\nJerome je ženatý, vzal si Eleanor Emmonsovou a mají spolu dvě dcery, Sarah a Rachel.\n\n\n\n\n\nJeho lety v kostce:\n\n"}
{"id": "434626", "url": "https://cs.wikipedia.org/wiki?curid=434626", "title": "Martin Wolf", "text": "Martin Wolf\n\nMartin Wolf (* 16. března 1946) je britský novinář, hlavní ekonomický komentátor deníku Financial Times. V roce 2000 obdržel za svou činnost řád CBE (Commander of the British Empire).\n\nV roce 1971 úspěšně zakončil magisterské studium ekonomie na Oxfordské univerzitě a nastoupil do Světové banky. V roce 1981 Světovou banku opustil a získal manažerskou pozici v Trade Policy Research Centre v Londýně. Od roku 1987 pracuje pro deník Financial Times, kde od roku 1990 zastává pozici hlavního ekonomického komentátora.\n\n\n"}
{"id": "434628", "url": "https://cs.wikipedia.org/wiki?curid=434628", "title": "Pohár Intertoto 1997", "text": "Pohár Intertoto 1997\n\nV poháru Intertoto 1997 zvítězily a zároveň postoupily do poháru UEFA tři týmy Olympique Lyon, SC Bastia a AJ Auxerre.\n\n"}
{"id": "434634", "url": "https://cs.wikipedia.org/wiki?curid=434634", "title": "Zombie (rozcestník)", "text": "Zombie (rozcestník)\n\nSlovo zombie může znamenat:\n\n"}
{"id": "434635", "url": "https://cs.wikipedia.org/wiki?curid=434635", "title": "Vodní nádrž Jirkov", "text": "Vodní nádrž Jirkov\n\nVodní nádrž Jirkov je vodní nádrž v katastrálních územích města Jirkov a obce Blatno v okrese Chomutov v Ústeckém kraji. Leží v Telšském údolí na řece Bílině v Krušných horách. Je součástí vodohospodářské soustavy v oblasti severočeské hnědouhelné pánve. Do přehrady přitéká ze severozápadu též potok Malá voda. Přehrada byla postavena v letech 1960–1965. Správcem vodního díla je státní podnik Povodí Ohře.\n\nHráz, komunikace a prostory v blízkosti vodní nádrže jsou uzavřeny a běžně nejsou veřejnosti přístupné. Výjimkou ze zákazu je období od dubna do října, kdy jsou hráz a cesta kolem jezera zpřístupněny pro pěší a cyklisty. Na svahu nad přehradou se nachází zřícenina hradu Najštejn.\n\nVodní dílo Jirkov má funkci vodárenské nádrže pro zásobování obyvatel pitnou vodou. Kolem přehrady je proto stanoveno ochranné pásmo I. stupně. Odtok z přehrady je využíván pro vodní elektrárnu Jirkov. Přehrada funguje i jako částečná ochrana území pod hrází před povodněmi.\n\nHráz je sypaná, kamenitá s návodním jílovým těsněním. Koruna hráze se nachází 454,80 m n. m. Její délka je 190 m a šířka 5,5 m. Maximální výška hráze nad terénem je 50,8 m. Výpustná zařízení tvoří spodní výpusti s kapacitou 2 × 10,9 m³/s a bezpečnostní šachtový přeliv se třemi vodárenskými odběry v jeho stěně. Průměr koruny šachtového přelivu je 9,4 m ve výši 451,60 m n. m. a celková kapacita přelivu při maximální hladině v nádrži činí 117,7 m³/s. Nádrž je vybavena ještě odpadní štolou o délce 202 m a kapacitě 56,8 m³/s.\n\nNádrž má dno v nadmořské výšce 404 m n. m. a hladinu 448 m n. m. Zásobní prostor nádrže je 1,917 miliónů m³ a celkový prostor 2,769 miliónů m³. Celková zatopená plocha přehrady je 16,44 ha. Nivský přivaděč slouží k přivedení vody do řeky Bíliny a následně do nádrže z Nivského potoka. Součástí přivaděče je odběrný objekt a trubní přivaděč.\n\nMalá vodní elektrárna Jirkov u přehrady je vybavena Bánkiho turbínou s maximálním výkonem soustrojí 132 kW.\n"}
{"id": "434639", "url": "https://cs.wikipedia.org/wiki?curid=434639", "title": "Hamerská přehrada", "text": "Hamerská přehrada\n\nHamerská přehrada může být:\n\n"}
{"id": "434641", "url": "https://cs.wikipedia.org/wiki?curid=434641", "title": "Koronatin", "text": "Koronatin\n\nKoronatin (COR) je fytotoxin produkovaný některými kmeny bakterie \"Pseudomonas syringae\". Z chemického hlediska je složen ze dvou spojených organických kyselin spojených amidovou skupinou. \n\nNavozuje v rostlinách řadu metabolických cest. Podle některých studií dokonce způsobuje otevření průduchů, čímž se otevírá cesta bakteriím pro vstup do rostliny.\n"}
{"id": "434643", "url": "https://cs.wikipedia.org/wiki?curid=434643", "title": "Cynegils", "text": "Cynegils\n\nCynegils (též Kynegils, Cinegils, Cinegels, Cinigels, Cynegisl, Cynigislo; † asi 642/643) byl anglosaský král Wessexu z rodu Cerdikovců (pro toto období je termín Wessex ahistorický; ve skutečnosti byl králem saského kmenového uskupení Gewisů s titulem GEVVISSÆ CYNING, latinsky REX GEVVISSÆ, ze kterého se království Wessex vyvinulo).\n\nVládl mezi lety 611 – 642/643. Dobře známá království tzv. Heptarchie se za Cynegilsova života z mozaiky menších království ještě nevytvořila. Pozdější království Wessex se soustřeďovalo v současných hrabstvích Hampshire, Dorset, Somerset a Wiltshire. Podle Anglosaské kroniky se ale Cynegilsovo království rozkládalo na horním toku řeky Temže a zasahovalo do severních částí hrabství Wiltshire a Somerset, do jižní části současného hrabství Gloucestershire, hrabství Oxfordshire a západní části hrabství Berkshire se současným městečkem Dorchester-on-Thames jako jedním z hlavních královských sídel. Tato oblast, pravděpodobně spojená s raným kmenovým uskupením známým jako Gewisové, název používaný Bedou Ctihodným pro Západní Sasy, ležela na hranicích pozdějších království Wessex a Mercie.\n\nZa Cynegilsovy vlády, ačkoliv byl sám původně pohan, započala postupná christianizace pozdějšího království Wessex. Jeho vláda představuje přelomové období přechodu od družin válečníků ke sjednocenému království. Po Cynegilsovi nastoupil na trůn jeho syn Cenwalh.\n\nZdá se, že se Cynegils stál králem po smrti krále Ceolwulfa, asi roku 611. Jeho příbuzenský vztah ke Ceolwulfovi je nejistý. Cynegils je v anglosaských pramenech střídavě líčen jako syn Ceolwulfa, jako syn Ceola bratra Ceolwulfa, jako syn Ceola syna Cuthy, jako syn Cuthwina syna Ceawlina a jako syn Cuthwulfa syna Cuthwina. Několik pramenů připisuje Cynegilsovi bratra jménem Ceolwald, který je líčen jako dědeček krále Ina. Ačkoliv \"Anglosaská kronika\" a \"Západosaský genealogický královský seznam\" vykreslují Západní Sasy jako spravované jediným králem, je pravděpodobné, že úřad krále byl sdílen dvěma nebo více králi.\n\n\"Anglosaská kronika\" k roku 611 uvádí: „Toho roku Cynegils se dostal k vládě ve Wessexu, a držel ji po jednatřicet zim. Cynegils byl synem Ceola, Ceol synem Cuthy, Cutha synem Cynrika\". V rozporu s touto jednoduchou zprávou uvádí zápis k roku 614, že „Toho roku Cynegils a Cwichelm bojovali u Beandunu a zabili dva tisíce čtyřicet šest Velšanů“. Pro Západní Sasy to bylo výrazné vítězství. Podobně píše Beda Ctihodný, že nezdařený pokus zavraždit northumbrijského krále Edwina v roce 626 nařídil Cwichelm, král Západních Sasů. Zda je však král Cwichelm z roku 614 stejná osoba jako stejnojmenný král z druhé poloviny 20. let 7. století a zda tato osoba je totožná s tím Cwichelmem, který byl pokřtěn a zemřel asi roku 636, je předmětem sporu. Někteří historici předpokládají, že Cwichelm byl synem Cynegilse.\n\nArcheologické nálezy z období kolem roku 600 svědčí o existenci významného království v této době. Tyto nálezy dokládají kontakty s královstvím Kent, franskou říší a dokonce až s Byzancí. Kolem roku 617 došlo k válce proti království Essex, v níž tři králové Essexu, bratři Sexred a Sæward a ještě jeden další král, padli.\n\nV polovině své vlády utrpěl král Cynegils několik nezdarů. Když jeho syn Cwichelm poslal vraha, aby zavraždil northumbrijského krále Edwina, který vyhnal do exilu prince Oswalda, pozdějšího svatořečeného krále Northumbrie, zaútočil Edwin v odvetě na Wessex, zabil pět králů Wessexu a nespočet jeho bojovníků padlo. Northumbrijský útok tak tehdy výrazně oslabil západosaskou armádu.\n\nV roce 628 bojovali Cynegils a Cwichelm s mercijským králem Pendou u Cirencesteru. Dalo by se očekávat, že \"Anglosaská kronika\" by měla hlásit vítězství, což však není tento případ, takže Penda byl zřejmě vítězem, neboť došlo k „dohodě“. „Dohoda\" zřejmě spočívala ve vydání města Cirencesteru Pendovi. Takže to pro Cynegilse a jeho syna Cwichelma byla porážka a trvalá ztráta Cirencesteru. Součástí této smlouvy byla také zřejmě dohoda o manželství Cynegilsova syna Cenwalha s Pendovou sestrou. Mercijská hegemonie nad regionem Cirencester v království Hwicce, kde žili Anglové stejně jako Sasové, se zdá být jedním z důvodů pro expanzi Gewisů orientovanou na jih, která od té doby probíhala. V každém případě bitva u Cirencesteru byla začátkem soupeření mezi Wessexem a Mercií, které trvalo až do 9. století.\n\nV té době se zdají být Cynegils a Cwichelm poddanými northumbrijského krále Edwina, platícími obrovskou daň sto tisíc popluží, pokud je správné pojetí Nicka Highama původu seznamu Tribal Hidage.\n\nCynegils z Wessexu a Oswald z Northumbrie měli společné nepřátele v Pendovi z Mercie a ve starém královském rodu království Deira, ke kterému patřil později svatořečený král Edwin. V roce 635 uzavřeli alianci, která byla upevněna Oswaldovým sňatkem s Cynegilsovou dcerou. Alianci pravděpodobně dominoval Oswald.\n\nCwichelm, který vládl buď jako Cynegilsův spolukrál, nebo jako jeho vazalský král, zemřel roku 636.  Zdá se, že od té doby vládl král Cynegils Wessexu samostatně až do své smrti v roce 643.\n\nV roce 634 poslal papež Honorius I. do Anglie biskupa Birina. Když Birinus dorazil na území Gewisů (Wessex), nalezl téměř zcela pohanskou zemi. Birinus se usadil v Dorchesteru, který dostal spolu s několika kostely od Cynegilse, aby obracel pohany na křesťanskou víru, a oba králové, Cynegils i Cwichelm, měli být pokřtěni asi roku 635 nebo 636, přičemž northumbrijský král Oswald měl být jejich kmotrem. Za Cynegilsova panování tak začíná postupná christianizace Wessexu. Nezdá se, že by tato misijní činnost vycházela od Oswalda, a to i přesto, že se Oswald podílel na založení první západosaského biskupství v Dorchesteru. Oblast kolem Dorchesteru, malého města římského původu, je považována za jádro území Gewisů. Cynegils poskytl biskupství privilegia a obdařil je pozemky v \"Cyltancumbe\" (Chilcomb v současném hrabství Hampshire). Jiný západosaský král jménem Cuthred, který zemřel asi roku 661, snad Cwilhelmův syn, se objevuje ve stejné době. Král Oswald se tehdy oženil s Cynegilsovou dcerou a Cynegilsův křest měl být patrně podmínkou tohoto sňatku. Jméno Cynegilsovy dcery rané prameny nezaznamenávají, ale benediktinský mnich a hagiograf Reginald z Durhamu († asi 1190) ji nazývá Kyneburga (Cyneburg). Birinova misie ale měla, zdá se, jen malý dlouhodobý efekt, neboť Cynegilsovi nástupci byli buď pohané, nebo ke křesťanství konvertovali až během své vlády. Kupříkladu podle \"Anglosaské kroniky\" nebyl ani Cynegilsův syn Cenwalh pokřtěn až do roku 646, kdy byl vyhnán ze svého království mercijským králem Pendou.\n\nDatum Cynegilsovy smrti není známo s jistotou. Beda Ctihodný pouze uvádí, že po králi Cynegilsovi následoval jeho syn Cenwalh. Odlišné verze \"Anglosaské kroniky\" udávají rok 641 (rukopisy B, C a E) nebo rok 643 (rukopisy A, G) jako rok Cenwalhova nástupu na trůn. Mnoho historiků vychází ze závěrů současného britského historika Davida Dumvilla z roku 1985, které předpokládají, že obě tyto varianty představují odchylky písařů od roku 642, který by byl v souladu s udávanou délkou vlády 31 let.\n\nCynegils byl pohřben pravděpodobně v Dorchesteru. V roce 660 byly jeho údajné ostatky převezeny do Winchesteru spolu s přenesením sídla biskupa.\n\nVedle Cenwalha a dcery, která se vdala za krále Oswalda, měl mít Cynegils syna jménem Cwichelm, který mohl, ale nemusel být stejnou osobou jako král Cwichelm spojovaný s Cynegilsem. Král Centwine byl prý též Cynegilsovým synem, ale existuje pádný důkaz, že toto tvrzení je až pozdějším výmyslem.\n\n\n"}
{"id": "434645", "url": "https://cs.wikipedia.org/wiki?curid=434645", "title": "Penda", "text": "Penda\n\nPenda (narozen ?, zemřel 655) byl anglosaský král Mercie (od roku 633) a Wessexu (od roku 645). Vládl mezi lety 633–655 v Mercii a 645–648 ve Wessexu. Po jeho smrti po něm v Mercii nastoupil Peada. Ve Wessexu po Pendovi opět nastoupil Cenwalh (648).\n"}
{"id": "434647", "url": "https://cs.wikipedia.org/wiki?curid=434647", "title": "Cenwalh", "text": "Cenwalh\n\nCenwalh (též Cenwealh nebo Coenwalh, † dle Anglosaské kroniky asi v roce 672) byl anglosaský král Wessexu z rodu Cerdikovců (pro toto období je termín Wessex stále ještě ahistorický; ve skutečnosti byl zpočátku králem saského kmenového uskupení Gewisů s titulem GEVVISSÆ CYNING, latinsky REX GEVVISSÆ, ze kterého se království Wessex vyvinulo; teprve během jeho druhé vlády se poprvé objevuje titul VVESTSEAXNA CYNING, latinsky REX SAXONVM OCCIDENTALIVM). Vládl poprvé mezi lety 643–645 a potom 648–672. Byl pohanským králem až do svého exilu v království Východní Anglie, kdy se stejně jako jeho otec, král Cynegils, stal křesťanem. Po Cenwalhově smrtí ho nakrátko nahradila jeho manželka, královna-vdova Seaxburh, jeho spoluvládkyně již od roku 672.\n\nBeda Ctihodný uvádí, že Cenwalh byl synem krále Cynegilse, pokřtěného biskupem Birinem. Byl též praprapravnukem krále Cerdika. \"Anglosaská kronika\" nabízí několik linií předků krále Cynegilse, a vztah Cynegilse a Cenwalha k pozdějším králům je více než nejistý. Poukazuje se na to, že jméno Cenwalh mohlo mít spíše britskou než anglosaskou etymologii. Ačkoliv Cynegils byl prý konvertita ke křesťanství, Beda Ctihodný píše, že Cenwalh\"odmítl přijmout tajemství víry a nebeského království; a nedlouho potom také ztratil vládu nad svým královstvím pozemským, protože zapudil svou manželku, sestru Pendy, krále Mercie, a vzal si jinou ženu; načež následovala válka, po které byl Pendou vyhnán ze svého království...\" Cenwalh našel útočiště u Anny, křesťanského krále Východní Anglie, a byl pokřtěn v exilu, přičemž datum jeho exilu je nejisté. Beda Ctihodný tvrdí, že Cenwalhův exil trval tři roky, ale neudává žádné letopočty. \"Anglosaská kronika\" hlásí, že Cenwalh udělil pozemky u Ashdownu příbuznému jménem Cuthred. Pokud je to stejný Cuthred, jehož smrt je zaznamenána asi roku 661, pak by byl tento Cuthred pravděpodobně synem krále Cwichelma, anebo vnukem krále Cynegilse, pokud by král Cwichelm nebyl Cynegilsovým synem. Žádné ze západosaských dat nedává jasný důkaz pro období  Cenwalhova exilu, ale protože král Anna byl zabit Pendou roku 654, přičemž byl jím vyhnán z Východní Anglie již v roce 651 (dle soudobého rukopisu Additamentum Nivialensis), nemůže Cenwalhův exil začít o mnoho později než roku 648. Kromě toho, byl-li (jak uvádí Vilém z Malmesbury) Cenwalh pokřtěn svatým Felixem, muselo k tomu dojít asi roku 647. Cenwalhovo zapuzení Pendovy sestry proto následovalo poměrně brzy po Pendově zabití northumbrijského krále Oswalda v bitvě u Maserfeldu roku 642, přičemž Oswald byl Cynegilsovým kmotrem a manželem Cenwalhovy sestry Cyneburh. Tudíž byl ochráncem Cynegilsovy královské linie ve Wessexu. Král Penda byl zabit v bitvě u řeky Winwaed 15. listopadu 655. Současná britská historička Barbara Yorke se domnívá, že se Cenwalh vrátil k moci v roce 648, zatímco jiny britský historik D. P. Kirby klade jeho exil až do 50. let 7. století.\n\nAť už se Cenwalh vrátil k moci kdykoliv, byl jeho biskupem v Dorchesteru na Temži po smrti biskupa Birina v roce 650 franský mnich Agilbert, kterého sám povolal. Beda Ctihodný uvádí:\"konečně král, který nerozuměl žádnému jazyku kromě jazyka Sasů, byl unaven tím biskupovým barbarským jazykem, přivedl do provincie jiného biskupa svého vlastního národa, který se jmenoval Wini, který byl vysvěcen ve Francii; a rozdělil svou provincii na dvě diecéze, ustanovil toho druhého na jeho biskupský stolec ve městě Winchester, Sasy zvaný Wintancestir.\"Nová diecéze se sídlem ve Winchesteru, v zemích dříve patřících Jutům, poté omezených pouze na ostrov Wight, ležela v srdci budoucího Wessexu. Zpustošení Ashdownu na původních územích Gewisů Pendovým synem Wulfherem asi roku 661 naznačuje, že tento přesun sídla biskupství byl způsoben trvalým tlakem Mercie na Sasy.\n\nV letech 665-668 měl Cenwalh spor s biskupem Winim, který vyhledal útočiště u mercijského krále Wulfhera, což D. P. Kirby považuje za známku Wulfherova vlivu. V té době biskupem v Dorchesteru byl Ætla, podporovaný Mercií, a město Thame bylo v držení Wulfhera..\n\nKdyž byl král Cenwalh vyhoštěn z Wessexu, od 645 do 648, není nikde zaznamenáno, kdo vládl Wessexu v jeho nepřítomnosti. Ale zdá se, že záznam v \"Anglosaské kronice\" k roku 648 naznačuje, že to mohl být právě Cuthred, Cwichelmův syn. Král Cenwalh dal Cuthredovi tři tisíce popluží půdy (zhruba 775 – 1150 čtverečních kilometrů) u Ashdownu v současném hrabství Berkshire. To může být většina, pokud ne celé, hrabství Berkshire. To bylo mnohem větší než panství, které král kdy dal členu své rodiny.\n\nZdá se, že Cenwalh opustil kotlinu řeky Temže na nátlak ze strany Mercie. To učinilo z Berkshire jeho severní hranicí s Mercií.\n\nNejvíce na jih postoupil král Wulfhere až k ostrovu Wight a oddělil údolí řeky Meon od Cenwalhova království a dal je do správy svému kmotřenci Æthelwalhovi, králi Sussexu. Zhruba v této době mercijský kníže Frithuwold vládl v současných hrabstvích Surrey a Berkshire. Wulfherova porážka z rukou northumbrijského krále Ecgfritha v roce 674 osvobodila jižní království od mercijské kontroly. Wulfhere byl poražen v následujícím roce Západními Sasy, pod vedením krále Æscwina.\n\n\"Anglosaská kronika\" zaznamenává bitvu mezi Cenwalhem a britskými Kelty v zápise k roku 658: \"Tehdy Cenwalh bojoval u Peonnum proti Wealas a přiměl je uprchnout až za řeku Parret\". Cenwalhův postup na keltobritský jihozápad je nejasný, ale jeho vztahy s Brity nebyly jenom nepřátelské. Je zmiňován, že obdaroval keltobritský klášter v Sherbornu, v současném hrabství Dorset, zatímco raný anglosaský misionář Svatý Bonifác se prý narodil v městečku Crediton, v současném hrabství Devon, a studoval v původně keltobritském klášteře poblíž Exeteru.\n\nNení jisté, zda král Cenwalh vládl ve Wessexu sám. Dřívější králové se zdá měli spoluvládce a Cenberht, otec budoucího krále Caedwally, možná vládl společně s Cenwalhem, spíše než aby byl jen pouhým vazalským králem.\n\nPodle \"Anglosaské\" \"kroniky\" zemřel Cenwalh v roce 672 a byl vystřídán svou manželkou, královnou-vdovou Seaxburh, která držela moc zhruba rok.\n\nO žádném z pozdějších králů Západních Sasů není známo, že by jeho předkem byl Cenwalh, a neznáme ani žádné jeho potomky. Král Centwine byl prý jeho bratr, ale Kirby upozorňuje na nepřímé důkazy, které toto příbuzenství činí nepravděpodobným.\n\nNicméně pokud neseděli žádní Cenwalhovi potomci na trůnu Wessexu, možná jeho potomci vládli v Mercii a Kentu v 9. století. Králové Mercie Coenwulf a Ceolwulf, a jejich bratr Cuthred, král Kentu, odvozovali svůj původ od jinak neznámého bratra Pendy a Eowy jménem Coenwalh. Někteří historici se domnívají, že Coenwalh byl ve skutečnosti Cenwalh, tedy švagr, spíše než bratr Pendy a Eowy.\n"}
{"id": "434648", "url": "https://cs.wikipedia.org/wiki?curid=434648", "title": "Lniště", "text": "Lniště\n\nLniště může znamenat:\n\n\n"}
{"id": "434649", "url": "https://cs.wikipedia.org/wiki?curid=434649", "title": "Lniště (zámek)", "text": "Lniště (zámek)\n\nLniště () je lovecký zámeček v Krušných horách v okrese Most v Ústeckém kraji. Nachází se na rozsáhlé mýtině obklopené na západě kopcem Čihadlo (792 m), z jihu vrchem Kapucín (743 m), na východě kopcem Točník (676 m) a na severu bezejmenným návrším (682 m). Zámeček se nachází zhruba 9 km jihozápadně od centra města Litvínova. K objektu vede cesta odbočující ze silnice u Mikulovic.\n\nLovecký zámeček nechali postavit tehdejší majitelé panství Lobkovicové, kteří sídlili na nedalekém zámku Jezeří. K zámečku Lniště patří ještě hájovna nacházející se severním směrem. Oba objekty jsou v zachovalém stavu. Dnes jsou v majetku společnosti Lesy Jezeří k.s a jsou veřejnosti nepřístupné.\n\n\n"}
{"id": "434650", "url": "https://cs.wikipedia.org/wiki?curid=434650", "title": "Cwichelm", "text": "Cwichelm\n\nCwichelm († \"asi\" 636) je zpravidla počítán mezi anglosaské krále Wessexu (asi od roku 626; pro toto období je termín Wessex ahistorický; ve skutečnosti byl spolukrálem nebo vazalským králem saského kmenového uskupení Gewisů s titulem GEVVISSÆ CYNING, latinsky REX GEVVISSÆ, ze kterého se království Wessex vyvinulo). Přestože jeho existence je nezpochybnitelná, jeho původ, linie nástupnictví a jeho vztah k současně panujícímu králi Cynegilsovi je nejasný. Někteří historici předpokládají, že Cwichelm byl Cynegilsovým synem.\n\nCwichelm je poprvé zmíněn v Anglosaské kronice v zápisu k roku 614, že „Toho roku Cynegils a Cwichelm bojovali u Beandunu a zabili dva tisíce čtyřicet šest Velšanů.“ Pro Západní Sasy to bylo výrazné vítězství. Podobně píše Beda Ctihodný, že nezdařený pokus zavraždit northumbrijského krále Edwina v roce 626 nařídil Cwichelm, král Západních Sasů, a nezmiňuje krále Cynegilse.\n\nZápis v Anglosaské kronice k roku 627 (opraven na rok 626) uvádí, že jistý Éomer byl poslán \"Cwichelmem, králem Západních Sasů, aby probodnul krále Eadwina\". Zápis pokračuje textem říkajícím, že Éomer probodl Edwinova théna jménem Lilla a ještě dalšího muže, jistého Forthera, ale krále jen zranil. Spiknutí s cílem zabít northumbrijského krále selhalo a v následujícím roce Eadwine (Edwin) poslal armádu potrestat Wessex.\n\nBeda Ctihodný vypráví tyto události jako součást příběhu o pokřtění Northumbrie. Cwichelm, kterého Beda Ctihodný nazývá králem Západních Sasů, poslal k Edwinovu dvoru vraha Éomera. Éomer uprostřed přednášení předstíraného poselství od svého pána vyskočil, vytasil svůj otrávený meč a vrhl se na krále. Thén jménem Lilla se mu postavil do cesty. Úder mečem byl tak mohutný, že na místě Lillu usmrtil a za ním stojícího krále Edwina zranil. Než další Edwinovi thénové Éomera zabili, stihl ještě jednoho dvořana jménem Forthere vzít s sebou.\n\nKdyž se král Edwin zotavil ze svého zranění, shromáždil armádu a vytáhl proti Západním Sasům. Bylo to vítězné tažení, během něhož zabil nebo přinutil vzdát se všechny ty, o nichž zjistil, že plánovali jeho smrt. (\"Anglosaská kronika\" uvádí, že Edwin vtrhl s armádou do Wessexu a zničil tam pět králů a mnoho jiných lidí zabil. Nemůžeme říci, kdo bylo těchto pět králů: ale Cynegils a Cwichelm rozhodně přežili.)\n\nV roce 628 bojovali Cynegils a Cwichelm s mercijským králem Pendou u Cirencesteru. Dalo by se očekávat, že \"Anglosaská kronika\" by měla hlásit vítězství, což však není tento případ, takže Penda byl zřejmě vítězem, neboť došlo k „dohodě“. „Dohoda“ zřejmě spočívala ve vydání města Cirencesteru Pendovi. Takže to pro Cynegilse a Cwichelma byla porážka a trvalá ztráta Cirencesteru.\n\nV té době se zdají být Cynegils a Cwichelm poddanými northumbrijského krále Edwina, platícími obrovskou daň sto tisíc popluží, pokud je správné pojetí Nicka Highama původu seznamu Tribal Hidage.\n\nPoslední zmínka o Cwichelmovi je v Anglosaské kronice k roku 636: „Toho roku byl král Cwichelm pokřtěn v Dorchesteru a zemřel téhož roku.” Současně byl pokřtěn biskupem Birinem také král Cynegils, přičemž northumbrijský král Oswald byl jeho kmotrem. Úplně poslední záznam o Cwichelmovi v \"Anglosaské kronice\" k roku 648 uvádí: \"Toho roku dal Cenwalh svému příbuznému Cuthredovi tři tisíce popluží půdy u Ashdownu. Cuthred byl synem Cwichelma, Cwichelm Cynegilse.\" Cuthred mohl být vazalským králem pod Cynegilsem a Cenwalhem.\n\nVztah Cwichelma ke Cynegilsovi a otázka, zda král Cwichelm byl Cynegilsovým synem je sporná. V zápisu \"Anglosaské kroniky\" k roku 648 původně týkajícího se Cuthreda, syn Cwichelma, syn Cynegilse, je možná překvapivé použití latinského termínu \"propinquus\" (člen rodiny, příbuzný), a nikoliv termínu \"nepos\" (vnuk, synovec). Současná britská historička Barbara Yorke připouští, že existoval jediný Cwichelm, a že byl Cynegilsovým synem. Jiny britský historik, D. P. Kirby, poznamenává, že důkazy jsou slabé, zmatené a vykazují známky pozdějších změn v tomto zápisu.\n\nCwichelm, který vládl buď jako Cynegilsův spolukrál, nebo jako jeho vazalský král, tedy zemřel asi roku 636. Zda je však král Cwichelm z roku 614 stejná osoba jako stejnojmenný král z druhé poloviny 20. let 7. století a zda tato osoba je totožná s tím Cwichelmem, který byl pokřtěn a zemřel asi roku 636, je předmětem sporu.\n\nCwichelm měl mít syna jménem Cuthred († 685), který měl být králem ve Wessexu.\n\nKdyž byl král Cenwalh vyhoštěn z Wessexu, od 645 do 648, není nikde zaznamenáno, kdo vládl Wessexu v jeho nepřítomnosti. Ale zdá se, že záznam v \"Anglosaské kronice\" k roku 648 naznačuje, že to mohl být právě Cuthred, Cwichelmův syn. Král Cenwalh dal Cuthredovi tři tisíce popluží půdy (zhruba 775 – 1150 čtverečních kilometrů) u Ashdownu v současném hrabství Berkshire. To může být většina, pokud ne celé, hrabství Berkshire. To bylo mnohem větší než panství, které král kdy dal členu své rodiny.\n"}
{"id": "434653", "url": "https://cs.wikipedia.org/wiki?curid=434653", "title": "Thomas A. Hendricks", "text": "Thomas A. Hendricks\n\nThomas Andrews Hendricks (7. září 1819, Zanesville, Ohio – 25. listopadu 1885, Indianapolis) byl americký státník, politik a právník. Byl kongresmanem za demokraty z Indiany (1851–1855) a senátor (1863–1869) kandidoval spolu s \"Tilerem\" v roce 1876, ale prohráli. Později byl guvernérem Indiany. 4. března 1885 složil přísahu jako 21. viceprezident USA ve vládě prezidenta Grover Clevelanda. Zemřel po osmi měsících v úřadě.\n"}
{"id": "434654", "url": "https://cs.wikipedia.org/wiki?curid=434654", "title": "Mikulovice (Nová Ves v Horách)", "text": "Mikulovice (Nová Ves v Horách)\n\nMikulovice () je místní část obce Nová Ves v Horách v okrese Most v Ústeckém kraji. Nachází se v nadmořské výšce 735 metrů, asi 15 km vzdušnou čarou severozápadně od centra města Mostu v Krušných horách. Osada slouží převážně k rekreaci chalupářů a chatařů. Osada se rozkládá podél silnice III. třídy č. 2541 z Horního Jiřetína, odkud pokračuje do Nové Vsi v Horách a podél odbočky do Hory Svaté Kateřiny (č. III/25291).\n\nPůvodní název vesnice byl odvozen z německého jména Nikel (česky Mikuláš) ve významu Mikulášova ves. V historických pramenech se vyskytuje ve tvarech Nikelsdorff (1599), Nickelsdorf (1787) nebo Niklasdorf (1846).\n\nPři sčítání lidu v roce 1921 zde žilo 594 obyvatel (z toho 280 mužů), kteří byli kromě jednoho Čechoslováka německé národnosti a s výjimkou dvou evangelíků patřili k římskokatolické církvi. Podle sčítání lidu z roku 1930 měla vesnice 578 obyvatel: pět Čechoslováků, 570 Němců a tři cizince. Až na dva evangelíky a dva lidi bez vyznání se ostatní hlásili k římskokatolické církvi.\n\n\n\n"}
{"id": "434655", "url": "https://cs.wikipedia.org/wiki?curid=434655", "title": "Odlitek", "text": "Odlitek\n\nOdlitek je napodobenina předmětu, zhotovená z hmoty původně kapalné a následně ztuhlé. Zhotovuje se zpravidla odléváním (odtud pojmenování) do duté formy neboli matrice.\n\nOdlitků se užívá k plné náhradě originálních předmětů (např. v restaurátorství nebo zubní technice), k jejich zastoupení pro demonstrační účely (např. v archeologii), či k zaznamenání jejich formy tam, kde by mohlo dojít ke zničení originálu (např. v kriminalistice).\n\nOdlitky se zcela běžně používají v průmyslové výrobě ve strojírenství a v metalurgii při výrobě různých kovových součástek a i předmětů všední denní potřeby. Odléváním, neboli výrobou odlitků, se zabývá specializovaný strojírenský podobor nazývaný slévárenství. Nejběžnější kovové odlitky – na bázi železa – jsou vyrobeny z litiny nebo oceli (ocelolitiny).\nVelmi častým a využívaným je také Odlévání zinkoslitiny, a to pro předměty dekorační a běžné potřeby.\n"}
{"id": "434665", "url": "https://cs.wikipedia.org/wiki?curid=434665", "title": "Joanne Woodwardová", "text": "Joanne Woodwardová\n\nJoanne Woodwardová (* 27. února 1930 Thomasville, Georgie) je americká herečka, manželka herce Paula Newmana, se kterým měla tři děti. V roce 1957 obdržela Oscara za ženský herecký výkon v hlavní roli ve filmu \"Tři tváře Evy\", v letech 1968, 1973 a 1990 byla nominována. Od roku 1960 má jako první na hollywoodském Chodníku slávy svou vlastní hvězdu.\n\n"}
{"id": "434667", "url": "https://cs.wikipedia.org/wiki?curid=434667", "title": "Odstín", "text": "Odstín\n\nOdstín je základní vlastnost barvy, podle níž též barvy povětšinou pojmenováváme (\"zelená\", \"žlutohnědá\", \"vínová\"). Dalšími vlastnostmi barvy jsou jas a sytost, které ovšem, nedosahují-li extrémních hodnot, jsou pro rozpoznávání barev spíše doplňkové.\nZměna odstínu je pohyb po spektru barev.\n\n"}
{"id": "434682", "url": "https://cs.wikipedia.org/wiki?curid=434682", "title": "Slupka", "text": "Slupka\n\nSlupka (hovorově šlupka) je zevní ochranná vrstva plodu nebo hlízy, která může být sloupnuta. Z botanického hlediska se jedná o snadno odstranitelný exokarp (na rozdíl od skořápky, tedy tvrdého exokarpu).\n\nSlupky některých druhů ovoce a zeleniny jsou jedlé a takové ovoce a zelenina se může konzumovat oloupané i neoloupané. Obsahují velký podíl nerozpustné vlákniny, která pročišťuje střevo, konzumace se slupkou je tak za normálního zdravotního stavu střev prospěšná.\n"}
{"id": "434689", "url": "https://cs.wikipedia.org/wiki?curid=434689", "title": "Potemník moučný", "text": "Potemník moučný\n\nPotemník moučný (\"Tenebrio molitor\") je druh potemníka z čeledi Tenebrionidae. Larválnímu stadiu tohoto brouka se říká moučný červ. Jako všechny druhy hmyzu s proměnou dokonalou, prodělává čtyři vývojová stadia: vajíčko, larva, kukla a dospělec. Larvy mívají kolem 2,5 cm nebo více, zatímco dospělci obecně měří mezi 1,25 až 1,8 cm.\n\nMouční červi jsou používáni jako zdroj potravy pro plazy, ptáky a hlodavce chované v zajetí. Často jsou také poskytováni divokým ptákům během hnízdění, kdy ptáci vychovávají své mladé a vezmou za vděk potravou dodávanou v krmítku. Mouční červi mají vysoký obsah proteinů, který z nich dělá obzvláště vítaný zdroj potravy. Jsou též používáni jako rybářská návnada. Stále častěji se objevuje jako potrava pro lidské využití ať už vcelku, nebo ve formě proteinové moučky.\n\n\n"}
{"id": "434697", "url": "https://cs.wikipedia.org/wiki?curid=434697", "title": "Hnilák", "text": "Hnilák\n\nHnilák (\"Monotropa\") je poměrně malý rod vytrvalých bylin řazených dříve do čeledi hnilákovité (\"Monotropaceae\"), dnes obvykle do čeledi vřesovcovité (\"Ericaceae\"). Vyskytují se roztroušeně v mírném pásmu severní polokoule.\n\nNa rozdíl od běžných vyšších rostlin neobsahují chlorofyl, jsou to mykoheterotrofové, vázaní paraziticky svou výživou na vlákna hub. To také znamená, že nefotosyntetizují a jsou schopní žít i v tmavém prostředí, například v bylinném patře tmavých lesů.\n\nRozlišují se 2–3 druhy:\n\n\n \n"}
{"id": "434702", "url": "https://cs.wikipedia.org/wiki?curid=434702", "title": "Ústavní vývoj na Slovensku", "text": "Ústavní vývoj na Slovensku\n\nTento článek sleduje vývoj ústavního práva na území dnešního Slovenska.\n\nBratislavská marcová (březnová) ústava je souhrnné označení pro několik ústavních zákonů (zákonných článků), které přijal především zásluhou maďarské liberální opozice poslední uherský stavovský sněm – nejdůležitější z marcových zákonů byl přijat 18. března 1848.\n\nÚstava vytvářela v Uhersku parlamentní monarchii, kde jsou si všichni občané rovni. Vládní moc v Uhersku vykonával král prostřednictvím odpovědných uherských ministrů, navíc panovník potřeboval ke svým rozhodnutím kontrasignaci těchto ministrů. S Rakouskem měly být Uhry spojeny personální unií. Ústava upravovala i některá občanská práva a svobody jako rovnost před zákonem, ochranu vlastnictví nebo náboženskou svobodu, na druhou stranu byla šlechta ústavou zbavena privilegia neplatit daně. Uherská vláda byla odpovědná dvoukomorovému Národnímu shromáždění. Členy Horního sněmu, jehož předsedu měl jmenovat panovník, měli být zástupci šlechty a duchovenstva. Dolní sněm měl být ustavován volbou, přičemž volební právo měl mít každý muž starší dvaceti let. Předsedu Dolního sněmu volili poslanci této komory Národního shromáždění.\n\nPanovník potvrdil třicet jedna zákonných článků tvořících Bratislavskou marcovou ústavu 11. dubna 1848. Bratislavská marcová ústava byla formálně zrušena vydáním Stadionovy ústavy v březnu 1849.\n\nV roce 1861 se v kruzích maďarských liberálů objevilo úsilí o obnovení bratislavské ústavy. Ústava byla obnovena v únoru 1867 královským reskriptem. Její platnost – se změnami, které provázely rakousko-uherské vyrovnání – trvala až do zániku monarchie.\n\nDen po rozehnání Kroměřížského sněmu – 4. března 1849 – vydal císař novou oktrojovanou „Březnovou neboli Stadionovu ústavu“, jež byla založena na myšlence jednotného monarchistického státu. Centralizační snaha panovníka vedla k vyhlášení nezávislosti Uherska uherským sněmem 14. dubna 1849.\n\nPanovník měl spolu s parlamentem zákonodárnou moc a spolu s ministry měl i výkonnou moc. Zřízeny byly nezávislé soudy a Říšský soud jako soud ústavní. Ústava byla zrušena 31. prosince 1851. Nebyla nikdy realizována.\n\nÚstava byla důsledně centralistická, počítala s vytvořením jednotného občanství a jednotného právního řádu. Rakousko mělo být dědičná monarchie v čele s císařem. Zákonodárná moc příslušela dvoukomorovému říšskému sněmu (dolní komora je volená, horní jmenovaná císařem) a císaři. Ústava ustanovuje nezávislost soudů a rovnost před zákonem. K ústavě byla vydána i listina základních občanských práv, jež však mohla být pozastavena vládou. Ústava také zaváděla obecní samosprávu.\n\nPo potlačení revoluce však došlo prostřednictvím kabinetních listů k obnovení absolutismu. 31. prosince 1851 jsou přijaty tři silvestrovské patenty, které ruší březnovou ústavu, katalog občanských práv a upravují státní organizaci a činnost soudů. Silvestrovské patenty ale potvrzují zrušení poddanství a rovnost občanů před zákonem.\n\nToto období bylo spojeno se jménem ministra vnitra Alexandra Bacha, který nahradil politická práva právy ekonomickými.\n\nV r. 1859 je Bach v důsledku neúspěchů jeho neoabsolutismu a vojenských porážek v Itálii odvolán z funkce. 20. října 1860 slibuje panovník František Josef I. prostřednictví Říjnového diplomu znovuzavedení parlamentarismu. Realizace konkrétních kroků je svěřena baronu Schmerlingovi.\n\nV západní části monarchie byla v únoru 1861 vydána „Únorová nebo též Schmerlingova ústava“, jež byla platná pouze pro Předlitavsko, ale její pojetí naznačovalo budoucí změnu monolitického uspořádání říše.\n\nV únoru 1867 císař královským reskriptem obnovil uherskou ústavu, ke které koncem března přijal uherský sněm ústavní změny, jejichž vrcholem byl zákonný čl. XII, uherský zákon o vyrovnání. Zákonný článek 12 ze dne 12. června 1867 je znám jako zákon o rakousko-uherském vyrovnání. Dosavadní monolitické Rakousko se rozdělilo na dvě části Předlitavsko (\"Království a země na říšské radě zastoupené\") a Zalitavsko (\"Uherské království\"). Zahraniční politika, finance, obrana a osoba panovníka byly pro obě části monarchie společné. Podle kabinetního listu ze 14. listopadu 1868 se pro státní útvar mělo používat označení Rakousko-uherská říše nebo Rakousko-uherské mocnářství.\nUherská ústava byla tvořena:\n\nČeskoslovensko vzniklo jako samostatný svrchovaný stát dne 28. října 1918. 30. října 1918 se v budově Tatrabanky v Martině sešlo shromáždění Slovenské národní strany, které vydalo – neznaje vývoj situace v Praze – Deklaraci slovenského národa (Martinská deklarace).\nJako republiku lze československý stát označit po 13. listopadu 1918 v souvislosti s ustanoveními, která se týkají prezidenta a vyhlašování rozsudků v druhém ústavním provizoriu 37/1918 Sb. z. a n.\n\nČeskoslovenská republika měla tzv. polylegální ústavu, což znamená, že \"ústavní pořádek\" je tvořen více právními předpisy.\n\nČeskoslovenský stát vznikl dne ­28. října 1918, kdy Národní výbor československý převzal státní moc a proklamoval československý stát. Národní výbor vydal zákon o zřízení samostatného státu československého. Zákonem Národního výboru československého č. 11/1918 Sb. z. a n., o zřízení samostatného státu československého, který je označován jako první ústavní provizorium nebo jako recepční zákon, bylo recipováno právo i správa dosavadní monarchie. Při konstrukci zákona však byly opomenuty soudy, které byly pod předpis podřazeny rozšiřujícím výkladem jako správní orgány. Recepční norma zakládala v zemi právní trialismus (rakouské právo v Čechách, na Moravě a ve Slezsku, uherské právo na Slovensku – o osudu Podkarpatské Rusi nebylo v této době ještě rozhodnuto – a německé právo v Hlučínsku).\n\nNárodní výbor schválil dne 13. listopadu 1918 Zákon č. 37/1918 Sb., o prozatímní ústavě (označovaný někdy jako druhé ústavní provizorium).\n\nProzatímní ústava upravovala pouze nejnutnější zásady ve vztahu k jednokomorovému (revolučnímu) Národnímu shromáždění, vládě a prezidentu republiky. Poprvé a naposledy v ústavních dějinách země měla být vláda volena parlamentem (§ 14 do května 1919). Vzhledem ke konstrukci ustanovení §§ 7-13 prozatímní ústavy lze po 13. listopadu 1918, kdy se stala účinnou, hovořit o Československé republice.\n\nCílem Národního shromáždění však bylo vypracovat novou ústavu. Ta byla schválena dne 29. února 1920 spolu se zákonem č. 121/1920 Sb., kterým se uvozuje ústavní listina Československé republiky.\n\nAutorem vlastního textu ústavy, která vycházela z ústavy USA, rakousko-uherské Prosincové ústavy a Ústavy Třetí Francouzské republiky, je především profesor Jiří Hoetzel.\n\nÚstava byla tvořena třemi částmi: preambulí, uvozovacím zákonem a samotnou ústavní listinou. Slavnostně laděná preambule začínala slovy \"My, národ Československý...\" a neměla právní či normotvorný význam. Uvozovací zákon byl tvořen deseti články, které upravovaly postavení Ústavního soudu a rušily vše (recipované i nově vytvořené), co bylo v rozporu s ústavou, což bylo s ohledem na absenci pojmu ústavní zákon v rakouské právní terminologii ve vztahu k recipovaným předpisům složitě aplikovatelné. Ústavní listina vytvářela dvoukomorový parlament a parlamentní republiku v čele s prezidentem jako hlavou státu. V této ústavě byla zakotvena dělba moci, která se dělila na moc zákonodárnou, moc vládní a výkonnou (moc výkonnou utvářela vláda a prezident republiky) a moc soudcovskou. Ústava přispěla k demokratickému rozvoji první československé republiky jako silného, uznávaného a vyspělého mnohonárodnostního státu.\n\nVzhledem ke skutečnosti, že Československo mělo polylegální ústavu, lze do ní – kromě výše uvedené Ústavní listiny – zahrnout: \nA s ohledem na události druhé světové války a fakt, že ústava z roku 1920 platila formálně až do května 1948 také:\n\nNa základě ústavního dekretu prezidenta republiky ze dne 3. srpna 1944, č. 11 Úř. věst. čsl. o obnovení právního pořádku (republikováno jako 30/1945 Sb.) a vládního nařízení č. 31/1945 Sb. je doba nesvobody obdobím od 30. září 1938 do 4. května 1945. Podle čl. 1 odst. 2 ústavního dekretu o obnovení právního pořádku nejsou předpisy vydané v této době součástí československého právního řádu s výjimkou těch, které se nepříčí svým obsahem znění nebo demokratickým zásadám československé ústavy (ústavní listiny, jejích součástek a zákonů ji měnících a doplňujících, vydaných do 29. září 1938).\n\nO vzniku druhé republiky hovoříme v souvislosti se změnami, které byly provedeny přijetím Mnichovské dohody. Samotné odstoupení pohraničních území bez ústavního zákona bylo porušením ústavy. Přijetím ústavních zákonů o autonomii Slovenska a Podkarpatské Rusi došlo k faktickému vytvoření federace.\n\nHlubokým zásahem do právního státu bylo přijetí Opatření Stálého výboru ze dne 27. října 1938 č. 253/1938 Sb. z. a n., o zániku mandátů některých členů Národního shromáždění, kterým Stálý výbor – protiústavně – zbavil mandátu poslance a senátory z území, která připadla sousedním státům.\n\nDalším podstatným zásahem bylo narušení principu dělby moci, když Národní shromáždění přijalo zmocňovací zákon, kterým se vzdalo na dva roky části svých pravomocí ve prospěch vlády a prezidenta.\n\nÚstava byla porušena také skutečností, že se volby nového prezidenta neuskutečnila do čtrnácti dní po abdikaci předchozího.\n\nÚstavní změny zavádějící Československo provedlo Národní shromáždění schválením ústavního zákona č. 299/1938 Sb. z. a n., o autonomii Slovenskej krajiny, a ústavního zákona č. 328/1938 Sb. z. a n., o autonomii Podkarpatské Rusi.\n\nNárodní shromáždění schválilo zmocňovací zákon, tj. Ústavný zákon č. 330/1938 Sb. z. a n., o zmocnení ku zmenám ústavnej listiny a ústavných zákonov republiky Česko-Slovenskej a o mimoriadnej moci nariaďovacej, 15. prosince 1938. Tento ústavní zákon umožňoval po dva roky prezidentovi vydávat \"dekrety\" se silou ústavního zákona a vládě vydávat \"nařízení\" se silou zákona.\n\nZákladním předpisem nově vzniklého státu byl zákon č. 1/1939 Sl. z., o samostatnom Slovenskom štáte, ze 14. března 1939. Zákon zakládal zákonodárný orgán transformovaný ze Slovenského sněmu, vládu – jmenovanou předsednictvem Sněmu, základy právního řádu a recepci těch právních předpisů bývalé republiky i monarchie, které byly slučitelné s povahou Slovenského státu.\n\nNavzdory skutečnosti, že stát nesl od července 1939 oficiální označení Slovenská republika, vžilo se pro něj označení použité v prvním zákoně – Slovenský štát.\n\n21. července 1939 byl přijat ústavní zákon č. 185/1939 Sl. z., o ústave Slovenskej republiky, který se inspiroval rakouskou a španělskou úpravou, jelikož však na Slovensko prostřednictvím radikálního křídla HSĽS pronikal italský a německý vliv, neodrážela ústava obraz skutečných vztahů mezi nejvyššími orgány. Ústavu připravovala osmičlenná komise HSĽS v čele s Vojtechem Tukou, která připravila text zahrnující úvodní prohlášení, třináct hlav a 103 paragrafů. Hlava první charakterizovala Slovenskou republiku, hlava II. až IX. organizaci a fungování státu, hlava X. práva a povinnosti občanů, XI. hlava zvaná \"Církve\" zaváděla povinnou výuku náboženství na lidových a středních školách, XII. hlava upravovala postavení národnostních menšin a hlava XIII. shrnovala různá další ustanovení.\n\nHlava VII., která zaváděla stavovské zřízení a díky které by pak bylo možné klerofašistický Slovenský štát řadit mezi korporativní státy, však zůstala nenaplněna, neboť se proti ní postavili na příkaz Berlína – s poukazem na hospodářskou jednotu a respektování vztahu Říše a Slovenska – karpatští Němci.\n\nÚstava také zaváděla vedoucí úlohu Hlinkovy slovenské ľudové strany.\n\nSamotný Slovenský štát vznikl za úzkého sepětí s Třetí říší, která se již od prvních dní samostatnosti Slovenska pokoušela ovlivňovat politiku slovenských orgánů. Říšskoněmecké zájmy na Slovensku měla na dvacet pět let právně zajišťovat smlouva o ochraně z 23. března 1939 (publikovaná až v září 1940 jako Smlouva č. 226/1940 Sl.z., o ochrannom pomere medzí Nemeckou ríšou a Slovenským štátom).\n\nÚstavní zákon ze dne 7. května 1940 č. 120/1940 Sl.z., o Najvyššom správnom súde, zřídil Nejvyšší správní soud Slovenské republiky se sídlem v Bratislavě, tento soud fakticky fungoval až do roku 1952, kdy bylo správní soudnictví v Československu zlikvidováno.\n\nV září 1940 byl přijat ústavní zákon č. 210/1940 Sl.z., ktorým sa vláda splnomocňuje, aby činila opatrenia vo veciach arizácie (tzv. Zmocňovací ústavní zákon), díky kterému byla vláda na dobu jednoho roku zmocněna činit veškerá potřebná opatření k vyloučení Židů ze slovenského hospodářského a sociálního života.\n\nÚstavní zákon z 4. února 1942 č. 20/1942 Sl. z., o Ústavnom senáte, zřídil Ústavní senát (ústavní soud), který byl povolán rozhodovat, zda zákony, opatření Stálého výboru Sněmu Slovenské republiky, nařízení s mocí zákona nebo nařízení, která vydává vláda namísto zákona, vyhovují Ústavě (185/1939 Sl. z.) nebo ústavním zákonům.\n\nZánik Československa nebyl de iure uznán západními mocnostmi. Po vypuknutí druhé světové války se vytvořila ve Francii (později v Londýně) exilová vláda. Československá exilová reprezentace vycházela z teze právní kontinuity republiky.\n\nProzatímní státní zřízení bylo vytvořeno 9. července 1940 a bylo tvořeno prezidentem, vládou a od 21. července 1940 Státní radou. Vzhledem ke skutečnosti, že se stát a jeho ústavní instituce nacházely v situaci, která nebyla předpokládána československou ústavou z roku 1920, ani jejími doplňky či změnami, získal prezident zákonodárnou pravomoc, kterou mohl vykonávat prostřednictvím dekretů, avšak jen k návrhu vlády a za kontrasignace premiéra či pověřeného člena vlády. Prezident republiky měl dekretální pravomoc až do 27. října 1945. Ústavní dekrety prezidenta republiky z období od 21. července 1940 do 27. října 1945 – celkem patnáct dekretů – byly ústavním zákonem č. 57/1946 Sb., kterým se schvalují a prohlašují za zákon dekrety presidenta republiky, prohlášeny za ústavní zákony.\n\nPodle Vánoční dohody byla odbojovými organizacemi na Slovensku vytvořena Slovenská národní rada (SNR). Při zahájení Slovenského národního povstání bylo vyhlášeno obnovení Československa a Slovenská národní rada (mimoústavně) začala vykonávat zákonodárnou moc formou nařízení a hned svým prvním nařízením (č. 1/1944 Sb. n. SNR) vyvolala rozpor s ústavním dekretem č. 11/1944 Úř. věst. čs. Umocněný právní dualismus, který si republika nesla již od doby recepčního zákona, byl posléze upraven nařízením č. 30/1945 Sb. n. SNR, o zákonodárnej moci na Slovensku, podle něhož vykonávala SNR zákonodárnou moc v duchu upřímné shody s prezidentem republiky. Zvláštní postavení Slovenska se neslo i v asymetrii unitárního Československa až do vzniku federace (1969).\n\nÚstavní zákon ze dne 9. května 1948 č. 150/1948 Sb., Ústava Československé republiky, vycházela z prvorepublikové ústavní listiny. Parlament (Národní shromáždění) byl jednokomorový, ústavní soud byl zrušen. Zvláštní postavení měly slovenské národní orgány (sbor pověřenců, Slovenská národní rada). Ústava obsahovala předpisy o soukromém vlastnictví a státním hospodářství.\n\nZřízeny byly národní výbory, zrušeny země (Česká, Moravskoslezská a Slovenská). Ústavu později doplňovala série ústavních zákonů.\n\nPrezident republiky Dr. Edvard Beneš ji odmítl podepsat a abdikoval, a proto ji podle § 60 ústavní listiny z roku 1920 podepsal premiér Klement Gottwald též na místě prezidenta.\n\nZákladní zásady nové – socialistické – ústavy (100/1960 Sb.) připravil ústřední výbor Komunistické strany Československa (KSČ) k všelidové diskusi již v dubnu 1960. Ve dnech 5.-7. července 1960 schválila návrh ústavy celostátní konference KSČ. Národní shromáždění ústavu přijalo již 11. července 1960.\n\nÚstava, jež realizovala přechod od parlamentarismu k jednotě státní moci, ukončila období lidové demokracie a s provoláním \"Socialismus v naší vlasti zvítězil!\" zakotvila vizi jeho dalšího budování. Hlava první \"Společenské zřízení\" mimo jiné zaváděla vedoucí úlohu KSČ. Hlava druhá \"Práva a povinnosti občanů\" definovala základní občanská práva občanů ČSSR. Hlava třetí upravovala jednokomorové Národní shromáždění, hlava čtvrtá prezidenta, hlava pátá vládu, hlava šestá Slovenskou národní radu, hlava sedmá Národní výbory. Hlava osmá \"Soudy a prokuratura\" upravovala otázku organizace soudů a prokuratur a mimo jiné stanovovala vázanost soudce právním řádem socialistického státu, který musel být vykládán v souladu se socialistickým právním vědomím. Hlava devátá \"Ustanovení obecná a závěrečná\" rušila předchozí ústavu, vytvářela odkaz na právní předpis řešící občanství, definovala hlavní město a státní symboly.\n\nÚstavním zákonem o čs. federaci (ústavní zákon č. 143/1968 Sb., o československé federaci) došlo ke zrušení rozsáhlých pasáží ústavy z roku 1960. Další změny přinesl vývoj po listopadu 1989, kdy byla odstraněna vedoucí úloha strany, dvakrát změněn název federace, zrušena preambule a změněn hospodářský systém. Do listopadu 1989 byla ústava měněna osmkrát, od listopadu 1989 do zániku federace byla měněna dvanáctkrát.\n\nOd 29. března 1990 do 23. dubna 1990 byla tato – zásadně změněná – ústava ústavou Československé federativní republiky, od 23. dubna 1990 do 1. ledna 1993 ústavou České a Slovenské Federativní Republiky.\n\nKonečným zřízením federace bylo přijetí ústavního zákona o československé federaci (143/1968 Sb.)., který měl osm hlav a 151 článků. Hlava první upravovala základní instituty státu (území, občanství), který je dobrovolným svazkem rovnoprávných států českého a slovenského národa, těmito státy byly od 1. ledna 1969 Česká socialistická republika a Slovenská socialistická republika. Zásah do článku 4 v roce 1970 změnil československou federaci v pseudofederaci. Hlava druhá rozdělovala působnost mezi federaci, když definovala výlučnou působnost federace a společnou působnost federace a republik. Věci, které nebyly svěřeny do působnosti federace, patřily do působnosti republik. Hlava třetí vytvářela dvoukomorové Federální shromáždění: Sněmovna lidu měla 200 poslanců, Sněmovna národů, která reprezentovala rovné státoprávní postavení obou republik, měla 150 poslanců. Hlasování ve Sněmovně národů se ve vymezených případech řídilo principem zákazu majorizace, když poslanci zvolení v České socialistické republice a Slovenské socialistické republice hlasovali odděleně a pro přijetí byla potřeba většina všech poslanců zvolených v ČSR a většina všech poslanců zvolených v SSR. Z faktického hlediska se proto hovoří o dvou a půl komorovém parlamentu. Hlava čtvrtá upravovala postavení prezidenta ČSSR. Hlava pátá upravovala vládu ČSSR, do prosince 1970 fungovaly vedle federálních ministerstev i federální výbory. Hlava šestá po vzoru socialistické Jugoslávie zřizovala Ústavní soud. K jeho činnosti začaly být připravovány i potřebné ústavní zákony, ale práce na nich byla zastavena v průběhu roku 1969. Federální ústavní soud poté fungoval na sklonku ČSFR. Hlava sedmá upravovala státní orgány České socialistické republiky a Slovenské socialistické republiky. Hlava osmá \"Ustanovení obecná, přechodná a závěrečná\" mimo jiné vymezovala území republik, hlavní města republik a federace, upravovala způsob změny ústavního zákona, rušila části ústavy z roku 1960, řešila úpravu organizace soudů a prokuratury.\n\nFederální shromáždění ČSFR schválilo dne 9. ledna 1991 ústavní zákon č. 23/1991 Zb., ktorým sa uvádza LISTINA ZÁKLADNÝCH PRÁV A SLOBÔD ako ústavný zákon Federálneho zhromaždenia Českej a Slovenskej Federatívnej Republiky. Základní práva a svobody jsou zde deklarovány jako nezadatelné, nezcizitelné, nepromlčitelné a nezrušitelné.\n\nNěkterá ustanovení Listiny lze dnes najít také v Ústavě Slovenské republiky (460/1992 Zb.)\n\nÚstavním zákonem č. 542/1992 Sb., o zániku České a Slovenské Federativní Republiky, zanikl o půlnoci na Silvestra roku 1992 společný stát Čechů a Slováků. Nástupnickými státy se staly Česká republika a Slovenská republika.\n\nDeklarace SNR o svrchovanosti Slovenské republiky ze dne 17. července 1992 vyhlásila svrchovanost Slovenské republiky jako základ suverénního státu slovenského národa. V reakci na přijetí deklarace abdikoval prezident ČSFR Václav Havel.\n\n1. září 1992 přijala Slovenská národní rada ústavní zákon č. 460/1992 Zb., Ústava Slovenskej republiky.\n\nÚstava je tvořena preambulí, devíti hlavami a 156 články. Hlava první upravuje základní charakter státu, hlava druhá základní práva a svobody (je však zachována i Listina), blíže nepojmenovaná třetí hlava upravuje hospodářství a nejvyšší kontrolní úřad, hlava čtvrtá upravuje územní samosprávu, hlava pátá zákonodárnou moc, hlava šestá výkonnou, hlava sedmá upravuje moc soudní, hlava osmá upravuje prokuraturu a postavení veřejného ochránce práv a hlava devátá zahrnuje přechodná a závěrečná ustanovení.\n\nÚstava Slovenské republiky byla osmkrát novelizována (244/1998 Z. z.; 9/1999 Z. z.; 90/2001 Z. z.; 140/2004 Z. z.; 323/2004 Z. z.; 463/2005 Z. z.; 92/2006 Z. z.; 210/2006 Z. z.). Ústavní zákon č. 9/1999 Z. z. účinný od 27. ledna 1999 zavedl přímou volbu prezidenta, což umožnilo, aby Slovensko mělo opět prezidenta – prezident Michal Kováč ukončil volební období 2. března 1998 a Rudolf Schuster se stal prezidentem 15. června 1999.\n\n\n\n"}
{"id": "434709", "url": "https://cs.wikipedia.org/wiki?curid=434709", "title": "Druhá súdánská občanská válka", "text": "Druhá súdánská občanská válka\n\nDruhá súdánská občanská válka vypukla v roce 1983 a navazuje na První súdánskou občanskou válku. Válka skončila podepsáním mírové dohody v roce 2005. Celkově si konflikt vyžádal více než 2 miliony životů.\n\nK vypuknutí konfliktu došlo prakticky ihned po skončení první súdánské občanské války, kdy se k moci dostal prezident Gaafar Nimeiri, který se pokusil aplikovat islámské právo šaríja. V dubnu 1983 vyhlásil v zemi stanné právo, s cílem rozšířit šaríu i do jižních oblastí země. Součástí zákoníku byly i velice brutální tresty za alkohol a utínání rukou zlodějům. Pro křesťanský jih bylo takovéto zřízení neakceptovatelné a tak došlo k povstání, které bylo vedené tzv. Svobodnou armádou súdánského lidu (SPLA). Vůdcem organizace byl John Garanga.\n\nNa začátku roku 1985 došlo k velkému nedostatku chlebu a paliva v severní části země. V květnu téhož roku byla svržena Nimeriho vláda a k moci se dostal Abdul Rahman Suwar ad-Dahhab. V dubnu téhož roku také došlo k volbám v zemi, za účelem vytvoření civilní vlády.\n\nZpočátku existovaly dvě hlavní seskupení rebelů: Súdánská osvobozenecká armáda / Súdánské osvobozenecké hnutí (SLA/M) a Hnutí pro spravedlnost a rovnost (JEM),přičemž JEM bylo více ovlivněno islámskou ideologií. Došlo k vytvoření koalice znepřátelených stran, avšak vedoucí postavení si udržela strana Umma, Sadiqa -al-Mahdiho.\n\nV květnu došlo k mírovým jednáním mezi SPLA a muslimskou vládou v Etiopii a vznikla tzv. Koka damská deklarace, která rušila stávající islámský zákoník a volala po svolání další konference. SPLA kontroluje velká území v provincii Equatoria, provincii Bahr al Ghazal a Horní Nil, operuje také v jižní části Darfúru a Kardofáru.\n\nV roce 1988 se obě strany dohodly na mírovém plánu, který obsahoval zrušení vojenských paktů z Egyptem a Libyí, pozastavení výjimečného stavu v zemi, zrušení islámského práva a klid zbraní. Domluvené příměří vydrželo do října 1989, kdy boje znovu vypukly.\n\nV září 1992 se na jihu země zformovala další skupina, která se připojila k SPLA v boji za autonomii. Jejím vůdcem byl William Nyuon Bany. K SPLA se pak v prosinci 1993 přidala také organizace Kerubina Bola.\n\nV roce 1993 se dohodli vedoucí představitelé Eritrei, Keni, Ugandy a Etiopie na společné mírové iniciativě pro Súdán, pod názvem Mezivládní úřad dohlížející na vývoj (IGDA). Iniciativa požadovala právo na autonomii pro jih Súdánu, upravovala náboženské otázky v zemi, rozdělení moci a bohatství. Súdánská vláda však dokument nepodpořila.\n\nV roce 1995 se spojila v jednu organizaci opoziční hnutí, působící jak v Súdánu, tak v zahraničí a vznikla tzv. Národní demokratická aliance, tento akt otevřel severovýchodní frontu, kde se válka rozostřila a oblast se stala centrem konfliktu.\n\nV roce 1997 se uskutečnila řada schůzek mezi skupinou povstalců, vedenou bývalým Garangovým generálem Riekem Macharem a vládou. Výsledkem schůzek byl uzavřen mír s části povstalců, za podobných podmínek jaké slibovala IGDA. Velká část vůdců povstaleckých skupin po dohodě zůstala v Chartúmu a kolaborovala v neprospěch SPLA.\n\nV roce 1989 souhlasil Sadiq-al-Mahdi s mezinárodní pomocí pro válkou zpustošenou zemi. Plán nazvaný Operace živý Súdán zahrnoval potravinovou pomoc, která se rozdělila mezi obě znepřátelené frakce. V roce 1991 zasáhlo zemi obrovské sucho a naprosté humanitární katastrofě se podařilo zabránit jen díky další mezinárodní pomoci.\n\nV roce 2005 byla podepsána mírová dohoda ukončující vleklý konflikt. Dokument sestává z osmi protokolů a byl podepsán vice-presidentem súdánské vlády, Alim Osmanem Mohamedem Tahou, a šéfem lidové armády za osvobození Súdánu, Johnem Garangou. Ceremoniál se konal v Naivashi v Keni za přítomnosti dvanácti hlav států a afrických vlád a tajemníka americké vlády, Colina Powela. Dohoda zaručuje také možnost návratu súdánských uprchlíků a vypsání referenda o sebeurčení jihu po přechodném období šesti let.\n\nNa základě dohodnutých podmínek byla také vytvořena demilitarizovaná Oblast Abeyi.\n\n"}
{"id": "434710", "url": "https://cs.wikipedia.org/wiki?curid=434710", "title": "Velký Izrael", "text": "Velký Izrael\n\nVelký Izrael (: ארץ ישראל השלמה, \"Erec Jisra'el ha-Šlema\", doslova úplná země izraelská) je kontroverzní vyjádření několika biblických a politických představ, které se v minulosti měnily.\n\nV současné době je nejběžnější definicí Velkého Izraele území nynějšího Izraele společně s palestinskými územími. Dřívější definice, prosazovaná revizionistickým sionismem, zahrnovala celé území bývalého britského mandátu Palestina (jak s Jordánskem, tak i bez něj). Náboženská vymezení tohoto názvu země izraelské lze nalézt v Genesis 15:18-21, Numeri 34:1-15 či v knize Ezechiel 47:13-20.\n\nV současné době se v Izraeli při diskusi o hranicích „Velkého Izraele“ obecně mluví o území Izraele, palestinských území a území bývalého britského mandátu. Kvůli kontroverznosti tohoto výrazu je však častěji používán termín země izraelská.\n\nJoel Greenberg píšící pro deník The New York Times napsal: „Když byl v roce 1948 založen Izrael, tak vedení dělnického sionismu, které začalo po další tři desetiletí Izraeli vládnout, přijalo pragmatické rozdělení britského mandátu na nezávislý židovský a arabský stát. Tehdejší opoziční revizioničtí sionisté, kteří se transformovali v současnou stranu Likud, usilovali o \"Erec Jisra'el ha-Šlema\" – Velký Izrael – nebo doslovně úplnou zemi izraelskou. Zabrání území okupovaných od šestidenní války v roce 1967 vedlo k růstu mimoparlamentního Hnutí za Velký Izrael a výstavbu izraelských osad. Volby v roce 1977, které vynesly k moci Likud, měly také značný vliv na přijetí a odmítnutí tohoto termínu.“ Greenberg pokračuje:\n\nSemínko bylo zaseto v roce 1977, když Menachem Begin z Likudu vůbec poprvé přivedl svou stranu k ohromujícímu volebnímu vítězství nad Stranou práce. O deset let dříve, během šestidenní války, izraelské jednotky ve skutečnosti obsazením Západního břehu a Pásma Gazy anulovaly rozdělení (viz zelená linie) přijaté v roce 1948. Od té doby pan Begin kázal nehynoucí věrnost tomu, co nazýval Judea a Samaří (území Západního břehu) a podporoval tam židovské osadnictví. Poté, co nastoupil do úřadu však Západní břeh a Gazu neanektoval, neboť si uvědomoval, že přijetí takového množství Palestinců by přeměnilo Izrael z židovského státu na dvounárodní stát.\n\nJicchak Šamir byl oddaný zastánce Velkého Izraele a jako izraelský premiér se zasadil o finanční podporu osadnického hnutí, čímž s ním dal vládní souhlas.\n\nDne 14. září 2008 prohlásil tehdejší izraelský premiér Ehud Olmert: „Velký Izrael je pryč. Žádná taková věc neexistuje. Každý kdo tuto myšlenku (Velkého Izraele) zastává klame sám sebe.“\n\nStejné území, tj. „od řeky k moři“ je Organizací pro osvobození Palestiny (OOP) a Hamasem označováno jako Palestina.\n\nHillel Weiss, profesor na Bar-Ilanově univerzitě, hlásá nezbytnost znovu-vybudování Chrámu a židovské vlády nad Velkým Izraelem. Rabbi Meir Kahane, zavražděný židovský vůdce a člen Knesetu, který založil American Jewish Defence League, a strana Kach rovněž podporovala ideu Velkého Izraele a další revizionistické myšlenky.\n\nVelký Izrael se příležitostně označuje jako Země zaslíbená (zmíněno v Genesis 15:18-21) či země izraelská a je rovněž označován jako úplná země izraelská (hebrejsky: ארץ ישראל השלמה‎, \"Erec Jisra'el ha-Šlema\").\n\nV Tanachu jsou tři geografické definice země izraelské. První, nacházející se v Genesis 15:18-21, je vágní. Popisuje velké území „od řeky Egyptské až k řece veliké, řece Eufratu“ a zahrnuje území moderního Izraele, palestinská území, Libanon a velké části Sýrie, Jordánska a Egypta. Části dnešního Iráku, Saúdské Arábie a Turecka spadající pod toto území jsou diskutabilní.\n\nDalší dvě definice se nacházejí v Numeri 34:1-15 a knize Ezechiel 47:13-20 a popisují menší území.\n\nNěkteří arabští nacionalisté obviňují sionisty z úmyslu rozšířit území Izraele od Nilu po Eufrat. Mezi nejznámější takové obvinění patří takzvaná kontroverze 10 agorot, při které někdejší předseda OOP Jásir Arafat v roce 1988 obvinil Izrael kvůli rubu mince nominální hodnoty 10 agorot, jelikož podle něj znázorňovala mapu historického Velkého Izraele.\n\nNejstarší revizionistické skupiny jako Betar či Irgun považovaly za Velký Izrael celé území britského mandátu Palestina, včetně Zajordánska.\n\n\n"}
{"id": "434712", "url": "https://cs.wikipedia.org/wiki?curid=434712", "title": "Tomáš Vačkář", "text": "Tomáš Vačkář\n\nTomáš Vačkář (31. července 1945 Praha – 2. května 1963 tamtéž) byl český hudební skladatel.\n\nPocházel z hudební rodiny. Otec Tomáše Vačkáře byl Dalibor Cyril Vačkář, hudební skladatel, autor filmové hudby (Pyšná princezna, Anděl na horách, Dovolená s Andělem, aj.). Děd Václav Vačkář, taktéž hudební skladatel a první trumpetista České filharmonie. Bratr Martin je japanolog, spisovatel a scenárista (autor divadelních her \"Má férová Josefína, Muži v offsidu, Zločin v Posázavsém Pacifiku, \"aj.).\n\nStudoval na Pražské konzervatoři u Emila Špačka hru na bicí nástroje, hru na klavír u Berty Kabeláčové-Rixové a skladbu u Zdeňka Hůly. Tvořil v rozmezí tří let (1960–1963) pod dohledem svého otce, který jeho skladby také redigoval.\n\n\n\n"}
{"id": "434714", "url": "https://cs.wikipedia.org/wiki?curid=434714", "title": "František Josef Thomayer", "text": "František Josef Thomayer\n\nFrantišek Josef Thomayer (3. března 1856 Trhanov – 18. února 1938 Říčany) byl český zahradní architekt a bratr lékaře Josefa Thomayera.\n\nJednalo se o jednoho z největších odborníků své doby v oboru zahradní architektury, který koncem 19. století působil jakožto ředitel pražských parků a zahrad i školky v Říčanech u Prahy. Kromě Prahy velmi často působil i v dalších městech na území Českých zemí – Nymburk, Mariánské Lázně, Chrudim, Přerov a další. Pracoval i na úpravách některých zámeckých parků a soukromých zahrad.\n\n\n\n\n"}
{"id": "434716", "url": "https://cs.wikipedia.org/wiki?curid=434716", "title": "Úponek", "text": "Úponek\n\nÚponek (\"cirrhus\") je rostlinný orgán vzniklý přeměnou stonku, listu či dokonce kořene, a slouží k přichycení rostliny k opoře. Rostliny s úponky se tak velmi často řadí mezi popínavé rostliny.\n\nÚponky vznikly nezávisle z různých rostlinných orgánů. Listové úponky mohou vznikat třemi způsoby:\n\n\nÚponky stonkové vznikají buď přeměnou hlavního stonku (sympodiálně, např. vinná réva či loubinec) nebo přeměnou bočních větví (monopodiálně, např. mučenka).\n\nKořenové úponky jsou známy např. u vanilky.\n"}
{"id": "434721", "url": "https://cs.wikipedia.org/wiki?curid=434721", "title": "Josef Ferdinand Toskánský", "text": "Josef Ferdinand Toskánský\n\nJosef Ferdinand Toskánský (: \"Joseph Ferdinand Salvator Maria Franz Leopold Anton Albert Johann Baptist Karl Ludwig Rupert Maria Auxilatrix von Österreich-Toskana\" 24. května 1872, Salzburg – 28. února 1942, Vídeň) byl rakouský arcivévoda a následník trůnu zaniklého toskánského velkovévodství.\n\nByl druhým synem posledního toskánského velkovévody Ferdinanda IV. a jeho druhé manželky Alice Bourbonsko-Parmské. Rodičům se narodil v rakouském exilu, kam se uchýlili po zániku velkovévodství. Od roku 1902, kdy Josefův starší bratr Leopold opustil Habsburský dům, se stal otcovým následníkem a dědicem titulu. Po otcově smrti však titul toskánského velkovévody nepřijal a soustředil se na vojenskou kariéru.\n\nPo zrušení monarchie podepsal dokument, ve kterém se zřekl svých nároků na trůn a zůstal v Rakousku. Roku 1938 se dostal do koncentračního tábora Dachau, ze kterého byl za pomocí rodiny Hermanna Göringa po týdnu propuštěn.\n\nJosef Ferdinand navštěvoval vojenskou vyšší školu v Hranicích na Moravě a později Tereziánskou vojenskou akademii ve Vídeňském Novém Městě. Po absolvování akademie nastoupil 18. srpna 1892 jako poručík k tyrolským střelcům. Po službě u různých pluků (pěší pluky č. 93, 17, 59) dosáhl hodnosti podplukovníka u pěšího pluku č.27. V letech 1905–1908 velel v hodnosti plukovníka pěšímu pluku č. 93 a následně 5. pěší brigádě.\n\nV roce 1911 získal hodnost polního podmaršálka a v roce 1914 se stal generálem pěchoty. V Karpatech, kde bojoval v zimních měsících, velel 4. armádě. Jako generálplukovník utrpěl v Linci roku 1916 porážku a byl poslán na dovolenou. Následujícího roku však byl císařem Karlem I. jmenován generálním inspektorem letectva.\n\nJosef Ferdinand byl dvakrát ženatý. Oba jeho sňatky byly pod stav, tedy morganatické.\n\nJako velký milovník lovů se roku 1903 vydal na loveckou výpravu do Egypta pod pseudonymen \"hrabě Buriano\". Vlastnil bálon, kterým roku 1909 uskutečnil let z Lince do francouzského Dieppe. Cestu zdolal za 16 hodin.\n\n"}
{"id": "434729", "url": "https://cs.wikipedia.org/wiki?curid=434729", "title": "Kaple svatého Klimenta (Hradec Králové)", "text": "Kaple svatého Klimenta (Hradec Králové)\n\nKaple svatého Klimenta se nachází na severní straně katedrály sv. Ducha v Hradci Králové u Bílé věže. Tato barokní stavba byla vybudována v letech 1714–1717 a zasvěcena hlavnímu patronu královéhradecké diecéze sv. Klementu I. Na místě dnešní kaple stával kostel svatého Klimenta, který je zmiňován již v roce 1134.\n\nAutorství Jana Blažeje Santiniho-Aichla je nedoloženo, vyplývá ze slohové argumentace a ze Santiniho činnosti pro biskupství v Hradci Králové. Stavebníkem však byl jistě Jan Adam Vratislav z Mitrovic, biskup královéhradecký.\n\n\"„Na vznik a původní podobu středověkého kostela sv. Klimenta v Hradci Králové existují v historiografii různé, mnohdy protichůdné názory. Hlavním důvodem je, že do dnešní doby se dochovalo velice málo stavebních i písemných dokladů.“\" Svým založením je kaple sv. Klimenta některými kronikáři (zejména Václav Hájek z Libočan v Kronice české, vydané v roce 1541) pokládána za jeden z nejstarších kostelů nejen v Hradci Králové, ale i v Čechách. Tato teorie o stáří kostela nebyla prokázána.\n\nBarokní kaple sv. Klimenta v Hradci Králové byla postavena na místě gotické kaple z poloviny 14. století. Z původní stavby zůstala zachována část obvodové zdi na jihovýchodě, obvodová zeď na severozápadě, fragment lomeného portálu, zazděná vysoká okna na jihovýchodním nároží, okno v prvním patře a pískovcová žebra klenby. V roce 1574 byl jihozápadní roh kaple zbořen a ke kapli byla přistavěna Bílá věž. Kaple sv. Klimenta se tak do jisté míry odlišuje od současné stavby sv. Ducha, kde se s podobnými články nesetkáváme. Spojuje je však společný typ zdiva i cihel.\n\nBiskup Jan Adam Vratislav z Mitrovic se na podzim roku 1713 rozhodl nahradit starou gotickou kapli, jež byla ve velice špatném stavu novostavbou. Na stavbu kaple přispělo město Hradec Králové, dále Piccollominiové, Morzinové, Šternberkové, Trautmannsdorfové, Nostitzové, hradečtí jezuité a řád bosých karmelitánů. \"„Mezi donátory patřil v roce 1715 také papež Kliment XI., což nepochybně dokládá prestižní význam celé této akce na území diecéze.“\" V roce 1716 byla dokončena hrubá stavba. První mše se konala 23. listopadu roku 1717. Kaple byla vysvěcena až 14. září roku 1721.\n\nPro stavbu je charakteristická podvojnost vnějšího a vnitřního půdorysu. Vnějšek je založen nad obdélníkem s okosenými rohy a plochým jednoosým rizalitem ve středu západního uličního průčelí. Západní fasáda je boční a kaple je orientována k severu, přístupná od jihu přes přízemí sousední Bílé věže. Fasáda vykazuje úsporný minimalismus užitých prostředků, rizalit je rámován kresebně pojatými, rustikovanými lisenami a osazen tříbokým frontonem, korunní římsa má sevřený profil, zřejmě částečně pozměněný při novějších opravách. Střecha kaple převádí obdélník na lehce podélně deformovaný oktogon vložením “paprsčitých“ ploch v diagonálních směrech, tedy formou připomínající střechu kaple v Mladoticích. Převýšený tambur lucerny je členěn do polí rustikovanými pilířky. Téměř celou plochu polí pak zabírají okénka, pod nápadně vysazenou drobnou korunní římsou. Až v této části vystupuje architektura kaple nad střechy okolních domů a projevuje se v siluetě města. Báňová střecha byla konstruovaná z obdélníku do podélně tvarovaného oktogonu, kde se uplatňují podélné paprsčité plochy. Štíhlý převýšený tambur odlehčují okna mezi úzkými pilířky pokrytými rustikou. Báňová stříška lucerny vrcholí pozlacenými svatopetrskými klíči a papežskou tiárou s křížem.\n\nVnitřní prostor kaple je založen nad půdorysem klasicky konstruovaného, hloubkově orientovaného oválu. Průběžné, lineárně profilované kladí s římsou nápadně strmé skladby je vynášeno sdruženými jónskými pilastry, členícími stěnu do osmi polí. Pole na hlavních osách jsou probrána půloválně zaklenutými výklenky, pole na diagonálách výklenky s přímými překlady na spodní hraně architrávu. Prostor je zaklenut kupolí nad oválem s půdorysně oválnou lucernou ve vrcholu.\n\nAutor kaple se zde musel vyrovnávat se složitými podmínkami. Byl determinován velikostí staveniště, jež vzniklo na místě zbořené gotické kaple a zůstalo stále sevřeno původní zástavbou - Bílou věží, radnicí a okolními městskými domy. Architekt zde zvolil oválný půdorys zakomponovaný do obdélníka s okosenými rohy a vystupujícími rizality na třech stranách. Ze starší svatyně převzal severojižní orientaci sakrálního prostoru. Jediné průčelí, které se pohledově uplatňovalo, se nachází na západní straně do ulice Rokitanského, další dvě - severní a východní zůstala zcela nebo zčásti uzavřena starší výstavbou.\n\nBiskup Jan Adam Vratislav z Mitrovic si k realizaci svých záměrů si vybral (nejspíše) pražského architekta Jana Blažeje Santiniho-Aichla. Santiniho tvorbu můžeme doložit i na jiných stavbách podporovaných biskupem Janem Adamem Vratislavem z Mitrovic (například zadní křídlo biskupské rezidence v Hradci Králové (1715–1719), kostel Nejsvětější Trojice v Chrasti (před rokem 1717), kostel sv. Martina v Chrašisích (před rokem 1720)). V některých případech sloužil biskup jako významný zprostředkovatel (např. kostel sv. Antonína Poustevníka na Slezském předměstí (kolem roku 1719), architektura morového sloupu na náměstí z roku (1714).\n\nV případě kaple sv. Klimenta nemáme Saniniho autorství přímo pramenně doloženo. Tento názor vychází ze Santiniho \"„činnosti pro biskupství v Hradci Králové a také z celkového velkorysého rozvrhu a kvality architektury, jež patří nepochybně k nejvýznamnějším dílům Jana Blažeje Santiniho v Hradci Králové, ale jistě také i vrcholného baroka ve městě.“\"\n\nArchitekt použil na stavbě jednoduché architektonické prostředky. Výraznější plasticita se objevuje pouze na profilované korunní římse a v tympanonu na rizalitech. Stavbu završuje kupole, klenutá nad oválem zakončená oválnou lucernou vysokou 21 m.\n\nVedle zmíněného tvarového minimalismu je na vnějšku stavby rysem svědčícím pro Santiniho autorství nápadité řešení lucerny báňové střechy. Připsání stavby Santinimu jednoznačně formuloval až Ivo Kořán, podložil je přesvědčivými slohovými argumenty se zajímavými postřehy o proporcích. Podvojnost vnějšího a vnitřního půdorysu i strohý a nedekorativní linearismus tvarů a velkorysý celkový rozvrh svědčí pro Santiniho autorství stavby.\n\nZasvěcení staveb sv. Klimentu probíhalo zejména v raném středověku (např. Levý Hradec, Litomyšl, Stará Boleslav, Kouřim, Vyšehrad a jiné). Patrocinium sv. Klimenta v 9. a 10. stol. je spojováno také s působením misií Konstantina a Metoděje. Se zasvěcením sv. Klimentu se setkáváme znovu ve 14. století, v době lucemburské.\n\nSv. Kliment (také Klement, Klemens I. Romanus), jehož doba působení se klade do let 92 – 101, byl třetím nástupcem sv. Petra na papežském stolci. Zemřel mučednickou smrtí tím, že byl s kotvou upevněnou na krku vhozen do moře poté, co nepřestal hlásat křesťanství, ani když jej císař Traján vyslal na Chersónes (Krym) na práci v lomech. Jeho tělo bylo důstojně pohřbeno místními křesťany a dle legendy jej přinesli Konstantin a Metoděj z Krymu na Velkou Moravu a do Říma. Dle jiné legendy byl popraven v Římě a jeho ostatky přeneseny do S. Clemente.\n\n\"„Snad právě jako odraz stoupající úcty ke světci zvolil tehdejší biskup Jan Adam Vratislav z Mitrovic v době morové epidemie v roce 1713 sv. Klimenta za patrona proti moru. Ke cti tohoto světce zavedl biskup exercicie právě v morovém roce.“\" Biskup Jan Vratislav z Mitrovic získal v roce 1737 pro katedrálu sv. Ducha v Hradci Králové od papeže Klimenta XII. vzácný dar – a to ostatky (tělo) sv. Klimenta s dokládající listinou papeže Klimenta XII.\n\n\n\n"}
{"id": "434730", "url": "https://cs.wikipedia.org/wiki?curid=434730", "title": "Tenze", "text": "Tenze\n\nTenze (z lat. ) je napětí nebo tlak ovlivněný působením vnějších nebo vnitřních vlivů (biologických, emocionálních, fyzikálních, společenských,…).\n\n"}
{"id": "434732", "url": "https://cs.wikipedia.org/wiki?curid=434732", "title": "Noemi Rejchrtová", "text": "Noemi Rejchrtová\n\nNoemi Rejchrtová (* 1. listopadu 1940 Praha) je česká historička působící na Evangelické teologické fakultě Univerzity Karlovy. Odborně se zabývá především historií české reformace, pozdním husitstvím a Jednotou bratrskou.\n\nNoemi Rejchrtová (rozená Benešová) v letech 1959–1968 pracovala jako laborantka ve zdravotnických zařízeních. V letech 1966–1972 vystudovala Filozofickou fakultu Univerzity Karlovy v Praze, kde v roce 1973 získala doktorát (za práci \"Politické názory Václava Budovce z Budova\") a začala pod vedením prof. Amedea Molnára pracovat na katedře církevních dějin Evangelické teologické fakulty Univerzity Karlovy. Habilitovala se v roce 1984 prací \"Studie k českému utrakvismu zejména doby jagellonské\". V letech 1990–1993 pracovala v Historickém ústavu ČSAV. V roce 1994 byla jmenována profesorkou.\nVe svých pracích kriticky sleduje selhávání církví v dějinách (včetně selhávání církví protestantských). \n\nJejím manželem byl evangelický farář Luděk Rejchrt.\n\n\n\n"}
{"id": "434736", "url": "https://cs.wikipedia.org/wiki?curid=434736", "title": "Spolehlivost antikoncepce", "text": "Spolehlivost antikoncepce\n\nSpolehlivost antikoncepce vyjadřuje, jak účinně daná antikoncepční metoda zabraňuje početí, tj. jinak řečeno, jaký podíl žen neplánovaně otěhotní při jejím používání. Pro uživatele je to nejdůležitější údaj o vlastnostech metody.\n\nPro každou metodu kontroly početí je třeba znát dva údaje o spolehlivosti (nikoli pouze jeden, jak se často uvádí): \n\nPrvní údaj je to, co chce především znát potenciální uživatel kontroly početí. Druhý ukazuje, jak je její správné používání obtížné a závislé na uživateli, jak citlivá je metoda na nedůslednost v aplikaci. U těch postupů, jejichž účinnost je závislá na jednání uživatele (např. kondom), může být rozdíl značný. Naopak u metod nezávislých na uživateli (např. sterilizace u ženy) je rozdíl mezi oběma výše zmíněnými indexy nulový.\n\nPro určení spolehlivosti kontroly početí lze použít řadu měřítek. Nejčastěji je to (zvláště u starších studií) Pearlův index, který vyjadřuje, kolik žen ze 100 neplánovaně otěhotní za rok používání metody. Ten má ale řadu nevýhod, proto se v novějších studiích spolehlivost uvádí pomocí metody life-table, která vypočítává pravděpodobnost početí pro každý měsíc a pak kumulativní (součtovou) pravděpodobnost pro 12 (nebo podle potřeb 6 či 18, 24 atd.) měsíců používání.\n\nProtože pravděpodobnost neplánovaného početí se v čase mění (nejvyšší je u začátečníků, u mladých párů s vysokou plodností a sexuální aktivitou), má velký význam údaj o spolehlivosti metody za první rok používání.\n\nNíže uvedené údaje pocházejí (není-li uvedeno jinak) z knihy Contraceptive technology, 19th ed. (Technologie kontracepce, 19. vydání), která patří mezi „zlatý standard“ informací o antikoncepci a její spolehlivosti.\n\nVšechny údaje uvádějí spolehlivost během prvního roku užívání.\nSvětlejší barvou jsou pro přehlednost odlišeny tzv. metody neplodných dnů, přirozené plánování rodičovství. Ukazuje se, že moderní metody (např. symptotermální) mají při správném používání vysokou spolehlivost.\n\nInterpretace výše uvedených údajů je mnohem složitější, než by se mohlo na první pohled zdát. Ukazují totiž pouze údaje pro pouhý jeden (v tomto případě první) rok používání metody. V běžném životě ale lidé užívají antikoncepci často až dvě desetiletí (počítáme-li nástup sexuální aktivity kolem 18. roku, konec plodnosti ženy kolem 45. roku a dva porody). To znamená, že některé ženy, které neplánovaně neotěhotněly během prvního roku, otěhotní během druhého nebo dalšího. Celkový podíl žen, které během svého života zažijí „selhání antikoncepce“ (u reverzibilních metod) při správném používání tedy bude podstatně vyšší, než uvádějí běžné údaje o spolehlivosti antikoncepce.\n\n\n\n"}
{"id": "434737", "url": "https://cs.wikipedia.org/wiki?curid=434737", "title": "Open'er Festival", "text": "Open'er Festival\n\nOpen'er Festival (dříve známý jako Heineken Open'er Festival podle hlavního sponzora, firmy Heineken International) je nejvýznamnějším polským festivalem. Za hudbou sem ročně jezdí fanoušci až z 30 zemí světa. První ročník festivalu se uskutečnil v roce 2002. Koná se každým rokem v přístavním městě Gdyně.\n\nNa Heineken Open'er festivalu vystupovali například: The Chemical Brothers, Kosheen, Cypress Hill, Pink, Goldfrapp, Massive Attack, Snoop Dogg, Faithless, Fatboy Slim, Lauryn Hill, The Music, The White Stripes, Underworld, Placebo, Manu Chao, Pharell Williams, Skin, Franz Ferdinand, Sigur Rós, Scissor Sisters, Myslovitz, The Streets, Kanye West, Basement Jaxx, The Roots, Laurent Garnier, Beastie Boys, Muse, Groove Armada, Björk, Bloc Party, LCD Soundsystem, Dizzee Rascal, The Strike Boys, Freeform Five, Crazy P, Jay-Z, Interpol, The Raconteurs, Erykah Badu, Roisin Murphy, Editors, Sex Pistols, The Cribs, CocoRosie, Gentleman And The Far East Band, Fischerspooner, DJ Vadim Live feat. Yarah Bravo, Fujiya & Miyagi, Cool Kids Of Death, Muchy, Lao Che, Everything Is Made In China, Vavamuffin, Muzykoterapia, Mitch & Mitch Big Band, Masala Soundsystem…\n\nV roce 2009 se účastnili mimo jiné: Arctic Monkeys, Basement Jaxx, Duffy, Emilíana Torrini, Kings of Leon, Moby, Lily Allenová, Placebo, Peter Bjorn and John, Santigold, The Kooks, The Prodigy, White Lies, The Ting Things, Crystal Castles, Speed Caravan, Madness…\n"}
{"id": "434743", "url": "https://cs.wikipedia.org/wiki?curid=434743", "title": "Goddardovo kosmické středisko", "text": "Goddardovo kosmické středisko\n\nGoddardovo kosmické středisko (anglicky \"Goddard Space Flight Center - GSFC\") je hlavním výzkumným střediskem NASA, založeným 1. května 1959 jako první centrum NASA pro vesmírné lety. GSFC zaměstnává přibližně 10 000 zaměstnanců a dodavatelů a nachází se přibližně 10 kilometrů severovýchodně od Washington, D.C. v Marylandu v USA. Středisko je pojmenováno po Dr. Robertu H. Goddardovi, jednom z pionýrů výzkumu moderního raketového pohonu.\n\nGSFC jsou největší organizací kombinující vědce a inženýry, specializující se na zvyšování znalostí o Zemi, Sluneční soustavě a vesmíru v USA. GSFC je hlavní americkou laboratoří pro vývoj a provoz bezpilotních vědeckých kosmických těles. Vědec GSFC John Mather spoluzískal v roce 2006 Nobelovu cenu za fyziku pro svou práci na družici COBE. GSFC funguje také ke sledování těles a sběru dat a satelitního systému pro National Oceanic a Atmospheric Administration (NOAA).\n\nGSFC řídí provoz po mnoho mezinárodních projektů a projektů pro NASA včetně Hubbleova vesmírného dalekohledu (HST), Program Explorer, Program Discovery a další. V minulosti středisko spravovalo Comptonovu gama observatoř, družici COBE a další.\n\nZpravidla platí, že bezpilotní vědecké mise a observatoře na oběžné dráze Země jsou řízeny z GSFC, zatímco planetární bezpilotní mise řídí Jet Propulsion Laboratory (JPL).\n\n"}
{"id": "434745", "url": "https://cs.wikipedia.org/wiki?curid=434745", "title": "14,5 × 114 mm", "text": "14,5 × 114 mm\n\n14,5 × 114 mm je největší používaný vojenský puškový náboj.\n\nNáboj byl vyvinut v roce 1938 a zaveden v roce 1941 společně s protitankovou puškou PTRD schopnou prostřelit pancéřování tehdejších tanků. Po válce pro něj byly zkonstruovány kulomety \"KPV\" a KPVT, a protiletadlové zbraně ZPU-1, ZPU-2 a ZPU-4 (1., 2. a 4. násobná lafetace kulometu KPV). Dnes pro něj existuje několik modelů \"antimateriálových\" pušek.\n\nNáboj svým výkonem leží mezi náboji ráže 12,7 mm .50 BMG a 12,7 × 108 mm na straně jedné, proti kterým dosahuje dvojnásobné úsťové energie, a kanónovými náboji ráže 20 mm na straně druhé.\n\n\n\n\n"}
{"id": "434747", "url": "https://cs.wikipedia.org/wiki?curid=434747", "title": "Sharon den Adel", "text": "Sharon den Adel\n\nSharon Janny den Adel (* 12. července 1974 Waddinxveen, Jižní Holandsko, Nizozemsko) je nizozemská zpěvačka a skladatelka, známá jako člen symphonic metalové skupiny Within Temptation.\n\nOd 14 let vystupovala s mnoha skupinami, včetně blues rockové skupiny Kashiro, než se roku 1996 připojila k Within Temptation.\n\nDne 7. prosince 2005 se jí a jejímu příteli kytaristovi Robertu Westerholtovi narodila dcera Eva Luna. Během turné \"The silent force\" dne 22.2.2009 oznámila, že je těhotná podruhé. Dne 26. 11. 2010 Adel oznámila, že je čeká třetí dítě.\n\nAdel formálně nikdy nestudovala hudbu. Cvičila 3 až 4 hodiny denně.\n\nSharon spolupracovala s několika různými interprety jako je například Armin van Buuren, After Forever, De Heideroosjes a Delain. S DJ Armin van Buuren nazpívala známou písničku \"In and Out of Love\". Dne 22. února 2009 Sharon oznámila, že je podruhé těhotná. Oficiální web skupiny pak 1. června 2009 oznámil narození Robina Aidena Westerholta. Byl narozen předčasně, po 32 týdnech a 6 dnech. Kvůli komplikacím při jejích minulých těhotenstvích bylo turné v roce 2011 odloženo z jara na podzim, aby nedošlo k ohrožení třetího očekávaného dítěte. V dnešní době žije blízko města Gouda v Nizozemsku, ale žila už i v mnoha jiných zemích. Má dvě kočky se jmény Haplo a Lola. Nejí červené maso. Před tím, než se stala opravdovou zpěvačkou, pracovala pro módní společnost. Po úspěchu, který přinesla „Ice Queen“, byla nucena své práce nechat. Avšak své odborné znalosti módy stále uplatňuje.\n\nV roce 2017 založila svůj sólový projekt My Indigo, se kterým o rok později vydala stejnojmenné debutové album. Materiál na desce je dle den Adel „velmi osobní“, skládáním písní se vyrovnávala s blíže neuvedenou rodinou krizí.\n\n"}
{"id": "434750", "url": "https://cs.wikipedia.org/wiki?curid=434750", "title": "Foyer", "text": "Foyer\n\nFoyer (vyslov: \"foajé\", ze starofranc. \"foyer\" ) ve svém původním významu označoval prostor ohniště. V dnešní době jím označujeme specializovaný společenský sál v divadle nebo v koncertní síni, který slouží pro osvěžení a oddech diváků během přestávek při představení nebo při koncertu. Jedná se obvykle o větší místnost, která ve velkých divadlech mívá svoji specifickou uměleckou a jinou výzdobu a kterou lze v případě potřeby využívat jakožto malou výstavní síň, malou koncertní síň, místo pro pořádání různých menších společenských slavností apod.\n"}
{"id": "434753", "url": "https://cs.wikipedia.org/wiki?curid=434753", "title": "Technická univerzita Berlín", "text": "Technická univerzita Berlín\n\nTechnická univerzita Berlín (, do roku 1946 ) je technická vysoká škola založená roku 1770 v Berlíně. Vzdělává se na ní 28 247 studentů (leden 2009).\n\n\n"}
{"id": "434755", "url": "https://cs.wikipedia.org/wiki?curid=434755", "title": "Fokus", "text": "Fokus\n\nFokus může být :\n\n"}
{"id": "434757", "url": "https://cs.wikipedia.org/wiki?curid=434757", "title": "Ložisko (rozcestník)", "text": "Ložisko (rozcestník)\n\nLožisko může být:\n\n"}
{"id": "434758", "url": "https://cs.wikipedia.org/wiki?curid=434758", "title": "Bohumil Zlámal", "text": "Bohumil Zlámal\n\nBohumil Zlámal (21. prosince 1904 Oprostovice v okrese Přerov – 28. června 1984 Olomouc) byl český katolický kněz, historik a profesor církevních dějin na teologické fakultě v Olomouci.\n\nStředoškolské vzdělání získal na gymnáziu v Kroměříži. Po maturitě v roce 1930 se zapsal na teologickou fakultu v Olomouci, kde se aktivně účastnil zejména seminářů z církevních dějin prof. Augustina Neumanna. Fakultu zdárně ukončil v roce 1936. Po přijetí kněžského svěcení (5. července 1936) působil jako kaplan u sv. Mořice v Olomouci. Za II. světové války byl od 1. září 1939 deportován do koncentračního tábora Dachau, pobýval i v Buchenwaldu. Tam se, mimo jiné, podrobil operaci slepého střeva rozžhaveným drátem. Z koncentračního tábora byl propuštěn až 23. května 1945.\n\nPo válce opět působil u sv. Mořice. Od 1. října 1945 do 14. července 1950 se stal asistentem církevních dějin na teologické fakultě, roku 1946 získal doktorát z teologie a 24. října 1946 byl promován. V zimním semestru 1949–1950 byl navržen na habilitaci, ke jmenování však nedošlo. V letech 1951-1961 působil v pastoraci; v letech 1961–1962 byl mimo službu. Od roku 1961 pobíral invalidní důchod. Po zrušení teologické fakulty působil ve farní správě (Velké Opatovice, Frenštát pod Radhoštěm a Kyjov). Od dubna 1968 byl členem přípravné komise pro obnovení olomoucké fakulty a semináře. Na konci roku 1968 byl zvolen na Římskokatolické Cyrilometodějské bohoslovecké fakultě v Praze se sídlem v Litoměřicích, pobočce v Olomoucí proděkanem. Dne 7. října 1968 byl jmenován profesorem pro obor církevních dějin, s účinností od 1. října 1968. Dne 31. března 1969 byl jmenován proděkanem Římskokatolické Cyrilometodějské bohoslovecké fakulty v Praze se sídlem v Litoměřicích pro roky 1968–1970 s působištěm na pobočce v Olomouci, kde zastupoval děkana v plném rozsahu. Dne 12. října 1970 bylo jmenování proděkanem obnoveno pro akademický rok 1970–1971 a 1971–1972; obnoveno bylo též pro akademický rok 1973–1974. V letech 1968–1972 učil církevní dějiny, v roce 1968–1969 patrologii, a v roce 1972–1973 ochranu památek. Pobočka CMBF v Olomouci byla uzavřena 30. června 1974. V této době odešel do důchodu. Po opětovném zrušení fakulty působil v Kyjově a posléze na odpočinku v Olomouci, kde 28. června 1984 zemřel.\n\nJeho hlavním dílem je desetisvazkové skriptum \"Příručka českých církevních dějin\", které vyšlo v prvním vydání v Olomouci v letech 1948–1949, a v opraveném vydání druhém v letech 1968–1974 (spolu se dvěma svazky rejstříků a dalšíma dvěma svazky grafických pomůcek. Díly jsou rozvrženy v přehledu následujícím způsobem:\nZnovu byla vydána v Olomouci v letech 2005–2010 nakladatelstvím Matice cyrilometodějská (7 svazků).\n\nČasopisecké studie, zejména: \"Duchovní pastýř (časopis)|Duchovní pastýř\" a \"Archiv für Kirchengeschichte von Böhmen-Mähren-Schlesien\". Příspěvky ve sbornících.\n\nVzhledem k nepřízni poměrů vyšly jeho práce většinou v zapadlých periodikách nebo rozmnoženy rotaprintem či jako samizdaty.\n\n\n\n"}
{"id": "434761", "url": "https://cs.wikipedia.org/wiki?curid=434761", "title": "Velen", "text": "Velen\n\nVelen může být:\n\n\n\n\n"}
{"id": "434768", "url": "https://cs.wikipedia.org/wiki?curid=434768", "title": "Pánev (nádobí)", "text": "Pánev (nádobí)\n\nPánev nebo kuchyňská pánev je specializovaná kuchyňská potřeba, která se používá pro smažení nebo i pražení různých potravin při přípravě jídla. Obvykle se jedná o nízkou plochou nádobu vyrobenou z plechu a opatřenou vhodnou rukojetí. Pro smažení se obvykle používá plechová pánev bez speciálních povrchových úprav, potraviny se v ní smaží za použití tuků. Pro pražení bez použití tuků je zpravidla nutno použít pánev opatřenou teflonovou tepluvzdornou vrstvou.\n\nPánve mohou být vyrobeny tenkostěnné, např. z hliníkových slitin, nebo mohou být zhotoveny jako tlustostěnné z ocelových slitin, takováto úprava pánve pak lépe drží akumulované teplo.\nKuchyňské pánve mohou a nemusí být opatřeny pokličkou, která zabraňuje nežádoucímu úniku tepla z nádoby stejně tak, jako je tomu třeba u hrnců.\n\nVnitřní tvar pánve může být vhodně tvarován. Speciální pánev pro přípravu lívanců se nazývá lívanečník. Ten bývá obvykle opatřen 3–4 menšímu kruhovými výřezy pro přípravu 3–4 lívanců najednou.\n\nPánve se také někdy používají při prospektorské činnosti za účelem hledání nebo i primitivních forem rýžování zlata.\n\n\n"}
{"id": "434771", "url": "https://cs.wikipedia.org/wiki?curid=434771", "title": "Este (Padova)", "text": "Este (Padova)\n\nEste je italské město v oblasti Benátsko, v provincii Padova. Nachází se jižně od Euganejských vrchů.\n\nSousední obce: Baone, Carceri, Lozzo Atestino, Monselice, Ospedaletto Euganeo, Sant'Elena, Vighizzolo d'Este, Villa Estense.\n\nHistorie města sahá až do doby železné, kdy byla jedním z hlavních sídel starých Venetů. Ve 3. – 2. století př. n. l. se stalo Este římskou kolonií.\n\nV roce 1056 zde postavil Alberto Azzo II d'Este hrad, který zde stojí dodnes. V roce 1239 Estenští město opustili a přesídlili se do Ferrary. V roce 1405 se Este přičlenilo k Benátské republice a díky ní se z něj pak stalo prosperující město.\n\n\n\"Počet obyvatel\"\n"}
{"id": "434773", "url": "https://cs.wikipedia.org/wiki?curid=434773", "title": "Augustin Alois Neumann", "text": "Augustin Alois Neumann\n\nAugustin Alois Neumann (14. června 1891 Olešnice na Moravě – 26. prosince 1948 Brno) byl český katolický kněz, člen řádu augustiniánů-eremitů, historik a profesor církevních dějin na teologické fakultě v Olomouci.\n\nPo maturitě na První české reálce v Brně roku 1909 a zkoušce z klasických jazyků na prvním českém státním gymnáziu v Brně roku 1911 vstoupil do augustiniánského kláštera na Starém Brně, kde roku 1915 složil slavné sliby. Po studiu na brněnském bohosloveckém učilišti byl 5. července 1916 vysvěcen na kněze. Již na bohosloveckém učilišti pod vlivem dr. Jana Sedláka projevoval zájem o církevní dějiny, a proto získal v letech 1922–1923 školení v pomocných vědách historických na Institut catholique a na École des chartes v Paříži. Roku 1930 získal doktorát teologie na teologické fakultě v Olomouci, kde byl jmenován asistentem. Roku 1931 se habilitoval, roku 1934 byl jmenován mimořádným a roku 1938 řádným profesorem církevních dějin na teologické fakultě v Olomouci. Během války pracoval ve studijní knihovně v Olomouci, po válce ještě krátce vyučoval, ale na začátku školního roku 1946/1947 opustil pro nemoc akademickou činnost. Dožil ve starobrněnském klášteře, kde roku 1948 zemřel. Je pohřben v řádové hrobce na brněnském ústředním hřbitově.\n\nAugustin Neumann napsal a knižně vydal víc jak 30 archivně badatelských prací a množství menších historických studií, časopiseckých a novinových článků.\n\n\n"}
{"id": "434776", "url": "https://cs.wikipedia.org/wiki?curid=434776", "title": "Vraždění", "text": "Vraždění\n\nVraždění je román českého spisovatele Josefa Karla Šlejhara, sepsaný v roce 1910.\n\nAutor ukazuje obrazy z života v podhorské vesnici. Staví do kontrastu idylickou představu venkovského života s krutostmi života na vsi, kde si lidé závidí, nepřejí si, dokonce se i nesnáší. Dalším kontrastem je idylický obraz vesnice v dřívějších dobách a obraz pokřivených vesnických vztahů s příchodem pokroku. Šlejhar tak kritizuje nástup novodobé společnosti.\n\nDěj začíná pozdním podzimem, plískanicemi, což jsou symboly stáří, blížící se smrti. Pokračuje zimou, příchodem smrti a končí jarem, kdy se věci urovnají a pokračují v zaběhnutém řádu. Šlejhar zde vzbuzuje ve čtenáři pocit, že svět se zla a utrpení nikdy nezbaví.\n\nObrazy vesnického života se skládají z příběhů několika lidí či rodin a obrazů přírody.\n\nJedná se o rodinu Kuželovu. Kužel, zvaný Kuželka, prohraje jmění v kartách. Musí být odveden do vězení. Zanechá po sobě ženu a tři malé děti, kterým nezůstalo nic. Šlejhar ukazuje nemilosrdnost a nesoucit vesničanů s Kuželovou ženou a jejími dětmi. Vesničané Kuželkovi přejí ten nejdelší trest.\n\nDalším obrazem je život starého muže, nějakého Křečhoře, který „spěl již k celému naplněnému věku“, tedy ke sto letům. Živil se tím, že vykopával pro místního zbohatlíka v lese pařezy, dostával za to jídlo a piliny, které si mohl nechat k topení.\n\nTřetím obrazem je život starého Brejchy a jeho nemocné ženy. Žili skromně v bytě, který jim nechával domácí za snesitelný nájem. Brejcha se o svou nemocnou ženu staral, a i když se neměli nejlépe, nějak své utrpení přežívali. Z bytu je ale vystrnadil doktor se svou ženou, kteří chtěli mít celý dům jen pro sebe. Brejcha musel přestěhovat sebe a svou nemocnou ženu do zapadlé boudy na dvoře.\n\nObraz paní Lipanové a jejího prvního rozmazlovaného syna Oskárka, který z nenadání zemřel, a druhého nechtěného syna, který žil i přesto, že se ze všech sil snažila, aby zemřel brzy.\n\nNajdeme zde i další, jakoby vedlejší, menší „obrazy“, které obsahují motivy nešťastné lásky a zklamání (možná paralela se Šlejharovým životem, r. 1901 se rozvádí), nevěry. Typickými vesnickými postavami v díle jsou hospodský, hasiči, hrobař, věčně opilý starosta a snobský doktor, který sem přišel kvůli výdělku, závodčí a jeho nevěrná žena, staré vesnické drbny, kterým nic neuniklo, vychytralý obchodník.\n\nVše dospěje k osudné noci, kdy se koná ve vsi maškarní bál. Během toho, kdy se lidé baví a pijí, zemře starý Křečhoř, zemře Kuželová a zůstanou po ní sirotci, zemře Brejchova nemocná žena, paní Lipanová ubije své dítě a nedokáže tomu zabránit ani závodčí, oběsí se starostův otec, zemře Pavlína Maternova, ta, která byla zamilována do učitele, ale prý se pro něj nehodila. Pavlína je jakýmsi světlým místem v celém ději, podobně jako závodčí, podváděný vlastní ženou, ale milující děti.\n\nJedná se o román s nejasnou dějovou linií. Je užita silná retardace děje pomocí naturalistického líčení umírání, utrpení, stáří nebo i podřezávání kozy (motivy zabíjeného zvířete se objevují i ve Šlejharových dalších dílech) – tedy naturalistické tendence v tematické rovině, v sociální skutečnosti, při líčení zla a bídy. Jeho naturalismus bývá označován jako postnaturalismus (Štědroňová 2006: s. 20).\n\nPřírodu líčí se značným patosem. Jeho popis přírody obsahuje subjektivní hodnocení, svým popisem vytváří emocionální, citovou atmosféru prostředí (Štědroňová, 2006: s. 38). Pomocí popisu atmosféry krajiny a přírody navozuje vypravěč stavy a nálady postav a také stavy a nálady svoje (Štědroňová, 2006: s. 38). Přírodní motivy se velmi často opakují: popisy podzimní deštivé krajiny, zimní krajiny, namodralé dálky, analogie zimní přírody se smrtí, kontrast maškarního bálu – zábavy – a smrti. V přírodním líčení najdeme personifikaci, přirovnání i kontrast. Pracuje se širokou zásobou přídavných jmen a příslovcí, s obrovskou škálou vypjatých dějových sloves (Štědroňová, 2006: s. 38):\n\n„[…] zastřelo se vše u plynoucí pochmurné temnosti nočních stínů – jako by černé ohromné sukno nade vším se rozepjalo. Nesmírný tmavý oblak spěl v ústrety pouti měsíčné.“\n\n„Těžká to práce, tvrdá, mozolná, zdánlivě často nezdolná, z nejtěžších a nejkrutějších tohoto venkovského horského životbytí […]“\n\nRomán je značně subjektivní, navozuje v mysli čtenáře etické a morální otázky.\nText je psán rétorickou ich-formou, vypravěč hodnotí fikční svět, ale není přímo účasten v ději. Není ale ani zcela od děje odpoután. Přesouvá se na místo děje, seznamuje nás s postavami, poskytuje základní informace o událostech, je očitým svědkem událostí. Lze cítit, že názory vypravěče se shodují s názory autora textu. Vypravěč se snaží navodit mravní uvědomění. Čtenář je různými prostředky vybízen k soucítění a spoluprožívání (Jedličková, 1993: 58). Vypravěč působí jako samotář, až nějaký vizionář. Sezima označuje tohoto vypravěče jako „kronikáře“ (Sezima, 1910: 279).\n\nŠlejhar jako expresionista z části ukazuje niterno vypravěčovy postavy, odkrývá jeho pocity při sledování bídného života, nespravedlnosti, bolesti a křivd.\n\nUkazuje hlavně lidi staré, zklamané životem, nemocné, bez možnosti zlepšení své situace, naproti nim staví bezstarostnost, vysedávání v hospodě, maškarní bály, pomlouvání, zbohatlíky, vychytralost.\nSezimova dobová reakce: „[…] Šlejharova malba vnějšku poslední dobou se zmalicherňuje k realistické povrchnosti; jeho psychologie se utápí v rozvodněném parafrázování nejběžnějších hnutí duševních, jeho styl bředne v trapné mnohomluvnosti a neodpustitelné ledabylosti.“\n\nZároveň tvrdí, že román Vraždění, je stále ukázkou starého Šlejhara: „A neváhám říci, že dokonce jedním z nejlepších kusů jeho proklatě jednostranného, ale při tom proklatě suggestivního umění – někdejšího.“\n\nSezima označuje knihu za jakousi černou kroniku. \n\nK názvu Vraždění: nejedná se o vraždění v pravém smyslu tohoto slova. Šlejhar spíše ukazuje pomalý proces skomírání, úpadku, utlačování lidí na vesnici. Jakoby staří, chudí nebo nemocní neměli žádnou šanci vzepřít se osudu, postavit se proti, jsou vděčni, když dostanou aspoň malou almužnu v podobě chleba.\n\nSezima o tom píše: „Bezbranné oběti vlečeny jsou za bílého dne na popravu, a dav přihlíží k tomu bez jiného hnutí, leč hltavé zvědavosti nebo štítivého odporu, ne-li dokonce sobeckého zadostiučinění. Je to netržité řada otupujících obrazů bídy a strádání, příkrá stupnice tuhých, až brutálních útoků na nervy.“\n\nUž v roce 1910 byl jazyk Vraždění označen za „jazyk staromódní, jazyk groteskních starochů“ (Sezima, 1910: s. 278).\n\n"}
{"id": "434778", "url": "https://cs.wikipedia.org/wiki?curid=434778", "title": "Izmael (jméno)", "text": "Izmael (jméno)\n\nIzmael (též Ismael) je mužské křestní jméno.\n\nJméno je hebrejského původu (יִשְׁמָעֵאל =Jišma'el) a znamená „Bůh vyslyšel“. Ve Starém zákoně to bylo jméno Abrahamova syna. Ismael se jmenoval vypravěč v románu Bílá velryba od Hermana Melvilla.\n\nMiloslava Knappová\n\n"}
{"id": "434789", "url": "https://cs.wikipedia.org/wiki?curid=434789", "title": "Nit (rozcestník)", "text": "Nit (rozcestník)\n\nNit může být:\n\n\n"}
{"id": "434790", "url": "https://cs.wikipedia.org/wiki?curid=434790", "title": "Nacumi Abe", "text": "Nacumi Abe\n\nNacumi Abe, , \"Abe Nacumi\" (* 10. srpna 1981 Muroran) je japonská zpěvačka, modelka, herečka, moderátorka, také hraje v muzikálech a v současné době začíná i v opeře a pracuje také jako DJ v rozhlase. Pochází z japonského ostrova Hokkaidó, kde také má své trvalé bydliště. Bydlí společně s rodiči a sestrou. Její mladší sestra Asami Abe (* 27. února 1985) je také úspěšná herečka a zpěvačka. Přechodné bydlení má ve čtvrti Šibuja v Tokiu. Dne 29. prosince 2015 se provdala za herce Yamazaki Ikusaburo (29.let).\n\nZpívat začala v „\"první generaci\"“ Morning Musume založenou producentem Cunku v TV show \"Asajan\". Postupem doby jí bylo svěřováno dominantní postavení ve skupině, takže zpívala velkou část repertoáru. Mezi fanoušky se stala známou jako \"tvář Morning Musume\". Ze skupiny odešla 25. ledna 2004 a pokračovala ve své sólové kariéře. Totiž už v roce 2003 krátce po svých dvaadvacátých narozeninách vydala svůj první singl s názvem \"22 Sai no Wataši\". I když pracovala sólově, tak při tom ještě působila v dalších skupinách Hello!Projectu, z nichž byla asi „nejhvězdější“ sestava Nočiura Nacumi, která kromě jí samotné čítala další dvě sólové zpěvačky, a to Maki Gotó a Aja Macúra.\n\nVydání jejího alba roku 2005 bylo zrušeno, včetně singlu \"Narijamanai Tambourine\", které mělo být vydáno v lednu 2005. V únoru 2005 se zapojila zpět do aktivit Hello!Project, a to při turné Nočiura Nacumi.\n\nRoku 2007 si zazpívala po boku současných i bývalých zpěvaček Morning Musume Kaori Ída, Maki Gotó, Risa Nígaki a Koharu Kusumi v písni k desátému výročí Morning Musume, Morning Musume Tandžó 10nen Kinentai.\n\nV roce 2004 zažila svůj první skandál kvůli plagiátorství básní, které vydala ve své knize. Kvůli tomto skandálu si vzala tříměsíční volno. Veřejně se za tento skandál omluvila a vzdala se všech příjmů. \nDruhý skandál se stal 9. října 2007, kdy nedala přednost při vyjíždění a srazila motoristu na skútru. Škoda byla uhrazena, nebyla podána žaloba a nehoda se obešla bez vážného zranění.\n\nViz také Morning Musume.\n"}
{"id": "434794", "url": "https://cs.wikipedia.org/wiki?curid=434794", "title": "Zbojský potok", "text": "Zbojský potok\n\nZbojský potok je potok na severovýchodě Slovenska, nejvýznamnější levostranný přítok Uličky. Je dlouhý 21,4 km. Pramení v Bukovských vrších v nadmořské výšce okolo 1 060 m na jihozápadním svahu Jarabé skály. Ve svém horním toku protéká Národním parkem Poloniny. Do Uličky ústí u obce Ulič, v nadmořské výšce okolo 260 m.\n"}
{"id": "434798", "url": "https://cs.wikipedia.org/wiki?curid=434798", "title": "Vysoká nad Uhom", "text": "Vysoká nad Uhom\n\nVysoká nad Uhom (maďarsky \"Megasrév\") je slovenská obec v okrese Michalovce v Košickém kraji, 19 km jihovýchodně od Michalovců na řece Uh. V roce 2017 zde žilo přes 800 obyvatel. Poprvé byla obec písemně zmíněna v roce 1214 v listině uherského krále Ondřeje II. V listině potvrzuje darování obce premonstrátskému klášteru v Lelesi vácským biskupem Boleslavem. Název obce se ve 13.–18. století v písemnostech uváděl jako \"Vyzaka\", \"Wyzoka\", \"Viszoka\", \"Wiszoka\" nebo \"Wysoká\". Na konci druhé světové války byla obec 23. listopadu 1944 obsazena Rudou armádou. V 50. letech 20. století byla obec elektrifikována a zaveden telefon.\n\nDo původně katolické oblasti v 16. století začal skrze šlechtu pronikat kalvinismus. Obec spadala do farnosti Veľké Kapušany, kde byl od roku 1566 reformační kazatel. Jezuité později provedli rekatolizaci a k původnímu náboženství se vrátila šlechta i obyvatelstvo. Od roku 1721 obyvatelé chodili na mše do kostela sv. Ondřeje v sousedních Pavlovcích. Ve Vysoké byl v roce 1826 postaven klasicistní kostel Sedmibolestné Panny Marie. V 19. století byl postaven i řeckokatolický kostel a roku 1912 kalvínský kostel.\n\nPoutníci navštěvují hrob blahoslavené Anny Kolesárové na obecním hřbitově. V obci též existuje Dům Anky Kolesárové, který slouží poutníkům a pořádá akce pro katolickou mládež.\n\n"}
{"id": "434799", "url": "https://cs.wikipedia.org/wiki?curid=434799", "title": "Cirocha", "text": "Cirocha\n\nCirocha (maďarsky \"Ciroka\") je řeka na severovýchodě Slovenska a levostranný přítok Laborce. Pramení pod Ruským sedlem na slovensko-polské hranici a protéká územím okresů Snina a Humenné. Je dlouhá 56,6km.\n\n"}
{"id": "434803", "url": "https://cs.wikipedia.org/wiki?curid=434803", "title": "Trojúhelník Ilemi", "text": "Trojúhelník Ilemi\n\nTrojúhelník Ilemi je území ve Východní Africe, které \"de facto\" kontroluje Keňa a nárokují Etiopie, Keňa a Jižní Súdán. Jeho rozloha je kvůli nejasnému vymezení mezi 14 000 a 10 320 km². Územní spor se datuje do dob koloniálních smluv a jejich nejasného znění. Trojúhelník obývají kočovnická africká etnika.\n\nV oblasti se nacházejí města Lokomarinyang, Balala, Kibish, Napak, Kokuro, Nakodok, Nadapal a Liwan.\n"}
{"id": "434804", "url": "https://cs.wikipedia.org/wiki?curid=434804", "title": "Bitva u Adwy", "text": "Bitva u Adwy\n\nBitva u Adwy, známá též podle italského názvu místa konání jako Bitva u Aduy, byla bitva mezi vojsky Etiopie a Itálie, kterou vyvrcholila první italsko-etiopská válka. Proběhla 1. března 1896 nedaleko Adwy na severu Etiopie a skončila rozhodným etiopským vítězstvím. Z italské armády o síle přibližně 20 000 vojáků jich padlo 7 000, 1 500 jich bylo raněno a 3 000 padlo do zajetí. Z etiopské armády o síle přibližně 110 000 vojáků jich padlo přes 6 000 a 8 000 bylo zraněno. Italská invazní armáda generála Baratieriho byla rozbita a Itálie musela uznat existenci Etiopie jako nezávislého státu. Etiopané však nebyli schopni využít svého vítězství a vyhnat Italy z Eritreje.\n\n"}
{"id": "434805", "url": "https://cs.wikipedia.org/wiki?curid=434805", "title": "Bauchklang", "text": "Bauchklang\n\nBauchklang je rakouská beatboxová kapela.\n\nTenhle „vokální grooove projekt” složený z frontmana a hlavního zpěváka Andrease Fränzela, známého z muzikálové produkce Jesus Christ Superstar. Kapela tvoří zvuk (v žánrech hip hop, drum and bass, ambient, reggae, trance, ethno a afrikanský) bez pomoci jakýchkoliv nástrojů – jenom silou jejich hlasů.\n\n\n\n\n"}
{"id": "434809", "url": "https://cs.wikipedia.org/wiki?curid=434809", "title": "Kočičí akné", "text": "Kočičí akné\n\nKočičí akné je akné u koček. Jde o častý zdravotní problém u těchto zvířat. Ve většině případů jsou symptomy mírné a časem zmizí. Vážnější případy však kazí vzhled kočky a průběh nemoci je chronický. Kočičí akné se vyskytuje u koček obou pohlaví, všech věků i plemen.\n\nKočičí akné je typicky způsobeno bakteriální infekcí. Jiné podobné (ale daleko vzácnější) problémy jsou způsobeny roztoči, demodikózou, plísněmi či kvasinkami, a autoimunitními nemocemi.\n\nČerné tečky se objeví v srsti kolem tlamičky a na bradě. Není to špína, ale černý maz. Ucpané mazové žlázky vlasových folikul vedou k uhrům (tzv. komedonům), které se pak zanítí, opuchnou, a tvoří se vředy a stroupky. Někdy to kočku svědí a dráždí; časté drbání může způsobit krvácení. Kůže bývá rudá a bolestivá, a po čase i lysá.\n\n\nKromě čistých keramikových či skleněných misek a zkoušení jiného typu žrádla (zvláště granolí), radí veterináři následující:\n\nKočičí diskuze na internetu radí omývání heřmánkovým čajem, či potírání Betadinem (Jodisolem), nebo alkoholem.\n\n\n"}
{"id": "434811", "url": "https://cs.wikipedia.org/wiki?curid=434811", "title": "Senátní obvod č. 25 – Praha 6", "text": "Senátní obvod č. 25 – Praha 6\n\nSenátní obvod č. 25 – Praha 6 podle zákona č. 247/1995 Sb. zahrnuje území městské části Praha 6 s výjimkou katastrálního území Střešovice, části Bubenče, části Hradčan a části Sedlce. Dále zahrnuje území městských částí Řepy, Přední Kopanina, Nebušice, Suchdol a Lysolaje. Zákonem č. 195/2010 Sb. bylo k obvodu připojeno území městské části Praha-Zličín ze senátního obvodu č. 21 – Praha 5.\n\nSoučasným senátorem je Jiří Růžička (TOP 09/STAN).\n\nPrvním senátorem tohoto obvodu se v roce 1996 stal tehdejší pražský primátor Jan Koukal (ODS), který hned v prvním kole získal nadpoloviční počet hlasů (54,13 %). V letech 1998-2004 funkci senátora za Prahu 6 zastával Jan Ruml (US-DEU, Čtyřkoalice), který v obou kolech porazil občanského demokrata a dosavadního senátora Jana Koukala. Od roku 2004 do 29. května 2010, kdy skončily parlamentní volby v roce 2010, byl senátorem tohoto obvodu Karel Schwarzenberg (kandidoval jako člen ODA za koalici stran ODA a US-DEU). Zvolením do dolní komory mu mandát senátora zanikl (dle Ústavy ČR, Hlava II., čl. 21 a 25). Prezident republiky Václav Klaus doplňovací volby nevyhlásil, protože řádné volby proběhly v říjnu 2010. Ve druhém kole 22. a 23. října 2010 zvítězil o pouhých 70 hlasů Petr Bratský (ODS), kterému tak zvolením vznikl mandát senátora.\n\nPrvní kolo voleb se konalo 7. a 8. října 2016 a druhé kolo 14. a 15. října 2016. Dosavadní senátor Petr Bratský (ODS) svůj mandát neobhajoval.\n\nPrvní kolo voleb se konalo 15. a 16. října spolu s obecními volbami, účast v něm byla 49,38 %. Do druhého kola postoupil z prvního místa Petr Bratský, z druhého pak Bedřich Moldan.\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "434812", "url": "https://cs.wikipedia.org/wiki?curid=434812", "title": "Clarke", "text": "Clarke\n\nClarke [\"klák\"] je anglické vlastní jméno:\n\n\n\n"}
{"id": "434813", "url": "https://cs.wikipedia.org/wiki?curid=434813", "title": "Laurin &amp; Klement K", "text": "Laurin &amp; Klement K\n\nLaurin & Klement K byl automobil vyráběný firmou Laurin & Klement od roku 1911 do roku 1915. Vyrobilo se celkem 214 kusů.\n\nStejně jako ostatní vozy Laurin & Klement měl motor uložený vpředu s pohonem zadních kol, tuhou nápravu a listová pera. Vůz měl motor SV a čtyřstupňovou převodovku, objem byl 4253 cm³, výkon 31 kW (42 koní) vrtání bylo 95 mm a zdvih 150 mm. Vůz dosahoval rychlosti 85 – 90 km/h.\n\nLaurin & Klement K na auta5p.eu\n"}
{"id": "434814", "url": "https://cs.wikipedia.org/wiki?curid=434814", "title": "Laoský box", "text": "Laoský box\n\nLaoský box, též Muay Lao, je forma kickboxu, provozovaná v Laosu. Je jedním z poddruhů indočínského kickboxu a je blízká thajskému boxu. Obsahuje útoky koleny, lokty, údery pěstí a kopy.\n\n\n"}
{"id": "434816", "url": "https://cs.wikipedia.org/wiki?curid=434816", "title": "Molde", "text": "Molde\n\nMolde je správní město norského kraje Møre og Romsdal. Molde má 362 km² a 24 249 obyvatel (říjen 2006). Město leží na severním břehu Romsdalsfjordu na Romsdalském poloostrově.\n\nMěsto vznikalo postupně jako přirozené místo obchodu již v pozdním středověku. Práva mu byla udělena v roce 1614. Molde bylo ustaveno obcí 1. ledna 1838.\n\nMěsto se postupně rozrůstalo v průběhu 18. a 19. století a stávalo se norským centrem textilního a oděvního průmyslu. Rostl i jeho význam coby významného turistického cíle. Po druhé světové válce se rozrostlo o Bolsøy a Veøy (1. ledna 1964), stalo se centrem nejen veřejných služeb, ale je vzdělávacím centrem a centrem průmyslové výroby.\n\nMolde je sídlem biskupů z Møre.\n\nMěsto má mírné oceánické podnebí s chladnými léty a mírnými zimami. Průměrný roční úhrn srážek činí 1640 mm. Nejsuššími měsíci roku jsou květen a červen.\n\nZnak byl udělen městu 27. června 1742. V modrém štítu, černá velryba vydechující doprava do oblouku stříbrnou „fontánku“ vynořující se zleva z modrostříbrných vln, nahánějící sledě do sudu. Znak představuje původní obživu obyvatel: vývoz sleďů a dřeva. Molde nebylo nikdy velrybářským přístavem – obyvatelé Molde viděli ve velrybách nahánějících ryby do fjordů dobré znamení.\n\n\n\n"}
{"id": "434817", "url": "https://cs.wikipedia.org/wiki?curid=434817", "title": "Velká cena Velké Británie silničních motocyklů 2008", "text": "Velká cena Velké Británie silničních motocyklů 2008\n\nVelká cena Velké Británie se uskutečnila od 20.-22. června, 2008 na okruhu Donington Park.\n\nFavorizovaná trojice Rossi,Stoner a Pedrosa opět suverénně ovládla další závod.To že by se někdo dokázal mezi ně protlačit nikdo nepředpokládal.Náskok dosavadního lídla šampionátu Valentina Rossiho se ztenčil na pouhých 7 bodů.\n\nPo závodě v Barceloně týmy zůstaly na dvoudenní testování.Oba dva dny testů vyhrál Casey Stoner s nejrychlejším časem 1:41.533.Tým Ducati představil poprvé na veřejnosti nový model GP9,který má podvozek z uhlíkových vláken.\n\nZraněného Lorise Capirossiho nahradil pro Velkou cenu Velké Británie mladý američan Ben Spies,s nimž se počítalo pro zámořské závody na divokou kartu,ale absence Capirossiho zapříčinila jeho dřívější debut.\n\nNicky Hayden bude v Donington Parku poprvé startovat s novým motorem,který má pneumatické ovládání ventilů.\n\nToseland padá,ale vrací se na 18.místě.\nHopkins zajíždí do boxů a závod pro něj končí.\n\n200.start Valentina Rossiho v Mistrovství světa silničních motocyklů\n\nValentinu Rossimu se podařilo z osmi dosavadních závodů sedmkrát stanout na stupních vítězů,což se mu podařilo poprvé od roku 2005,kdy stál na stupních desetkrát v řadě.\n\nAnthony West se dostal letos poprvé do první desítky.\n\nKallio předjíždí Debona a jde na 6.místo.\nDebon předjíždí Takahashiho a jde na 6.místo.\nLüthi předjíždí Simona a jde na 5.místo.\nPasini padá a končí.\nideální stopy a předjíždí je oba Kallio a vítězí závod.\nAoyama předjíždí Debona a jde na 6.místo.\n\nNieto padá a končí.\nWebb padá a končí.\nTalmacsi padá a končí.\nde Rosa předjíždí Smithe a jde na 6.místo.\nKoyama předjíždí Corsiho a jde na 6.místo.\nDi Meglio předjíždí Koyamu a jde na 6.místo.\nGadea předjíždí Marqueze a jde na 4.místo.\n"}
{"id": "434824", "url": "https://cs.wikipedia.org/wiki?curid=434824", "title": "Laurin &amp; Klement L", "text": "Laurin &amp; Klement L\n\nLaurin & Klement L byl automobil vyráběný firmou Laurin & Klement od roku 1909 do roku 1911.\n\nVůz měl vpředu uložený řadový čtyřválec SV, který poháněl zadní kola. Měl výkon 22 kW (30 koní), objem byl 3686 cm³, vrtání bylo 95 mm a zdvih 130 mm. Obě nápravy byly tuhé a měly listová pera, rozchod předních i zadních kol byl 1350 mm. Automobil mohl jet 70 – 90 km/h.\n\nCelkem se vyrobilo 223 kusů.\n\nLaurin & Klement L na auta5p.eu\n"}
{"id": "434836", "url": "https://cs.wikipedia.org/wiki?curid=434836", "title": "Lusk", "text": "Lusk\n\nLusk (lat. \"legumen\") je suchý pukavý jednoplodolistový plod, řazený mezi plody apokarpní. Vzniká totiž z apokarpického gynecea, které je monomerické (monokarpelové). Obvykle puká dvěma švy (chlopněmi), které se běžně označují jako břišní a hřbetní. Po puknutí lusku dochází k vláhojevným pohybům a často se obě části lusku nakonec různě šroubovitě zkrucují. V určitých případech však vůbec nepuká (např. u vičenců, \"Onobrychis\"). Typické lusky je možné nalézt u zástupců čeledi bobovité (\"Fabaceae\", např. hrách setý).\n\nLuštěniny je souhrnné označení pro skupinu rostlin plodících lusky. Po obilninách jsou luštěniny druhým nejdůležitějším zdrojem potravin rostlinného původu. Používají se výhradně jako zelenina (plody odrůd fazolu obecného a cukrových odrůd hrachu) nebo jako koření (tamarind indický), nebo se konzumují pouze semena (hrách, bob, sója, čočka, cizrna, arašídy). \n\n"}
{"id": "434841", "url": "https://cs.wikipedia.org/wiki?curid=434841", "title": "Eduard Grečner", "text": "Eduard Grečner\n\nEduard Grečner (21. září 1931, Kopčany) je slovenský filmový scenárista a režisér.\n\nVystudoval gymnázium ve Skalici a poté dramaturgii a scenáristiku na FAMU v Praze. Od roku 1954 pracoval jako dramaturg, scenárista a režisér bratislavských filmových ateliérů na Kolibě. V roce 1989 se stal předsedou Slovenského filmového zväzu a v letech 1994 až 1996 byl předsedou filmové komise fondu kultury Pro Slovakia.\n\nJako pedagog působil na Univerzitě Cyrila a Metodeje v Trnavě (1995 až 1999) a na Fakultě dramatických umení v Banské Bystrici (1999 až 2003).\n\n\n"}
{"id": "434842", "url": "https://cs.wikipedia.org/wiki?curid=434842", "title": "Dobírka", "text": "Dobírka\n\nDobírka je způsob doručení zboží, při kterém příjemce za zboží zaplatí až kurýrovi nebo poštovnímu doručovateli při přijetí zboží.\n\nČeská pošta tuto službu umožňuje jak levnější formou tzv. standardního balíku tak zrychlenou a dražší formou tzv. obchodního balíku.\n\nVyužití dobírky pro příjemce snižuje riziko podvodu, neboť za zboží zaplatí ve stejném okamžiku, kdy ho získá. Pro prodejce nabízejícího platbu dobírkou naopak roste riziko fiktivních objednávek a případů, kdy si zákazník objednané zboží odmítne převzít, takže prodejci jen vznikají zbytečné náklady na poštovné.\n\nČástku, kterou má příjemce při převzetí zaplatit (tzv. doběrečné), stanoví odesilatel při odeslání, a je mu ve finále buď vyplaceno bezhotovostně bankovním převodem nebo hotovostní výplatou poštovní poukázky.\n\n"}
{"id": "434845", "url": "https://cs.wikipedia.org/wiki?curid=434845", "title": "OSGi Service Platform", "text": "OSGi Service Platform\n\nOSGi Service Platform (dále \"OSGi Framework\", nebo jen \"Framework\") je specifikace dynamického modulárního systému pro programovací jazyk Java. Standard je definován a udržován mezinárodním konsorciem \"OSGi Alliance\" (původně \"Open Services Gateway initiative\", dnes se již nepoužívá). \"OSGi\" umožňuje instalaci a odebírání modulů za běhu, definuje životní cyklus modulu a nabízí infrastrukturu pro spolupráci modulů skrze služby. V současné době je \"OSGi Framework\" považován za nejvyspělejší modulární systém pro \"Javu\". Zakládají se na něm například nové verze téměř všech velkých aplikačních serverů.\n\nHistorie \"OSGi\" sahá až do roku 1998, kdy započaly práce na první verzi specifikace. Původně bylo \"OSGi\" cíleno na potřeby systémů pro chytré domácnosti. Díky tomuto původnímu zaměření je \"OSGi Framework\" velmi kompaktní. Plná implementace aktuální verze \"R4\" může být jediný jar s velikostí kolem 250KB (Knopflerfish ). K nárůstu pozornosti kolem OSGi došlo s úspěchem platformy Eclipse, jež ve verzi 3.0 vyměnila proprietární modulární systém za vlastní implementaci \"OSGi\" Equinox. Další oblastí, kde došlo k rozšíření \"OSGi\", na poli aplikačních serverů – je základem nových verzí serverů WebLogic, Websphere, JBoss, GlassFish, JOnAS a dalších .\n\nV poslední době se \"OSGi\" pomalu začíná využívat na poli enterprise aplikací, které jsou tradičně doménou Java EE. Zatím se jedná spíše o první pokusy, než masovou adopci \"OSGi Frameworku\" pro tvorbu enterprise aplikací. Mnoho vývojářů považuje vývojový model \"OSGi\" za příliš komplikovaný oproti \"Java EE\" a nevidí dostatek přínosů vyvažujících přidanou komplexitu zejména u malých a středních aplikací. Hlavní silou prosazující OSGi na poli enterprise aplikací se vedle dodavatelů jednotlivých implementací stala společnost SpringSource stojící za úspěšným Spring Framework. V případě SpringSource dm Server není \"OSGi\" využito pouze vnitřně v infrastruktuře serveru, ale je i základní jednotkou nasazení (deploymentu).\n\nPodívejme se podrobněji na architekturu \"OSGi Frameworku\" a její jednotlivé vrstvy.\n\n\"OSGi Framework\" je použitelný na široké škále virtuálních strojů včetně široké škály implementací v mobilních zařízeních. \"Execution Environment\" je abstrakcí JRE definující dostupné balíčky v daném prostředí. Každý modul přitom může uvést požadovaný minimální \"Execution Environment\" (množinu Java balíčků) potřebný k jeho běhu. Modul uvádějící jako požadovaný \"Execution Environment\" J2SE-1.5 tak půjde nainstalovat například do \"OSGi\" kontejnerů běžících nad Javou 5 či Javou 6, ale ne do kontejneru běžícího nad Javou 1.4, či virtuálním strojem podporujícím pouze Javu ME.\n\nJednotkou modularity v \"OSGi\" je takzvaný bundle (dále pouze modul, i když korektnější pojmenování by bylo balík, což by se ovšem pletlo s Java balíčky). Jedná se o běžný jar archiv s několika speciálními hlavičkami v manifestu. Každý modul má za běhu speciálně vytvořený zavaděč tříd (classloader), který vidí pouze \"Java\" balíčky a zdroje (obrázky, konfigurační soubory a další) definované v modulu samotném, části standardní knihovny odpovídající specifikovanému \"Execution Environment\" a balíčky z ostatních modulů, které explicitně importuje. Níže je MANIFEST.MF soubor jednoduchého modulu.\n\nVýznam jednotlivých hlaviček je následující:\n\ncodice_1 Indikuje verzi \"OSGi\" hlaviček v manifestu\n\ncodice_2 Jedinečný identifikátor modulu. Měl by dodržovat konvenci pro pojmenovávání balíčků v \"Javě\" a v ideálním případě být shodný s identifikátorem balíčku nejvyšší úrovně v daném modulu. Jedná se o jedinou povinnou hlavičku.\n\ncodice_3 Verze modulu skládající se ze tří číselných částí a volitelně jedné textové. Pokud není uvedena, uvažuje se verze codice_4. Každý modul by však měl specifikovat verzi.\n\ncodice_5 Člověkem čitelné pojmenování modulu například pro potřeby řídících systémů, kde se může zobrazit namísto či spolu se symbolickým jménem.\n\ncodice_6 Třída implementující rozhraní codice_7 definující metody volané v rámci životního cyklu modulu. Definuje 2 metody (\"start\" a \"stop\"), ve kterých je jako parametr předáván codice_8 – objekt umožňující interakci s okolím (vyhledávání a získávání služeb, registrace vlastních služeb, získávání informací o ostatních modulech a jejich stavech, možnost měnit stav ostatních modulů, programová instalace nových modulů a další). Aktivátor je volitelný.\n\ncodice_9 Jednotkou závislosti mezi moduly je jeden \"Java\" balíček. Tato hlavička říká, že balíček codice_10 obsažený v našem ukázkovém modulu má být přístupný ostatním modulům. Dále uvádí verzi exportovaného balíčku (ta je v praxi často stejná, jako verze modulu, ale musí být u každého exportovaného balíčku explicitně uvedena). Nakonec je uvedena ještě \"uses\" direktiva, která říká, že třídy v balíčku codice_10 využívají tříd z importovaného balíčku codice_12. Tato direktiva zaručí, že kterýkoli jiný modul importující balíček codice_10 a zároveň codice_12 uvidí stejnou verzi codice_12 jako tento modul. Vhodný nástroj (například Eclipse PDE) dokáže tyto direktivy automaticky počítat.\n\ncodice_16 Exportováním balíčku dává modul možnost ostatním modulům využívat třídy definované v daném balíčku. Aby je však ostatní jiný modul mohl využívat, musí je explicitně importovat. Tato hlavička říká, že tento ukázkový modul využívá balíček codice_12. Pokud v \"OSGi\" kontejneru není přítomný žádný modul exportující daný balíček s potřebnou verzí, nebude možné tento modul použít. Verze je v tomto případě uvedená rozsahem (od codice_18 včetně do codice_19 vyjma). Verze codice_18 je zřejmě verzí, proti které byl ukázkový modul vyvíjen a jeho autor zároveň vyjadřuje důvěru, že až do verze codice_19 daného balíčku bude použité API zpětně kompatibilní. V případě více dostupných verzí bude pro tento modul viditelná nejvyšší verze balíčku vyhovující rozsahu a zároveň nezpůsobující konflikty s ostatními importy a omezeními.\n\ncodice_22 Zatímco importování balíčku nevytváří „tvrdou závislost“ na jakémkoliv jiném konkrétním modulu (je jedno, který modul potřebný balíček v dané verzi exportuje), tato hlavička udává přímou závislost na konkrétně uvedeném modulu. Dochází k importu všech exportovaných balíčků uvedeného modulu. Doporučuje se pokud možno používat pouze codice_23 hlavičky, kterými lze udržet minimální rozsah závislostí a předcházet tak konfliktům.\n\nKaždý \"OSGi\" modul prochází dobře definovaným životním cyklem. Pokud není \"Frameworkem\" spravován, nachází se ve stavu \"uninstalled\", po instalaci do \"Frameworku\" se nachází ve stavu \"installed\" a je učiněn pokus o uspokojení jeho závislostí definovaných hlavičkami codice_23 a codice_25. Pokud jsou tyto závislosti uspokojeny, přechází modul do stavu \"resolved\", ve kterém jsou již jím exportované balíčky dostupné ostatním modulům. Pokud závislosti modulu nelze v dané chvíli uspokojit, zůstává ve stavu \"installed\" a po instalaci dodatečných modulů může být zopakován pokus o uspokojení jeho závislostí.\n\nZe stavu resolved může být modul nastartován – je zavolána metoda \"start\" jeho aktivátoru, pokud nějaký definuje. Při zpracování této metody se nachází ve stavu \"starting\". Pakliže metoda nevyhodí žádnou výjimku, dostává se do stavu \"active\", ve kterém zůstává až do doby jeho zastavení voláním metody stop aktivátoru. O startování a zastavování modulů se může starat jednak \"Framework\" sám, jednak může být vyvoláno (stejně jako ostatní operace životního cyklu) z konzole a mohou je iniciovat ostatní moduly (pokud to umožňuje bezpečnostní nastavení).\n\nOperace \"update\" může být použita k aktualizování modulu na vyšší verzi či zopakování procesu uspokojení závislostí, stejně jako operace \"refresh\", která navíc způsobí update všech modulů závislých na daném refreshovaném modulu.\n\nImporty a exporty balíčků definují statické závislosti mezi moduly. \"OSGi\" navíc nabízí vrstvu služeb, které tvoří dynamické závislosti. Služba v \"OSGi\" je libovolný POJO objekt. Může být zaregistrován kdykoliv je modul ve stavu \"starting\" nebo \"active\". Registrace se provádí pod názvem jednoho či více rozhraní, které daný objekt implementuje, a libovolného počtu atributů klíč-hodnota pro odlišení služeb stejného typu. Po registraci může být služba nalezena ostatními moduly v registru na základě názvu rozhraní a LDAP filtru přes další atributy. Modul může zaregistrovat posluchače codice_26 na službu, která zatím není dostupná a čekat na její registraci.\n\nV průběhu času mohou přicházet nové služby s tím, jak se do kontejneru instalují nové moduly. Existující služby mohou být také odregistrovány – děje se tak buď programově, nebo automaticky při zastavení modulu, který je zaregistroval. Toto dynamické chování klade specifické nároky na klientský kód, který služeb využívá. Správné použití služeb přes nativní \"OSGi\" API je poměrně složité a obnáší množství opakujícího se kódu. K dispozici je několik nadstaveb usnadňující práci se službami – například knihovna \"Spring Dynamic Modules\" , která umožňuje definovat pro každý modul springový aplikační kontext, deklarativně exportovat beany jako služby a importovat libovolnou službu jako Spring bean. Vytvořený bean je proxy objektem k požadované službě, umožňujícím například dynamickou záměnu za ekvivalentní službu, pokud je původní služba odregistrována.\n"}
{"id": "434852", "url": "https://cs.wikipedia.org/wiki?curid=434852", "title": "Wanamaker's", "text": "Wanamaker's\n\nWanamaker's byl prvním obchodní dům ve Filadelfii a jeden z prvních ve Spojených státech amerických. Byl proslulý svou poctivostí a inovacemi. Na svém vrcholu na počátku 20. století existovaly dva obchodní domy této značky, jeden ve Filadelfi a druhý v New Yorku, oba s velmi vysokým počtem zaměstnanců. Na konci 20. století, v době nákupních center, tvořilo řetězec Wanamaker's 16 outletů, které však byly v roce 1995 pohlceny obchodním řetězcem Hecht's (nyní Macy's).\n"}
{"id": "434860", "url": "https://cs.wikipedia.org/wiki?curid=434860", "title": "Strana svobodné Anglie", "text": "Strana svobodné Anglie\n\nStrana svobodné Anglie (anglicky \"Free England Party\") byla britská politická strana. Usiluje o nezávislost Anglie na Spojeném království a jejím vystoupení z Evropské unie. Vznikla v roce 2008. O rok později strana zanikla po pokusu části vedení změnit její směřování na etnicko-nacionalistické.\n\n"}
{"id": "434861", "url": "https://cs.wikipedia.org/wiki?curid=434861", "title": "Mihailo Lalić", "text": "Mihailo Lalić\n\nMihailo Lalić (v srbské cyrilici Миxаило Лалић, Trepča 7. října 1914 – 30. prosince 1992) byl srbsky spisovatel.\n\nŘadí se k mnohým autorům bývalé Jugoslávie, kteří si prošli národněosvobozeneckým bojem a své zkušenosti z něj zpracovali literárně. Černá Hora, ze které autor pocházel, byla během druhé světové války okupována Itálií. Lalić sepsal četné povídky, které v poválečných letech vycházely ve sbírkách. Mezi takové se řadí například \"Stezky svobody\" (Staze Slobode, 1948), \"Průzkumný oddíl\" (Izvidnica, 1949), \"První sníh\" (Prvi snijeg, 1951) a další. Ve svých dílech Lalić rozebírá velký tlak na jednotlivé bojovníky, vedoucí k různým krizím; jak psychologickým, tak morálním. Rovněž také poukazuje na staré spory, které díky neklidné době vynikají na povrch. \n\nDůsledněji toto téma rozvinul hlavně ve své románové tvorbě, která logicky následovala později. V 50. a 60. letech tak byla sepsána významná díla, mezi které patří například \"Svatba\" (Svadba; přeložena do mnoha jazyků včetně češtiny), \"Štvanice\" (Hajka), \"Zlé jaro\" (Zlo proljeće), \"Válečné štěstí\" (Ratna sreća) a \"Nad hlavou jen stromy\" (Lelejska gora). Za poslední dva uvedené romány získal Lalić literární ocenění; konkrétně cenu NIN za \"Válečné štěstí\" a za \"Lelejsku goru\" Njegošovu cenu. Některá Lalićova díla byla také během 60. a 70. let převedena do filmové podoby. V pozdějších letech byl zvolen za čestného člena Srbské i Černohorské akademie věd. Většinu života strávil v Herceg Novém a v Bělehradě, kde také na konci roku 1992 zemřel.\n"}
{"id": "434862", "url": "https://cs.wikipedia.org/wiki?curid=434862", "title": "San Giovanni Rotondo", "text": "San Giovanni Rotondo\n\nSan Giovanni Rotondo je město v jižní Itálii v Apulii, v provincii Foggia a na poloostrově Gargano. Je součástí Národního parku Gargano. V roce 2012 zde žilo 27 506 obyvatel. Patronem města je San Giovanni Battista.\n\nMěsto bylo založeno v roce 1095 na ruinách vesnice, která zde byla předtím od 4. století př. n. l.\nVe středověku bylo město součástí Království obou Sicílií. Od roku 1916 do roku 1968 zde žil\nPadre Pio z Pietrelciny.\n\nMonte Sant'Angelo, San Marco in Lamis, Foggia, Manfredonia\n\nZdroj: \n\n\n"}
{"id": "434863", "url": "https://cs.wikipedia.org/wiki?curid=434863", "title": "Adam Wakeman", "text": "Adam Wakeman\n\nAdam Wakeman (* 11. března 1974 ve Windsoru, Berkshire, Anglie) je současný klávesista rockové skupiny Black Sabbath a také klávesista skupiny Ozzy Osbournea. Předtím, než se přidal k Black Sabbath v červnu 2004, Adam spolupracoval s takovými umělci jako Annie Lennox, Travis, Company of Snakes, Victoria Beckham a Atomic Kitten.\n\nAdam je synem dlouholetého klávesisty skupiny Yes, Ricka Wakemana. Se svým otcem nahrál několik projektů pod názvem Wakeman with Wakeman. Účastnil se též Wakemanova turné a objevil se na DVD z Grand Rex v Argentině.\n\n\n"}
{"id": "434864", "url": "https://cs.wikipedia.org/wiki?curid=434864", "title": "Damanskij", "text": "Damanskij\n\nDamanskij (rusky \"Дама́нский\", čínsky \"珍寶島\" pchin-jin \"Zhen bao\" v české transkripci Čen-pao, což v překladu do češtiny znamená \"Drahocenný\") je ostrov na řece Ussuri, náležející Čínské lidové republice. Jeho rozloha je 0,74 km².\n\nOstrov je znám především díky pohraničnímu sporu, který o něj vedla Čínská lidová republika se Sovětským svazem. Tento spor v březnu 1969 vyústil ve dva vojenské střety. Z nich nakonec vyšel vítězně Sovětský svaz, který odrazil čínský útok a obnovil tak předchozí kontrolu nad ostrovem.\n\n16. května 1991 v rámci urovnání sovětsko-čínských pohraničních sporů Sovětský svaz předal ostrov Čínské lidové republice, která na něm vybudovala muzeum slávy čínských pohraničníků a Čínské lidové osvobozenecké armády.\n\n\n"}
{"id": "434866", "url": "https://cs.wikipedia.org/wiki?curid=434866", "title": "Castelfranco Veneto", "text": "Castelfranco Veneto\n\nCastelfranco Veneto je italské město v centru provincie Treviso, situované mezi městy Padova, Treviso a Vicenza. Známé je především jako rodiště renesančního malíře Giorgiona. Město má velmi dobře zachované středověké opevnění a hrad. V katedrále sv. Liberala (patrona města) je oltářní obraz \"Sv. Panna na trůnu se svatými Liberalem a Františkem\" od Giorgiona z let 1503-1504, zvaný \"Pala di Castelfranco\".\n\nV roce 2005 žilo v městě 33 005 obyvatel.\n"}
{"id": "434868", "url": "https://cs.wikipedia.org/wiki?curid=434868", "title": "Oliver Wakeman", "text": "Oliver Wakeman\n\nOliver Wakeman (26. února 1972) je klávesista a první syn Rick Wakemana. Spolupracoval s Clive Nolanem ze skupiny Arena a Tracy Hitchingsem na dvou progressive rockových koncepčních albech, \"Jabberwocky\" (vydáno 1999) a \"Hound of the Baskervilles\".\n\nOliver též spolupracoval se Steve Howem, otcovým spoluhráčem ze skupiny Yes. Howe pracoval na Oliverově sólovém albu \"The 3 Ages of Magick\", zatímco Oliver Howeově sólovém albu z roku 2005 \"Spectrum\" a pomáhal Howeovi s nahrávkou \"Australia\" pro US verzi kolekce Yes \"The Ultimate Yes\". \n\nOliver se zúčastnil turné s Bob Catleyem a jako host na projektu Ayreon v roce 2004.\nNahradil klávesistu Herb Schildta z americké progressive rockové skupiny Starcastle na RoSfest (Rites of Sprinf Festival) v roce 2007.\n\nV roce 2008 bylo na oficiální webové stránce skupiny Yes oznámeno, že by se Oliver Wakeman mohl zúčastnit turné Yes ke 40. výročí skupiny. Toto turné však bylo odloženo kvůli nemoci zpěváka Jona Andersona. V nové sestavě s Oliverem Wakemanem a Benoît Davidem místo Andersona absolvovali Yes koncerty v letech 2009 a 2010. Na posledním albu Yes \"Fly from Here\" se Wakeman podílel již pouze jako studiový hráč.\n\nV roce 2009 se Oliver připojil ke skupině Strawbs (další otcově bývalé skupině) na jejich turné po Kanadě, Velké Británii a Itálii.\n\n\n"}
{"id": "434870", "url": "https://cs.wikipedia.org/wiki?curid=434870", "title": "Java Native Interface", "text": "Java Native Interface\n\nJNI – Java Native Interface je rozhraní umožňující propojit kód běžící na virtuálním stroji Javy s nativními programy a knihovnami napsanými v jiných jazycích – např. C, C++, Assembler, apod., které jsou zkompilované pro určitý hardware, případně operační systém. Jedná se tedy o jakýsi převodní můstek, pomocí kterého se můžeme dostat za hranice virtuálního stroje.\n\nJNI není omezeno pouze na jazyk Java. Jako takové je toto rozhraní součástí virtuálního stroje, lze k němu tedy přistupovat z libovolného jazyka překládaného do javovského bytekódu a spouštěného na platformě JVM. Kromě Javy ho tedy lze využít i v jazycích jako je Groovy, Jython, JRuby, apod. Vše, co bude dále řečeno v souvislosti s JNI, tedy platí i pro tyto jazyky.\n\nI přesto, že nám platforma virtuálního stroje Javy poskytuje velmi bohaté běhové prostředí, nelze se zcela vyhnout situacím, kdy nám její možnosti nestačí. Toto prostředí s sebou totiž nese i hranice, které v programu není možné překročit. Základní rys virtuálního stroje, který nám zajišťuje nezávislost na platformě nižší úrovně, se tak někdy může stát spíše omezujícím faktorem. Typicky k tomuto dochází, pokud potřebujeme:\n\n\nV prvním případě se jedná především o situace, kdy chceme uživateli poskytnout komfort, na který je zvyklý z nativních aplikací, zejména grafické uživatelské rozhraní daného operačního systému.\n\nBez JNI se také neobejdeme, pokud chceme využívat některá specifická hardwarová zařízení, např. čtečky čárových kódů nebo karet, které nejsou přístupná skrz virtuální stroj a pro které výrobce neposkytuje javovské rozhraní.\n\nStejně tak je pro nás virtuální stroj nepříjemnou komplikací, pokud potřebujeme komunikovat s již existující nativní aplikací, kterou není možné přepsat do jazyka běžícího nad JVM.\n\nDalším důvodem pro použití tohoto rozhraní může být také fakt, že nativní kód zkompilovaný pro danou platformu se vykonává rychleji, JNI tedy můžeme využít pro zpracování náročných výpočtů, komplikovaných grafických operací, apod.\n\nMožnost volání nativního kódu je v Javě už od jejího vzniku. Ve verzi Javy 1.0 bylo implementováno rozhraní NMI – Native Method Interface, které umožňovalo spuštění kódu napsaného v jiném jazyce. Toto rozhraní využívalo i mnoho vlastních tříd Javy, především z balíčků java.io a java.net. NMI však mělo několik nevhodných vlastností, kvůli kterým nebylo možné nativní knihovny používat na různých virtuálních strojích.\n\nVe verzi Javy 1.1 se proto objevilo nové rozhraní JNI, které tyto nedostatky odstranilo. Na rozdíl od NMI ho podporují všechny virtuální stroje a nativní knihovny je možné používat s různými virtuálními stroji bez rekompilace. Ve verzích Javy 1.2 a 1.4 pak bylo toto rozhraní výrazným způsobem rozšířeno, změny však zachovávají zpětnou kompatibilitu.\n\nJava Native Interface představuje obousměrné spojení mezi nativním kódem a kódem napsaným v Javě. Rozhraní je tedy možné využít dvěma způsoby:\n\n\n\nPokud se rozhodneme využívat JNI pro volání nativních funkcí z kódu napsaného v Javě, je třeba mít na paměti, že to s sebou nese jisté důsledky:\n\n\n\n\nAby bylo možné z kódu napsaného v Javě zavolat funkci nativní knihovny, je nutné udělat několik kroků. Celý proces je možné shrnout v následujících bodech:\n\n\nDále jsou tyto kroky podrobněji rozebrány.\n\nNativní metoda se v deklaraci třídy označí klíčovým slovem native a její signatura je ukončena středníkem, podobně jako když definujeme metodu v rozhraní. Je nutné pamatovat na to, že před použitím příslušné metody je nutné nejprve nahrát knihovnu, která obsahuje její implementaci. To je možné provést např. voláním metody System.loadLibrary(). Jednoduchá třída s deklarací nativní metody by tedy mohla vypadat např. takto:\n\nTřídu je v tuto chvíli nutné přeložit, abychom mohli pokračovat dále. Většina vývojových prostředí se o toto samozřejmě postará automaticky, případně je to možné udělat z příkazové řádky jednoduchým zavoláním překladače:\n\nVýsledkem pak samozřejmě bude soubor HelloWorld.class s příslušným bytekódem.\n\nAbychom mohli metodu v nějakém jazyce naimplementovat, potřebujeme znát její přesnou signaturu. Ta samozřejmě odpovídá definici ze zdrojového kódu Javy. Její zápis v jiných jazycích se od ní však poněkud odlišuje. Pokud budeme metodu implementovat v jazycích C nebo C++, můžeme pro získání hlavičkového souboru se správnou podobou signatury využít nástroj javah. Ten však pro tvorbu hlavičkových souborů využívá již soubory s bytekódem, proto bylo nutné třídu v předchozím kroku nejprve přeložit. Metodu je samozřejmě možné naimplementovat i v jiných jazycích, pro ty ale Java SDK neposkytuje žádné podpůrné nástroje. Na příkazové řádce tedy zavoláme:\n\nPo zpracování dostaneme hlavičkový soubor HelloWorld.h, ve kterém bude mimo jiné uvedena i signatura metody v podobě:\n\nJak je z hlavičky patrné, nativní metoda obdrží od rozhraní JNI dva argumenty, přestože původní metoda deklarovaná ve zdrojovém kódu Javy byla bez parametrů. JNIEnv je ukazatel na rozhraní JNI, jobject potom představuje referenci na javovský objekt, který metodu vyvolal. Tyto dva argumenty obsahuje každá nativní metoda volaná prostřednictvím JNI. Pokud by byly v deklaraci metody v Javě požadovány nějaké parametry, byly by v signatuře uvedeny dále, za těmito dvěma.\n\nImplementaci nativní metody je možné provést v libovolném jazyce. To jediné, co je potřeba dodržet, je volací konvence jazyka C, tedy způsob a pořadí, jakým jsou do zásobníkového rámce uloženy parametry funkce, apod. Pokud jsme schopni toto zajistit, můžeme metodu klidně napsat v Assembleru nebo kterémkoliv jiném jazyce.\n\nVelice jednoduchá implementace nativní metody v jazyce C++ může vypadat např. takto:\n\nMetoda pouze vypíše na konzoli řetězec Hello World! a skončí. Argumenty metody v tuto chvíli zcela ignorujeme. Na začátku kódu jsou odkazy na 3 hlavičkové soubory. První z nich obsahuje informace nutné k volání nativních metod prostřednictvím JNI. Při implementaci nativních metod musíme tento soubor vždy vkládat. Druhý soubor je zde jen proto, že v kódu využíváme funkci printf(). Třetí soubor byl vygenerován nástrojem javah a mimo jiné obsahuje signaturu dané funkce.\n\nPokud máme napsaný zdrojový kód, je nutné ho zkompilovat do nativní knihovny, kterou pak budeme v programu používat. Tento krok je samozřejmě značně závislý na používaném kompilátoru. Vždy je ale nutné správně uvést cesty ke vkládaným souborům.\n\nSoubor jni.h najdeme v podadresáři include adresáře, ve kterém je nainstalován Java SDK. Kromě tohoto adresáře musíme mezi cesty uvést ještě podadresář, který odpovídá operačnímu systému, např. include\\win32, apod. Například na Ubuntu Linuxu s javou 6.0 a překladačem gcc může překlad jednoduchého příkladu vypadat takhle:\n\nV javě pak budeme načítat knihovnu libtalker.so příkazem\n\nPokud cesty uvedeme správně, po překladu získáme požadovanou knihovnu. Po spuštění dojde k nahrání knihovny a zavolání nativní funkce, která pak vypíše na konzoli příslušný text.\n\nPro smysluplné využití JNI je nutné nativním metodám předávat parametry a získávat návratové hodnoty. Aby toto bylo možné, JNI definuje pro všechny datové typy v Javě jejich ekvivalenty, které je pak možné v nativních metodách používat.\nJe nutné zde rozlišit, zda se jedná o primitivní nebo objektové datové typy. S ekvivalenty primitivních datových typů lze pracovat přímo. Jejich výčet je v následující tabulce:\n\nObjektové datové typy jsou předávány jako ukazatele na vnitřní datové struktury virtuálního stroje. Uspořádání těchto struktur ale zůstává nativnímu programu skryto. Jediný způsob, jak s těmito daty smysluplně manipulovat, je skrze metody, které poskytuje rozhraní JNI. Ty jsou přístupné přes ukazatel JNIEnv. Toto platí kromě běžných objektů také pro všechna pole a textové řetězce.\n\nDříve uvedený příklad nyní rozšíříme tak, aby nativní metoda nevypisovala na konzoli pevně daný text, ale řetězec, který dostane jako parametr. Nejprve proto upravíme deklaraci metody v Javě:\n\nOpět je nutné třídu přeložit a vygenerovat hlavičkový soubor s příslušnou signaturou dané metody. Ta bude v tomto případě vypadat takto:\n\nNyní je nutné upravit také implementaci nativní metody:\n\nReference na původní objekt se nejprve převede na ukazatel na sekvenci znaků. Vzhledem k tomu, že pro tuto operaci je nutné alokovat paměť, je potřeba zkontrolovat, zda operace byla úspěšná. Poté se vypíše daný text na konzoli a alokovaná paměť se opět uvolní.\n\n\n"}
{"id": "434871", "url": "https://cs.wikipedia.org/wiki?curid=434871", "title": "Předboř (Strančice)", "text": "Předboř (Strančice)\n\nPředboř je vesnice ležící ve Středočeském kraji, v okrese Praha-východ a spadá pod obec Strančice, od které leží 4 km západním směrem.\n\nPrvní písemná zmínka o Předboři pochází z roku 1394.\n\n"}
{"id": "434875", "url": "https://cs.wikipedia.org/wiki?curid=434875", "title": "Brukentálie klasnatá", "text": "Brukentálie klasnatá\n\nBrukentálie klasnatá (\"Erica spiculifolia\", dříve \"Bruckenthalia spiculifolia\"), alternativně též bruckentálie klasnatá, je druh rostliny z čeledi vřesovcovité (\"Ericaceae\"). Je to nevysoký vřesovcovitý keřík, rostoucí v jihovýchodní Evropě. Pěstuje se jako okrasná vřesovištní dřevina.\n\nJihovýchodní Evropa. Na kamenitých stráních a svazích\n\nKeřík vysoký 10-25 cm vysoký, bohatě větvený,tenké větvičky bývají vystoupavé až přímé, hustě olistěné čárkovitými, 3–5 mm dlouhými listy, nahloučenými v přeslenech. Zvonkovité, světle růžové květy v hustých klasech, u 2–3 cm dlouhých. Kvete V až IX.\n\nDruh byl v minulosti řazen do samostatného monotypického rodu \"Bruckentalia\", v současné taxonomii je však řazen do obsáhlého rodu vřesovec (\"Erica\").\n\nKyselá půda, rašelina, roste v polostínu, ale nejlépe se jí daří na slunci, zaléváme dešťovou vodou.\n\nPři výsadbě jako okrasné rostliny je můžeme kombinovat s kultivary jalovců a vřesovištními a acidofilními druhy dřevin.\n\nMnoží se řízkováním v červenci až srpnu, do rašeliny, nebo směsi písku (či perlitu) a rašeliny. Můžeme použít hřížení.\n\nNeřezat. Na zimu vyžaduje kryt.\n"}
{"id": "434878", "url": "https://cs.wikipedia.org/wiki?curid=434878", "title": "Kostel svatého Jana Nepomuckého (Hradčany)", "text": "Kostel svatého Jana Nepomuckého (Hradčany)\n\nKostel svatého Jana Nepomuckého, někdy též \"Vojenský kostel\", je barokní novostavba u kláštera voršilek od Kiliána Ignáce Dientzenhofera. Kostel se nachází na nároží ulic U kasáren a Kanovnická na pražských Hradčanech, vzdálen přibližně 200 metrů od Hradčanského náměstí, poblíž Nového Světa.\n\nKolem roku 1700 přibyl na Hradčany řád voršilek, který si postavil vlastní klášter, tímto druhý v Praze. Sestra jedné z místních řeholnic Anny Johanky byla Terezie Veronika Krebsová, která později sehrála důležitou úlohu v průběhu kanonizace sv. Jana Nepomuckého. Při soudním řízení odpřisáhla, že se v klášteře roku 1701 po modlitbě ke sv. Janovi zázračně uzdravila. Byl to vůbec první ze čtyř zázraků, které měl sv. Jan vykonat. Bylo proto rozhodnuto o výstavbě nového kostela, který by nahradil stávající kapli sv. Anny a byl by zasvěcen právě sv. Janovi Nepomuckému. Stavba byla zahájena 20. října 1720, položením základního kamene. Zpočátku vedl stavbu pražský architekt Kryštof Dientzenhofer. Ten však roku 1722 zemřel a práci převzal jeho syn Kilián Ignác. Byla to první sakrální stavba tohoto architekta. Kostel byl dokončen v roce 1728, rok před kanonizací sv. Jana Nepomuckého. Slavnostní vysvěcení provedl pražský arcibiskup František Ferdinand z Kuenburgu až roku 1729.\n\nKlášter voršilek se během své dlouhé historie neustále potýkal s finančními problémy. Dvakrát musely voršilky platit výpalné – nejprve Švédům a poté Prusům. V roce 1784 byl zchátralý klášter v rámci církevních reforem císaře Josefa II. zrušen a 34 sester voršilek se přestěhovalo do druhého kláštera voršilek na Nové Město. Do roku 1861 budova sloužila jako sklad soli, vnitřní vybavení bylo rozprodáno. Například vzácný Reinerův obraz z hlavního oltáře \"Apoteóza sv. Jana\", na němž je světec znázorněn s Pannou Marií, Ježíškem a svatou Annou, oslavován světicemi Anežkou Římskou, Cecílií, Barborou, Agátou, Voršilou, Angelou Merisi a bl. Zdislavou z roku 1727 se dostal do Severočeského muzea v Liberci.\n\nPo roce 1861 se kostela ujali pražští evangelíci a sloužil jako vojenský pro posádku z kasáren na Pohořelci.\n\nV roce 1902 byl chrám navrácen zpět katolické církvi, zdokumentován a adaptován. Bylo do něj instalováno historické vybavení z barokního kostela sv. Vojtěcha u Prašné brány, zbořeného kvůli výstavbě Obecního domu.\n\nPo druhé světové válce, respektive po komunistickém převratu v roce 1948 byl kostel zrušen, vzápětí ho však církev získala zpět a přeměnila na arcibiskupský. V 70. letech 20. století byl doplněn oltář a ambon podle návrhu sochaře Karla Stádníka.\n\nV roce 2001 byl změněn na vojenský. Je místem modliteb za padlé vojáky a za mír na celém světě.\n\nKostel je barokní sálová stavba na oválném půdorysu, orientovaná netradičně na západ. Průčelí dominuje hodinová věž, v jejím výklenku je socha sv. Jana Nepomuckého mezi anděly, v nadpraží hlavního vchodu jsou na volutovách dvě kopie soch alegorií (Staré a Nové Církve?) z dílny Václava Matěje Jäckla. Originál jedné z nich byl předán do Lapidária Národního muzea.\n\nKlenba je zaklenutá českou plackou a je vyzdobena monumentální iluzivní freskou od Václava Vavřince Reinera, znázorňující nejrozsáhlejší cyklus legendy o životě a zázracích sv. Jana Nepomuckého.\n\nMezi vyobrazeními zázraků nechybí \"Zázračné uzdravení ruky Terezie Veroniky Krebsové z Mejnova\". Její sestra Anna Johanka Krebsová žila jako řeholnice v tomto klášteře pod vedním abatyše Eleonory hraběky Berkové z Dubé. Proto se Terezie po neúspěšném léčení z domovského města Mostu vydala k sestře do Prahy. Když jí ani pražští ranhojiči nepomohli a hrozilo, že přijde o celou paži zachvácenou snětí, zjevila se jí Božská rada, aby zahájila devítidenní půst a modlitby k Janovi. Šestý den, kdy se řeholnicím zdálo, že Terezie umírá, zjevil se jí v nebeském světle Jan a ujistil ji, že se uzdraví, jakmile přijme Svátost oltářní. Klášter však tehdy ještě neměl kostel, jenom malou kapli sv. Anny. Terezie s vypětím posledních sil vstala a odešla do kostela v sousední Loretě. Zázrak uzdravení ruky se dostavil ihned po svatém přijímání. Terezie žila ještě 16 let a roku 1717 byla pohřbena v děkanském kostele Panny Marie v Mostě. Tento zázrak byl důvodem založení kostela blahoslaveného Jana.\n\nHlavní oltář pochází ze zbořeného kostela sv. Vojtěcha a nese obraz \"Zajetí sv. Jana Nepomuckého\" od Jana Kryštofa Lišky. Nad ním se vznáší figurka andílka s jazykem sv. Jana, pozůstatek sochařské výzdoby z dílny Václava Matěje Jäckla, která se dochovala torzovitě.\n\nPo levé (severní) straně kostela je budova kláštera s dvorem. Vpravo směrem k Loretánské ulici se nachází barokní špitál sv. Antonína a sv. Alžběty, založený ve 14. století pražským arcibiskupem Janem Očkem z Vlašimi a zcela přestavěný Kiliánem Ignácem Dientzenhoferem.\n\n\n"}
{"id": "434879", "url": "https://cs.wikipedia.org/wiki?curid=434879", "title": "Běžný metr", "text": "Běžný metr\n\nBěžný metr (zkratka je bm) je pomocná jednotka, používaná v různých odvětvích (textilním a papírenském průmyslu, logistice, výrobě stavebního a jiného materiálu, apod.). Může kvantifikovat různé veličiny jako obsah, objem, informace nebo samotný předmět nebo materiál, jež se na běžné metry měří.\n\nU materiálů, které se vyrábějí v rolích (papír, textil, fólie, jiné…) běžný metr představuje obsah (obdélníku) daného materiálu o délce 1 metr a se šířkou odpovídající šířce této role. Pokud má například role šířku 1,5 m, bude 10 běžných metrů (10 b. m.) představovat obsah 15 m². U různých šířek role by přepočítávání na metry čtvereční bylo obtížnější, proto se používá běžného metru.\n\nVe skladnictví, archivnictví a logistice může běžný metr představovat množství skladovaných výrobků nebo dokumentů na 1 metr regálu.\n\nJednotka běžného metru se může vyskytovat i u jiných prefabrikovaných výrobků (např. potrubí, hadice, ploty, topení, různé kabely, různé modulární výrobky a artefakty, ale třeba i kuchyňské linky) nebo dokonce i služeb jako určité specifické (např. řemeslné) práce vykonávané jedním dominantním rozměrem (např. taxa restaurátora za 1 běžný metr historického zábradlí, pilíře, apod.).\n\n"}
{"id": "434899", "url": "https://cs.wikipedia.org/wiki?curid=434899", "title": "Vranovské skály", "text": "Vranovské skály\n\nVranovské skály jsou přírodní památka, státem chráněná od roku 1991. Jedná se o skupinu pískovcových věží v katastrálním území Svébořice města Ralsko, bezprostředně u části Vranov města Mimoně na úpatí kopce Ralska se stejnojmenným hradem na Českolipsku. Jsou součástí prostoru spravovaným Vojenskými lesy a. s., dříve zde byl vojenský výcvikový prostor. Chráněná plocha má rozlohu 12,92 ha ve výši 350 až 420 m n. m. Předmětem ochrany je celý skalní komplex nad osadou Vranov.\n\nPřírodní památku PP Vranovské skály vyhlásil Obecně závaznou vyhláškou OkÚ Česká Lípa dne 15. listopadu 1991, přidělen jí byl kód 1352..\n\nProtože na území kolem Ralska byl vojenský výcvikový prostor, nebylo území ve správě CHKO, ale (v roce 2003) v péči Ministerstva životního prostředí prostřednictvím jeho AOPK ČR - Agentury ochrany přírody a krajiny..\n\nSkupina skal je na jižní straně kopce Ralsko, oddělená od něj malým údolím. Je zajímavá svou světlou barvou pískovce kontrastujícího s okolními tmavými lesy. Skály mají různé barvy, od téměř bílé, žluté až cihlově červené. Jednotlivě byly před desítkami let pojmenovány Němci, přejmenovány později česky, některé zpřístupněny a opatřeny vyhlídkou. Na úpatí skal jsou četné pukliny. Některé skály jsou složeny z pískovců různých barev, složení a stáří. Skály jsou v nadmořské výšce 350 až 420 metrů a tyčí se nad osadou Vranov (ta je administrativní součást blízkého města Mimoně).. Vlastní přírodní památka však leží již v katastrálním území Svébořice, které přísluší k městu Ralsko. Společně s Ralskem jsou Vranovské skály řazeny do Ralské pahorkatiny, její rozlohou větší části Zákupská pahorkatina.\nNejznámější je \"Juliina vyhlídka\" či \"Juliina výšina\" (něm. \"Julienshöhe\"). Tuto skálu nechal v roce 1822 opatřit vytesanými schody, zábradlím a vyhlídkovou plošinkou hrabě František z Hartigu na počest své manželky hraběnky Juliany, rozené Grundemannové (1786-1866), která si toto místo velice oblíbila. Vyhlídka, kde stával dřevěný gloriet (dřevěný kruhový altán), byla slavnostně otevřena 6. června 1822 k 36. narozeninám hraběnky. Dnes je na tomto místě zachován pouze základový kruh, vtesaný do skály. Z místa je pěkný výhled na osadu Vranov i město Mimoň.\nDalším výrazným skalním útvarem je \"Mléčný džbán\" neboli \"Džbán\" (něm. \"Molkenkrug\"), pískovcová věž tyčící se za stavením č. 34.\n\n\"Kazatelna\", \"Kočičí kámen\", \"Luční kámen\", \"Velký liščí kámen\" (něm. \"Fuchsstein\"), \"Luční věž\" (něm. \"Weisentein\"), \"Malý liščí káme\"n a \"Skluzavka\".\n\nVranovské skály byly lezecky využívány již ve 20. letech 20. století - například na skalní věži \"Džbán\" je zaznamenána lezecká cesta \"Alter Weg,\" vyznačená Rudolfem Kauschkou. Poté, kdy ve druhé polovině 20. století tato oblast byla součástí vojenského prostoru Ralsko a veřejnosti nebyla přístupná, skály upadly v zapomnění. Jelikož se staré popisy nedochovaly, je zde v současnosti na 12 skalách evidováno jen 17 lezeckých cest.\n\nChráněny jsou nejen skály, ale i rostlinstvo (zakrslé buky lesní, smrk ztepilý, medvědice lékařská, kokořík vonný, česnek tuhý, ostřice tlapkatá, vláskatec tajemný) a hnízdí zde nepravidelně poštolka obecná.\n\nPod skalami vede silnička spojující Mimoň přes osadu Vranov s obcí Noviny. Po úpatí je vytyčena červená turistická trasa vedoucí z Mimoně na vrchol Ralska a žlutá trasa z Pertoltic. Nejbližší železniční tratí je 080, z České Lípy do Liberce a nejbližší zastávky vlaku jsou v Mimoni a Pertolticích (asi 4 km).\n\nJaroslav Foglar se nechal zdejšími skalami inspirovat při psaní příběhu \"Rychlé Šípy v pískových skalách\".\n\n\n\n"}
{"id": "434906", "url": "https://cs.wikipedia.org/wiki?curid=434906", "title": "Seznam titulárních polských králů", "text": "Seznam titulárních polských králů\n\nToto je Seznam titulárních polských králů. Po zavraždění posledního mužského příslušníka z legitimní linie rodu Přemyslovců Václava III. se polským králem stal Vladislav I. Lokýtek, ale titul polského krále užívali také příští čeští králové, přestože v Polském království fakticky nevládli. Posledním titulárním polským králem byl Jan Lucemburský, který na polský královský titul rezignoval roku 1335 po dohodě s Lokýtkovým synem Kazimírem III. na panovnickém kongresu v Trenčíně (takzvaná trenčínská smlouva). Kazimír Janovi zároveň vyplatil až 30 000 kop pražských grošů.\n\n\n"}
{"id": "434909", "url": "https://cs.wikipedia.org/wiki?curid=434909", "title": "Alexander Burnes", "text": "Alexander Burnes\n\nAlexander Burnes (16. května 1805, Angus, Skotsko – 2. listopadu 1841, Kábul, Afganistan) byl britský cestovatel a dobrodruh. V mládí se dostal v službách Britské Východoindické společnosti do Indie, kde se začal učit hindustánštinu a perštinu. Účastnil se první anglo-afghánské války, o svých cestách po Indii a střední Asii vydal několik publikací.\n\n"}
{"id": "434910", "url": "https://cs.wikipedia.org/wiki?curid=434910", "title": "Dub cesmínovitý", "text": "Dub cesmínovitý\n\nDub cesmínovitý či také dub cesmínový (\"Quercus ilex\") je stálezelený strom, vyskytující se v oblasti Středomoří, kde tvořil součást dnes již většinou vykácených stálezelených lesů a v současnosti roste zejména v porostech středomořské vegetace nazývaných makchie. Ve středoevropských podmínkách není zcela mrazuvzdorný.\n\nDub cesmínovitý je stálezelený strom dorůstající obvykle výšky okolo 15 metrů, výjimečně až 27 metrů. Koruna je široká, okrouhlého tvaru. Kmen bývá krátký, obvykle 1 až 2 metry dlouhý. Borka bývá hladká, tmavě šedá, odlupující se v drobných šupinách. Větve starých stromů jsou často převislé. Letorosty jsou šedě plstnaté. Zimní pupeny jsou drobné, oválné, se silně pýřitými zakřivenými šupinami. Listy jsou tuhé, kožovité, proměnlivého tvaru, nejčastěji eliptické až úzce vejčité nebo vejčitě kopinaté nebo až téměř okrouhlé. Listy jsou 2 až 9 cm dlouhé a 1 až 5 cm široké, na vrcholu špičaté až tupé, na bázi kulaté až klínovité, celokrajné nebo více či méně oddáleně zubaté. Vyzrálé listy jsou svrchu tmavě zelené a lesklé, na rubu bělavě, sivě nebo žlutavě plstnaté. Listy vytrvávají na stromě 2 roky. Žilnatina je tvořena 8 až 10 páry postranních žilek. Řapíky jsou silně pýřité, 3 až 15 cm dlouhé. Samčí květenství se objevují v časném létě a jsou 4 až 7 cm dlouhá. Žaludy jsou jednotlivé nebo až po třech, podlouhle vejcovité až téměř kulaté, 15 až 30 mm dlouhé, asi do poloviny kryté pohárkovitou nebo čihovitou číškou a tenkými plochými krátce chlupatými šupinami. Žaludy dozrávají prvním rokem.\n\nDub cesmínovitý je rozšířen v celém Středomoří a roste druhotně také na Kanárských ostrovech. Tento dub tvořil jednu z hlavních složek původního středomořského lesa, který byl na převážné většině území vykácen. Dnes roste dub cesmínovitý v porostech nahrazujících původní lesy, tzv. vysoké makchii. Je poměrně často vysazován. Přirozeně roste v nadmořských výškách 0 až 1400 metrů.\n\nPozor na záměnu jmen se severoamerickým dubem cesmínolistým (\"Quercus ilicifolia\"). Ve Středomoří může dub cesmínovitý zaměňován s dubem kermesovým (\"Q. coccifera\"), který je však převážně keřovitého vzrůstu a jehož listy jsou tvarově podobné ostnatým listům cesmíny ostrolisté (\"Ilex aquifolium\").\n\nDub cesmínovitý je v rozsáhlém rodu dub řazen do sekce \"Quercus\", mezi tzv. bílé duby, kam patří i v Česku rostoucí dub letní nebo dub zimní. Rozlišují se dvě geograficky vikariantní subspecie, někdy pojímané i jako samostatné druhyː dub \"Quercus rotundifolia\" (syn. \"Q. ilex\" subsp. \"ballota\") roste na Pyrenejském poloostrově a v západním Středomoří, má menší, ale širší okrouhlé listy na líci se sivým odstínem. \"Quercus ilex\" s. str. (syn. \"Q. ilex\" subsp\". ilex\") roste ve středním a východním Mediteránu, listy má živěji zelené, úzké až kopinaté.\n\nDub cesmínovitý se využíval ke konstrukci lodí a k výrobě trámů, žaludy sloužily dříve jako potrava pro prasata nebo v dobách nouze jako náhradní surovina pro výrobu mouky. Udává se také, že je možné je využít k výrobě náhražky kávy.\n\nDub cesmínovitý se pěstuje v řadě kultivarů, v podmínkách střední Evropy však není zcela mrazuvzdorný. Je uváděna USDA teplotní zóna 7 (mrazuvzorný do –17 až –12 °C).\n\n"}
{"id": "434917", "url": "https://cs.wikipedia.org/wiki?curid=434917", "title": "Crème Brûlée fanzine", "text": "Crème Brûlée fanzine\n\nCrème Brûlée byl průkopnický rockový fanzin z Francie.\n\nZaložen roku 1996 Stéphane Sommetem podle názvu písničky od Sonic Youth. Časopis se stal symbolem pro post-rock. Díky jeho blízkému vztahu s kapelami jako Sonic Youth či Labradford a s nezávislými labely, Crème Brûlée bylo místo, kde se dokumentovala post-rocková scéna. Ve Francii byly informace o hlavních představitelech tehdejší hudby (včetně kapel jako Sonic Youth a dalších experimentálních) odhalovány výhradně jen v Crème Brûlée. Časopis využíval hojně internet, už jako k odkazování na kapely, tak ke zmiňování vývoje hudebního byznysu a o internetu samotném.\n\nCrème Brulée ukončil svou činnost přeměnou ve webzine Periscope v roce 2001.\n\nStéphane Sommet vydal většinu rozhovorů s hudebníky z Tortoise, Gastr Del Sol, Labradford, Mogwai, Stereolab, Godspeed You! Black Emperor a mnohých dalších. Spisovatelé Marie-Douce Jaint-Jacques (později zakladatel aMAZEzine! 7\"), Oliver Lackinger a Fabien Louis se k magazínu přidali. Studenti umění Jean-Michel Géridan a Jérôme Lefèvre pracovali ustavičně na grafické podobě časopisu a psaní. Jérôme Lefèvre psal hlavně o experimentální hudbě interpretů jako Tony Conrad, La Monte Young nebo Michael Snow a několik sloupků o různorodých umělcích jako John Zorn, Mika Vainio, Mick Harris nebo James Plotkin.\n\nStaré výtisky Crème Brûlée si můžete přečíst v La Fanzinothèque ve francouzském Poitiers, stejně jako v některých univerzitních knihovnách v Americe. Crème Brûlée byl vystavován v galerii France Fiction v Paříži.\n\nStéphane Sommet založil label Textile Vinyle.\nJean-Michel Géridan je momentálně designérem v Paříži.\nJérôme Lefèvre založil Beauty Flow Magazine a je momentálně hlavní umělec a redaktor.\n"}
{"id": "434920", "url": "https://cs.wikipedia.org/wiki?curid=434920", "title": "Šaronská planina", "text": "Šaronská planina\n\nŠaronská planina či Šaronova planina (: שרון, \"Šaron\") je severní polovina pobřežní planiny v Izraeli. Jejím největším městem je Netanja.\n\nPlanina se nachází mezi Středozemním mořem na západě a Samařskými kopci na východě. Táhne se od Haify a hory Karmel na severu, až po řeku Jarkon na jihu, která protéká Tel Avivem. Planina zasahuje celkem do tří izraelských distriktů, konkrétně do haifského, centrálního a telavivského. Protékají jí četné sezónní vodní toky, například vádí Nachal Poleg.\n\nŠaronská planina je zmíněna v Bibli. Ve starověku byla planina z části úrodná a zalidněná, ale během středověku byla opuštěná a stala se bažinatou. Počátkem 20. století byla odvodněna a vysušena sionistickými pionýry, kteří tuto oblast osídlili. V roce 2008 to byla nejhustěji zalidněná oblast v Izraeli. Téhož roku zde žilo 1 131 600 obyvatel, (85.3% Židé a 14.6% Arabové).\n\n"}
{"id": "434923", "url": "https://cs.wikipedia.org/wiki?curid=434923", "title": "Filtr s konečnou impulzní odezvou", "text": "Filtr s konečnou impulzní odezvou\n\nFiltr s konečnou impulzní odezvou (FIR, \"\") je diskrétní lineární filtr, který má konečnou impulzní odezvu.\n\nJeho výstup je definován jako konvoluční suma:\n\n\n\n\n"}
{"id": "434926", "url": "https://cs.wikipedia.org/wiki?curid=434926", "title": "Kinezika", "text": "Kinezika\n\nKinezika pochází z řeckého \"kinemá\" - pohyb nebo \"kineim\" - pohybovati. Patří do neverbální komunikace a zabývá se pohyby těla v sociální interakci a jejich koordinací. Tato koordinace vytváří specifickou eleganci a šarm v pohybové kultuře člověka. Z pohybových vzorců lze vysledovat např. zdravotní stav osoby. Někteří lidé s mimořádným pozorovacím talentem dokáží podle pohybů správně rozpoznat, v jaké náladě se člověk nachází.\n\nZa zrod kineziky je považován rok 1867, kdy byla publikována práce francouzského fyziologa G. B. Duchenna o celkovém pojetí činnosti lidského svalového ústrojí.\n\nPohyby určitých částí těla mají své speciální označení, např.:\n\nZákladní pohybovou jednotkou je kin. Z kinů se skládají složitější jednotky, kinemy. Nadřízené kinemům jsou kinemorfy. Nejvyšší pohybovou jednotku tvoří kinemorfická konstrukce. Kinezika rozeznává pohyby pravé (autentické) a nepravé (parakinetické). U nepravých pohybů se jedná o nonverbální signály k interpretaci pravých pohybů. Tentýž pohyb může v různých situacích vyvolat odlišnou interpretaci a naopak - tentýž obsah může být sdělen různými druhy pohybů (člověk může např. ukázat směr hlavou, rukou, prstem, nohou atp.)\n\n\n\nDále je sledováno, kdy pohyb začal, jakou měl akceleraci, kdy nastal jeho vrchol příp. změna směru pohybu, jak dlouho trval a kdy byl ukončen. Ve vzájemné interakci lidí se pozoruje soulad či nesoulad, koordinace či diskoordinace a také harmonie či disharmonie.\n\n\n"}
{"id": "434929", "url": "https://cs.wikipedia.org/wiki?curid=434929", "title": "Barbara Maria Willi", "text": "Barbara Maria Willi\n\nBarbara Maria Willi (* 12. dubna 1965 Freiburg im Breisgau, Německo) je česko-německá hudební interpretka. cembalistka, varhanice a specialistka na kladívkový klavír. \n\nV roce 2006 získala doktorský titul na Filozofické fakultě Masarykovy univerzity v Brně za svou práci „O stylu generálního basu v 17. století“. Významný vliv na její pojetí hudby měli profesoři Stanislav Heller (Freiburg im Breisgau), Aline Zylberajch (Štrasburk) a Kenneth Gilbert (Mozarteum Salzburg). Nové pohledy na provozovací praxi staré hudby jí poskytl Nikolaus Harnoncourt (Mozarteum Salzburg). Obory hra na cembalo, kladívkový klavír a provozovací praxe staré hudby na Mozarteu v Salzburgu absolvovala v roce 1995 s vyznamenáním. V témže roce získala cenu „Prix d’encouragement – special mention” (zvláštní uznání) v mezinárodní cembalové soutěži v Bruggách. V roce 2010 byla prezidentem Václavem Klausem jmenována profesorem. \n\nLásku k historickým nástrojům a dovednosti v ladění jí přinesli Jos van Immerseel a Mark Lindley. Jesper Christensen v ní budoval touhu zrealizovat generální bas co nejvěrněji barokním principům. \n\nSpolupracovala s umělci jako například Magdalena Kožená, Martina Janková, Erich Hoeprich, Doron Sherwin, Erich Höbarth, Sergio Azzolini, Christian Leiterer ad. Barbara Maria Willi koncertuje na významných pódiích jako například v Curyšské opeře, ve vídeňském Konzerthausu, ve filharmoniích v Krakově, Essenu, Vrotislavi, na Bratislavském hradě, v pražském Rudolfinu aj. \n\nCembalistka a sólistka na kladívkový klavír ráda přináší nové úhly pohledů do hudebního vnímání. Důkladně zkoumala generálbasové prameny 17. století a často překvapí svými osobitými realizacemi. S kladívkovým klavírem podnítila výzkumnou cestu do oblasti písňové tvorby 18. století a představila celou řadu neznámých českých autorů (Josef Rösler, Jan Hugo Voříšek, Leopold Koželuh ad).\n\nBarbara Maria Willi založila cembalovou třídu na Janáčkově akademii múzických umění v Brně a od roku 2014 je vedoucí tamější katedry varhanní a historické interpretace.\n\nJejí dramaturgie pro festival Concentus Moraviae jsou nápadité a provokativní (vlámská bouře, velcí skladatelé a jejích nepřátelé). Díky jejímu působení se stal Concentus Moraviae biennale staré hudby s největším počtem koncertů na autentické nástroje ve střední Evropě. Od roku 2014 zodpovídá také za dramaturgii festivalu Bachův varhanní podzim. Spolu s agenturou C.E.M.A. založila úspěšný cyklus koncertů staré hudby v Brně pod názvem Barbara Maria Willi uvádí.\n\nJe autorkou generálbasové detektivky \"Generálbas anebo kdo zavraždil kontrapunkt?\" (Musica Sacra, Brno 2010). V současné době se věnuje také interpretaci soudobé hudby, mimo jiné s Brno Contemporary Orchestra.\n\nJejí nahrávky („Intrada di Polcinelli“, „Salve mater“) získaly četná ocenění (cena německé hudební kritiky, choc du monde de musique, CD měsíce časopisů \"Harmonie\" a \"Klassik heute\"). V roce 2005 byla členkou poroty mezinárodní soutěže v rámci festivalu Pražské jaro. \n\nTelevizní přenos z festivalu Concentus Moraviae, kde koncertovala spolu s mezzosopranistkou Magdalenou Koženou a kontratenorem Thierrym Grégoirem, byl oceněn prestižní cenou za nejlepší záznam koncertu na festivalu Zlatá Praha 2000. \n\n"}
{"id": "434930", "url": "https://cs.wikipedia.org/wiki?curid=434930", "title": "Závoj (fotografie)", "text": "Závoj (fotografie)\n\nZávoj je ve fotografické a filmové technice označení pro ztmavnutí či zabarvení neosvětleného povrchu fotocitlivé vrstvy po úplném chemickém vyvolání. Obecně je považován za nežádoucí, v mnoha případech jej však nelze zcela odstranit. Kvantitativně se měří jeho optická hustota.\n\nZávoj může být způsoben řadou příčin. Mezi ně patří druh a stáří fotografického materiálu, způsob vyvolání, parazitní světlo či jiné druhy záření (působení světla či záření ale není často považováno za pravý závoj).\n\nZávoj lze částečně potlačit pomocí zeslabovačů.\n\nU barevných materiálů může závoj způsobit posun barevných charakteristik. Barevný závoj však může vznikat i u černobílých materiálů, které vlivem nesprávného vyvolání mohou mít žluté nebo modrozelené zabarvení.\n"}
{"id": "434932", "url": "https://cs.wikipedia.org/wiki?curid=434932", "title": "The Tide and Its Takers", "text": "The Tide and Its Takers\n\nThe Tide and Its Takers je čtvrté studiové album aljašské kapely 36 Crazyfists. Deska vyšla 27. května 2008 celosvětově. Kapela natočila klip pro první singl alba \"We Gave It Hell\" režírované Sorenem, který spolupracoval dříve s kapelami Unearth nebo Behemoth. Video vyšlo na YouTube 6. května 2008. Album dosáhlo na 155. příčku v Billboard 200 v prvním týdnu, stejně jako čtvrté místo v Top Heatseekers, 23. v tabulce Hard Rock a 11. v Top Independent Albums. Album zaznamenalo nejvyšší prodejnost za první týden v historii kapely (4150 kopií v USA). Deska také dosáhla 83. místa v UK Albums Chart.\n\n\n\n"}
{"id": "434936", "url": "https://cs.wikipedia.org/wiki?curid=434936", "title": "Kasiope", "text": "Kasiope\n\nKasiope (\"Cassiope\") je rod rostlin z čeledi vřesovcovité. Jsou to drobné keříky s hustě čtyřřadými drobnými listy a bílými nebo růžovými zvonkovitými květy. Rod zahrnuje 17 druhů a je rozšířen v chladných oblastech Evropy, Asie a Severní Ameriky. Jediným evropským druhem je arktická kasiope čtyrhranná. Některé druhy jsou pěstovány jako skalničky.\n\nZástupci rodu kasiope jsou stálezelené, trpasličí, poléhavé, vystoupavé nebo přímé keře dorůstající výšky od 2 do 30 cm. Listy jsou přisedlé, vstřícné, křižmostojné, hustě nahloučené, obvykle čtyřřadé. Čepel listů je drobná, šupinovitá, celokrajná nebo s třásnitým okrajem, bez žilnatiny. Květy jsou jednotlivé, úžlabní, stopkaté a převislé, obvykle pětičetné. Kališní lístky jsou téměř zcela volné. Koruna je bílá nebo růžová, zvonkovitá, zakončená směrem ven vyhnutými laloky. Tyčinek je 8 až 10, mají rovné nitky a nevyčnívají z květů. Semeník je svrchní, s válcovitou čnělkou zakončenou hlavatou bliznou. Obsahuje 4 nebo 5 komůrek, v každé z nich je mnoho vajíček. Plodem je kulovitá nebo vejcovitá tobolka. Plody spočívají na dlouhé stopce a obsahují mnoho drobných bezkřídlých semen.\n\nRod kasiope zahrnuje 17 druhů. Je rozšířen obtočnově v arktických a subarktických oblastech Evropy, Asie i Severní Ameriky. V Číně a západních oblastech Severní Ameriky jeho areál vybíhá k jihu. Izolovaný areál je v oblasti Himálaje a severního Myanmaru.\nNejvětší počet druhů (celkem 11, z toho 6 endemických) roste v Číně. V Evropě tento rod zastupuje pouze kasiope čtyrhranná (\"Cassiope tetragona\"), druh rozšířený od Skandinávie a Špicberků přes severní Rusko, Sibiř až po ruský Dálný východ, dále v Grónsku a severních oblastech Severní Ameriky. V Severní Americe rostou celkem 3 druhy, nejdále na jih (do Kalifornie) zasahuje kasiope Mertensova (\"Cassiope mertensiana\").\n\nKasiope čtyřhranná dosahuje v severním Grónsku společně s trpasličí vrbou arktickou (\"Salix arctica\") téměř severní hranice rozšíření kvetoucích rostlin (83° severní šířky).\n\nV řecké mytologii je Kassiope (\"Kassiopeia\") krásná manželka krále Kéfeuse z Fénicie. Jejich dcerou byla Andromeda. Podle pověsti byla Kassiope pro svou pýchu za trest přikována k obloze a proměněna v souhvězdí. Vědecké jméno \"Cassiope\" nese též rod fosilních mořských plžů z čeledi †\"Cassiopidae\" a je to i druhové jméno babočkovitého motýla \"Selenophanes cassiope\".\n\nRod \"Cassiope\" je v současné taxonomii čeledi vřesovcovitých řazen do podčeledi \"Cassiopoideae\" a představuje jediný rod této podčeledi. Sesterskou skupinou je podčeleď \"Ericoideae\".\nV minulosti byly do rodu \"Cassiope\" někdy řazeny i dva druhy, v současné taxonomii řazené do samostatného rodu \"Harimanella\" v rámci podčeledi \"Harimanelloideae\": \"H. hypnoides\" (druh rozšířený i v severní Evropě) a \"H. stelleriana\".\n\n\nNěkteré druhy jsou pěstovány jako skalničky. Jsou ceněné pro svůj delikátní vzhled, jejich pěstování je však obtížné. Daří se jim v kyselé, rašelinné, vlhké půdě na světlém ale chladnějším stanovišti. Zalévat je třeba měkkou, dešťovou vodou. Rozmnožují se řízkováním v srpnu, hřížením nebo dělením. Byly vyšlechtěny též okrasné kultivary.\n"}
{"id": "434941", "url": "https://cs.wikipedia.org/wiki?curid=434941", "title": "Hroznýšek červený", "text": "Hroznýšek červený\n\nHroznýšek červený (\"Charina bottae\") je hroznýšovitý had ze západu USA. Je to jediný zástupce svého rodu. Někdy se sice udává i více zástupců, aktuálně jsou však brány jako poddruhy. Jde o \"Charina bottae bottae\", \"Charina bottae umbratica\" a \"Charina bottae utahensis\". Druh je pojmenován po cestovateli a archeologovi Paulo Emilia Botta.\n\nHroznýšek červený žije v USA ve státech: Washington, Oregon, Kalifornie, Idaho, Montana, Nevada, Utah, Wyoming a v Kanadě v provincii Britská Kolumbie.\n\nJde o malého hádka, který obvykle nepřesahuje 40 centimetrů délky, někdy však dosáhne až 85 centimetrů. Dožívá se až 15 let. Má válcovité tělo, hladké šupiny, které na dotek působí jako gumové. Anglicky se mu říká rubber boa - gumový hroznýš. Šupiny na hlavě má zvětšené kvůli rytí v podzemí. Hlava je drobná a prakticky neodlišitelná od zbytku těla, ocas je krátký a výrazně kulatý. Hroznýšek ho používá při obraně na odlákání nepřítele. Několik posledních obratlů v ocasu má srostlých. Díky tvaru jeho ocasu se mu také někdy říká dvouhlavý had.\n\nBarvu má většinou hnědou, někdy je zbarven do žluta. Břicho mají světlejší. Mláďata jsou zbarvena narůžověle.\n\nHroznýšek obývá různorodé biotopy. Nejraději má sušší místa, jehličnaté lesy, louky a další horské oblasti. Je aktivní hlavně v noci, ve dne se však rád vyhřívá na kamenech nebo na cestách, často je k nalezení pod trouchnivějícím dřevem nebo pod kameny. Občas je také k vidění v keřích, ale raději loví pod zemí. Umí i dobře plavat.\n\nLoví hlavně drobné savce, nepohrdne však ani ještěrkami, obojživelníky, ptačími mláďaty nebo i jinými hady. Páří se na jaře, samice koncem léta nebo počátkem podzimu porodí 2 až 10 živých mláďat, která při narození měří 18 až 20 centimetrů. V severních a horských areálech svého rozšíření upadá přes zimu do hibernace.\n\nZajímavý je jeho způsob obrany. V ohrožení se stočí do pevné koule, hlavu si chrání uvnitř, zatímco ocas vztyčuje a podniká ním útoky proti nepříteli. Právě proto má ocas tak podobný hlavě. Pokud predátor zaútočí, tak hroznýšek vyvázne se zraněným ocasem, zatímco životně důležitou hlavu má nezraněnou. V zajetí však tento obranný mechanismus brzy ztrácí.\n\n"}
{"id": "434943", "url": "https://cs.wikipedia.org/wiki?curid=434943", "title": "Asolo", "text": "Asolo\n\nAsolo je italská obec v provincii Treviso v oblasti Benátsko. Je významná především svými hradbami. V roce 2014 zde žilo 9 116 obyvatel.\n\nSousední obce jsou: Altivole, Castelcucco, Fonte, Maser, Monfumo, Paderno del Grappa a Riese Pio X.\n\n\nZdroj:\n\n"}
{"id": "434946", "url": "https://cs.wikipedia.org/wiki?curid=434946", "title": "Hogan", "text": "Hogan\n\nPříjmení Hogan nosí více různých osobností:\n\n\n"}
{"id": "434948", "url": "https://cs.wikipedia.org/wiki?curid=434948", "title": "Brock Lindow", "text": "Brock Lindow\n\nBrock Lindow je zakládající člen a hlavní zpěvák aljašské post-hardcorové kapely 36 Crazyfists. Narodil se v Soldotna na Aljašce. Se svou ženou očekává své první dítě toto jaro.\n\nV interview vztahující se k Metallice Brock uvedl, že je to jeho nejoblíbenější kapela všech dob, a že když je viděl na koncertě v Anchorage na Aljašce v roce 1989, byli prý to jediné, co ho zajímalo na muzice.\n\n"}
{"id": "434951", "url": "https://cs.wikipedia.org/wiki?curid=434951", "title": "Levi P. Morton", "text": "Levi P. Morton\n\nLevi Parsons Morton (16. května 1824, Shoreham, Vermont – 16. května 1920, Rhinebeck, New York) byl americký politik a státník. Byl učitelem, podnikatelem a členem Kongresu USA za republikány z New Yorku (1879–1881) a byl také vyslancem ve Francii (1881–1885) Benjamina Harrisona za Republikánskou stranu 22. viceprezidentem USA (1889–1893), prezident jej znovu nenominoval. Mezi lety 1895 až 1897 zastával funkci guvernéra stát New York.\n"}
{"id": "434953", "url": "https://cs.wikipedia.org/wiki?curid=434953", "title": "Adlai E. Stevenson", "text": "Adlai E. Stevenson\n\nAdlai Ewing Stevenson (23. října 1835, Christian County, Kentucky – 14. června 1914, Chicago, Illinois) byl americký státník, demokratický politik a právník, 23. viceprezident USA v letech 1893–1897.\n\nByl dvakrát zvolen do Sněmovny reprezentantů USA za demokraty z Illinois, kde zasedal v letech 1875–1877 a 1879–1881. V období 1885–1889 byl náměstkem ministra pošt. Propustil přes 40 000 republikánských zaměstnanců a nahradil je demokraty. To mu nebylo zapomenuto a republikány ovládaný Kongres zamítl jeho nominaci na federálního soudce. Při prezidentské kampani Grovera Clevelanda kandidoval spolu s ním jako viceprezident a od 4. března 1893 do 4. března 1897 tento úřad zastával.\n"}
{"id": "434954", "url": "https://cs.wikipedia.org/wiki?curid=434954", "title": "Hobey Baker Memorial Award", "text": "Hobey Baker Memorial Award\n\nHobey Baker Memorial Award je každoročně udělovaná trofej pro nejlepšího hráče amerického univerzitního hokejového mužstva. Tato trofej byla pojmenována po Hobey Bakerovi, který hrál lední hokej v letech 1913–1916 a od roku 1945 je členem Hokejové síně slávy.\n\n"}
{"id": "434959", "url": "https://cs.wikipedia.org/wiki?curid=434959", "title": "Alexander Cunningham", "text": "Alexander Cunningham\n\nAlexander Cunningham (23. ledna 1814 – 28. listopadu 1893) byl britský archeolog a armádní inženýr, zakladatel Archaeological Survey of India. Účastnil se četných vykopávek po Indickém subkontinentu včetně mnoha archeologických objevů na poli protoindické kultury. Za své zásluhy obdržel Řád Indické říše.\n\n"}
{"id": "434962", "url": "https://cs.wikipedia.org/wiki?curid=434962", "title": "Avro Type F", "text": "Avro Type F\n\nAvro Type F bylo první letadlo s uzavřeným trupem a místem pro pilota vyrobené firmou Avro v roce 1912. Strukturálně je letadlo podobné dřívějšímu typu Avro 500. Type F se může pyšnit trupem dřevěné konstrukce s platovým potahem a celuloidovými okny, kovovými vstupními dveřmi v podlaze. Kabina \"efka\" byla poměrně úzká, v nejširším místě pouhých 60cm (2ft). \n\nPrvní let se uskutečnil 1. května 1912. Některé prameny uvádí, že Avro Type F byl prvním dopravním letounem. \n\n\n"}
{"id": "434963", "url": "https://cs.wikipedia.org/wiki?curid=434963", "title": "Johann Caspar Joseph de Barger", "text": "Johann Caspar Joseph de Barger\n\nJohann Caspar Joseph de Barger (*1686, ? – †1771, Jihlava), byl jihlavský vysoký městský úředník a vlivný patricij. Jeho náhrobní deska byla umístěna do jihlavského minoritního kostela Nanebevzetí Panny Marie v dnešní \"ulici Matky Boží\".\n\nOtec Johanna Caspara Josepha de Barger byl Friedrich Sigmund de Barger (1650–1706). Děd Johanna Caspara Josepha – Karel Sigmund de Barger (1607–1681) byl zakladatelem české rodové linie tohoto starého francouzsko-anglicko-německého šlechtického rodu. Sloužil jako důstojník u císařských vojsk za třicetileté války. Karel Sigmund byl tak první ze šlechtického rodu \"de Barger\", kdo se trvale usadil na území koruny české.\n\nMatka Johanna Caspara Josepha de Bargera byla Caroline de Bonneval. Johann Caspar byl nejmladším synem svých rodičů a po dokončení studií byl nespokojen s dědickým podílem, který na něj připadl. Z tohoto důvodu v roce 1708 odchází do královského krajského města Jihlavy, aby zde nabídl své služby. Tím se stává zakladatelem jihlavské rodové linie Bargerů.\n\nZa svůj dědický podíl kupuje ve městě domy číslo 24, 25 a 28 nedaleko náměstí a hradební věže, Věže Matky Boží (dnes ulice \"Matky Boží\") a velký panský dvůr zvaný „Pannenský dvůr“ číslo 30 na jihlavském \"Pannenském předměstí\". Obytné a hospodářské budovy této zemědělské usedlosti sousedily s městským sirotčincem. Členem správní rady tohoto sirotčince byl i jeden z potomků J. C. J. de Bargera. Pannenský dvůr pak zůstal v majetku potomků J. C. J. de Bargera do konce 30. let 19. století. Protože se následně nenašel kupec pro tak rozsáhlé polnosti, byl Pannenský dvůr rozparcelován a rozprodán.\nJohann Kaspar Josef Barger se narodil 21. září 1685 ve Všebořicích u Ústí nad Labem /Hanela,rodokmen/\n\nJohann Caspar Joseph de Barger byl vzdělán v ekonomii, právech, zemědělství i lesnictví. To mu dopomohlo v roce 1726 k přijetí do městských služeb, kde získal po velmi krátké době dobré postavení. Do roku 1733 byl pověřen vedením úřadu hospodářského poradce města Jihlava. Od roku 1733 byl jmenován do funkce \"oberamtmann\" (česky \"vrchní úředník\") královského krajského města Jihlavy.\n\nMěsto mělo jak na moravském tak i českém území rozsáhlé pozemky. Toto hospodářství bylo však v poměrně špatném stavu. J. C. J. de Barger vyslechl četné stížnosti občanů a začal se problému věnovat. Na pozemcích zavedl chov ovcí, který se osvědčil a s ekonomickým rozhledem dokázal toto hospodářství dovést k výnosnému postavení a rozkvětu.\n\n31. ledna 1738 získává městské občanství. Funkci vrchního úředníka zastával do roku 1769.\n\nNejstarší syn Johanna Caspara Josepha Bargera Johann de Barger (1740–1816) byl od roku 1782 jmenován do funkce vrchního úředníka krajského královského města Jihlava. Johann de Barger byl jedním z přímluvců za status městyse pro obec Úsobí.\nDoklad o této přímluvě byl uložen do Bargerova rodového archivu, který se nalézal v sídle Antona de Barger, který byl pánem na Bladimirevcích ve Slovinsku. Anton de Barger byl bratrancem výše uvedeného Johanna de Bargera.\n\nVnuk Johanna de Bargera(1740-1816) a jeho manželky, kterou byla italská šlechtična Maria de Venti - Leopold Ludvik de Barger ((1804- 1871)) opouští Jihlavu. Byl prvním členem rodu, který se hlásí k české národnosti Leopoldův vnuk inženýr Ludvík Barger (1884-1974) byl v době \"první republiky\" ve funkci vládního rady. Syn Ludvíka Bargera Milan Barger (1928-1976) se oženil s dcerou františkodolského olympionika Zdeňka Hynka Bárty.\n\nJako jednoho z dalších významných přímluvců za získání statutu městyse pro Úsobí lze jmenovat i zemského poslance a pána na Mirošově Josefa Nepomuka Richlého, který byl švagrem majitele úsobského panství Martina Leopolda Benedikta Jana Adama Fučíkovského von Grünhof. Úsobí získalo status městys od císaře Josefa II. roku 1789. V té době oba švagři nemohli tušit, že se jejich rody po několika generacích opět příbuzensky propojí.. Dalším sňatkem s pra- potomkem princezny Juliany Bory (Juliana Bora), (která byla dcerou Františka I. knížete Rákócziho a Heleny Zrinské, a sestrou knížete Františka II. Rákócziho) se rody propojily i s potomky starého význačného uhersko sedmihradského panovnického knížecího rodu Rákóczi a tím i panovnickým - kurfiřtským - Hessensko - Kasselským rodem.\n\nJosef Nepomuk Richlý byl praděd malířky Berty Schmidtové, provdané za františkodolského továrníka Vojtěcha Bártu.\n\nJohann Caspar Joseph de Barger se po odchodu ze svého úřadu věnoval správě svých nemovitých majetků. O jeho postavení v tehdejší společnosti svědčí že patřil k nejpřednějším patricijům Jihlavy.\n\nJohann Caspar Joseph de Barger zemřel 30. srpna 1771. v Jihlavě Náhrobní deska Johanna Caspara Josepha de Bargera byla umístěna do minoritského kostela Nanebevzetí Panny Marie v Jihlavě.\n\nZa zakladatele tzv. \"Americké\" linie rodu Bargerů lze považovat Andrewa Bargera, který byl členem tzv. \"Německo-Nizozemské (Holandské)\" rodové linie Andrew emigroval v 18. století, (před rokem 1747) z Holandska do Ameriky - tehdejší osady, dnes města Putman Valey, nacházejícího se nedaleko New Yorku a zde založil novou rodovou linii, žijící dodnes v USA. Jeho potomci se příbuzensky propojili též se starým rodem \"del Castillo\", jehož někteří potomci žijí na Jihoamerickém kontinentě. Stejně tak se tato početná rodová linie Bargerů propojila i s příslušníky historického rodu \"Croft\" kteří žijí v USA.\n\n"}
{"id": "434964", "url": "https://cs.wikipedia.org/wiki?curid=434964", "title": "Chieti", "text": "Chieti\n\nChieti je italské město v Abruzzi hlavní město stejnojmenné provincie. V roce 2011 zde žilo 53 642 obyvatel.\n\nChieti se nachází ve východní části středního Abruzza, 330 metrů nad mořem.\n\nBascelli, Brecciarola, Buonconsiglio-Fontanella, Carabba, Cerratina, Chieti Scalo, Colle dell'ara, Colle Marcone, Crocifisso, De Laurentis Vallelunga, Filippone, Fonte Cruciani, Iachini, La Torre, Madonna del Freddo, Madonna della Vittoria, Madonna delle Piane, San Martino, San Salvatore, Santa Filomena, Selvaiezzi, Tricalle, Vacrone Cascini, Vacrone Colle San Paolo, Vacrone Villa Cisterna, Vallepara, Villa Obletter, Villa Reale\n\nBucchianico, Casalincontrada, Cepagatti (PE), Francavilla al Mare, Manoppello (PE), Pescara (PE), Ripa Teatina, Rosciano (PE), San Giovanni Teatino, Torrevecchia Teatina\n\nChieti je jedno z nejstarších měst v Itálii, je dokonce o 500 let starší, než Řím. Ve středověku se dostalo pod nadvládu Normanů. V roce 1860 se město připojilo k Italskému království.\n\nNejvýznamnější památkou Chieti je Cattedrale di San Giustino, jejíž stavba byla započata v 11. století.\n\n"}
{"id": "434967", "url": "https://cs.wikipedia.org/wiki?curid=434967", "title": "Uhličitan draselný", "text": "Uhličitan draselný\n\nUhličitan draselný KCO, starším názvem potaš či salajka, je bílá, silně hygroskopická sůl kyseliny uhličité. Vodné roztoky jsou silně alkalické. Používá se převážně při výrobě skla, v textilním a papírenském průmyslu, při výrobě mazlavých mýdel, je součástí pracích prášků, při výrobě pigmentů, v barvířství a běličství a při praní vlny, při výrobě léků, v analytické chemii a mnohde jinde. Používá se také pro přípravu kyanidu draselného a v zemědělství jako umělé hnojivo, také se používá ve vodních hasicích přístrojích.\n\nNejprve se provede elektrolýza chloridu draselného za vzniku hydroxidu draselného, vodíku a chloru. Vzniklý hydroxid draselný se pak sytí oxidem uhličitým. Při reakci hydroxidu draselného a oxidu uhličitého vzniká uhličitan draselný.\n\nTen je pak výchozí látkou pro další sloučeniny draslíku.\n\nPrimitivně (od středověku) se potaš získávala spalováním celých stromů „na stojato“. Tzv. popeláři do kmene javorů nebo jiných dřevin vyhloubili otvor, ve kterém udržovali oheň. Strom pomalu vyhořel, aniž by došlo k ohrožení okolního lesa. Popelaření se provádělo pouze za stálého počasí, protože potaš nesměla zmoknout. Tradiční technologie výroby spočívala v loužení dřevěného popela vodou a odpaření přefiltrované louženiny na tzv. surovou potaš neboli flus. Ten již bylo možné užít jako surovinu v některých průmyslových odvětvích. Vyžíháním – kalcinací flusu bylo získáváno čistší kalcinované draslo. Surovinou pro výrobu potaše byl tedy původně dřevěný popel, zprvu speciálně pálený z tvrdého dřeva (javor klen, bříza, buk) v lesích, později (po vydání Lesního řádu v roce 1754) získávaný z dřevního odpadu nebo z popela zbylého po topení v domácnostech. Náhražkově se také využívalo jiného organického materiálu (sláma…). Užívaná technologie se od 16. do 19. století téměř neměnila a byla v této formě rozšířená prakticky po celém světě.\n\n"}
{"id": "434969", "url": "https://cs.wikipedia.org/wiki?curid=434969", "title": "Fosforečnan vápenatý", "text": "Fosforečnan vápenatý\n\nFosforečnan vápenatý Ca(PO) je vápenatá sůl kyseliny fosforečné. Tato sůl je součástí nerostů fosforitu a apatitu. Fosforečnan vápenatý se využívá pro výrobu fosforečných průmyslových hnojiv (např. Superfosfátu) a fosforu, v dentálních hmotách a také jako tzv. přídatná látka (\"aditivum\") do potravin pod označením E 341.\n\nNachází se v přírodě jako nerost apatit, který lze nalézt v Maroku, Izraeli, České republice, Egyptě, na poloostrovu Kola (Rusko) a v menším množství v některých jiných zemích. Přírodní forma není úplně čistá a obsahuje další složky, jako jsou písek a vápno, které mohou měnit jeho složení.\n\nLze ho také nalézt v kostech a zubech obratlovců, hlavně ve formě hydroxyapatitu.\n"}
{"id": "434973", "url": "https://cs.wikipedia.org/wiki?curid=434973", "title": "Manjóšú", "text": "Manjóšú\n\nManjóšú (v kandži 万葉集, správně Man'jóšu; \"Sbírka bezpočtu listů\" nebo též \"Sbírka četných generací\") je soubor více než 4500 japonských básní od 561 autorů (z toho je 70 žen). Za nejstarší části sbírky jsou považovány milostné verše šestnáctého japonského císaře Nintokua (vládl 313 až 399). Editorské práce na sbírce pak dokončil roku 760 vzdělaný dvořan Ótomo no Jakamoči (asi 718 až 785). Jeho text se však nedochoval, nejstarší zachované opisy sbírky pocházejí z období Heian (794 až 1185).\n\nBásně byly původně zapsány tzv. man'jóganou, tedy kombinací čínských znaků ve fonetickém a sémantickém použití, neboť vznikaly v době, kdy ještě neexistovala slabičná abeceda katakana. Moderní čtení je proto v mnoha případech pouze přibližné a japonští filologové dodnes diskutují o významu některých básní.\n\nVětšina básní má formu tanka (pětiverší o 31 slabikách). Tematicky jde o lyrickou poezii, týkající se každodenního života a zvyků, citových pout mezi rodiči a dětmi a mezi sourozenci, lásky platonické, milenecké i manželské, citového strádání, starých legend i přírodních nálad.\n\nDo češtiny celou sbírku přeložil Antonín Líman. Kromě toho byla zatím sbírka Manjóšú kompletně přeložena jen do francouzštiny.\n\n\n\n"}
{"id": "434974", "url": "https://cs.wikipedia.org/wiki?curid=434974", "title": "Asarhaddon", "text": "Asarhaddon\n\nAsarhaddon (též \"Esarchadón\"; akkadsky \"Aššur-achché-iddina\" - „[Bůh] Aššur daroval bratra“, aramejsky: ܐܵܫܘܿܪ ܐܵܗܐܹ ܐܝܼܕܝܼܢܵܐ; hebrejsky: אֵסַר חַדֹּן; řecky: Ασαραδδων; latinsky: \"Asor Haddan\") byl asyrský král, který vládl v letech 681 – 669 př. n. l. Byl nejmladším synem a následníkem Sinacheriba a jeho druhé manželky, aramejské princezny \"Zakitu\" (aramejsky \"Nakkija\" - „Čistá“)\n\nJeště za Sinacheribova života byl Asarhaddon místokrálem v Babylónu. Skutečnost, že jako nejmladší Sinacheribův syn byl jmenován následníkem trůnu, vyvolala odpor jeho bratrů a s nimi spojených kněží. Proběhly pokusy o Asarhaddonovu diskreditaci, kdy např. věštby tvrdily že Asarhaddon osvobodí exilanty a obnoví Babylon (zničení Babylonu Sinacheribem bylo považováno za posvátné). Přesto Asarhaddon zůstal korunním princem, ale byl donucen k exilu na neznámém místě. Útočiště nalezl za řekou Eufrat, za hranicemi říše Chanilgabat (Mitanni), pravděpodobně někde na jihovýchodě dnešního Turecka.\n\nSinacherib byl r. 681 př. n. l. zavražděn. Podle Bible ho zabili jeho synové \"Arad-bel-it\" a \"Nabu-šar-usur\" (2. kniha královská (19:37) je jmenuje jako \"Adramelecha\" a \"Šarezera\") poté, co se mu nepodařilo dobýt Jeruzalém a vracel se do Asýrie. Protože však nedostali slibovanou podporu (např. Ninive), oba byli nuceni utéct do Urartu. Zde získali vojenskou pomoc. Asarhaddon se po zprávě o otcově smrti rychle vrací do Asýrie, vstupuje do Ninive a ujímá se formálně trůnu. Poté sebral armádu a vytáhl proti urartským vojskům vedeným jeho bratry. Po šesti týdnech bojů je s konečnou platností porazil v \"Chani-Rabbatu\", distriktu v oblasti horního toku Eufratu.\n\nAsarhaddon ihned po získání trůnu započal s rekonstrukcí vypleněného Babylonu (680-678 př. n. l.). Mezi prvními byl obnoven chrám Esagila, zasvěcený Mardukovi. Asyrský architekt \"Adar-achche-šu\" pracoval na budování zikkuratu Etemenanki, který byl později dáván do spojitosti s biblickou Babylonskou věží. Do Babylonu byly vráceny sochy babylonských bohů. Ve snaze zabránit úvahám o upřednostnění Babylonu začala ve stejné době výstavba svatostánku bohyně Eššary v samotném Aššúru, kam měli všichni cizinci zakázaný vstup. Obě stavby byly dokončeny ve shodném termínu (po dvou letech). Dále rozšířil privilegia obyvatel Aššúru tím, že je osvobodil ode všech daní a poplatků. Současně potvrdil a v některých případech rozšířil privilegia jiných asyrských a babylonských měst (Harran, Sippar, Borsippa, Nippur aj.).\n\nPrvní Asarhaddonova válečná výprava byla namířena proti nomádským kmenům na jihu Mezopotámie. Podle záznamů se jednalo o kmeny \"Dakkun\" a \"Gambulu\", které napadaly zemědělce. Na začátku r. 679 př. n. l. se v oblasti Kilíkie a Tabalu objevují Kimmeriové a pod vedením nového ambiciozního krále Teušpy napadají asyrská území. Kimmeriové měli již na svědomí smrt Asarhaddonova děda, Sargona II. Asarhaddon s vojsky překročil pohoří Taurus a podle babylonských záznamů Kimmerije v bitvě u \"Hubušny\" (pravděpodobně \"Hubišna\" v Kappadokii) rozdrtil. Kimmerijský král Teušpa v bitvě zahynul a část jeho armády vstoupila do služeb Asýrie. Druhá část Kimmeriů se spojila se skytskými a urartskými vojsky a vtrhla do Frýgie (r. 676 př. n. l.).\nV tom čase vede Asarhaddon výpravy proti různým vládcům v oblasti Malé Asie. Výpravy probíhaly na bývalém asyrském území, kde se v minulých letech vytvořila řada státečků a Asarhaddon zde obnovoval asyrskou nadvládu.\n\nPo obnově Babylonu Asarhaddon znovu připojil k Babylonii chaldejské území \"Bit-Dakkuri\" (jižně od města Borsippy), které bylo dříve zkonfiskováno Sinacheribem r. 698 př. n. l. a bylo na Babylonii v podstatě nezávislé. Reakcí bylo povstání kmene Bit-Dakkuri, podporované vládcem Přímoří \"Nabu-zer-kiti-liširem\", synem Marduk-apla-iddiny II. r. 678 př. n. l. Povstání bylo Asyřany ihned nemilosrdně potlačeno. Nejvyšší kněz Dakurrů \"Šamaš-Ibni\" byl zajat a posléze popraven. Nabu-zer-kiti-lišir byl v bitvě zraněn a později na útěku zabit. Jeho bratra \"Najid-Marduka\" Asarhaddon donutil přestoupit na asyrskou stranu a dosadil ho na uvolněný trůn Přímoří jako loutkového místokrále.\n\nJiž roku 680 př. n. l., tedy v době bojů mezi Asarhaddonem a jeho bratry o moc, se proti asyrské nadvládě vzbouřilo fénické město Sidon. Jeho král Abdi-Milkutti (Abdi-Milki) Asyřanům přestal odvádět povinný tribut. S ním se následně spojili král \"Chilakku\" (asyrský název Kilíkie) Sanduarri, král země \"Du'ua\" a jiných maloasijských a syrských státečků. Roku 677 př. n. l. Asarhaddon Sidon dobyl, vyplenil a srovnal se zemí. Abdi-Milkutti se pokusil uprchnout po moři, byl ale zajat. Většina Sidonských obyvatel byla odvlečena do vyhnanství. Část kořisti byla předána králi Týru, Baalovi I., který byl Asarhaddonovi věrný. Na troskách Sidonu nechal Asarhaddon vystavět nové město, které nazval \"Kar-Aššur-aha-iddina\" - „Pevnost/přístav Asarhaddonův\", a jeho novými obyvateli se stali hlavně Chaldejci, kteří do oblasti přišli s asyrskou armádou. Asyrská vojska se pak vydal do Kilíkie, kde dobyla 21 opevněných měst. Kilíkijský král Sanduarri byl lapen při útěku do hor a společně s Abdi-Milkim byli odvlečeni do Ninive, kde byli oba popraveni.\n\nRoku 676 př. n. l. Asarhaddonova vojska dobyla \"Sissu\" (resp. \"Sizu\") a \"Kundu\" v pohoří Taurus, poslední města věrná Sanduarrovi, který v nich chtěl nalézt útočiště.\nKrál Mannei spolu se skytským králem Išpakou (řecký \"Aspakos\") a s gutejskými kočovníky začali v té době ohrožovat hranice na severu říše. Mannea, která byla doposud v podstatě asyrským vazalským královstvím a její území bylo omezeno na nejbližší okolí Urmijského jezera, obsadila oblasti na jih od jezera až k řece Dijala (v té době se zde nacházelo království Zamua). Přestala Asyřanům platit tribut a svými územními zisky přerušila obchod s koňmi mezi Asýrií a Paršuou. Výbušnou situaci zde Asarhaddon vyřešil diplomaticky, když po pádu Frýgie provdal svou dceru za skytského prince Bartatua. Tím urovnal vztahy s nomády a uvolnil si ruce pro tažení proti médskému králi Fraortovi (\"Fravartiš\"). Přesná doba tažení není známa (pravděpodobně před r. 676 př. n. l.), ale Asyřané pronikli až k \"slané poušti\" u hory Bikni, čili k dnešnímu Teheránu.\n\nV roce 676 př. n. l. se Asarhaddon vydal na vojenskou výpravu do Arabské poušti. Pronikl až do země \"Bazu\" (patrně dnešní oblast Kataru), která ležela proti ostrovnímu Dilmunu (současný Bahrajn), kde \"„škorpioni a hadi pokrývají zemi jako mravenci“\". V průběhu této kampaně Asarhaddon zabil 8 arabských šejků - lokálních vladařů. Jejich poklady a obrazy bohů nechal odvézt do Asýrie. Jeden z přeživších šejků, \"Lailie\", nejprve před Asyřany utekl, ale pak šel za Asarhaddonem až do Ninive. Tam ho požádal, aby vrátil unesené sochy bohů. Asarhaddon mu je daroval zpět, stejně jako podmaněné území, a učinil z Lailiho svého chráněnce.\n\nRoku 675 př. n. l. na jihovýchodní hranici říše několikrát zaútočil elamský panovník Chumba-chaldaš II. Ten však během tažení na babylonský Sippar náhle umírá (\"beze známky jakékoli nemoci\") a elamská armáda pak byla vytlačena zpět. Je velmi pravděpodobné, že o fyzickou likvidaci elamského krále se postarali Asyřané. Nový elamský král Urtaki (bratr zesnulého Chumba-chaldaše) uzavřel s Asarhaddonem spojenectví a dokonce nechal r. 674 př. n. l. vrátit do Babylonu sochy bohů, kteří \"byli dlouhou dobu elamskými válečnými zajatci\".\n\nRoku 673 př. n. l. podnikl Asarhaddon na severní hranici Asýrie výpravu proti urartskému králi Rusasovi II. Urartu se v tomto období začalo vzpamatovávat z následků předchozích porážek od Sargona II. a nájezdech Kimmerijců. To Asarhaddon nechtěl dovolit.\nRoku 672 př. n. l. však náhle umírá jeho nejstarší syn a korunní princ Sin-idin-apla. Protože jeho druhý syn Šamaš-šum-ukín měl převzít vládu nad Babylonií, nejmladší syn Aššurbanipal se náhle dostal do pozice následníka asyrského trůnu. Tento vývoj se setkal se značným odporem, protože Aššurbanipal nebyl nijak oblíben mezi mocným kněžstvem a v části královského dvora. Asarhaddon byl nucen uzavřít mnoho smluv s asyrskou aristokracií, členy královské rodiny i cizími panovníky aby zajistil svému nejmladšímu synovi loajalitu.\n\nRoku 671 př. n. l. Asarhaddon podnikl válečné tažení proti mocnému nepříteli, egyptskému faraonovi Taharkovi. Chtěl dosáhnout úplné egyptské porážky a tím naplnit odkaz svého děda Sargona II. a otce Sinacheriba.\nSvou armádu byl Asarhaddon donucen rozdělit při pochodu přes Kanaán, protože v Týru (a pravděpodobně i v Aškelonu) propuklo protiasyrské povstání. Část asyrské armády byla tedy vyčleněna na pochod proti povstalcům. Hlavní část pod Asarhaddonovým vedením překročila Sinajský poloostrov a vstoupila do Egypta. Roku 670 př. n. l. byla egyptská vojska v několika bitvách poražena, a když se Asarhaddonovi podařilo dobýt i Mennofer (Mempfis), byl Taharka se zbytky své armády donucen k ústupu do Horního Egypta. Asarhaddon se v Memfisu prohlásil za krále Egypta a nechal vztyčit na oslavu svého vítězství stélu, znázorňují Taharkova syna prince Ušanchuru v řetězech. Vyplenil pak města v nilské deltě a s bohatou kořistí se vrátil do Asýrie. Egypt však ihned po jeho odchodu proti asyrské nadvládě povstal.\n\nPo návratu z úspěšného egyptského tažení musel Asarhaddon čelit palácovým intrikám v Ninive. Vyřešil je popravou některých čelných šlechticů, zatímco do vzbouřevšího se Egypta poslal jako svého zástupce generála asyrské armády Ša-Nabu-Šueho. Po uklidnění domácí situace se vydal na trestnou výpravu zpět do Egypta (r. 669 př. n. l.). Na podzim, v průběhu cesty ve městě Harran náhle umírá. Jeho následníkem se v Asýrii stal jeho syn Aššurbanipal a v Babylonii Šamaš-šum-ukin.\n\n"}
{"id": "434975", "url": "https://cs.wikipedia.org/wiki?curid=434975", "title": "Cavendishia", "text": "Cavendishia\n\nCavendishia je rod zahrnující asi 100 druhů dřevitých vytrvalých rostlin, mnoho z nich jsou epifyty .\n\nRod je původní v Jižní Americe a Střední Americe.\n\nStálezelené keře s tuhými, vejčitými, celokrajnými listy.\n\n\n"}
{"id": "434977", "url": "https://cs.wikipedia.org/wiki?curid=434977", "title": "Michal Mareš", "text": "Michal Mareš\n\nMichal Mareš, vlastním jménem Josef Mareš, (22. ledna 1893, Teplice – 17. února 1971, Praha) byl český spisovatel, básník a novinář.\n\nVyrůstal v kontaktu s anarchistickým hnutím v severních Čechách. Střední školu studoval v Praze, ale v sedmnácti letech byl vyloučen ze všech středních škol Rakouska-Uherska za svůj protest proti popravě španělského anarchistického teoretika Francesca Ferrera. Anarchismus přivedl Mareše k zájmu o sociální problémy, kterým se v období první republiky věnoval jako autor próz a divadelních her a jako novinář v časopisech \"Tribuna\", \"Prager Mittag\" a \"Prager Tagblatt\" a také na svých studijních cestách v Evropě a v Africe. Vstoupil také do KSČ a spolupracoval s \"Rudým právem\". Měl přátele mezi českými i německými spisovateli, znal se například s Jaroslavem Haškem (byl zapisovatelem na předvolebních schůzích jeho Strany mírného pokroku v mezích zákona), Karlem Čapkem, Ferdinandem Peroutkou, Maxem Brodem, Franzem Kafkou i Egonem Ervínem Kischem.\n\nV polovině května roku 1945 byl na základě omylu zatčen NKVD (Lidový komisariát vnitřních záležitostí), který třikrát fingoval přípravu na jeho popravu. Po propuštění zjistil, že se právě koná pohřeb jeho otce, kterého při rabování v Praze zabili členové Revolučních gard. Začal se proto zabývat znepokojivými projevy nastupujícího mocenského chování Sovětského svazu a jeho spojenců ve Sboru národní bezpečnosti. \"Rudé právo\" jeho reportáže ovšem odmítlo, a tak se stal jedním z významných novinářů Peroutkova týdeníku \"Dnešek\". Psal také o poměrech v pohraničí – o rabování a rozkrádání majetku po Němcích, o účasti úředníků a příslušníků SNB na těchto událostech a o zneužívání pravomoci místních diktátorů. Byl první, kdo použil pojem \"gestapistické metody\" pro zločiny na zdraví, životech a osobní svobodě občanů a pro případy nelidskosti v různých internačních táborech. Byl za to nenávistně osočován v tisku KSČ, ze které byl na počátku roku 1947 vyloučen.\n\nPo únoru 1948 byl zatčen a koncem roku 1948 na základě absurdních obvinění odsouzen k sedmi letům vězení. Když byl se zničeným zdravím v březnu roku 1955 propuštěn, dozvěděl se, že matka, které psal z vězení dopisy, je již přes tři roky mrtva. Svůj život dožil v bídě a své rehabilitace se již nedožil. Nejvyšší soud zrušil rozsudek nad ním až v září roku 1991.\n\n\n"}
{"id": "434982", "url": "https://cs.wikipedia.org/wiki?curid=434982", "title": "Juval Steinitz", "text": "Juval Steinitz\n\nDr. Juval Steinitz ( יובל שטייניץ, narozen 10. dubna 1958 Izrael) je izraelský filosof, akademik a politik, který je od roku 1999 poslancem Knesetu za stranu Likud. Od května 2015 zastává post ministra energetiky a vodních zdrojů v izraelské vládě. V předchozích vládách zastával post ministra financí, ministra pro strategické záležitosti, ministra zpravodajských služeb a ministra mezinárodních vztahů. Je znám pro své odborné a nekompromisní názory na bezpečnostní otázky.\n\nSteinitz vyrostl ve vesnici Ramot ha-Šavim a povinnou vojenskou službu odsloužil u brigády Golani a později jako rezervista u brigády Alexandroni. Na Hebrejské univerzitě v Jeruzalémě získal bakalářský titul z filosofie a následně i magisterský titul ve stejném oboru.\n\nSvoji doktorandskou práci s názvem \"Z racionálního úhlu pohledu\" (v originále: \"From A Rational Point of View\") napsal během působení na \"Cohen Institute for the Philosophy of Science and Ideas\" na Telavivské univerzitě. Steinitz získal stipendium, které jej zavedlo na Haifskou univerzitu, kde pokračoval ve svém výzkumu a brzy se stal starším lektorem. Tuto pozici opustil až po svém zvolení do Knesetu.\n\nV době, kdy přednášel na Haifské univerzitě, se Steinitz začal zajímat o vojenskou strategii a taktiku. Začal publikovat řadu článků na toto téma v prestižních periodikách, mezi které například patřil i časopis Izraelských obranných sil (IOS), \"Marachot\". Ve světle mírových jednání mezi Izraelci a palestinskými Araby začal pochybovat o svém politickém přesvědčení.\n\nSteinitzova politická kariéra začala v 80. letech, kdy se připojil k hnutí Mír nyní. Během jedné z mírových demonstrací byl zraněn, když pravicový extremista vhodil do davu ruční granát, který zabil mírového aktivistu Emila Grunzweiga.\n\nJeho námitky proti mírové dohodě z Osla ho dovedly až do strany Likud. Pro volby do Knesetu v roce 1999 byl zařazen na dvacáté místo na kandidátce strany. Likud ovšem získal jen 19 křesel. Nicméně poté, co se Benjamin Netanjahu rozhodl převzít odpovědnost za chabé výsledky své strany a rezignoval, tak jej nahradil právě Steinitz. Během svého prvního období v Knesetu, byl zvolen předsedou Podvýboru pro obranu, plánování a politiku. Byl rovněž členem Výboru pro zahraniční věci a obranu a také Výboru pro ústavní právo a soudy.\n\nPotom, co byl znovu zvolen ve volbách do Knesetu v roce 2003, se stal předsedou Výboru pro zahraniční věci a obranu. Z tohoto výboru se pak stalo jedno z nejmocnějších těles celého Knesetu. Během svého druhého období také předsedal Podvýboru pro zpravodajskou činnost a tajné služby, Výboru pro vyšetření zpravodajských služeb následujících válku v Iráku. Rovněž spolupředsedal společnému bezpečnostnímu výboru mezi Knesetem a americkým Kongresem.\n\nSteinitz byl silně proti Izraelskému plánu jednostranného stažení v roce 2005. Byl zejména znepokojený tím, že armáda chtěla opustit nárazníkovou zónu mezi Egyptem a Pásmem Gazy a přenechat jí právě Egyptu. Tvrdil, že by Egypt jen přihlížel dodávkám zbraní a munice do Pásma Gazy. Po implementaci plánu Steinitz tvrdil, že jeho výroky zabránily Egyptu, aby získal větší moc v regionu.\n\nSteinitz dlouhodobě obhajuje reformu vojenské strategie a obranné doktríny Izraele. V lednu 2007 prohlásil: ,Je nezbytné adoptovat novou izraelskou obranou doktrínu, která bude založena na větším použití námořní síly a mocné pozemní raketové síly.\" Ve stejném rozhovoru rovněž zazněla kritika armády. Steinitz kritizoval jak vyhodnocování hrozby ze strany Hizballáhu, tak vedení druhé libanonské války.\n\nNedávno agitoval pro větší obezřetnost před íránským jaderným programem. Lobboval doma i v zahraničí, aby se Írán nestal jadernou mocností.\n\nV roce 2008 zamítl Izrael žádost palestinských studentů opustit Gazu a odjet studovat na stipendium do USA. Steinitz velice silně obhajoval toto stanovisko a řekl deníku The New York Times: „Bojujeme s režimem v Gaze, který zabijí naše občany a ničí naše školy a koleje. Takže si nemyslím, že bychom měli dovolit studentům z Gazy, aby někam jeli. Gaza je v obležení, a správně, a je to na jejích obyvatelích, aby změnili režim nebo jeho chování.“\n\nPoslanecký mandát obhájil ve volbách v roce 2009, po nichž se stal ministrem financí ve druhé Netanjahuově vládě. Po úspěšných volbách v roce 2013 získal tři portfolia, a to strategické záležitosti, zpravodajské služby a mezinárodní vztahy ve třetí Netanjahuově vládě.\n\nMandát obhájil rovněž ve volbách v roce 2015. Od května 2015 zastává ve čtvrté Netanjahuově vládě post ministra energetiky a vodních zdrojů.\n\n"}
{"id": "434989", "url": "https://cs.wikipedia.org/wiki?curid=434989", "title": "Aristid Lindenmayer", "text": "Aristid Lindenmayer\n\nAristid Lindenmayer (17. listopadu 1925, Budapešť – 30. října 1989) byl maďarský biolog. Roku 1968 definoval pro popis růstu jednoduchých organismů (řasy, houby) tvar formální gramatiky, který se dnes nazývá L-systémy nebo také Lindenmayerovy systémy.\n\n"}
{"id": "434993", "url": "https://cs.wikipedia.org/wiki?curid=434993", "title": "Aladin (jméno)", "text": "Aladin (jméno)\n\nAladin je mužské křestní jméno, většinou užívané v muslimském světě. Jde o zkrácenou verzi arabského jména Alá’uddín, které lze přeložit jako \"výtečnost náboženství\". Je zde zkombinováno slovo alá (علاء) \"znamenitost, výška\" se slovem dín (دين) \"náboženství, víra\". Toto jméno neslo několik sultánů z Dillí.\n\n\n\n"}
{"id": "435000", "url": "https://cs.wikipedia.org/wiki?curid=435000", "title": "Průlomové údolí", "text": "Průlomové údolí\n\nPrůlomová údolí jsou říční údolí, která spojují dvě níže položené oblasti skrz výše položenou oblast. Díky tomu často představují nejvýhodnější spojnici přes vysočiny a často jimi procházejí cesty, silnice a železnice.\n\nPrůlomová údolí mohou vzniknout třemi způsoby:\n\n\nAntecedence a epigeneze jsou procesy schopné vytvoření mnohem rozsáhlejších útvarů, než jsou průlomová údolí. Například Grand Canyon řeky Colorado vznikl jejich kombinací.\n\nHorní tok řeky nad průlomovým údolím může být načepován jiným vodním tokem. Z říčního údolí se tak stane nízko položený průsmyk. Tento typ terénu se vyskytuje v Appalačském pohoří v povodí řeky Shenandoah \n\nPrůlomová údolí mohou v závislosti na rozsahu překonávané vysočiny dosahovat různých délek, řádově od stovek metrů až po stovky kilometrů.\n\n\n"}
{"id": "435003", "url": "https://cs.wikipedia.org/wiki?curid=435003", "title": "Petar Kočić", "text": "Petar Kočić\n\nPetar Kočić (srbskou cyrilicí Петар Кочић, 29. června 1877 Stričići, Bosna a Hercegovina — 27. srpna 1916 Bělehrad, Srbsko) byl bosenskohercegovský básník, spisovatel a politik srbského původu.\n\nKočić pocházel z regionu Banja Luky, nejprve se učil v klášteře, později pokračoval ve středoškolském studiu v Sarajevu. Musel však ve třetím ročníku odejít, a to do Bělehradu, kde svoji školu dokončil. Ve Vídni se pak věnoval filozofii. Roku 1904 se Kočić vrátil do Srbska a krátkou dobu působil jako učitel ve Skopji, která tehdy byla součástí osmanské říše. Po necelých dvou letech přesídlil do Sarajeva, kde byl činovníkem nakladatelství \"Prosveta\", ale po nedlouhé době byl propuštěn, neboť se účastnil stávky dělníků. Následně se uchýlil do Banja Luky. Poté, co byla Bosna a Hercegovina roku 1908 anektována Rakousko-Uherskem, Kočić založil noviny \"Otadžbina\" (Vlast) a začal iniciovat politickou skupinu, která hlásala boj jak okupačnímu Rakousku-Uhersku, tak i všem pozůstatkům feudálního světa, které ještě v Bosně přežívaly a moderní doba je začala jen velmi pomalu vytlačovat.\n\nJako národní a sociální revolucionář získal Kočić poměrně velkou popularitu. A to nejen mezi širokou srbskou veřejností tehdejší Bosny a Hercegoviny, ale také i mezi radikální prosrbsky či jihoslovansky orientovanou mládeží. Ve volbách do zemského sněmu Bosny a Hercegoviny, které se konaly roku 1910, byl zvolen poslancem sarajevského Saboru. Jeho protirakouské postoje byly zdrojem častých ústrků ze strany vládnoucích úřadů, které nezřídka končily soudním stíháním nebo peněžitými pokutami. Před první světovou válkou byl Kočić poslán do Bělehradu na léčení. Tam v nemocnici pro duševně choré také zemřel.\n\nKočić napsal tři sbírky povídek, kterými jsou \"S planine i ispod planine\" (Z hor a podhůří), \"Jauci sa Zmijanja\" (Sténání ze Zmijanje) a dvě politicko-sociální satiry: \"Jazevac pred sudom\" (Jezevec před soudem) a \"Sudanija\" (Souzení). V současné době je Petar Kočić vyobrazen na bosenskohercegovské stomarkové bankovce, kterou vydává Republika srbská.\n"}
{"id": "435005", "url": "https://cs.wikipedia.org/wiki?curid=435005", "title": "CCS", "text": "CCS\n\nCCS může znamenat například:\n\n\n"}
{"id": "435012", "url": "https://cs.wikipedia.org/wiki?curid=435012", "title": "Monégasque", "text": "Monégasque\n\nMonégasque (rodilými mluvčími označován jako Munegascu) je dialekt románského jazyka, který je označován jako Ligurský jazyk, a kterým se hovoří v italské oblasti Ligurie a malé části francouzského pobřeží a Monaka, kde patří k oficiálním jazykům. Tento jazyk je podobný dialektům románských jazyků, kterými se hovoří v okolí Janova a před francouzskou anexí oblasti Nice v roce 1860 existoval v oblasti národ, který je dnes označován jako Nizzardo Italians, a který hovořil románským jazykem, který byl velmi podobný jazyku Monégasque.\n\nJazyk je psán klasickou latinkou, která je doplněna o následující znaky.\n\n\" Despoei tugiù sciü d'u nostru paise\nSe ride au ventu, u meme pavayùn\nDespoei tugiù a curù russa e gianca\nE stà l'emblema, d'a nostra libertà\nGrandi e i piciui, l'an sempre respetà \" \n\n\"Ave Maria, Tüta de graçia u Signù è cun tü si benedëta tra tüt'ë done e Gesü u to Fiyu è benejiu.\nSanta Maria, maire de Diu, prega per nùi, pecatùi aùra e à l'ura d'a nostra morte AMEN. (Che sice cusci.)\"\n\n"}
{"id": "435014", "url": "https://cs.wikipedia.org/wiki?curid=435014", "title": "Suverenita (rozcestník)", "text": "Suverenita (rozcestník)\n\nSuverenita může mít více významů: \n\nPolitická strana\n\nPolitická frakce\n"}
{"id": "435016", "url": "https://cs.wikipedia.org/wiki?curid=435016", "title": "Železniční trať Pečky – Bošice – Bečváry/Kouřim", "text": "Železniční trať Pečky – Bošice – Bečváry/Kouřim\n\nŽelezniční trať Pečky – Bošice – Bečváry/Kouřim (v jízdním řádu označena číslem 012, část Bošice–Bečváry dříve označena číslem 013) je regionální železniční trať ve Středočeském kraji.\n\nTrať je dlouhá 28 km včetně odbočky a vede z Peček do Bošic, kde se rozvětvuje na větve do Kouřimi a do Bečvár.\n\nList povolení Františka Josefa Prvního ze dne 28. srpna 1880 daný ku stavbě a užívání železnice místní ze štace Pečské přes Radim, Plaňany a Votelec do Zásmuk s odvětvími do Kouříma a k cukrovaru Karlstálskému blíž Svojšic propůjčoval koncesi priv. rakouské železnici státní. Společnost jest povinna stavbu železnic do listopadu 1881 dokonati, obecnou jízdu po nich zavésti a po všechen čas koncese nepřerušeně po nich jezditi.\n\nNa trati byl zahájen provoz 15. února 1882. Traťový úsek Zásmuky–Bečváry byl vystavěn a provozován od roku 1887 jako vlečka, na veřejnou trať byl přeměněn roku 1901. K 1.1.1908 byla společnost zestátněna.\n\nV roce 1884 (1881?) byla otevřena odbočná trať Bošice – Svojšice o délce 2,3 km, která sloužila pouze nákladní dopravě. Jedna větev této trati vedla k cukrovaru Karlov, druhá větev ke dvoru Nouzov pravděpodobně byla jen rozestavěna a nebyla dokončena. 1. ledna 1908 byla trať zestátněna, roku 1916 byl její status změněn na vlečku, roku 1926 byla tato odbočná trať zrušena. Začátek někdejší tratě slouží dnes jako část vlečky skladu Správy státních hmotných rezerv BOLETEX.\n\nV roce 1953 došlo k přeložení části tratě na výjezdu z Peček.\n\nV prosinci 2006 byla zastavena pravidelná doprava na úseku Bošice–Bečváry. Již v roce 2007 zahájila KŽC Doprava provoz výletního vlaku Podlipanský motoráček, na nějž nasazuje motorový vůz 831, vlak jezdí vždy v sobotu a neděli během letních prázdnin po celé trati včetně odbočky do Kouřimi.\n\nV roce 2013 došlo při záplavách k významnému poškození trati v souvislosti s extrémním průtokem na řece Výrovce. Drážní těleso a mosty přes Výrovku tvořily zábranu proudící vodě, v úseku Chroustov (Radim) - Chotutice došlo na několika úsecích k vymletí drážního tělesa. Opravy byly zahájeny bezprostředně.\n\nV roce 1900 byly podle tehdejšího jízdního řádu v provozu tyto stanice:\nPečky, Radim, Plaňany, Plaňany (odbočka), Bošice, Kouřim, Voteleč, Zásmuky, Velké Bečváry\n\nProvoz osobní dopravy je zajišťován motorovými vozy, dříve vozy řady 801, dnes jsou do pravidelného osobního provozu nasazovány výhradně vozy řady 810. Při občasných historických jízdách jsou na trať nasazovány jak parní lokomotivy řady 310.0 tak motorové vozy řady 801 a 830 - na trati je provozován sezónní výletní vlak společnosti KŽC doprava Podlipanský motoráček.\n\n\n\n"}
{"id": "435019", "url": "https://cs.wikipedia.org/wiki?curid=435019", "title": "Jimram z Řezna", "text": "Jimram z Řezna\n\nJimram z Řezna (\"Emmeramus, Emmeran, Emeran, Heimrammi, Haimeran, Heimeran nebo Haimhram\", † 652 Kleinhelfendorf – Feldkirchen u Mnichova) byl misijním biskupem franského původu, který hlásal evangelium v Bavorsku, kde také zemřel mučednickou smrtí. Jeho ostatky byly přeneseny do Řezna, kde nad jeho hrobem vzniklo říšské opatství sv. Jimrama. Jeho životopis napsal okolo roku 750 biskup Arbeo z Freisingu.\n\nSvatý Jimram byl uctíván i v českých zemích, neboť Čechy až do založení pražského biskupství roku 973 byly součástí řezenské diecéze. Slovanské redakce životopisu svatého Václava naznačují, že kníže mu chtěl zasvětit kostel na pražském hradě (nově postavená rotunda byla ovšem zasvěcena sv. Vítu) a že se mu osobně zaslíbil. Jako český patron je Jimram vzýván v jedné z homilií tzv. Opatovického homiliáře pocházející asi z 11. století.\n\nJméno bylo oblíbeno v českých šlechtických rodech (Boskovicové, Pernštejnové), je spojeno např. s názvem obce Jimramov v okrese Žďár nad Sázavou. Svatému Jimramovi je zasvěcena bazilika ve slovenské Nitře, která je katedrálou nitranské diecéze.\n\n\n"}
{"id": "435031", "url": "https://cs.wikipedia.org/wiki?curid=435031", "title": "Ro Mu-hjon", "text": "Ro Mu-hjon\n\nRo Mu-hjŏn (1. září 1946 – 23. května 2009) byl v pořadí 16. prezident Korejské republiky. Do prezidentského úřadu byl uveden 25. února 2003 a ve svých 56 letech se stal nejmladším jihokorejským prezidentem. Svou administrativu nazval \"participační vládou\".\nBez absolvování univerzity, jako \"samostudent\", se stal ve třiceti letech právníkem a v 80. letech v trestním řízení zastupoval obviněné z držení nelegální literatury, respektive z propagace komunistické a severokorejské ideologie.\n\nPrezident Ro proslul výrazně populistickým stylem a řadou kontroverzních politických kroků na domácí i mezinárodní scéně. Stal se prvním jihokorejským prezidentem, proti kterému Národní shromáždění zahájilo proceduru tzv. impeachmentu. Ústavní soud sice obvinění v několika bodech shledal jako opodstatněná, ale nikoli tak závažná, aby Roa prezidentského úřadu zbavil.\n\nPoslední měsíce svého života byl vyšetřován v souvislosti s korupcí. Zemřel dne 23. května 2009, poté co spáchal skokem do rokle sebevraždu. Exprezidentův osobní strážce po několika kontroverzních výrocích přiznal, že v době události nebyl v Roově blízkosti. V Roově počítači byl nalezen krátký dopis na rozloučenou, kde se exprezident hluboce, ale nekonkrétně omlouvá všem, kteří kvůli němu trpěli.\n\n"}
{"id": "435033", "url": "https://cs.wikipedia.org/wiki?curid=435033", "title": "Májovák", "text": "Májovák\n\nMájovák, plným názvem Symfonický dechový orchestr Májovák Karviná, je symfonický dechový orchestr, který reprezentuje město Karvinou a v současnosti jeho obsazení čítá na 60 hudebníků. Byl založen v roce 1908 jako tradiční hornická kapela a hornické tradice (zejména svým vystupováním v hornických uniformách) ctí do dnešních dnů. V jeho repertoáru dominuje symfonická dechová hudba současných českých i zahraničních autorů. Orchestr od roku 1996 fungoval jako občanské sdružení, od roku 2014 jako spolek. Šéfdirigentem orchestru je v současnosti Ondřej Packan. Orchestr sídlí od roku 2013 v prostorách Základní umělecké školy Bedřicha Smetany v Karviné-Mizerově.\n\n1908 – 1943\n\nOrchestr vznikl jako malá hornická kapela na dole Gabriela v Karviné. Prvním dirigentem orchestru byl Gustav Stankuš. Kapela byla jednou z mnoha hornických dechovek, které tou dobou v ostravsko-karvinském regionu vznikaly. Z tohoto období nejsou dostupné prakticky žádné záznamy o akcích, kterých se kapela účastnila, s výjimkou setkání hornických hudeb v Karviné a v Orlové v letech 1922 a 1932. Za druhé světové války byla činnost tělesa přerušena.\n\n1943 – 1963\n\nTaktovky se ujímá Viktor Bystroň a po skončení druhé světové války se mu daří zvyšovat počet členů orchestru i jeho uměleckou úroveň. V roce 1951 orchestr poprvé natáčí v Československém rozhlase Ostrava. O tři roky později vítězí kapela na okresní soutěži lidové umělecké tvořivosti. Roku 1958 utrpí Viktor Bystroň vážný úraz na dole, který mu znemožní věnovat se dirigování. Kapela však hraje spontánně bez uměleckého vedoucího. Po Bystroňově návratu dochází ke krizi, vyvolané spory o umělecké směřování orchestru. Iniciativu postupně přebírá Viktorův syn Milan, který je připraven orchestr zmodernizovat. Někteří staří členové v důsledku krize z kapely odcházejí.\n\n1963 – 1981\n\nPod vedením Milana Bystroně dochází k posunu od tradiční dechové hudby k dechové hudbě symfonické. Jsou angažovány nové nástrojové skupiny jako fagoty a saxofony, repertoár orchestru se obohacuje, umělecká úroveň se stále zvyšuje. Orchestr poprvé vyjíždí do zahraničí a na mezinárodní soutěži ve francouzském Vichy v roce 1972 obdrží 1. cenu a zvláštní cenu ministra kultury Francie. Do Francie vyjíždí Májovák (tak se orchestr nazývá zhruba od roku 1972, kdy působí při Závodním klubu ROH na Dole 1. máj) i v letech 1975 a 1979 na pozvání odborových svazů.\n\n1981 – 1989\n\nZ pracovních důvodů je Milan Bystroň nucen přenechat umělecké vedení orchestru několika hudebníkům Májováku. Orchestr se načas dostává do krize, ale ta je zažehnána roku 1983 příchodem Karla Brii, hornisty Janáčkovy filharmonie, za dirigentský pult. Karel Bria nadále zvyšuje uměleckou úroveň orchestru a počet členů se pohybuje kolem sedmdesáti. Orchestr tou dobou působí pod hlavičkou Dolu Darkov. Kapela navštěvuje Maďarsko, Německo, Sovětský svaz, Norsko. Na základě vítězství na celostátní soutěži dechových orchestrů v Ostravě roku 1987 je Májovák politickými orgány v červenci 1989 vyslán na Světovou soutěž dechových orchestrů do holandského Kerkrade, kde po interpretaci Moravské rapsodie Evžena Zámečníka a Symfonie pro orchestr amerického skladatele Jerryho Bilika získává 1. cenu v 1. divizi. Vrcholovou formu potvrzuje orchestr téhož roku na mezinárodní soutěži v Ostravě, kde získává zlaté pásmo.\n\n1989 – 1998\n\nZměnou ekonomických a společenských podmínek po Sametové revoluci přichází Májovák o podporu zvenčí. Následuje vnitřní krize orchestru, která přes úpadek umělecké úrovně a rapidní snížení počtu členů vede téměř k jeho rozpadu. V listopadu roku 1992 odchází i dirigent Karel Bria. Správní radě se daří za dirigentský pult opět získat Milana Bystroně. Orchestr postupně krizi překonává a znovu cestuje do zahraničí (Německo, Rakousko, Itálie). Od roku 1996 má statut občanského sdružení.\n\n1998 – 2009\n\nV roce 1998 se s Milanem Bystroněm střídá u dirigentského pultu i jeho syn Jiří. Jedná se již o třetí dirigentskou generaci v rodině Bystroňů. Orchestr zažívá poměrně stabilizované období, vyjíždí do zahraničí (Polsko, Belgie, Slovinsko, Chorvatsko). V roce 2005 Jiří Bystroň z pracovních důvodů dirigentský stupínek opouští a přenechává své místo Vlastimilu Blažkovi, trumpetistovi bývalé Ústřední hudby MVČR v Ostravě. V roce 2007 se Májovák opět účastní Mezinárodní soutěže dechových orchestrů v Ostravě, kde získává zlaté pásmo. Téhož roku se dirigentem Májováku stává i Marek Prášil, student Fakulty umění Ostravské univerzity a Janáčkovy konzervatoře a gymnázia v Ostravě. Milan Bystroň se s orchestrem loučí v lednu 2009. V říjnu se pak orchestr opět účastní mezinárodní soutěže v Ostravě a tentokrát se již stává absolutním vítězem.\n\n2009 − dosud\n\nI v těchto letech orchestr pokračuje ve své umělecké činnosti v Česku i v zahraničí. Májovák absolvuje koncertní turné v rakouském Schladmingu (MID Europe 2009, 2014), v Norsku, účinkuje na festivalu ve francouzském La Croix Valmer (2011, 2016) a ve slovinském Logatci. Z účinkování v Česku stojí za zmínku koncerty v rámci Svatováclavského hudebního festivalu, kde zazněly české premiéry řady duchovních skladeb. Orchestr účinkuje také na Masarykově náměstí v Ostravě v rámci festivalu Colours of Ostrava (2011), na koncertě společně s Janáčkovou filharmonií Ostrava provádí \"Overturu 1812\" Pjotra Iljiče Čajkovského. U příležitosti 105. výročí svého založení Májovák provádí pod vedením dirigenta Marka Prášila kantátu \"Carmina Burana\" Carla Orffa. V roce 2013 končí své působení v orchestru dirigenti Marek Prášil a Vlastimil Blažek a novými dirigenty se stávají Ondřej Packan (* 1992) a Adam Sedlický (* 1991). V roce 2017 se těleso znovu vydává na světovou soutěž do Kerkrade, odkud si po interpretaci Gorbových \"Summer Dances\" a Reedova \"Praise Jerusalem!\" odváží zlaté pásmo ve druhé divizi. Jubilejní 110. sezónu slaví Májovák v roce 2018 slavnostním koncertem v Ostravě a muzikálovou show na Masarykově náměstí v Karviné. Ve stejném roce odjíždí na festival do španělského Torrevieja a o rok později do Besana in Brianza v Itálii.\n\nOrchestr spolupracuje s řadou významných osobností symfonické dechové hudby v Česku – skladateli Pavlem Staňkem, Evženem Zámečníkem, Vladimírem Studničkou a jinými. Navázal spolupráci se ZUŠ Bedřicha Smetany v Karviné a jejími pedagogy, kteří pro Májovák připravují muzikanty. Dále spolupracuje se sólisty a sboristy Opery Národního divadla moravskoslezského v Ostravě. Orchestr se účastní řady kulturních akcí v regionu (Máj nad Olzou, Dny Karviné, Svatováclavský hudební festival) i v zahraničí.\nFinancování chodu orchestru probíhá především prostřednictvím sponzorských darů, dotací a grantovými aktivitami, z nichž orchestr pořizuje notový materiál a hudební nástroje.\n\n\n\nSymfonický dechový orchestr Májovák Karviná\n\n"}
{"id": "435034", "url": "https://cs.wikipedia.org/wiki?curid=435034", "title": "Holanské rybníky", "text": "Holanské rybníky\n\nHolanské rybníky jsou soustavou mnoha vodních nádrží, z nichž některé vznikly ve středověku poblíž městyse Holany v okrese Česká Lípa. Jsou napájeny od západu tekoucím Bobřím potokem a několika menšími potoky. Celková rozloha rybníků je přes 200 ha. Rybníky jsou využívány k intenzivnímu chovu ryb a k rekreaci. Některé jsou na katastru Holan, jiné patří do katastrálního území Stvolínky či Zahrádky.\n\nPřesné datum vzniku doloženo není, zřejmě vznikaly postupně od poloviny 16. do poloviny 17. století, nejstarší z 15. století je Holanský rybník.\n\nCelá soustava byla tvořena 23 rybníky a nádržemi. Některé z nich zanikly či byly spojeny zrušením původně je oddělujících hrází.\nV celé oblasti je mnoho druhů chráněných rostlin a živočichů, slétávají se sem velká množství vodního ptactva. Soustava leží mimo sousední území CHKO Kokořínsko. Napájeny jsou hlavně Bobřím potokem (ten končí v Novozámeckém rybníku mimo tuto rybniční soustavu), ale také menšími potoky, z nichž jen některé mají své jméno – Litický, Kolenský, Dolina.\n\n\n\nHolanské rybníky sousedí se severní částí CHKO Kokořínsko - Máchův kraj, přičemž největší z nich, Dolanský rybník, leží uvnitř chráněné krajinné oblasti. V listopadu 2010 byla v oblasti rybníků Jílovky a Kravského vyhlášena přírodní rezervace Jílovka. Soustava Holanských rybníků je zároveň součástí krajinné památkové zóny Zahrádecko. \n\nNejlepší pohled na krajinu s rybníky je z vrcholu nedalekého kopce (552 m n. m.) se zříceninou Ronov. Poblíž rybníků (na břehu Holanského) je městys Holany s řadou památek: hrad u Hostíkovic, Milčany, zámek Vítkovec, Jiljov. Turistiky je navštěvovaný Bobří potok s Bobří soutěskou a vodopádem, nedaleký nejvyšší vrchol CHKO Kokořínska Vlhošť (613 m) i zřícenina hradu Ronov s chráněnou přírodní památkou. Na několika rybnících je povoleno koupání (je zde i nudistická pláž) a vodní sporty.\n\nPo březích několika vodních ploch vede červená turistická cesta bez znatelného převýšení od Holan ke Stvolínkám a vede tudy i cyklotrasa 3086. V 3 km (od Holanského a Milčanského rybníka) vzdálených Zahrádkách je železniční zastávka na trati 087 od České Lípy do Lovosic. Další zastávka na téže trati poblíž Koňského a Nebeského rybníka je ve Stvolínkách.\n\nHolanské rybníky a jejich nejbližší okolí byly vybrány jako exteriéry pro film Hastrman, který podle stejnojmenné knihy Miloše Urbana v roce 2018 natočil jako svůj režijní debut Ondřej Havelka.\n\n"}
{"id": "435035", "url": "https://cs.wikipedia.org/wiki?curid=435035", "title": "Tomáš Blažek", "text": "Tomáš Blažek\n\nTomáš Blažek (3. března 1975) je bývalý český hokejista. Na dresu nosí číslo 93. Měří 176 cm a váží 78 kg. Za českou reprezentaci odehrál 10 zápasů a vstřelil 3 góly. Je účastníkem mistrovství Evropy do 18 let: 1993 a mistrovství světa do 20 let: 1994, 1995. V extralize odehrál 17 sezon, všechny v dresu HC Moeller Pardubice. Odehrál přes 750 zápasů a na kontě má přes 500 bodů. Naposledy hrál v prvoligové Chrudimi.\n\n"}
{"id": "435046", "url": "https://cs.wikipedia.org/wiki?curid=435046", "title": "Jimram", "text": "Jimram\n\nJimram je neobvyklé mužské jméno, rozšířené v českých zemích zejména ve středověku.\n\nDo dnešního kalendáře zařazen není, svátek by se měl slavit 22. září. \n\nJimram je českou variantou jména Emmeram, což je polatinštěná varianta germánského (Althochdeutsch) jména Heimerean, které má dva významy. Buď je odvozeno od slova \"Heim\", domov, druhým významem je havran.\n\n"}
{"id": "435048", "url": "https://cs.wikipedia.org/wiki?curid=435048", "title": "Stano Šimor", "text": "Stano Šimor\n\nStano Šimor (* 1972) je belgicko-český producent a skladatel slovenského původu , který proslavil např. skupinu Lunetic a pracuje pro NETFLIX.\n\nStano Šimor (nar.1972) žije v Belgii a částečně v Praze, kde se stará o několik kapel a zpěváků. \n\nV r.1992 jeho prvním hitem byl MACEJKO hudebně revoluční písnička s techno aranžemi. Dál mel na svědomí single Say Yeah, Move your Body a to už jako skupina Morhotronic , ve které taky vystupoval. \n\nV r. 1995 se ze Slovenska přestěhoval do České republiky a obnovil Morhotronic už jako českou skupinu a on sám už byl v tom času jenom producentem. Největší hity byli So Romantic, Faster baby faster anebo Inside my soul a to v podobném soundu jak později začal taky dělat Sequentional One (pak ATB).\n\nV roce 1997 jako producent a skladatel LUNETIC-u napsal přes 50 písniček - všechny klíčové hity a zprodukoval všechny 4 alba.\n\nV roce 1999 byl osloven připravit comeback Heleny Vondráčkové a z jeho hudební produkce vyšli všechny comeback hity jako Dlouhá noc,Vodopád,Hádej atd.. Z jeho produkce pak vyšla další tři comebacková alba od r. 1999 do r. 2003.\n\nV r. 2003 připravil jeden z nejhranějších alb v České republice pro Karla Gotta s názvem Pokaždé.\n\nV r. 2004 producentsky postavil ukrajinsko-českou skupinu TOUCH s jejich hitem Ljubi menja po francuzky ,anebo i singl Pastoj.\n\nV roce 2005 vyprodukoval v historii Superstar první duet zpěváků ze Superstar, a to ze dvou různých státu. V té době to byla zpěvačka Martina Schindlerová (Slovensko) a Patrick Jurdič (Chorvatsko).\nOběma taky produkoval desku za kterou Martina Schindlerová dostala absolutního vítěze hudebních cen AUREL 2005.\n\nV roce 2006 zprodukoval album zpěvačce Tereze Kerndlové - Have Some Fun a ze stejným singlem pak vyhrála zpěvačka národní kolo Eurovize 2007. Následně pak reprezentovala Českou republiku ve finále Eurovize v Bělehradě.\nV roce 2007 první ve světe vyprodukoval 'zpívající houslistky' G-Strinx a Golden Storm, čím se v Evropě roztrh pytel těchto kapel a v roce 2009 zvítězil zpívající houslista Alexander Rybak Eurovizi v Moskvě.\n\nV roce 2008 produkoval a napsal 3 alba a muzikál pro dětskou skupinu 5Angles, která už po prvním roce trvání vyprodala pražskou Lucernu. Rovněž nahrál se skupinou duet s Karlem Gottem – Hvězdný rej, kterou autorsky složil a i produkčně Stano Šimor připravil.\n\nV roce 2011 vyprodukoval první electro-dance zpěvačku MISTA, která v roce 2011 atakuje se svým singlem ROCK IT!(UNITED), Never Hide, Cash Out, Show Me, Catwalk Fever rotace celoplošných rádií v České a Slovenské republice, Belgii, Rumunsku, Holansku, Španělsku, Německu, Maltě a v Asii.\n\nKoncem roku 2019 vychází Mistě v české republice pod Šimorovou nový pop album s názvem Cesty života.\n\nOd roku 1998 píše a produkuje pro belgické, turecké a německé interprety.\n\nV r. 2017 vyprodukoval titulní song pro seriál SEANSE 8 produkován pro americký NETFLIX network, ve kterém působí dodnes.\n\n"}
{"id": "435049", "url": "https://cs.wikipedia.org/wiki?curid=435049", "title": "Laurin &amp; Klement S", "text": "Laurin &amp; Klement S\n\nLaurin & Klement S byl osobní automobil vyráběný automobilkou Laurin & Klement od roku 1911 do roku 1924. Vyrábělo se několik rozdílných typů, první byl Sa, poslední Sp. Všechny typy měly řadový čtyřválec SV uložený vpředu s pohonem zadních kol, další technicé údaje se lišily.\n\n\n\nLaurin & Klement Sc se vyráběl mezi lety 1912 — 1913, vyrobilo se 105 aut. Technicky se nelišil od vozu Sb.\n\n\n\n\n\n\n\n\n\n"}
{"id": "435053", "url": "https://cs.wikipedia.org/wiki?curid=435053", "title": "Rastislav Váhala", "text": "Rastislav Váhala\n\nRastislav Váhala (8. dubna 1909 Vídeň – Praha) byl český právník, účastník československého protinacistického odboje.\n\nRastislav Váhala se narodil ve Vídni, studoval však ve Valašském Meziříčí gymnázium. Vysokoškolský diplom získal na Právnické fakultě UK v Praze. Během povinného vojenského výcviku absolvoval důstojnickou školu v Opavě, ze které byl vyřazen jako poručík dělostřelectva v záloze. V roce 1939 byl zapsán do seznamu advokátů, kancelář spolu s otcem měl na Národní třídě, žil v Praze na Spořilově.\n\nZa druhé světové války se zapojil do odbojové činnosti. Jeho otec JUDr. František Váhala byl popraven 3. 7. 1942 v Kounicových kolejích v Brně-Žabovřeskách. Od léta roku 1944 byl styčným důstojníkem Vojtěcha Luži, vojenského velitele Rady tří, pro styk s komunistickým odbojem a ilegálním odborovým hnutím, na které měl kontakty. V Radě tří používal krycí jméno \"Kozák\". Luža však po zatýkání klíčových pražských osobností gestapem odešel v říjnu 1944 zpět na Moravu. Váhala díky statečnosti zatčeného Františka Jiříkovského nebyl prozrazen a stal se posledním velitelem odbojové skupiny Avala-Modrý kruh, která sdružovala odbojové pracovníky z hasičských sborů na území protektorátu. Avala-Modrý kruh byl do prosince 1944 začleněn do Radí tří, když došlo z důvodu dalšího zatýkání gestapem ke ztrátě kontaktů.\n\nOd ledna 1945 se skrýval nedaleko Mánesa v Praze, neboť ho hledalo gestapo. V dubnu 1945 se stal vojenským poradcem Zpravodajské brigády. Získal díky přesunu vysílačky \"Anna\" výsadku Platinum-Pewter přímý kontakt s londýnskou exilovou vládou. Dne 5. května 1945 byl pověřen Českou národní radou funkcí vojenského zmocněnce v kasárnách Jiřího z Poděbrad.\n\nPo osvobození v roce 1945 vstoupil do komunistické strany, z níž byl zakrátko vyloučen. Po komunistickém puči byl v letech 1948 až 1949 jedním z obhájců generála Heliodora Píky v prvním vykonstruovaném soudním procesu komunistického totalitního režimu, který skončil justiční vraždou. Podle vlastních slov ho gen. Píkovi doporučil spoluvězeň a bývalý odbojář Jan Pliczka. Po rozsudku smrti pro gen. Píku podal odvolání v podobě Zmatečné stížnosti a po zamítnutí pak žádost o milost u prezidenta republiky Klementa Gottwalda, taktéž zamítnutou. Po tragické popravě uzavřel svou advokátní kancelář, protože pro něj měla advokacie smysl pouze jako obhajoba obviněného a nemohl se smířit s praktikami komunistického soudnictví. Do r.1952 pracoval v administrativě, ale po prověrkách a vyloučení z KSČ byl nucen sehnat si manuální práci. Dojížděl na Vřesovou, kde se tehdy stavěl hutní kombinát a pracoval tam jako sklobetonář.\nByl perzekvován a později se zapojil do protikomunistického odboje. Začal pracovat na revizi procesu a  usilovat o posmrtnou rehabilitaci generála Píky, která byla umožněna až v roce 1968, kdy byl rozsudek zrušen. Napsal o procesu s generálem Píkou knihu \"Smrt generála\", která mohla vyjít až po roce 1989. Do konce života byl monitorován StB. V 70. a 80. letech získal výjezdní doložku do Jugoslávie, kde se scházel s Radomírem Lužou (v Lublani, později ve Vídni), kterému předal mimo jiné spisy o procesu s gen. Píkou pro Hooverův archiv při Stanfordově univerzitě.\n\n\nV roce 2010 mu byla udělena Cena Václava Bendy (in memoriam).\n"}
{"id": "435056", "url": "https://cs.wikipedia.org/wiki?curid=435056", "title": "Laurin &amp; Klement RK", "text": "Laurin &amp; Klement RK\n\nLaurin & Klement RK (původně RAF 18/50 HP) byl automobil vyráběný firmou Reichenberger Automobil-Fabrik (RAF) od roku 1911 do roku 1912 a od roku 1912 do roku 1916 firmou Laurin & Klement (se kterou se automobilka RAF v roce 1912 spojila).\n\nVůz měl vpředu uložený řadový čtyřválec se šoupátkovým rozvodem Khight. Měl objem 4713 cm³, výkon 37 kW (50 koní), vrtání 100 mm a zdvih 150 mm. Obě nápravy byly tuhé, měly listová pera a rozchod 1400 mm. Rozvor byl 3400 mm. Vůz mohl jet maximálně 90 km/h.\n\nCelkem se vyrobilo 116 kusů, z toho 31 v RAF a 85 v Laurin & Klement.\n\n"}
{"id": "435057", "url": "https://cs.wikipedia.org/wiki?curid=435057", "title": "Odborný styl", "text": "Odborný styl\n\nOdborný styl je styl odborných publikací, odborných časopisů a učebnic. Jeho cílem je podat přesné, jasné a relativně úplné informace z různých oborů lidské činnosti a poučit tím adresáta. Od autora vyžadujeme odborné znalosti.\n\nDělí se podle stupně odbornosti a adresáta:\n\nVýklad – užívá se pro pojednání o zákonitých procesech v přírodě a společnosti. Objasňuje vznik a vývoj těchto procesů, vysvětluje jejich fungování, podává poučení o podstatě činnosti (strojů, práce apod. ). Rozlišuje se \"výklad psaný\" (informuje čtenáře) \"a mluvený\" (informuje posluchače). Bývá založen i na srovnávání jevů (časových). Objasňuje vnitřní vztahy mezi jevy. V jazykové praxi se často kombinuje s popisováním, např. vyjde od popisu a přejde k výkladu podstaty dění (jevu). Může se kombinovat výklad o předmětu s popisem jeho výroby nebo úvahou o jeho využití. Výklad musí být přesný a jasný. Používá odborné názvy. Musí být přiměřený věku, potřebám a možnostem těch, jimž je určen.\n\n\n"}
{"id": "435059", "url": "https://cs.wikipedia.org/wiki?curid=435059", "title": "Náplavový kužel", "text": "Náplavový kužel\n\nNáplavový kužel (též \"dejekční, aluviální\" nebo \"náplavový kužel\") je tvar georeliéfu, který vzniká v místech, kde vodní tok unášející mnoho sedimentů náhle ztrácí schopnost je dále unášet, tj. vtéká do rovinatého území. Říční koryto se pak rychle zanáší, až se dostane nad úroveň okolního terénu a řeka přeloží své koryto do nižší polohy. Pokud se tento cyklus opakuje dostatečně dlouho, vznikne těleso sedimentů, jehož povrch odpovídá kuželové ploše.\n\nNáplavové kužely se typicky tvoří v ústí bystřin do větších toků, pod ústím horských řek do podhůří nebo pod průlomovými údolími. Zvláštním případem náplavového kužele je říční delta. Splynutím více náplavových kuželů vzniká piedmontní nížina.\n"}
{"id": "435067", "url": "https://cs.wikipedia.org/wiki?curid=435067", "title": "Turfanská proláklina", "text": "Turfanská proláklina\n\nTurfanská proláklina neboli Turpan Pendi (ujgursky تۇرپان ئويمانلىقى, transliterováno \"Turpan oymanliqi,\" čínsky 吐鲁番盆地, pinyin \"Turpan Péndì, Tǔlǔfán Péndì,\" český přepis \"Tchu-lu-fan pchen-ti)\" je nejníže položené místo v Číně. Nachází se v Sin-ťiangu jihovýchodně od Urumči, ze severu i jihu je lemována východními výběžky Tchien-šanu (Bogda Shan a Qoltag), které ji oddělují od Džungarské pánve na severu a Tarimské pánve na jihu. Na východě na ni navazuje pánev Chami s městem Chami (Komul).\n\nDosahuje hloubky až –154 m n. m. a její rozloha činí něco okolo 50 000 km². Převládá zde vnitrozemské podnebí, průměrné roční srážky činí okolo 25 mm. Nejníže položené části se nacházejí na dnech slaných jezer. Obyvatelé využívají podzemní vody k zavlažování polí. Pěstuje se zde pšenice, bavlník, vinná réva a melouny. Těží se zde ropa.\n"}
{"id": "435068", "url": "https://cs.wikipedia.org/wiki?curid=435068", "title": "Arunáčalská dračí síla", "text": "Arunáčalská dračí síla\n\nArunáčalská dračí síla (anglicky \"Arunachal Dragon Force\", ve zkratce \"ADF\"), známá též jako Osvobozenecká fronta východní Indie (anglicky \"East India Liberation Front\"), je separatistické hnutí ve východoindickém státě Arunáčalpradéš. Cílem hnutí je vytvoření nezávislého státu na území Arunáčalpradéše a sousedního indického státu Ásám. Má asi šedesát bojovníků.\n\n"}
{"id": "435070", "url": "https://cs.wikipedia.org/wiki?curid=435070", "title": "Železniční trať Kolín–Ledečko", "text": "Železniční trať Kolín–Ledečko\n\nŽelezniční trať Kolín – Ledečko (v jízdním řádu pro cestující označená číslem 014) je regionální železniční trať ve Středočeském kraji.\n\nTrať je dlouhá 40 km a vede z Kolína, kde se setkává s tratí z Prahy do České Třebové, Prahy do Kolína přes Lysou nad Labem a tratí z Kolína do Havlíčkova Brodu. V cílové stanici Ledečko navazuje na trať z Čerčan do Světlé nad Sázavou\n\nTrať byla postavena jako část transverzální, Prahu míjející spojnice Benešova ležícího na Dráze císaře Františka Josefa (fyzicky ovšem vzhledem k terénu odbočující v Čerčanech), a Kolína s odbočkou do tehdy habsburského Kácova.\n\n\"Listina o koncessi pro místní dráhu z Kolína přes Bečvary, Uhlířské Janovice a Rataje do Čerčan s odbočkou z Rataj do Kácova\" ze dne 10. května 1899 byla udělena Leopoldu hraběti Šternberkovi. \"Koncesse udělena ke stavbě a ku provozování lokomotivní železnice, kterážto budiž vystavěna jako místní dráha o rozchodu pravidelném. Koncessionář byl povinen do dvou let stavbu dokonati, vystavěnou dráhu pak veřejné vozbě odevzdati.\"\n\nDráhu vlastnila společnost Místní dráha Kolín – Kácov – Čerčany až do svého zestátnění roku 1925. Provoz z Kolína do Rataj byl zahájen v prosinci 1900, na zbývající části stavěné tratě v srpnu 1901.\n\nV roce 1921 byly podle tehdejšího jízdního řádu v provozu tyto stanice:\n\nKolín místní nádraží, Červené Pečky, Ratboř, Chotouchov-Pučery, Pučery, Bečváry, Drahobudice, Hatě, Uhlířské Janovice, Mirošovice, Nový Dvůr, Rataje, Ledečko\n\nV roce 2010 byly osobní vlaky vedeny motorovými vozy 810 sólo nebo s jedním přípojným vozem řady 010. Několik spojů v týdnu bylo vedeno motorovou jednotkou 814 Regionova.\nOd roku 2013 jsou osobní vlaky vedeny výhradně motorovými jednotkami 814, čili tzv. Regionovami.\n\n\n"}
{"id": "435072", "url": "https://cs.wikipedia.org/wiki?curid=435072", "title": "Milá", "text": "Milá\n\nMilá může znamenat:\n\n"}
{"id": "435073", "url": "https://cs.wikipedia.org/wiki?curid=435073", "title": "Wrestling", "text": "Wrestling\n\nProfesionální wrestling (česky: \"profesionální zápas\", \"wrestling\" nebo zkráceně \"pro wrestling/profi wrestling\") je soutěžní profesionální aktivita, kde zápasy mohou, ale nemusí být předem domluvené. Wrestling obsahuje prvky sportu a souboje a je oblíbenou zábavou po celém světě, ale nejrozšířenější je v USA, Kanadě, Japonsku a Mexiku. Od 60. do 70. let minulého století byl velmi populární i v Brazílii, kde byl vysílán v programu Telecatch. Přestože wrestling začínal jako pouťová a cirkusová atrakce, jedná se dnes o multimiliardový průmysl, který vydělává na lístcích, smlouvách s televizemi, výrobcích DVD a PPV (pořady, kde se platí za zhlédnutí (anglicky pay-per-view)).\n\nV současnosti největší a nejoblíbenější wrestlingovou federací je World Wrestling Entertainment (WWE), která na přelomu tisíciletí odkoupila většinu své konkurence – hlavně WCW a ECW. Dalšími oblíbenými wrestlingovými společnostmi jsou Total Nonstop Action Wrestling (TNA), Ring of Honor (ROH), New Japan Pro Wrestling (NJPW) a Lucha Underground. Dále existují vývojová střediska, která slouží k postupu talentů do hlavního rosteru WWE a TNA. Příklady takových vývojových středisek jsou NXT a OVW.\n\nO wrestlingu bylo natočeno také několik dokumentů, třeba Beyond the Mat, Wrestling with Shadows, Bloodstained Memoirs a Wrestler.\n\nNěkteré federace se zaměřují jen na jeden styl, u jiných se styly prolínají.\n\nPravidla jsou různorodá a často se mění. U zápasů dochází často k tzv. stipulation, což je upravení pravidel. Níže jsou popsána základní pravidla, která se mohou ve federacích mírně lišit, protože neexistuje žádný řídící orgán.\n\nTato pravidla neplatí vždy, například často jsou zápasy bez diskvalifikace, časových limitů mimo ring i odpinování. Například v zápase Steel Cage je cesta k vítězství opustit železnou klec nebo odpočítat soupeře, nebo v Last Man Standing zápase je nutné dát soupeři KO.\n\nWrestling není jenom o zápasení, ale i o příbězích. Některé příběhy byly kontroverzní – například když zemřel Eddie Guerrero.\nJe to největší událost roku ve WWE. Je to také nejdéle běžící wrestlingová show. Účastnila se jí také spousta celebrit jako Muhammad Ali, Mr. T, Alice Cooper, Lawrence Taylor, Pamela Anderson, Mike Tyson, Donald Trump, Floyd „Money“ Mayweather, Snoop Dogg, Raven-Symoné, Kim Kardashian a další. Největší návštěvnost měla WrestleMania XXXII se 101 763 fanoušky. Na letošní Wrestlemanii (2017) potvrdil účast v zápase bývalý basketbalista Shaquille O'Neal.\n\nBackyard je amatérský wrestling, provozovaný převážně dětmi, které chtějí napodobovat profesionální wrestlery.\n\nV České republice působí jediná wrestlingová společnost VCV originál wrestling. Mají každý měsíc pravidelnou show PPV a v září největší akci Megashow. Každý týden mají internetovou show na Youtube Koluje nám online.\n\nV českých zemích byl zápas siláků již v minulých stoletích součástí různých cirkusů nebo poutí. Rozhodně se však nejednalo o populární sport. Moderní wrestling se začal v České republice šířit až když začalo být možné jej sledovat v zahraničních médiích. V devadesátých letech bylo v ČR možné sledovat TNN, kde běželo WCW, a začala se tvořit základna fanoušků. Později byl na TV3 vysílán WWE SmackDown, což pomohlo dalšímu rozšiřování. Nejvíce lidí ale začalo sledovat wrestling až po rozšíření vysokorychlostního internetu. V současné době spousty fanoušků přibývají. Dne 11. 6. 2009 bylo v České republice poprvé živé vystoupení profesionálního wrestlingu, když se v Tesla Areně uskutečnilo WWE Raw Live.\n\nV současnosti je možné sledovat wrestling na sportovním kanále Eurosport, který každé pondělí od 20.55 vysílá blok dvou pořadů o WWE – This Week in WWE a Vintage Collection. Tento blok pod názvem Clash Time je vysílán v české mutaci a stálou komentátorskou dvojicí je Michal Škorpil a Michal Petrgál. Od léta roku 2012 začal nový televizní kanál skupiny Nova, TV FANDA, vysílat pravidelně každý týden pořad Smackdown v české verzi. V televizním programu se dá najít každou středu po 23. hodině pod názvem \"K.O. Night Show\", případně je tento pořad reprízován na stanici Nova Sport ve druhé polovině týdne.\n\n"}
{"id": "435075", "url": "https://cs.wikipedia.org/wiki?curid=435075", "title": "Milá (Bečov)", "text": "Milá (Bečov)\n\nMilá () je místní část obce Bečov v okrese Most v Ústeckém kraji. Nachází asi 12,5 km jihovýchodně vzdušnou čarou od centra města Mostu. Severovýchodně od obce se vypíná stejnojmenný vrch Milá, kde se nachází i přírodní rezervace Milá.\n\nPrvní písemná zmínka o vesnici pochází z roku 1381. Před rokem 1848 patřila k panství Bělušice. V letech 1850–1935 byla součástí okresu Teplice a v letech 1935–1960 okresu Bílina. Od roku 1960 je v okrese Most. Od poloviny 19. století do dvacátých let 20. století byla osadou obce Kozly. Poté se stala samostatnou obcí, až se od roku 1960 stala součástí obce Bečov.\n\nStudna na jihozápadním okraji vesnice je zdrojem ryze hořké vody s celkovým obsahem rozpuštěných látek 2,7 mg.l. Podle rozboru z roku 1969 voda kromě jiných látek obsahovala 203,4 mg.l hořčíku a 102 mg.l vápníku.\n"}
{"id": "435083", "url": "https://cs.wikipedia.org/wiki?curid=435083", "title": "Corey Taylor", "text": "Corey Taylor\n\nCorey Todd Taylor (* 8. prosince, 1973, Des Moines, Iowa, USA) je americký hudebník známý především jako zpěvák a frontman skupin Slipknot a Stone Sour. Jeho přezdívky jsou „The Great Big Mouth“, „Neck“, anebo „Sickness“. \n\nTaylor a Joel Kman založili v roce 1992 kapelu Stone Sour, zkoušeli v Des Moines a pracovali na demo nahrávce. Po několika letech, kdy měla lokální úspěch, se kapela v roce 1997 rozpadla. Roku 1995 byla založena druhá hudební skupina, nazvaná Slipknot, kde je Taylor zpěvákem a frontmanem. Od roku 2000 je skupina Stone Sour obnovena v jiné sestavě členů (z té původní zůstali Taylor a Rand) a Corey Taylor tak v současnosti působí v obou kapelách. \n\nCorey Taylor se narodil 8. prosince 1973 v Des Moines ve americkém státu Iowa. Vyrůstal jako dítě svobodné matky ve Waterloo. Z otcovy strany má německé, irské a indiánské předky, z matčiny strany holandské a irské. Když mu bylo šest let, tak se s matkou díval na sci-fi seriál Buck Rogers in the 25th century a předtím běžela ukázka na film Halloween (1978). Tento moment Taylor zmiňuje jako první inspiraci pro skupinu Slipknot. Co se týče hudby, tak do té ho zasvětila jeho babička, když mu ukázala svou sbírku desek Elvise Presleyho. V dětství začal Taylor také poslouchat skupinu Black Sabbath. \n\nTaylor spolu s matkou a sestrou žil na staré polorozpadlé farmě, kterou popisuje, že na podzim vypadala jako stavení z desek Black Sabbath. V 15 letech začal být závislý na drogách a dvakrát se předávkoval kokainem. V té době žil ve Waterloo, ale později se přestěhoval ke své babičce v Des Moines. Ona potom oficiálně převzala jeho výchovu, aby mohl dál chodit do školy a pomáhala mu s nákupem hudeního vybavení. V 18 letech se odstěhoval a žil na různých místech ve státě Iowa. Do Des Moines se ale často vracel. Svého otce Taylor potkal ve svých 30 letech, a nyní se s ním už stýká, ale neschází se moc často.\n\nV pořadu Therapist televizní stanice Viceland Taylor odhalil, že byl v deseti letech obětí sexuálního zneužívaní. Útočníkem byl jeho 16letý kamarád. Taylor o tom do svých 18 let nikomu neřekl, bál se že by jemu a jeho matce útočník ublížil - v té době mu to totiž takto řekl.\n\n4. prosince 2013 se Taylor připojil k hercům v hororovém film Fear Clinic. V něm hrál postavu Bauera, jednoho ze zaměstnanců kliniky, který se snaží udržet věci pod kontrolou když na klinice nastane peklo. V roce 2013 se také objevil ve filmu Bullied. V říjnu 2015 nadaboval zvuky pro postavu The Fischer King v seriálu Pán času, jedná se o díl 255b (S09E04). Taylor se také objevil ve filmu Žraločí tornádo 4 (2016).\n\nCorey Taylor v roce 2015 řekl hudebnímu magazínu Loudwire, že nebýt skupiny Faith No More, „tak by tu dnes nebyl.“ Když se v mládí zotavoval u babičky z pokusu o sebevraždu, uviděl na MTV předávání cen Video Music Awards 1990, kde bylo vystoupení skupiny Epic. Jejich výkon ho inspiroval k tomu aby znovu začal psát a skládat hudbu. Z dalších skupin Corey Taylor zmiňuje kapelu Pearl Jam, která ho velice ovlivnila a inspirovala jeho hudební tvorbu. Označuje ji jako jednu z největších a nejlepších hudebních skupin, které tu kdy byly. První dvě alba skupiny Slipknot, eponymní Slipknot a následující Iowa obsahují sprostá slova. Mnoho hudebních kritiků upozorňovalo na jejich vulgárnost, proto třetí album už sprostá slova neobsahuje (kromě slova bitch ve skladbě „Duality“ a bastard v mluveném začátku skladby „Pulse of the Maggots“) a nemusí tak mít nálepku s varovaním o necenzurovaných textech. V porovnání s předchozím zpěvákem skupiy Slipknot Andersem Colsefnim, je Taylorův styl označen bývalým bubeníkem Joeym Jordisonem jako „opravdu dobrý melodický zpěv“ Taylorův vokalní styl obsahuje melodický zpěv, vrčení, křik a rap. Tím se dostal na 86. příčku žebříčku Top 100 metalových vokalistů všech dob časopisu Hit Parader. Taylorovy dva hlavní hudební projekty mají kontrastní temperament. Skupina Slipknot je zařazena mezi heavy metal, nu metal a alternativní metal. Vyjadřující nálady jako deprese, nepřátelství, hněv, misantropie. Kapela Stone Sour je řazena mezi alternativní metal, vyjádřujíci nálady bezútěšnosti, temnoty a také vzteku a rebelie.\n\nCorey Taylor má dceru Angeline, která se narodila v roce 1992, jak je uvedeno v bookletu alba Stone Sour. 17. září 2002 se jemu a jeho tehdejší snoubence Scarlett narodil syn Griffin Parker. Taylor a Scarlett se vzali 11. března 2004, v roce 2007 se rozvedli.13. listopadu 2009 se Taylor znovu oženil a vzal si Stephanii Luby, svatba byla v Palms Hotelu v Las Vegas.Na konci prosince 2017 Corey Taylor oznámil, že se s Luby rozchází a budou žít odděleně. Na začátku dubna 2019 Taylor skrz sociální síť Instagram oznámil, že bude mít zásnuby s Alicí Dove, zakladatelkou hudební skupiny Cherry Bombs. 12. října téhož roku měli svatbu.\n\nV době kdy byl Taylor se Scarlett, tak měl problémy a alkoholem, které mu jeho snoubenka pomohla vyřešit. V roce 2006 řekl Taylor MTV, že chtěl skočit z balkonu, který byl v osmém patře hotelu Hyatt na Sunstet Boulvard, ale Scarlett ho zastavila. Později toto tvrzení odvolal, a v rozhovoru s rádiem Kerrang! uvedl, že to byl vlastně jeho přítel Thom Hazaert, který ho fyzicky zastavil. Scarlett mu pak řekla, že buď bude střízlivý, nebo nechá zrušit jejich manželství. Než začal v lednu 2006 se skupinou Stone Sour nahrávat album Come What (ever), tak už přestal pít alkohol.\n\n3. srpna 2009 spolumoderoval předávání hudebních ocenění rádia Kerrang! společně s Scottem Ianem, zpěvákem ze skupiny Anthrax. Následující rok oba opět moderovali tyto ceny a Corey Taylor vyzvedl ocenění za Paula Graye, který zemřel na předávkování morfiiem a fentanylem.\n\n12. července 2011 vydal knihu \"Seven Deadly Sins: Settling The Argument Between Born Bad And Damaged Good.\"\n\n\n\n"}
{"id": "435085", "url": "https://cs.wikipedia.org/wiki?curid=435085", "title": "Bazilika svatého Jiří", "text": "Bazilika svatého Jiří\n\nBazilika svatého Jiří na Pražském hradě je jeden z nejstarších českých kostelů a pohřebiště Přemyslovců, u kterého byl založen první český klášter svatého Jiří. \n\nBaziliku založil Vratislav I. asi roku 920 jako druhý kostel v tehdejší oblasti Prahy a byl v něm také pohřben. Vysvěcen byl až roku 925 u příležitosti přenesení ostatků svaté Ludmily z Tetína. Poselství dcery Boleslava I. Mlady do Říma bylo završeno roku 973 zřízením pražského biskupství při nedaleké rotundě sv. Víta, zatímco při bazilice byl založen klášter benediktinek, jehož první abatyší se Mlada stala. Jako zakladatel kláštera byl uctíván bratr Mlady, kníže Boleslav II., který zde byl pohřben.\n\nKostel s klášterem vyhořel za obléhání Prahy Konrádem Znojemským roku 1142 a byly znovuvybudovány \"druhou zakladatelkou kláštera\" abatyší Bertou. Další obnova probíhala za Přemyslovny abatyše Anežky, která nechala mj. přistavět kapli sv. Ludmily jižně vedle kněžiště baziliky. V době vymření Přemyslovců a nástupu Lucemburků byla abatyší Přemyslovna Kunhuta. Ve 14. století došlo ke gotické přestavbě baziliky i kláštera, se kterými zřejmě souvisela objednávka bronzové sochy sv. Jiří.\n\nKlášter byl zpustošen za husitských válek a opět obnovován po návratu benediktinek za Zikmunda Lucemburského. Na začátku 16. století byl zbudován nový jižní portál. Při požáru roku 1541 bazilika opět vyhořela a při následných opravách byly nově vyzděny klenby a helmice věží.\n\nVe druhé polovině 17. století získala bazilika dnešní západní barokní fasádu, v roce 1722 přibyla ještě nová kaple sv. Jana Nepomuckého. Následovaly jen méně významné úpravy.\n\nPři obnově v letech 1897–1908 byl puristicky obnoven středověký vzhled interiéru a odstraněna většina pozdějších prvků.\n\nS výjimkou průčelí a některých prvků interiéru si kostel uchoval svůj románský charakter daný přestavbou po požáru Pražského hradu po roce 1142. Vlastní kostel je trojlodní bazilika se dvěma věžemi umístěnými výrazně východně, na konci obou bočních lodí, kde začíná čtvercové kněžiště, zakončené apsidou; pod kněžištěm je pak trojlodní krypta. Severní, subtilnější věž je nazývána Eva, kdežto jižní, mohutnější, pak Adam – ta se tyčí nad přistavenou kaplí s malou předsíňkou a apsidou.\n\nZákladní uspořádání trojlodí s úzkými bočními loděmi má zřejmě svůj původ v 10. století. Dle bádání založeného na archeologickém průzkumu I. Borkovského by z Vratislavovy doby mělo být zdivo apsid, části lodi a nepatrně mladší přístavek podvěžní kaple určené pro ostatky sv. Ludmily. Ještě z 10. století, z přestavby po založení kláštera, by pak mohlo být zdivo trojlodí až po kruchtu na západě. Novější, revizní archeologický průzkum se přiklání k starším závěrům J. Cibulky a Anežky Merhautové, že nadzemní zdivo vzniklo z velké části až po požáru roku 1142, i když do jisté míry napodobovalo původní stavbu. Tehdy vznikly také arkádové ochozy nad bočními loděmi.\n\nBarokní průčelí bylo dostavěno koncem 17. století a je nejspíše dílem Francesca Carattiho. Sochy na průčelí vytvořil Jan Jiří Bendl. Vlevo je socha princezny Mlady, která drží korunu jako symbol toho, že abatyše jiřského kláštera měly v pozdější době právo korunovat české královny. Vpravo je socha Vratislava I., který jako zakladatel drží model kostela. Ve štítě je reliéf zobrazující sv. Jiřího válčícího s drakem. Pod ním je monogram \"S.G.\" (sanctus Georgius) a ještě níže mezi sochami iluzívní okno (namalované technikou trompe-l'œil). V letech 1718 až 1722 byla významných českým architektem Františkem Maxmiliánem Kaňkou přistavěna kaple svatého Jana Nepomuckého. Sochu světce s anděly vytvořil Ferdinand Maxmilián Brokoff. Dnešní vzhled, který do značné míry odpovídá podobě baziliky ve 12. století, dal bazilice v letech 1888 až 1918 významný puristický architekt Ludvík Lábler.\n\nPro hlavní oltář namaloval Jan Jiří Heinsch v 80. letech 17. století obraz Nanebevzetí Panny Marie. \nKaple svaté Ludmily a část nástěnných maleb pochází z 12. století. Dosud jsou zachovány nástěnné malby Nebeského Jeruzaléma a postavy Ježíše Krista, Panny Marie a sv. Jana Evangelisty na klenbě kněžiště a kaple Panny Marie a v její apsidě. \n\nK jihozápadnímu nároží kostela byla v letech 1717–22 na mírně obdélném půdorysu přistavěna kaple sv. Jana Nepomuckého, tvořící s průčelím baziliky jednolitý slohový celek. Kaple byla postavena tehdejším kapitulním stavitelem Filipem Spannbruckerem a její stavba byla financována svatovítským kapitulním děkanem Janem Ludvíkem Steyerem, který spolu s tehdejší svatojiřskou abatyší Františkou Helenou a převorkou Rosinou položil dne 11. června 1717 její základní kámen. Kaple byla vysvěcena 10. května 1722 svatovítským kanovníkem Janem Rudolfem Šporkem. Hlavní freska v kupoli představující glorifikaci sv. Jana Nepomuckého s českými patrony byla mylně připisována Václavu Vavřinci Reinerovi, ten je ale pouze autorem velmi kvalitního hlavního oltářního obrazu sv. Jana Nepomuckého s andělem, který mu přináší mučednickou palmu. V mense oltáře je umístěna skleněná skřínka s lidskými kostmi. Tyto ostatky byly údajně přivezeny z Říma a mají patřit jisté sv. Theodoře.\n\n\n\n"}
{"id": "435087", "url": "https://cs.wikipedia.org/wiki?curid=435087", "title": "Antiochos IV. Epifanés", "text": "Antiochos IV. Epifanés\n\nAntiochos IV. Epifanés (z řeckého επιφανης, „zjevný, zřejmý, vznešený, slavný“) byl jedním ze syrských králů řecké dynastie Seleukovců, jež po smrti Alexandra III. Velikého, zvaného též Makedonský, ovládla asijskou část jeho veleříše. Otcem Antiocha Epifana byl Antiochos III. a matkou Laodiké III. Proti předpokladům Antiochos Epifanés nastoupil na trůn v letech 175–164 př. n.l., a to po smrti svého staršího bratra Seleuka IV. Filopatóra, jenž byl zavražděn svým kancléřem Héliodórem . Antiochos Epifanés započal s velmi pečlivou helenizací celé Seleukovské říše.\n\nJeruzalém a území obývané Židy se v době řecké nadvlády potácelo mezi politickými vlivy Seleukovské říše a sousední egyptské říše Ptolemaiovců. Část židovských aristokratů, kteří přestali praktikovat Tóru, podporovala helenizaci a přiklonila se na stranu Antiocha Epifana. Nedaleko jeruzalémského Chrámu byl vybudován gymnasion. V apokryfním židovské spisu, známém pod názvem Druhá kniha Makabejská (4:14–15), můžeme číst, že „ani kněží nebyli horliví v službách u oltáře, ale měli na mysli novoty. Oběti zanedbávali, protože spěchali, aby se mohli na cvičišti účastnit svévolného závodění v hodu diskem. To, čeho si vážili otcové, pokládali za nic, nade všecko jim byly helénské pocty.“ \n\nKdyž proti této praxi začal narůstat odpor ze strany Židů, kteří se drželi učení Tóry, vstoupil nakonec v roce 167 př. n. l. Antiochos Epifanés se svou armádou do Jeruzaléma a zcela zakázal židovské náboženství – zamezil vykonávání kultovních úkonů v Chrámu, zakázal zachovávání Šabatu, obřízku i čtení a studium Tóry. Zbožní Židé byli dokonce násilím nuceni k tomu, aby se účastnili obřadů pro helénské bohy. Poslední kapkou pro tyto Židy bylo, když 6. prosince 167 př. n. l. Antiochos Epifanés umístil do jeruzalémského Chrámu sochu Dia Olympského a na oltáři chtěl obětovat vepře .\n\nZpočátku byl odpor spíše pasivní. Zbožní Židé hledali útočiště stranou od centra dění, někteří i na nehostinných místech v horách či v poušti. K organizovanému aktivnímu odporu se odhodlali až po události, ke které došlo asi v roce 165 př. n. l. ve vesnici Modi'in. Tam se starý kněz Matitjáš z hasmonejského rodu „vzepřel rozkazu obětovat modle, zabil královského úředníka i Žida ochotného obětovat a oltář zničil“ . Na stranu Matitjáše se v následném ozbrojeném střetu postavilo i jeho pět synů. Nejvýznamnější z nich byl Jehuda zvaný Makabi (hebrejsky „kladivo“), známý též pod počeštěným jménem Juda Makabejský, který celé povstání dovedl k dílčímu, o to však významnějšímu vítězství. Pod jeho vedením se v roce 164 př. n. l. podařilo osvobodit Jeruzalém od všech helenizátorů a znovu posvětit Chrám. Na památku této události Židé slaví svátek Chanuka.\n"}
{"id": "435088", "url": "https://cs.wikipedia.org/wiki?curid=435088", "title": "Hermann Wilhelm Vogel", "text": "Hermann Wilhelm Vogel\n\nHermann Wilhelm Vogel (26. března 1834 Dobrilugk – 17. prosinec 1898 Charlottenburg) byl německý chemik a fotograf.\n\nRoku 1860 se stal profesorem berlínské Technische Hochshule, kde učil fotografování. V letech 1882–1890 mezi jeho žáky patřil Alfred Stieglitz.\n\nZúčastnil se nejméně dvou fotografických expedic do Egypta a několika cest za pozorováním zatmění Slunce, a to roku 1868 do Adenu, 1870 na Sicílii a 1875 na Nikobary.\n\nVýznamně se podílel na vývoji barevné fotografie. Roku 1873 objevil, jak rozšířit spektrální citlivost fotografické emulze o zelenou složku přidáním barviva (do té doby byly emulze citlivé pouze na modré světlo a UV záření). Roku 1884 objevil rozšíření citlivosti také na oranžovou složku světla. Rozšíření citlivosti o zbývající červenou složku bylo objeveno až po jeho smrti po roce 1900.\n\n\n"}
