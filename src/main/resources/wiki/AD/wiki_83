{"id": "520500", "url": "https://cs.wikipedia.org/wiki?curid=520500", "title": "DEMOS", "text": "DEMOS\n\nDEMOS (\"Demokratická opozice Slovinska\", : \"Demokratična opozicija Slovenije\") byla koalice slovinských opozičních stran vzniklá na podzim 1989 po krachu jednání s komunistickými představiteli. V čele DEMOSu stál sociální demokrat Jože Pučnik.\n\nDEMOS vznikal v letech 1989 až 1990 a zahrnoval: Slovinský demokratický svaz (\"Slovenska demokratična zveza\", SDZ), Sociálně demokratický svaz Slovinska (\"Socialdemokratska zveza Slovenije\", SDZS), Slovinské křesťanské demokraty (\"Slovenski krščanski demokrati\", SKD), Slovinský selský svaz (\"Slovenska kmečka zveza\", SKZ), Slovinskou stranu řemeslníku (\"Slovenska obrtniška stranka\", SOS) a Zelené Slovinska (\"Zeleni Slovenije\", ZS).\n\nPrvní svobodné volby po druhé světové válce se ve Slovinsku uskutečnily 8. dubna 1990. Koalice politických stran DEMOS získala více než 54 % hlasů, což ji stačilo k vítězství nad politickými subjekty reprezentujícími předchozí politický systém – bývalými komunisty (17 %), Liberálně-demokratickou stranou (bývalý slovinský socialistický svaz mládeže; 15 %) a Socialistickou stranu Slovinska (bývalý Socialistický svaz pracujícího lidu; 5 %). Ve všech třech komorách slovinské skupščiny měl DEMOS 127 z 240 poslanců. Vedení výkonného výboru (vlády) se ujal Alojz Peterle (SKD), předsedou skupščiny se stal France Bučar (SDZ). Janez Janša se stal republikovým sekretářem obrany, Igor Bavčar vnitra, Dimitrij Rupel zahraničních věcí a Rajko Pirnat republikovým sekretářem spravedlnosti.\n\nV době vlády DEMOSu došlo k referendu o nezávislosti Slovinska (23. prosinec 1990), vyhlášení nezávislosti (25. června 1991), Desetidenní válce (červen – červenec 1991), uzavření Brionské deklarace (7. červenec 1991), a tak uvalení tříměsíčního moratoria na slovinskou samostatnost. Uplynutím moratoria se Slovinsko stalo samostatným státem, který byl na přelomu let 1991 a 1992 mezinárodně uznán.\n\nMezi stranami koalice panovala shoda v otázkách, které souvisely s postavením Slovinska ve vztahu k Jugoslávii a třetím zemím. Nepanovala však již shoda v ekonomických otázkách a otázkách „demontáže“ socialistického samosprávného systému, který byl jugoslávským specifikem. První hlavní rozpor se objevil v souvislosti s přípravou zákona o privatizaci a restrukturalizaci podniků a přípravou nové republikové ústavy. DEMOS za účasti právníků připravil i svůj návrh ústavy (tzv. DEMOSovská ústava).\n\nPři přechodu ze socialismu do kapitalismu měly být – z pohledu místopředsedy výkonného výboru Mencingera – sledovány nejen aspekty ekonomické, ale i sociálními. Mencinger v červnu 1990 předložil první model privatizace. Tento model se chtěl v první řadě ohlížet na názory a stanoviska soudobých ředitelů, kteří však byli do funkcí dosazeni v období politického monopolu komunistů. Mencingerem navržený způsob byl kritizován především předsedou výkonného výboru Peterlem, který chtěl v první řadě odstavit komunistické ředitele.\n\nV průběhu podzimu 1991 se prohloubily rozpory uvnitř DEMOSu: Peterle byl obviňován z neschopnosti a preferování stranických zájmů, SDZ se rozložila, část jejích představitelů stranu přeměnila na Demokratickou stranu Slovinska (\"Demokratska stranka Slovenije\", DSS), jejíž význam však upadal. DEMOS se oficiálně rozešel 30. prosince 1991 nedlouho po přijetí ústavy. V lednu 1992 oznámila DSS, že nebude podporovat Peterleho vládu, krize měla být řešena výměnou premiéra (zvažováni byli Janez Drnovšek a ministr vnitra Bavčar). Po vyhlášení konstruktivní nedůvěry Peterlemu se premiérem stal Janez Drnovšek, v jehož vládě byly sdruženy nejen některé strany bývalého DEMOSu, ale také postkomunistické formace.\n\n\n"}
{"id": "520503", "url": "https://cs.wikipedia.org/wiki?curid=520503", "title": "Cyklomatická složitost", "text": "Cyklomatická složitost\n\nCyklomatická složitost (nebo také podmínková složitost) je číslo vyjadřující složitost programu. Udává minimální počet lineárně nezávislých cest skrz zdrojový kód. \n\nNa daném programu se cyklomatická složitost počítá pomocí grafu toku řízení toho programu: uzly grafu odpovídají neoddělitelným skupinám v programu (například tělu cyklu, podmínky). Orientované hrany odpovídají tomu, v jakém pořadí se skupiny příkazů budou provádět. Cyklomatickou složitost lze aplikovat individuálně na dané funkce, moduly, metody nebo třídy.\n\nJedna strategie pro měření se nazývá testování hlavní cesty. Testují se všechny možné cesty v programu; v tom případě je počet testů roven cyklomatickému číslu programu.\n\nCyklomatické číslo pro určitý úsek kódu je počet nezávislých cest skrz ten úsek. Například pokud neobsahuje žádnou IF podmínku nebo jakýkoliv cyklus (kód lze projít jednou cestou), tak je složitost 1. Například když bude kód obsahovat jednu IF podmínku, tak budou dvě možné cesty – jedna když podmínka dopadne jako TRUE a druhá když dopadne jako FALSE. \n\nPro strukturovaný program se odkazujeme na orientovaný graf, který představuje graf toku řízení pro daný kód.\nSložitost zjistíme:\nM = E – N + 2P\nM = cyklomatická složitost\nE = počet hran v grafu\nN = počet uzlů v grafu\nP = počet připojených komponent\n\nCyklomatická složitost se jinak počítá pro programy s více možnými ukončeními; v tomto případě je rovna:\nπ – s + 2 \nKde π je počet rozhodovacích bodů v programu a s je počet ukončovacích bodů.\n\nJiné vyjádření se používá, když je ukončovací bod (exit point) spojen zpět na vstupní bod (entry point). V tomto případě tomu grafu říkáme silně souvislý a cyklomatická složitost programu je rovna cyklomatickému číslu grafu. Pak je složitost definována jako\nM = E – N + P (stejně jako cyklomatické číslo v teorii grafů) je podrobněji popsána níže.\n\nCyklomatické číslo grafu je minimální počet hran takový, že po jejich odstranění nebude v grafu žádný cyklus.\n\n"}
{"id": "520507", "url": "https://cs.wikipedia.org/wiki?curid=520507", "title": "Zámek Amboise", "text": "Zámek Amboise\n\nChâteau d'Amboise je stavba v francouzském městě Amboise na Loiře v departementu Indre-et-Loire. Patří ke kulturně-historicky nejdůležitějším zámkům na Loiře a byl rezidencí francouzských králů z dynastie Valois. Zámek na skále nad městem je postaven na základech středověkého hradu.\n\nPrvní velké stavební úpravy na pevnosti dal udělat Karel VII. Francouzský, který ji zkonfiskoval během stoleté války, a sídlil tady se svým dvorem. Od roku 1490 Karel VIII. Francouzský podstatně rozšířil park a přebudoval staré hradní zdi a budovy svých královských předchůdců.\n\nI když zámek na první pohled působí jako hrad, byl jedním z prvních ve kterých byly použity renesanční prvky. Král, který si přál moderní rezidenci, v zimě sám dohlížel na stavební práce, a pověřil italského zahradního architekta Pacella da Merciogliano vytvořením prvního renesančního parku ve Francii.\nV zámecké kapli se nachází hrobka Leonarda da Vinci.\n"}
{"id": "520508", "url": "https://cs.wikipedia.org/wiki?curid=520508", "title": "Kryštof (arcibiskup)", "text": "Kryštof (arcibiskup)\n\nJeho Blaženost vladyka Kryštof, občanským jménem prof. ThDr. Radim Pulec, Ph.D., (* 29. června 1953 Praha) byl od července 2000 arcibiskup pražský a českých zemí (stál v čele pražské pravoslavné eparchie) a od roku 2006 metropolita českých zemí a Slovenska v pravoslavné církvi v českých zemích a na Slovensku. V pátek 12. dubna 2013 rezignoval kvůli skandálu s údajným porušením celibátu a odešel do monastýru v Těšově u Chebu, kde ho dodnes navštěvují jeho věrní vesměs z řad ruské národnostní menšiny v České republice.\n\nNový metropolita byl zvolen až v lednu 2014, kdy se jím stal prešovský arcibiskup Rastislav. O legitimnosti jeho volby ovšem panovaly pochybnosti, které byly rozptýleny až v únoru 2016 na osobním setkání metropolity Rastislava s konstantinopolským ekumenickým patriarchou Bartolomějem. \n\nZápadní obřad Starokatolické církve připadal Radimovi chudý a proto už od mládí navštěvoval pravoslavné bohoslužby v Uspenském chrámu na Olšanech. Zde se stýkal zejména s Rusy z první emigrační vlny, tj. z okruhu těch, kteří před sovětským režimem emigrovali do československé první republiky.\n\nAbsolvoval základní a střední školu a přípravný kurs i řádné studium na Husově československé bohoslovecké fakultě; souběžně v letech 1970–1973 studoval biblickou hebrejštinu v jazykové škole.\n\n11. listopadu 1974 byl vysvěcen na diákona, 25. prosince 1974 na kněze. Jeho prvním kněžským působištěm byly Hořovičky na Rakovnicku.\n\nPoté studoval na Pravoslavné bohoslovecké fakultě univerzity v Prešove, kterou absolvoval v roce 1979, a od roku 1980 po čtyři roky dálkově studoval na Moskevské duchovní akademii.\n\nOd roku 1982 necelý rok působil v katedrálním chrámu sv. Cyrila a Metoděje v Praze.\n\nV roce 1983 odcestoval na dlouhodobý studijní pobyt do Řecka. Na Filosofické fakultě Aténské univerzity studoval novořečtinu, v roce 1984 byl přijat jako aspirant na katedře všeobecných církevních dějin teologické fakulty, aspiranturu uzavřel dizertační prací, která mapuje dějiny pravoslavné církve na území Československa v 19. a 20. století. V roce 1987 se stal prvním Čechoslovákem, který získal doktorát (Ph.D.) Aténské univerzity, a to v oboru pravoslavné teologie a historie.\n\nBěhem studia poznal tradici místní řecké církve. Po čtyři roky žil v klášteře Zoodochopigi a 7. září 1985 byl v Trojicko-Sergejevské lávře postřižen na monacha se jménem Christofor (podle ctihodného Kryštofa, Římana ze 6. století). Na svátek Paschy roku 1986 mu metropolita Dorotej udělil hodnost igumena a roku 1987 archimandrity.\n\nPo návratu z Řecka působil opět při pražském katedrálním chrámu. Během působení v Praze vyučoval náboženství. Konal státem nepovolené dětské besídky pro až 50 dětí i nepovolené dětské tábory v Těšově.\n\nRoku 1987 byl církví vyslán na studijní pobyt do Anglie. Studoval angličtinu na jazykové škole při univerzitě v Birminghamu, o nedělích a svátcích komunikoval s místními pravoslavnými věřícími pocházejícími z tradičně pravoslavných zemí. Navštívil též stavropigitální klášter sv. Jana Křtitele v Essexu a setkal se s jeho zakladatelem, otcem Sofronijem. Z pověření metropolity Doroteje zastupoval československou pravoslavnou církev na mnoha zahraničních konferencích, seminářích a v komisích, včetně komisí směřujících ke sblížení pravoslavné a luteránských církví (v Řecku) a pravoslavné a orientálních církví (1990 v Ženevě).\n17. dubna 1988 mu metropolita Dorotej a vladyka Nikolaj udělili archijerejskou chirotonii, čímž se Kryštof stal biskupem olomoucko-brněnským, v této funkci působil 12 let. Byl též členem Posvátného synodu a Metropolitní rady Pravoslavné církve v českých zemích.\n\nV roce 1991 ve Vilémově u Litovle založil první český ženský pravoslavný klášter na památku působení svatých Cyrila a Metoděje a podle vzoru misijního střediska svaté Lýdie v Řecku, které předchozího roku navštívil.\n\nRoku 2001 založil romskou duchovní misi v Rokycanech.\n\n2. května 2006, po skonu prešovského arcibiskupa vladyky Nikolaje, byl zvolen metropolitou českých zemí a Slovenska (pro tuto funkci je zvolen vždy jeden ze dvou arcibiskupů, pražský nebo prešovský). Funkce se ujal 28. května 2006.\n\nNa návštěvě v Moskvě roku 2007 zdůraznil, že Rusko by nemělo být ztotožňováno se Sovětským svazem, protože mnoho pravoslavných lidí se stalo mučedníky. Přitom prohlásil: „Pro nás Rusko je Svatá Rus, a to není historie, tak je to dnes a bude zítra. Právě takový obraz Ruska je nám drahý.“\n\nOd roku 1990 přednáší na Pravoslavné bohoslovecké teologické fakultě Přešovské univerzity, později přednášel také na jejím detašovaném pracovišti v Olomouci a na Filosofické fakultě Masarykovy univerzity v Brně. Kromě pastrorační, misijní a pedagogické činnosti se věnuje vědecké a publikační práci. Svědectvím toho jsou monografie, skripta a učebnice - např. \"Úvod a přehledné dějiny byzantského státu - Byzantologie I.\" (1995), monografie \"In Guru's Light\" (1998), \"Pravoslavný svět\" (2000), který vyšel v ruském doplněném překladu v roce 2007, monografie \"Sv. Nektarios Eginský, metropolita Pentapolský\" (2005), \"Pravoslavná Praha\" (2011), vydaná ve 4 jazycích (češtině, angličtině, ruštině a řečtině) a vyznamenaná první cenou jako nejlepší informační publikace Pravoslavné církve v roce 2011, \"Otec Porfyrios\" (2012) (upravené vydání této knihy vyšlo v roce 2014 pod názvem \"Svatý proti své vůli\") a další. V roce 2013 byla na půdě Pravoslavné bohoslovecké fakulty Prešovské univerzity vydána publikace \"Cesty Boží\" (Sborník prací věroučných, biblických a historických k 25. výročí archijerejské služby a k 60. narozeninám vladyky Kryštofa).\n\nVladyka Kryštof je členem výkonného výboru Pravoslavné akademie Vilémov.\n\n2. června 2015 jej slovenský prezident Andrej Kiska jmenoval univerzitním profesorem.\n\nRadim Pulec (vladyka Kryštof) byl jednatelem společnosti s ručením omezeným IKONOSTAS, která se zabývala správou majetku pravoslavné církve. Posléze byl také jejím prvním likvidátorem.\n\nRadim Pulec byl Státní bezpečností evidován jako její agent pod krycím jménem Dalimil (ev. č. 7674) a jako důvěrník pod krycím jménem Radim (ev. č. 7674). Rozsudkem Městského soudu v Praze ze dne 12. 6. 1997 pak bylo potvrzeno, že Radim Pulec (arcibiskup Kryštof) byl neoprávněně evidován jako osoba uvedená v seznamech StB a byl evidován bez svého souhlasu a vědomí. Nezanedbatelný vliv na to mělo svědectví důstojníka StB Zdeňka Dragouna, který svědčil ve prospěch Radima Pulce a posléze se roky pohyboval a pohybuje po jeho boku.\n\nDne 2. dubna 2013 přinesla TV Nova informace o tom, že arcibiskup Kryštof čelí církevní žalobě za svůj sexuální život. Podle žaloby má mít několik milenek a údajně je otcem více dětí, přestože mu to zakazuje mnišský slib. „Mám dvě děti, dceru Kateřinu a Zuzanu, ale to bylo ještě předtím, než jsem složil slib mnišství,\" uvedl arcibiskup Kryštof. Další podezření odmítl a uvedl, že připravuje právní kroky k očištění jména. Dne 12. dubna 2013 na svou funkci rezignoval, zejména z důvodu zachování jednoty pravoslavné církve. Dne 17. dubna 2013 žalobkyně svou stížnost na arcibiskupa Kryštofa stáhla s tím, že si poměr s ním vymyslela. Navzdory tomu arcibiskup Kryštof do svého úřadu navrácen nebyl. Nestalo se tak ani poté, co více než tři tisíce věřících podepsalo petici za návrat metropolity Kryštofa do svého úřadu. Podle kritiků současného stavu v církvi byl odchod Kryštofa řízený skupinou českých kněží podporovaných Moskevským patriarchátem Ruské pravoslavné církve. Údajně je arcibiskup Kryštof obětí Církevní restituce v Česku. Skandalizace bývalého pražského arcibiskupa byla podle důvěrných zdrojů redakce novin Parlamentní listy připravena za účelem získat kontrolu nad 1, 2 miliardami korun z restitucí.\n\nSynod pravoslavné církve, který zasedal dne 14. května 2013, vyslechl další svědectví proti bývalému metropolitovi. Pravoslavní biskupové pak uvedli, že jeho rezignace „byla na místě\". Synod také zamítl možnost, aby se emeritní metropolita ucházel o úřad biskupa v kterékoli eparchii Pravoslavné církve v českých zemích a na Slovensku. Arcibiskup Kryštof obvinění nadále odmítá a je ochoten podstoupit rodičovské testy DNA. Testy nepodstoupil a od soudního sporu upustil s ohledem na stažení obvinění a omluvu aktérů. \n\nVladyka Kryštof v současné době žije v monastýru v Těšově v západních Čechách, kde působí jako duchovní. Řízením české části pravoslavné církve byl po jeho rezignaci pověřen olomoucko-brněnský arcibiskup Simeon a později byl zvolen nový arcibiskup pražský a českých zemí Michal (Dandár), který mu 22.8.2016 zakázal výkon kněžských a biskupských služeb z důvodu dlouhodobého porušování mnišských závazků. O případ se začala zajímat média a jeho starý problém s obviněním ze styků se ženami se rozrostl o podezření z napojení na politické zájmy ruských komunistů na území ČR. 8. října téhož roku ale posvátný synod vladykou Michalem uložený zákaz zrušil a vladyka Kryštof tak může i nadále sloužit svaté liturgie v těšovském monastýru.\n\n\n"}
{"id": "520527", "url": "https://cs.wikipedia.org/wiki?curid=520527", "title": "Pont d'Arcole", "text": "Pont d'Arcole\n\nPont d'Arcole (česky \"Arcolský most\") je silniční most přes řeku Seinu v Paříži. Nachází se ve 4. obvodu, kde spojuje pravý břeh u Pařížské radnice a ostrov Cité, kde stojí nemocnice Hôtel-Dieu. Most byl pojmenován podle bitvy u italského města Arcole, ve které Napoleon Bonaparte v roce 1796 porazil Rakousko.\n\nO výstavbě mostu na tomto místě se uvažovalo již v 18. století, ale visutý most pro pěší zde byl zřízen až v roce 1828. V letech 1854–1856 byl nahrazen pevnějším kovovým mostem, který umožňoval i průjezd vozidel. Dne 16. února 1888 se most propadl o 20 cm, takže poté musel být zpevněn. V letech 1994 a 1995 byl most znovu přezkoumán. Přes tento most dorazily v srpnu 1944 první vozy 2. obrněné divize generála Leclerca do centra při osvobozování Paříže.\n\nMost má jeden železný oblouk, celková délka mostu činí 80 metrů a šířka 20 metrů (12 m vozovka, 4 m každý chodník).\n\n"}
{"id": "520533", "url": "https://cs.wikipedia.org/wiki?curid=520533", "title": "Pont Marie", "text": "Pont Marie\n\nPont Marie je silniční most přes řeku Seinu v Paříži. Nachází se ve 4. obvodu, kde spojuje pravý břeh a ostrov sv. Ludvíka. Most byl pojmenován po svém staviteli, kterým byl Christophe Marie. Je chráněn jako historická památka.\n\nPont Marie je po Pont Neuf druhým nejstarším mostem v Paříži. Poprvé byl vystavěn ze dřeva v letech 1614–1635 při urbanizaci ostrova sv. Ludvíka. Na mostě stálo 50 domů. V roce 1658 zničila povodeň dva jižní oblouky a 20 domů. V roce 1660 byl most obnoven. V roce 1677 začala stavba kamenného mostu na popud ministra Colberta. V roce 1769 byla na pařížských mostech zakázána výstavba domů a v roce 1786 byly stavby na tomto mostě odstraněny. V roce 1851 prošel most rekonstrukcí a roku 1887 byl zapsán mezi historické památky.\n\nMost je kamenný o pěti obloucích, jejichž rozpětí je odlišné (14–18 m). Celková délka mostu činí 92 metry a šířka 22,60 metrů (14,60 m vozovka a 4 metry každý chodník).\n\n"}
{"id": "520534", "url": "https://cs.wikipedia.org/wiki?curid=520534", "title": "Plamenka latnatá", "text": "Plamenka latnatá\n\nPlamenka latnatá (\"\") je druh rostliny z čeledi jirnicovité (\"Polemoniaceae\"). Pochází ze Severní Ameriky, je původní na východě a ve střední části USA, především v povodí řeky Ohio a na středním toku řeky Mississippi. Je pěstována a šlechtěna, takže se pěstuje mnoho v květu barevně odlišných kultivarů. Původní druh roste na výživných naplavených půdách na okrajích křovin.\n\nDorůstá výšky 50–120 cm, kvete v červenci až srpnu. Tvoří trsy přímých tvrdých lodyh, naspodu dřevnatějících, které jsou po cele délce olistěné. Má sytě zelené, široce kopinaté listy, které jsou vstřícné a křižmostojné. Lodyhy se větví až na samém vrcholu v bohatou kopulovitou latu. Květy mají dlouhou trubku a plochý kulovitý okraj z pěti širokých plátků, které se překrývají. U původního druhu jsou květy karmínově růžové až fialově červené, u kulturních odrůd jsou i bílé, lososově růžové, ohnivě červené nebo modravě fia­lové.\n\nPlamenku latnatou lze použít v ČR jako okrasnou rostlinu.Vhodná je například do dobře udržovaných záhonů a venkovských zahrad.\n\nKulturní odrůdy se množí řízkováním mladých výhonků na jaře při rašený nebo kořenovými řízky. Semena klíčí špatně, teprve po jarovizaci, až je přejde mráz, a nemají kvality původního kultivaru. Podléhá houbovým chorobám.\n\nPotřebují výživnou půdu a dostatečnou zálivku. Preferují polostín, ale rostou i na přímém slunci.\n\n"}
{"id": "520535", "url": "https://cs.wikipedia.org/wiki?curid=520535", "title": "Simon Ter-Petrosjan", "text": "Simon Ter-Petrosjan\n\nSimon „Kamo“ Aršakovič Ter-Petrosjan (rusky \"Симон Аршакович Тер-Петросян\", 15. (27.) května 1882 Gori, Gruzie – 14. července 1922, Tbilisi, Gruzie) byl gruzínský bolševik arménského původu, raný Stalinův spolupracovník.\n\nProslul svojí velkou loupeží 12. června 1907 na náměstí Erivan (nyní Náměstí svobody) v Tbilisi (loupežemi byly získávány prostředky pro bolševickou revoluci).\n\nPřezdívku \"Kamo\" dostal Ter-Petrosjan od Stalina, když se učil rusky a špatně vyslovoval slovo \"komu\". Místo něj vyslovoval \"kamo\". Zemřel při dopravní nehodě. V letech 1959–1996 po něm bylo pojmenováno arménské město Gavaṙ, které se nazývalo \"Kamo\".\n"}
{"id": "520553", "url": "https://cs.wikipedia.org/wiki?curid=520553", "title": "Kamo", "text": "Kamo\n\nKamo může být:\n\n\n"}
{"id": "520564", "url": "https://cs.wikipedia.org/wiki?curid=520564", "title": "Galluzzo", "text": "Galluzzo\n\nGalluzzo je předměstská část Florencie, leží v její nejsevernější části.\nJe známá především pro slavný Kartuziánský klášter (Certosa di Firenze nebo Certosa del Galluzzo), založený roku 1342 Niccolem Acciaiolim.\n\nGalluzzo je zmíněno Dantem Alighierim v XVI. zpěvu (verše 52-55) Božské komedie.\n"}
{"id": "520570", "url": "https://cs.wikipedia.org/wiki?curid=520570", "title": "Březí (Dražíč)", "text": "Březí (Dražíč)\n\nBřezí je malá vesnice, část obce Dražíč v okrese České Budějovice. Nachází se asi 2 km na západ od Dražíče. Je zde evidováno 12 adres. V roce 2011 zde trvale žilo patnáct obyvatel.\n\nBřezí leží v katastrálním území Dražíč o výměře 11,35 km².\n\nPrvní písemná zmínka o vesnici pochází z roku 1482.\n\n\n"}
{"id": "520571", "url": "https://cs.wikipedia.org/wiki?curid=520571", "title": "Karlov-Nepomuk", "text": "Karlov-Nepomuk\n\nKarlov-Nepomuk je vesnice, část obce Dražíč v okrese České Budějovice. Nachází se asi 2,5 km na sever od Dražíče. Je zde evidováno 51 adres. V roce 2011 zde trvale žilo 36 obyvatel.\n\nKarlov-Nepomuk leží v katastrálním území Dražíč o výměře 11,35 km².\n\nPrvní písemná zmínka o vesnici pochází z roku 1790.\n\n\n"}
{"id": "520572", "url": "https://cs.wikipedia.org/wiki?curid=520572", "title": "Vranov (Dražíč)", "text": "Vranov (Dražíč)\n\nVranov je malá vesnice, část obce Dražíč v okrese České Budějovice. Nachází se asi 2,5 km na západ od Dražíče. Je zde evidováno 24 adres. V roce 2011 zde trvale žilo 22 obyvatel.\n\nVranov leží v katastrálním území Dražíč o výměře 11,35 km².\n\nPrvní písemná zmínka o vesnici pochází z roku 1268.\n\nNávesní kaple\n\n"}
{"id": "520573", "url": "https://cs.wikipedia.org/wiki?curid=520573", "title": "Chvalešovice", "text": "Chvalešovice\n\nChvalešovice je vesnice, část obce Dříteň v okrese České Budějovice. Nachází se asi 3,5 km na severozápad od Dřítně. Prochází tudy železniční trať Číčenice – Týn nad Vltavou. Je zde evidováno 73 adres. V roce 2011 zde trvale žilo 135 obyvatel.\n\nChvalešovice je také název katastrálního území o rozloze 14,26 km². V katastrálním území Chvalešovice leží i Malešice.\n\nPrvní písemná zmínka o vesnici pochází z roku 1378.\n\n\n"}
{"id": "520574", "url": "https://cs.wikipedia.org/wiki?curid=520574", "title": "Libív", "text": "Libív\n\nLibív je malá vesnice, část obce Dříteň v okrese České Budějovice. Nachází se asi 1,5 km na jihovýchod od Dřítně. Je zde evidováno 11 adres. V roce 2011 zde trvale žilo osmnáct obyvatel.\n\nLibív leží v katastrálním území Dříteň o výměře 13,01 km².\n\nPrvní písemná zmínka o vesnici pochází z roku 1484.\n\n\n"}
{"id": "520576", "url": "https://cs.wikipedia.org/wiki?curid=520576", "title": "Malešice (Dříteň)", "text": "Malešice (Dříteň)\n\nMalešice () jsou vesnice, část obce Dříteň v okrese České Budějovice. Nachází se asi 2,5 km na severozápad od Dřítně. Je zde evidováno 57 adres. V roce 2011 zde trvale žilo 104 obyvatel.\n\nMalešice leží v katastrálním území Chvalešovice o výměře 14,26 km².\n\nSoučástí Malešic je též osada Bílá Hůrka s gotickým kostelem svatého Štěpána\n\nPrvní písemná zmínka o vesnici pochází z roku 1227.\nUž jméno samo značí starobylé české osídlení. Pochází od Maleše – pohlavára rodu, který ves založil. Vesnice patřila za starodávna k Netolickému a později k Prácheňskému kraji. Záhy se stala majetkem panenského kláštera sv. Jiří na Pražském hradě. Jeho zakladatelkou byla Milada Mlada, sestra knížete Boleslava II Pobožného, jež klášter daroval.\n\nZa husitských válek byly klášterní panny donuceny klášter sv. Jiří opustit. Všechen jejich majetek propadl husitské šlechtě nebo králi Zikmundovi. jež ho rozdělil mezi své přívržence. Jedním z nich byl Jan Smil. Držel s Táborskou stranou. Malešice spolu s jinými obdržel roku 1437. Dlouho se však neradoval. Roku 1444 odpůrce husitů Bedřich z Rožmberka zajal Jana Smila a majetek připadl jemu.\n\nBedřich se však díky neustálým bojům s husity velmi zadlužil, později proto spolu se svým synem – Janem z Rožmberka byli nuceni veškeré své statky dát do zástavy. Statek Heřmaňský, ke kterému patřila i ves Malešice s Bílou Hůrkou přišel do zástavy Malovcům z Libějovic. Od roku 1496 jsou Malešice uváděny jako majetek Lvy Malovce na Libějovicích.\n\nMalovci získali v 15. století také Chvalešovice, Sedlec a část Lhota pod Horami Horami. Roku 1548 se synové Lvy Malovce (Diviš, Pavel a Zikmund) o tyto statky rozdělili. Malešice spolu s Chvalešovicemi, Újezdem, částí Lhoty pod Horami a Bílou Hůrkou s kostelem připadli Zikmundovi. Ten se usadil ve Chvalešovicích a vybudoval zde tvrz.\n\nKlášter sv. Jiří měl bídu, přesto chtěly představené abatyše alespoň něco ze zastaveného jmění získat zpět. Samy neměly peníze, ale Jindřich ze Švamberka – bohatý držitel hradu Zvíkov jim nabídl odkoupení některých zastavených statků. Roku 1514 začala jednání s panem Levou o výplatu městečka Heřmaně a některých vsí, mezi nimiž byly i Malešice. Věc nebyla tehdy dojednána. Roku 1529 si vymohla panna Barbora ze Štenberka, abatyše sv. Jiří, aby vsi, jež drží v zástavě pan Diviš Malovec na Libějovicích, syn Lvův, mohla dědičně prodat. Na základě královského svolení prodala roku 1530 tyto statky za 2000 kop grošů českých panu Krištofu ze Švamberka na Zvíkově. Odporem pánů Malovců ani tehdy nebyla jednání skončena. Dle všeho požadovali Malovci větší odstupné. Jednání a prodej se podařila dokončit až roku 1548.\nDle smlouvy postoupil Jindřich ze Švamberka bratřím Malovcům ze zboží Heřmaňského ves Malešice, tři mlýny na řece Blanici aj. Od roku 1548 patřily Malešice ke Chvalešovicím. Vlastnil je Václav Malovec Chvalešovický – syn Zikmunda. Ten je v roce 1616 (rok před svou smrtí) prodal spolu s Bílou Hůrkou, Sedlicí, Lhotou a Újezdem Malovcům Dříteňským na Hluboké. Malešice poté patřily ke Dřítni – Václavu Malovcovi řečenému mladšímu. Tomu však byly statky pro účast ve vzpouře konfiskovány a dostal je s celým Hlubockým panstvím císařský generál Don Baltazar de Maraudas. Po něm koupili panství Schwarzenbergové.\n\n\n"}
{"id": "520577", "url": "https://cs.wikipedia.org/wiki?curid=520577", "title": "Radomilice", "text": "Radomilice\n\nRadomilice je malá vesnice, část obce Dříteň v okrese České Budějovice. Nachází se asi 6,5 km na západ od Dřítně. Je zde evidováno 42 adres. V roce 2011 zde trvale žilo 61 obyvatel.\n\nRadomilice leží v katastrálním území Záblatí o výměře 18,86 km².\n\nPrvní písemná zmínka o vesnici pochází z roku .\n\nJe zde také naleziště vltavínů typu \"green apple.\"\n\n\n"}
{"id": "520578", "url": "https://cs.wikipedia.org/wiki?curid=520578", "title": "Strachovice (Dříteň)", "text": "Strachovice (Dříteň)\n\nStrachovice je malá vesnice, část obce Dříteň v okrese České Budějovice. Nachází se asi 3 km na západ od Dřítně. Je zde evidováno 31 adres. V roce 2011 zde trvale žilo 73 obyvatel.\n\nStrachovice leží v katastrálním území Záblatí o výměře 18,86 km².\n\nPrvní písemná zmínka o vesnici pochází z roku 1386.\n\n"}
{"id": "520579", "url": "https://cs.wikipedia.org/wiki?curid=520579", "title": "Velice", "text": "Velice\n\nVelice je vesnice, část obce Dříteň v okrese České Budějovice. Nachází se asi 2,5 km na jihovýchod od Dřítně. Je zde evidováno 63 adres. V roce 2011 zde trvale žilo 146 obyvatel.\n\nVelice leží v katastrálním území Dříteň o výměře 13,01 km².\n\nPrvní písemná zmínka o vesnici pochází z roku 1490.\n\nV letech 1850–1868 tvořily Velice a Chlumec samostatnou obec. V roce 1868 se obě sídla osamostatnila. V roce 1960 se Velice staly částí obce Dříteň.\n\n"}
{"id": "520580", "url": "https://cs.wikipedia.org/wiki?curid=520580", "title": "Záblatí (Dříteň)", "text": "Záblatí (Dříteň)\n\nZáblatí je vesnice, část obce Dříteň v okrese České Budějovice. Nachází se asi 4,5 km na západ od Dřítně. Je zde evidováno 60 adres. V roce 2011 zde trvale žilo 125 obyvatel.\n\nZáblatí je také název katastrálního území o rozloze 18,86 km². V katastrálním území Záblatí leží i Radomilice, Strachovice a Záblatíčko.\n\nPrvní písemná zmínka o vesnici pochází z roku 1336.\n\nDne 10. června 1619 byla o Záblatí svedena bitva, jedno z klíčových střetnutí úvodní fáze třicetileté války. Vojsko českých stavů, vedené Petrem Arnoštem Mansfeldem, v ní bylo na hlavu poraženo císařskými, jimž velel Karel Bonaventura Buquoy.\n\n\nV katastrálním území Záblatí je přírodní rezervace Radomilická mokřina.\n\n"}
{"id": "520581", "url": "https://cs.wikipedia.org/wiki?curid=520581", "title": "Záblatíčko", "text": "Záblatíčko\n\nZáblatíčko (dříve \"Malé Záblatí\") je malá vesnice, část obce Dříteň v okrese České Budějovice. Nachází se asi 5,5 km na západ od Dřítně. Prochází tudy železniční trať Plzeň – České Budějovice. Je zde evidováno 50 adres. V roce 2011 zde trvale žilo 71 obyvatel.\n\nZáblatíčko leží v katastrálním území Záblatí o výměře 18,86 km².\n\nDřívější používaný název vesnice je Malé Záblatí. První zmínky o Záblatíčku jsou z roku 1490. Vesnice patřila pod správu hradu, později zámku, Hluboká (kromě let 1617–1622). V roce 1654 zde bylo vedeno deset osazených usedlostí a tři pusté.\n\n\n"}
{"id": "520582", "url": "https://cs.wikipedia.org/wiki?curid=520582", "title": "Třebín (Dubné)", "text": "Třebín (Dubné)\n\nTřebín je vesnice, část obce Dubné v okrese České Budějovice. Nachází se asi 2 km na jihovýchod od Dubného. Je zde evidováno 90 adres. V roce 2011 zde trvale žilo 214 obyvatel.\n\nTřebín je také název katastrálního území o rozloze 3,43 km².\n\nPrvní písemná zmínka o vesnici pochází z roku 1263.\nV letech 1850-1943 a znovu 1945-60 byl Třebín samostatnou obcí. Během války a opět od června 1960 se stal součástí obce Dubné\n\nNarodil se zde český spisovatel Jakub Honner.\n\n"}
{"id": "520583", "url": "https://cs.wikipedia.org/wiki?curid=520583", "title": "Lhota (Dynín)", "text": "Lhota (Dynín)\n\nLhota je malá vesnice, část obce Dynín v okrese České Budějovice. Nachází se asi 2,5 km na východ od Dynína. Je zde evidováno 37 adres. V roce 2011 zde trvale žilo třicet obyvatel.\n\nLhota leží v katastrálním území Lhota u Dynína o rozloze 5,22 km². V tomto katastrálním území se nachází i přidružená samota Lhota Dvůr.\n\nNejstarší písemné doklady pochází ze 6. ledna 1355. Z tohoto dne pochází listina, ve které místní šlechtic Zdeněk ze Lhoty odkazuje desátek bošileckému faráři. V roce 1379 jsou v urbáři zmíněny názvy vsí Česká Lhota a Německá Lhota. V roce 1398 přešlo vlastnictví Německé Lhoty z Rožmberků na Nedamíra z Sudoměře a Rožmberkové ves zpět připojili k třeboňskému panství až v polovině 16. století. Roku 1582 byla velká část Německé Lhoty v rámci rozšiřování Záblatského rybníka zatopena a od té doby je zbylý celek označován jako \"Dvůr Lhota\" nebo \"Lhota Dvůr\". Česká Lhota se stala Lhotou. Během třicetileté války byla Lhota zcela pustá, ale do konce 17. století byla opět obydlena. Ve Lhotě postupně přibývalo obyvatel, avšak od roku 1850 jich stále ubývá. V roce 1960 byla Lhota zařazena pod obecní úřad obce Dynín.\n\nVesnice se nachází v CHKO Třeboňsko. Několik set metrů severovýchodně od Lhoty se nachází přírodní památka Lhota u Dynína, ve které se vyskytuje několik v Čechách velice vzácných druhů, jako například bublinatka bledožlutá. Dále na severovýchod, na břehu stejnojmenného rybníka, leží přírodní památka Hliníř.\n\n\n\n"}
{"id": "520584", "url": "https://cs.wikipedia.org/wiki?curid=520584", "title": "Krumplování", "text": "Krumplování\n\n__BEZOBSAHU__\nKrumplování (z něm. \"krumpeln\", zmuchlat, zmačkat) znamenalo zdobení látek a šatů plastickým vyšíváním, později zejména zlatou nebo stříbrnou nití. \n\n"}
{"id": "520585", "url": "https://cs.wikipedia.org/wiki?curid=520585", "title": "Steinfeld (Dolní Rakousy)", "text": "Steinfeld (Dolní Rakousy)\n\nSteinfeld, také nazýváno jako \"Trockene Ebene (suchá rovina)\" je jižní region ve Vídeňské pánvi v Dolních Rakousích. Název pochází od štěrkové planiny, která leží v nadmořské výšce 230 až 370 metrů.\n\nNejdůležitějšími městy jsou Wiener Neustadt a Neunkirchen. Oblast je odvodněna Litavou a Piestingem. Na jihu se rozkládá pahorkovitý Bucklige Welt, na západě jsou kopce Rax, Schneeberg a Hohe Wand.\n\nStepní krajina byla v 18. století za císařovny Marie Terezie zalesňována černými borovicemi, které měly především změnit ráz krajiny, zachytit vlhkost a díky výskytu pryskyřice umožnit obyvatelům obživu.\nSteinfeld je ovlivněn panonským podnebím, s kontinentálními vlivy. Léta jsou teplá, zimy chladné a obojí s nepatrnými srážkami, přicházejícími od západního pohoří \"Schneebergu\" a předhůřím Alp. Při takových povětrnostních poměrech je také množství sněhu v zimě spíše menší. Nejčastěji srážky přicházejí od hornoitalských nížin a při seskupení srážek od jihovýchodu se spojí ve větší srážky a v zimě může napadnout více sněhu. Když se zvýší vlhkost, dochází i k prudkým bouřím a také již bylo pozorováno i tornádo.\nVelmi chudá země, kde se vlhkost z malých srážek rychle vysuší a kamenitá země je už pro zemědělce jen málo užitečná. Hlavně v létě po dlouhodobém horku a suchu je půda vysušena a orba je ztížená. Proto se zde pěstuje z obilí jen žito, kukuřice, řepka a zelené krmení pro dobytek.\nJiž brzy se zde usadilo mnoho průmyslových podniků, protože cena kamenitých pozemků byla velmi příznivá. Zejména se zde usadily závody železářského a ocelářského průmyslu. Také mnoho papíren, přádelen a jiných podniků kvůli využití vodní síly řeky Litavy. Tento zastaralý průmysl přišel v posledních letech do velkých hospodářských potíží, mnoho továren se muselo uzavřít.\n\nVe Steinfeldu je také několik ložisek pro dobývání štěrku a kameniva pro potřebu stavebnictví.\n"}
{"id": "520586", "url": "https://cs.wikipedia.org/wiki?curid=520586", "title": "Buzkov", "text": "Buzkov\n\nBuzkov je osada, část města Hluboká nad Vltavou v okrese České Budějovice. Nachází se asi 11,5 km na sever od Hluboké nad Vltavou. Je zde evidováno 10 adres. V roce 2011 zde trvale nikdo nežil.\n\nBuzkov leží v katastrálním území Jeznice o výměře 6,07 km².\n\nPrvní písemná zmínka o vesnici pochází z roku 1377.\n\nPůvodní Buzkov (dříve též Buskov) bylo drobné sídlo přibližně kilometr západně od Jeznice, které leželo přímo na břehu Vltavy. V osadě byl například mlýn. Patřil k Purkarci, mezi lety 1580-1714 byl svobodným statkem ve vlastnictví Kropáčků. Buzkov, podobně jako severněji položené Jaroslavice, zcela zanikl z důvodů napuštění vodní nádrže Hněvkovice. Dnešní Buzkov je skupina rekreačních chat poblíž původního místa.\n\n"}
{"id": "520588", "url": "https://cs.wikipedia.org/wiki?curid=520588", "title": "Hroznějovice", "text": "Hroznějovice\n\nHroznějovice je malá vesnice, část města Hluboká nad Vltavou v okrese České Budějovice. Nachází se asi 11,5 km na sever od Hluboké nad Vltavou. Je zde evidováno 40 adres. V roce 2011 zde trvale žilo padesát obyvatel.\n\nHroznějovice je také název katastrálního území o rozloze 5,52 km².\n\nPrvní písemná zmínka o vesnici pochází z roku 1379.\n\n\n"}
{"id": "520589", "url": "https://cs.wikipedia.org/wiki?curid=520589", "title": "Jaroslavice (Hluboká nad Vltavou)", "text": "Jaroslavice (Hluboká nad Vltavou)\n\nJaroslavice je samota, část města Hluboká nad Vltavou v okrese České Budějovice. Nachází se asi 12 km na sever od Hluboké nad Vltavou. Je zde evidována jedna adresa. V roce 2011 zde trvale žil pouze jeden obyvatel, neboť obyvatelé byli v roce 1989 vystěhováni a kdysi samostatná obec zanikla v důsledku výstavby vodního díla Hněvkovice.\n\nJaroslavice leží v katastrálním území Jaroslavice u Kostelce o rozloze 3,71 km².\n\nArcheologické nálezy dokládají, že Jaroslavice byly osídleny již v pravěku. Na podzim roku 1901 se jaroslavický mlynář Jan Šebor rozhodl srovnat pahrbky na pastvině V Struhách (též V hrbcích na kamenitém) a přitom objevil pravěký hřbitůvek – mohylové pohřebiště a v mohylách nalezl různé bronzové předměty a zlatou spirálku.\n\nHistorie Jaroslavic je spojena s osadou zvanou Řeka, která ležela poblíž a dávno již zanikla. Obě místa vlastnil patrně tentýž vladycký rod, který se sice nazýval „z Řeky“, ale podle některých historiků sídlil právě v Jaroslavicích, jejichž název patrně vznikl ze jména vladyky Jaroslava. První písemná zmínka o vesnici pochází z roku 1382, kdy je zaznamenána Byetka z Řeky na Jaroslavicích. Dne 25.11.1407 je v listině, která se týká platu, který byl odváděn ze vsi Drahotěšice k farnímu kostelu v Kostelci, zmiňován Maršík z Jaroslavic.\n\nV letech 1850–1902 Jaroslavice byly součástí obce Jeznice\n\nV roce 1880 zde žilo 236 obyvatel.\n\n"}
{"id": "520591", "url": "https://cs.wikipedia.org/wiki?curid=520591", "title": "Kostelec (Hluboká nad Vltavou)", "text": "Kostelec (Hluboká nad Vltavou)\n\nKostelec je vesnice, část města Hluboká nad Vltavou v okrese České Budějovice. Nachází se asi 10 km na sever od Hluboké nad Vltavou. Je zde evidováno 104 adres. V roce 2011 zde trvale žilo 163 obyvatel.\n\nKostelec je také název katastrálního území o rozloze 4,51 km².\n\nPrvní písemná zmínka o vesnici pochází z roku 1352.\n\n\n"}
{"id": "520594", "url": "https://cs.wikipedia.org/wiki?curid=520594", "title": "Černý Dub", "text": "Černý Dub\n\nČerný Dub je vesnice, část obce Homole v okrese České Budějovice. Nachází se asi 1,5 km na jihozápad od Homol. Prochází tudy železniční trať České Budějovice – Černý Kříž. Je zde evidováno 86 adres. V roce 2011 zde trvale žilo 211 obyvatel.\n\nČerný Dub leží v katastrálním území Homole o výměře 10,95 km².\n\nČerný Dub se fakticky dělí na dvě části – starší dolní Černý Dub a novější horní Černý Dub, který fakticky začal vznikat až po vybudování železnice v roce 1891, výjimkou je statek čp. 12, který zde stál na samotě již od roku 1850.\n\nPrvní písemná zmínka o vesnici pochází z roku 1387.\n\nOd roku 1850 je Černý Dub součástí obce Homole; část kolem zastávky však až do 11. června 1960 patřila pod Vrábče.\n\nDřívější název byl \"Černodub\", německy \"Tschernoduben\".\n\n\n"}
{"id": "520595", "url": "https://cs.wikipedia.org/wiki?curid=520595", "title": "Nové Homole", "text": "Nové Homole\n\nNové Homole (lidově \"Hojdy, Hojda\", německy \"Heiden\") jsou vesnice, část obce Homole v okrese České Budějovice. Nachází se asi 1,5 km na západ od Homole. Prochází zde silnice II/143. Je zde evidováno 290 adres. V roce 2011 zde trvale žilo 677 obyvatel.\n\nNové Homole leží v katastrálním území Homole o výměře 10,95 km².\n\nV letech 1781-86 prodali homolští sedláci příliš vzdálené pozemky nazývané \"Heidacker\" (lada), na kterých postupně začaly vyrůstat nové chalupy. K výraznějšímu růstu došlo na konci 19. století. Na rozdíl od Homol byly Nové Homole převážně českou vesnicí. V roce 1900 zde vznik sbor dobrovolných hasičů.\n\n\n\n"}
{"id": "520596", "url": "https://cs.wikipedia.org/wiki?curid=520596", "title": "Dolní Kněžeklady", "text": "Dolní Kněžeklady\n\nDolní Kněžeklady jsou malá vesnice, část obce Horní Kněžeklady v okrese České Budějovice. Nachází se asi 1 km na severovýchod od Horních Kněžeklad. Je zde evidováno 21 adres. V roce 2011 zde trvale žilo 32 obyvatel.\n\nDolní Kněžeklady leží v katastrálním území Štipoklasy o výměře 7,85 km².\n\nPrvní písemná zmínka o vesnici pochází z roku 1318.\n\n\n"}
{"id": "520597", "url": "https://cs.wikipedia.org/wiki?curid=520597", "title": "Štipoklasy (Horní Kněžeklady)", "text": "Štipoklasy (Horní Kněžeklady)\n\nŠtipoklasy je malá vesnice, část obce Horní Kněžeklady v okrese České Budějovice. Nachází se asi 2 km na východ od Horních Kněžeklad. Je zde evidováno 21 adres. V roce 2011 zde trvale žilo 39 obyvatel.\n\nŠtipoklasy je také název katastrálního území o rozloze 7,85 km². V katastrálním území Štipoklasy leží i Dolní Kněžeklady a Horní Kněžeklady.\n\nPrvní písemná zmínka o vesnici pochází z roku 1368.\n\n"}
{"id": "520599", "url": "https://cs.wikipedia.org/wiki?curid=520599", "title": "Bedřichov (Horní Stropnice)", "text": "Bedřichov (Horní Stropnice)\n\nBedřichov () je osada, část obce Horní Stropnice v okrese České Budějovice se kterou je stavebně srostlá. Nachází se asi 1 km na západ od Horní Stropnice. Prochází zde silnice II/154. Je zde evidováno 19 adres. V roce 2011 zde trvale žilo devatenáct obyvatel.\n\nBedřichov leží v katastrálním území Bedřichov u Horní Stropnice o rozloze 2,1 km²\n\nPrvní písemná zmínka o vesnici pochází z roku 1262.\n\n\n"}
{"id": "520600", "url": "https://cs.wikipedia.org/wiki?curid=520600", "title": "Hlinov", "text": "Hlinov\n\nHlinov () je samota, část obce Horní Stropnice v okrese České Budějovice. Nachází se asi 3,5 km na sever od Horní Stropnice. Jsou zde evidovány dvě adresy. V roce 2011 zde trvale žili dva obyvatelé.\n\nHlinov leží v katastrálním území Svébohy o výměře 10,89 km².\n\n"}
{"id": "520601", "url": "https://cs.wikipedia.org/wiki?curid=520601", "title": "Humenice", "text": "Humenice\n\nHumenice () je osada, část obce Horní Stropnice v okrese České Budějovice. Nachází se asi 1 km na sever od Horní Stropnice. Je zde evidováno 22 adres. V roce 2011 zde trvale žilo třicet obyvatel.\n\nHumenice leží v katastrálním území Svébohy o výměře 10,89 km.\n\nPrvní písemná zmínka o vesnici pochází z roku 1379.\n\n"}
{"id": "520602", "url": "https://cs.wikipedia.org/wiki?curid=520602", "title": "Chlupatá Ves", "text": "Chlupatá Ves\n\nChlupatá Ves () je osada, část obce Horní Stropnice v okrese České Budějovice. Nachází se asi 2,5 km na jihozápad od Horní Stropnice. Je zde evidováno 16 adres. V roce 2011 zde trvale žilo šest obyvatel. Na jejím okraji se nachází evropsky významná lokalita s výskytem mihule potoční.\n\nChlupatá Ves leží v katastrálním území Meziluží o výměře 7,22 km².\n\nPrvní písemná zmínka o vesnici pochází z roku 1379.\n\n\n"}
{"id": "520604", "url": "https://cs.wikipedia.org/wiki?curid=520604", "title": "Konratice", "text": "Konratice\n\nKonratice () je osada, část obce Horní Stropnice v okrese České Budějovice. Nachází se asi 4,5 km na jihozápad od Horní Stropnice. Je zde evidováno 10 adres. V roce 2011 zde trvale žilo sedm obyvatel.\n\nKonratice je také název katastrálního území o rozloze 2,92 km².\n\nPrvní písemná zmínka o vesnici pochází z roku 1367.\n\n\n"}
{"id": "520605", "url": "https://cs.wikipedia.org/wiki?curid=520605", "title": "Krčín (Horní Stropnice)", "text": "Krčín (Horní Stropnice)\n\nKrčín () je osada, část obce Horní Stropnice v okrese České Budějovice. Nachází se asi 3 km na sever od Horní Stropnice. Jsou zde evidovány tři adresy. V roce 2011 zde trvale nikdo nežil.\n\nKrčín leží v katastrálním území Svébohy o výměře 10,89 km².\n\nPrvní písemná zmínka o vesnici pochází z roku 1359.\n\n"}
{"id": "520607", "url": "https://cs.wikipedia.org/wiki?curid=520607", "title": "Meziluží (Horní Stropnice)", "text": "Meziluží (Horní Stropnice)\n\nMeziluží () je osada, část obce Horní Stropnice v okrese České Budějovice. Nachází se asi 2,5 km na západ od Horní Stropnice. Je zde evidováno 9 adres. V roce 2011 zde trvale žilo pět obyvatel.\n\nMeziluží je také název katastrálního území o rozloze 7,22 km². V katastrálním území Meziluží leží i Chlupatá Ves a Vesce.\n\nPrvní písemná zmínka o vesnici pochází z roku 1379.\n\n\n"}
{"id": "520608", "url": "https://cs.wikipedia.org/wiki?curid=520608", "title": "Olbramov (Horní Stropnice)", "text": "Olbramov (Horní Stropnice)\n\nOlbramov () je osada, část obce Horní Stropnice v okrese České Budějovice. Nachází se asi 2 km na severozápad od Horní Stropnice. Je zde evidováno 20 adres. V roce 2011 zde trvale žilo 52 obyvatel.\n\nOlbramov leží v katastrálním území Svébohy o výměře 10,89 km².\n\nPrvní písemná zmínka o vesnici pochází z roku 1394.\n\n"}
{"id": "520609", "url": "https://cs.wikipedia.org/wiki?curid=520609", "title": "Paseky (Horní Stropnice)", "text": "Paseky (Horní Stropnice)\n\nPaseky () je osada, část obce Horní Stropnice v okrese České Budějovice. Nachází se asi 2,5 km na jih od Horní Stropnice. Je zde evidováno 11 adres. V roce 2011 zde trvale žilo šest obyvatel.\n\nPaseky leží v katastrálním území Paseky u Horní Stropnice o rozloze 2,02 km².\n\nPrvní písemná zmínka o vesnici pochází z roku 1379.\n\n"}
{"id": "520610", "url": "https://cs.wikipedia.org/wiki?curid=520610", "title": "Staré Hutě (Horní Stropnice)", "text": "Staré Hutě (Horní Stropnice)\n\nStaré Hutě () je osada, část obce Horní Stropnice v okrese České Budějovice. Nachází se asi 5 km na jih od Horní Stropnice. Je zde evidováno 23 adres. V roce 2011 zde trvale žilo jedenáct obyvatel.\n\nStaré Hutě leží v katastrálním území Staré Hutě u Horní Stropnice o rozloze 18,17 km².\n\nPrvní písemná zmínka o vesnici pochází z roku 1553.\n\nAž do jejich zániku v 50. letech 20. století byly součástí tehdejší obce (dnes osady) Staré Hutě i osady Lukov a Nové Hutě.\n\n\n\n"}
{"id": "520611", "url": "https://cs.wikipedia.org/wiki?curid=520611", "title": "Světví", "text": "Světví\n\nSvětví () je osada, část obce Horní Stropnice v okrese České Budějovice. Nachází se asi 1,5 km na severovýchod od Horní Stropnice. Prochází zde silnice II/154. Je zde evidováno 31 adres. V roce 2011 zde trvale žilo 89 obyvatel.\n\nSvětví leží v katastrálním území Horní Stropnice o výměře 6,88 km².\n\nPrvní písemná zmínka o vesnici pochází z roku 1279.\n\n\n\n"}
{"id": "520612", "url": "https://cs.wikipedia.org/wiki?curid=520612", "title": "Vesce (Horní Stropnice)", "text": "Vesce (Horní Stropnice)\n\nVesce () je samota, část obce Horní Stropnice v okrese České Budějovice. Nachází se asi 3,5 km na západ od Horní Stropnice. Je zde evidována jedna adresa. V roce 2011 zde trvale nikdo nežil.\n\nVesce leží v katastrálním území Meziluží o výměře 7,22 km².\n\nPrvní písemná zmínka o vesnici pochází z roku 1541.\n\n"}
{"id": "520613", "url": "https://cs.wikipedia.org/wiki?curid=520613", "title": "Vyhlídky", "text": "Vyhlídky\n\nVyhlídky () je osada, část obce Horní Stropnice v okrese České Budějovice. Nachází se asi 2,5 km na východ od Horní Stropnice. Jsou zde evidovány čtyři adresy. V roce 2011 zde trvale žili tři obyvatelé.\n\nVyhlídky leží v katastrálním území Horní Stropnice o výměře 6,88 km².\n\n"}
{"id": "520615", "url": "https://cs.wikipedia.org/wiki?curid=520615", "title": "Neve Ejtan", "text": "Neve Ejtan\n\nNeve Ejtan ( נְוֵה אֵיתָן, Neve Eitan, v oficiálním seznamu sídel Newe Etan) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 227 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. V okolí obce se nacházejí četné vydatné prameny, ale původní vádí protékající údolím byla většinou kvůli zemědělskému hospodaření svedena do umělých vodotečí. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Cemed a Tel Tachaš, které se rozkládají jižně od vesnice, nebo vrch Tel Nisa na jihozápad od kibucu.\n\nVesnice je situována 25 kilometrů jižně od Galilejského jezera, 4 kilometry západně od Jordánu, cca 3 kilometry východně od města Bejt Še'an, cca 85 kilometrů severovýchodně od centra Tel Avivu a cca 62 kilometrů jihovýchodně od centra Haify. Neve Ejtan obývají Židé, přičemž osídlení v tomto regionu je ryze židovské.\n\nNeve Ejtan je na dopravní síť napojen pomocí dálnice číslo 71, která vede z Bejt Še'an k hranici s Jordánskem, kde se nachází hraniční přechod Jordán.\n\nNeve Ejtan byl založen 25. listopadu 1938. Šlo o opevněnou osadu typu Hradba a věž. Jejími zakladateli byli členové organizace Akiva původem z Polska. Počátkem 50. let 20. století je posílila další osadnická skupina z okruhu hnutí ha-Noar ha-Oved ve ha-Lomed.\n\nRoku 1949 měl kibuc Neve Ejtan 209 obyvatel a rozlohu katastrálního území 2693 dunamů (2,693 kilometru čtverečního).\n\nJméno kibucu je odvozeno od biblického citátu z Knihy Jeremjáš 49,19 – „\"...vystupuje jako lev z jordánské houštiny na stále zelené nivy...\"“\n\nKibuc dlouho trpěl ekonomickými a sociálními problémy. Roku 1998 prošel privatizací. V kibucu fungují zařízení předškolní péče o děti. Základní škola se nachází ve vesnici Chamadija. V Neve Ejtan ale působí střední škola Ge'on ha-Jarden. K dispozici je tu zubní ordinace, plavecký bazén a sportovní areály, obchod a pošta.\n\nObyvatelstvo kibucu Neve Ejtan je sekulární. Podle údajů z roku 2014 tvořili naprostou většinu obyvatel v Neve Ejtan Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s populací, která po dlouhodobém poklesu začala po roce 2006 růst. K 31. prosinci 2014 zde žilo 348 lidí. Během roku 2014 populace stoupla o 6,4 %.\n\n\n"}
{"id": "520623", "url": "https://cs.wikipedia.org/wiki?curid=520623", "title": "Dobřejovice (Hosín)", "text": "Dobřejovice (Hosín)\n\nDobřejovice (dříve, a hovorově dodnes \"Dobřejice,\" ) je vesnice, část obce Hosín v okrese České Budějovice. Nachází se asi 3,5 km na sever od Hosína. Je zde evidováno 131 adres. V roce 2011 zde trvale žilo 235 obyvatel.\n\nDobřejovice leží v katastrálním území Dobřejovice u Hosína o rozloze 20,45 km².\n\nPoblíž vesnice bývalo v době bronzové hradiště. První písemná zmínka o vesnici pochází z roku 1490, kdy patřila ke hradu Hluboká. V 19. století se u Dobřejovic těžilo uhlí.\n\nOd vzniku obecního zřízení roku 1850 do roku 1964 byly Dobřejovice samostatnou obcí, od roku 1964 jsou částí obce Hosín. V roce 1923 byl název úředně změněn z Dobřejic na Dobřejovice. V letech 1850–1868 pod Dobřejovice patřily Chotýčany.\n\nSeverně od vesnice leží přírodní rezervace Libochovka.\n\nNa vrchu Hradec se severně od vesnice nachází hradiště Hradec u Dobřejovic ze starší doby bronzové. K památkově chráněným objektům patří také jedenáct různých myhylníků.\n\n"}
{"id": "520625", "url": "https://cs.wikipedia.org/wiki?curid=520625", "title": "Trpnouze", "text": "Trpnouze\n\nTrpnouze (německy \"Tannenbruck\") je malá vesnice, část obce Hranice v okrese České Budějovice. Je zde evidováno 35 adres. V roce 2011 zde trvale žilo 51 obyvatel.\n\nTrpnouze leží v katastrálním území Hranice u Nových Hradů o výměře 6,91 km².\nTrpnouze byla po roce 1920 centrem stejnojmenné samostatné obce, k níž kromě osady Trpnouze náleželo také katastrální území Obora. Sama Trpnouze měla vlastní katastr. V letech 1961–1985 bylo katastrální území Trpnouze součástí obce Hranice a od 1. července 1985 do 23. listopadu 1990 součástí Nových Hradů. Od roku 1990 je opět součástí obce Hranice. Samotné katastrální území Trpnouze bylo sloučeno s katastrálním území Hranice u Nových Hradů už v dobách komunistického režimu.\n\n"}
{"id": "520627", "url": "https://cs.wikipedia.org/wiki?curid=520627", "title": "Opatovice (Hrdějovice)", "text": "Opatovice (Hrdějovice)\n\nOpatovice jsou malá vesnice, část obce Hrdějovice v okrese České Budějovice. Nachází se asi 3 km na severozápad od Hrdějovic. Je zde evidováno 35 adres. V roce 2011 zde trvale žilo 52 obyvatel.\n\nOpatovice leží v katastrálním území Hrdějovice o výměře 8,82 km. Na návsi stojí řada stavení postavených ve stylu selského baroka (mj. čp. 5, 6 – bývalá kovárna, 7 a 12).\n\nPrvní písemná zmínka o vesnici pochází z roku 1378.\n\n"}
{"id": "520628", "url": "https://cs.wikipedia.org/wiki?curid=520628", "title": "Doubrava (Chrášťany)", "text": "Doubrava (Chrášťany)\n\nDoubrava je vesnice, část obce Chrášťany v okrese České Budějovice. Nachází se asi 4 km na jihozápad od Chrášťan. Je zde evidováno 105 adres. V roce 2011 zde trvale žilo 78 obyvatel.\n\nDoubrava leží v katastrálním území Doubrava nad Vltavou o rozloze 5,31 km².\n\nPrvní písemná zmínka o vesnici pochází z roku 1295.\n\n\n"}
{"id": "520629", "url": "https://cs.wikipedia.org/wiki?curid=520629", "title": "Doubravka (Chrášťany)", "text": "Doubravka (Chrášťany)\n\nDoubravka je vesnice, část obce Chrášťany v okrese České Budějovice. Nachází se asi 2,5 km na jihozápad od Chrášťan. Je zde evidováno 58 adres. V roce 2011 zde trvale žilo 102 obyvatel.\n\nDoubravka leží v katastrálním území Doubravka u Týna nad Vltavou o rozloze 3,44 km².\n\nPrvní písemná zmínka o vesnici pochází z roku 1268.\n\n"}
{"id": "520630", "url": "https://cs.wikipedia.org/wiki?curid=520630", "title": "Koloměřice", "text": "Koloměřice\n\nKoloměřice je vesnice, část obce Chrášťany v okrese České Budějovice. Nachází se asi 2 km na jihovýchod od Chrášťan. Prochází zde silnice II/105. Je zde evidováno 80 adres. V roce 2011 zde trvale žilo 122 obyvatel.\n\nKoloměřice je také název katastrálního území o rozloze 5,3 km².\n\nPrvní písemná zmínka o vesnici pochází z roku 1379.\n\n"}
{"id": "520631", "url": "https://cs.wikipedia.org/wiki?curid=520631", "title": "Pašovice (Chrášťany)", "text": "Pašovice (Chrášťany)\n\nPašovice je vesnice, část obce Chrášťany v okrese České Budějovice. Nachází se asi 6 km na jih od Chrášťan. Je zde evidováno 81 adres. V roce 2011 zde trvale žilo 24 obyvatel.\n\nPašovice je také název katastrálního území o rozloze 3,69 km².\n\nPrvní písemná zmínka o vesnici pochází z roku 1454.\n\n"}
{"id": "520632", "url": "https://cs.wikipedia.org/wiki?curid=520632", "title": "Klažary", "text": "Klažary\n\nKlažary () jsou malá vesnice, část obce Kamenná v okrese České Budějovice. Nachází se asi 2,5 km na sever od Kamenné. Je zde evidováno 16 adres. V roce 2011 zde trvale žilo osmnáct obyvatel.\n\nKlažary leží v katastrálním území Kamenná u Trhových Svinů o výměře 6,37 km².\n\nNázev vesnice je odvozen z německého slova (sklář). V historických pramenech se objevuje ve tvarech: de glasar (1401), z Glazar (1405), v Glazařiech (1437), Kleziaru (1544), w Kleyžaržjch (1675), Glasln (1720), Glasern (1789), Glasern a Kleyžary (1841) a Klejžary (Klažary) nebo Glasern (1854).\n\nPrvní písemná zmínka o vesnici pochází z roku 1401. Klažary byly vybudovány jako údolní lánová ves. Jednotlivé usedlosti stály osamoceně na svazích nad potokem, jednotlivé pásy pozemků se táhly od jednotlivých statků dozadu.\n\n\n"}
{"id": "520633", "url": "https://cs.wikipedia.org/wiki?curid=520633", "title": "Kondrač", "text": "Kondrač\n\nKondrač () je vesnice, část obce Kamenná v okrese České Budějovice. Nachází se asi 1,5 km na západ od Kamenné. Je zde evidováno 51 adres. V roce 2011 zde trvale žilo šedesát obyvatel.\n\nKondrač je také název katastrálního území o rozloze 6,23 km², které se nachází v nadmořské výšce 542 m (Kondračský potok) až 682 m (Kondračská hora).\n\nPrvní písemná zmínka o vesnici pochází z roku 1367.\n\n\n"}
{"id": "520636", "url": "https://cs.wikipedia.org/wiki?curid=520636", "title": "Březí (Kamenný Újezd)", "text": "Březí (Kamenný Újezd)\n\nBřezí (též \"Březí nad Vltavou\", ) je malá vesnice, část obce Kamenný Újezd v okrese České Budějovice. Nachází se asi 2,5 km na severozápad od Kamenného Újezdu. Je zde evidováno 23 adres. V roce 2011 zde trvale žilo 48 obyvatel.\n\nBřezí leží v katastrálním území Kamenný Újezd o výměře 18,16 km².\n\nPrvní písemná zmínka o vesnici pochází z roku 1375. Vesnice leží podle hypotézy historika Karla Pletzera na místě bývalého dvora Kukulovice, o kterém jsou zmínky z roku 1407. Pod Březím stával most přes Vltavu, který existoval až do 19. století.\n\nOd vzniku obecního zřízení roku 1850 patří vesnice pod Kamenný Újezd. Na území Březí a Boršova nad Vltavou leží areál těstáren, bývalého Zátkova mlýna.\n\n\n"}
{"id": "520637", "url": "https://cs.wikipedia.org/wiki?curid=520637", "title": "Bukovec (Kamenný Újezd)", "text": "Bukovec (Kamenný Újezd)\n\nBukovec je malá vesnice, část obce Kamenný Újezd v okrese České Budějovice. Nachází se asi 1,5 km na jih od Kamenného Újezda. Prochází zde silnice I/3. Je zde evidováno 31 adres. V roce 2011 zde trvale žilo 87 obyvatel.\n\nBukovec (Kamenný Újezd) leží v katastrálních územích Kamenný Újezd o výměře 18,16 km² a Krasejovka o výměře 4,82 km².\n\n"}
{"id": "520638", "url": "https://cs.wikipedia.org/wiki?curid=520638", "title": "Kosov (Kamenný Újezd)", "text": "Kosov (Kamenný Újezd)\n\nKosov je vesnice, část obce Kamenný Újezd v okrese České Budějovice. Nachází se asi tři kilometry na jihozápad od Kamenného Újezda. Prochází zde silnice I/39. Je zde evidováno 65 adres. V roce 2011 zde trvale žilo devadesát obyvatel.\n\nKosov leží v katastrálním území Kosov u Opalic o rozloze 2,04 km².\n\nNa území Kosova byly objeveny nálezy z doby bronzové. První písemná zmínka o vesnici pochází z roku 1395. V 16. století patřil pod komařický statek. V roce 1709 se dostal Kosov k třeboňskému panství, kde zůstal až do zrušení poddanství. Od roku 1850 patřil Kosov pod Opalice, v roce 1976 byly společně připojeny ke Kamennému Újezdu.\n\nV roce 1924 byl založen hasičský sbor, v roce 1938 byl na návsi vybudován Švehlův sad. Do roku 1952 vedla přes Kosov hlavní silnice, která byla poté přeložena mimo. Roku 1957 vzniklo jednotné zemědělské družstvo.\n\n\n\n"}
{"id": "520639", "url": "https://cs.wikipedia.org/wiki?curid=520639", "title": "Krasejovka", "text": "Krasejovka\n\nKrasejovka (\"Krasejov, Krasijovka, Krasejovská\", německy \"Krassau\") je malá vesnice, část obce Kamenný Újezd v okrese České Budějovice. Nachází se asi 4 km na jih od Kamenného Újezda. Prochází zde silnice I/3. Je zde evidováno 36 adres. V roce 2011 zde trvale žilo 103 obyvatel.\n\nKrasejovka je také název katastrálního území o rozloze 4,82 km². V katastrálním území Krasejovka leží i Bukovec a Milíkovice. Krasejovka leží také v katastrálním území Otmanka o rozloze 0,93 km².\n\nPůvodní ves Krasejov patřila k Pořešínu. První písemná zmínka je z roku 1388, kdy jí získaly krumlovské klarisky. Klášter byl zrušen roku 1782. Od roku 1850 byla Krasejovka samostatnou obcí s osadou Milíkovice a roku 1976 byla připojena ke Kamennému Újezdu.\n\nElektrifikace obce proběhla v roce 1936. Roku 1955 bylo založeno jednotné zemědělské družstvo.\n\nSeverozápadně od vesnice leží přírodní památka Děkanec.\n\n\n"}
{"id": "520640", "url": "https://cs.wikipedia.org/wiki?curid=520640", "title": "Milíkovice (Kamenný Újezd)", "text": "Milíkovice (Kamenný Újezd)\n\nMilíkovice jsou malá vesnice, část obce Kamenný Újezd v okrese České Budějovice. Nachází se asi tři kilometry na jih od Kamenného Újezda. Je zde evidováno 24 adres. V roce 2011 zde trvale žilo 38 obyvatel.\n\nMilíkovice leží v katastrálním území Krasejovka o výměře 4,82 km².\n\nPrvní písemná zmínka o vesnici pochází z roku 1397, kdy je uváděn Jan z Milíkovic. Vesnice bývala rozdělena mezi několik vrchností.\n\nOd roku 1850 patřily Milíkovice pod obec Krasejovka, společně byly připojeny v roce 1976 ke Kamennému Újezdu.\n\n"}
{"id": "520641", "url": "https://cs.wikipedia.org/wiki?curid=520641", "title": "Opalice", "text": "Opalice\n\nOpalice je malá vesnice, část obce Kamenný Újezd v okrese České Budějovice. Nachází se asi 3,5 km na jihozápad od Kamenného Újezda. Je zde evidováno 14 adres. V roce 2011 zde trvale žilo 23 obyvatel.\n\nOpalice je také název katastrálního území o rozloze 3,01 km². V katastrálním území Opalice leží i Radostice.\n\nPrvní písemná zmínka o vesnici pochází z roku 1365.\n\n\n"}
{"id": "520642", "url": "https://cs.wikipedia.org/wiki?curid=520642", "title": "Radostice (Kamenný Újezd)", "text": "Radostice (Kamenný Újezd)\n\nRadostice je malá vesnice, část obce Kamenný Újezd v okrese České Budějovice. Nachází se asi 4,5 km na jihozápad od Kamenného Újezda. Je zde evidováno 13 adres. V roce 2011 zde trvale žilo dvanáct obyvatel.\n\nRadostice leží v katastrálním území Opalice o výměře 3,01 km² mezi rybníky Pekařů a Krátků.\n\nPrvní písemná zmínka o vesnici pochází z roku 1395.\n\n\n"}
{"id": "520643", "url": "https://cs.wikipedia.org/wiki?curid=520643", "title": "Rančice", "text": "Rančice\n\nRančice je malá vesnice, část obce Kamenný Újezd v okrese České Budějovice. Nachází se asi 2,5 km na západ od Kamenného Újezdu. Je zde evidováno 15 adres. V roce 2011 zde trvale žilo 27 obyvatel.\n\nRančice leží v katastrálním území Kamenný Újezd o výměře 18,16 km².\n\nPrvní písemná zmínka o vesnici pochází z roku 1375.\n\nVýchodně od vesnice stojí výklenková kaplička, další je umístěna u Třebonínského potoka při cestě na Opalice. V centru obce, při cestě k rybníku Punčocha, jsou také Boží muka a křížek.\n\n\n"}
{"id": "520644", "url": "https://cs.wikipedia.org/wiki?curid=520644", "title": "Pašinovice", "text": "Pašinovice\n\nPašinovice (dříve též Pašňovice či Pašiněvice) je vesnice, část obce Komařice v okrese České Budějovice. Nachází se asi 1 km na jihozápad od Komařic. Je zde evidováno 69 adres. V roce 2011 zde trvale žilo 62 obyvatel.\n\nPašinovice je také název katastrálního území o rozloze 2,13 km².\n\nPrvní písemná zmínka o vesnici pochází z roku 1371, kdy je zmiňován místní zeman Oldřich Pašinovic, po něm 1380 Čeněk Pašinovic a jeho syn Pešík. Oba zemřeli 1414. Pašinovice zdědil příbuzný Oldřich. Více není o těchto majitelích známo, byla však v dobrém či příbuzenském vztahu s majiteli Komařic. Rytíř Beneš IV. z Komařic zdědil Pašinovice v roce 1457.\n\nVes vždy patřila pod panství a později obec Komařice, s výjimkou několika desetiletí samostatnosti ve 20. století.\n\nNázev se v průběhu let měnil na Pašnovice či Pašíněvice.\n\n\n"}
{"id": "520646", "url": "https://cs.wikipedia.org/wiki?curid=520646", "title": "Sedlo (Komařice)", "text": "Sedlo (Komařice)\n\nSedlo je malá vesnice, část obce Komařice v okrese České Budějovice. Nachází se asi 2,5 km na jih od Komařic. Je zde evidováno 41 adres. V roce 2011 zde trvale žilo 32 obyvatel.\n\nSedlo leží v katastrálním území Sedlo u Komařic o rozloze 4,16 km². V katastrálním území Sedlo u Komařic leží i Stradov.\n\nPrvní písemná zmínka o vesnici pochází z roku 1293.\n\n"}
{"id": "520647", "url": "https://cs.wikipedia.org/wiki?curid=520647", "title": "Stradov (Komařice)", "text": "Stradov (Komařice)\n\nStradov je malá vesnice, část obce Komařice v okrese České Budějovice. Nachází se asi 3 km na jih od Komařic. Je zde evidováno 22 adres. V roce 2011 zde trvale žilo 24 obyvatel.\n\nStradov leží v katastrálním území Sedlo u Komařic o výměře 4,16 km².\n\nPrvní písemná zmínka o vesnici pochází z roku 1402.\n\n"}
{"id": "520650", "url": "https://cs.wikipedia.org/wiki?curid=520650", "title": "Ohrazení", "text": "Ohrazení\n\nOhrazení (do roku 1950 \"České Ohrazení\") je vesnice, část městyse Ledenice v okrese České Budějovice. Nachází se asi tři kilometry na severozápad od Ledenic. Je zde evidováno 53 adres. V roce 2011 zde trvale žilo 125 obyvatel.\n\nOhrazení je také název katastrálního území o rozloze 2,42 km².\n\nPrvní písemná zmínka o vesnici pochází z roku 1374.\n\nSeverovýchodně od vesnice leží přírodní památka Ohrazení.\n\n"}
{"id": "520651", "url": "https://cs.wikipedia.org/wiki?curid=520651", "title": "Ohrazeníčko", "text": "Ohrazeníčko\n\nOhrazeníčko (do roku 1950 \"Německé Ohrazení\") je malá vesnice, část městyse Ledenice v okrese České Budějovice. I když je zařazována pod Ledenice, Ohrazeníčko má směrovací číslo podle Českých Budějovic. Nachází se asi 2,5 km na západ od Ledenic. Je zde evidováno 31 adres. V roce 2011 zde trvale žilo sedmdesát obyvatel.\n\nOhrazeníčko leží v katastrálním území Zborov o výměře 12,43 km².\n\nPrvní písemná zmínka o vesnici pochází z roku 1486.\n\n"}
{"id": "520652", "url": "https://cs.wikipedia.org/wiki?curid=520652", "title": "Růžov (Ledenice)", "text": "Růžov (Ledenice)\n\nRůžov je osada, část městyse Ledenice v okrese České Budějovice. Nachází se asi 2 km na jihovýchod od Ledenic. Je zde evidováno 13 adres. V roce 2011 zde trvale žilo dvanáct obyvatel.\n\nRůžov leží v katastrálním území Ledenice o výměře 15,33 km².\n\nPrvní písemná zmínka o vesnici pochází z roku 1806.\n\nFrantišek Jílek-Oberpfalcer (1890-1973) – český jazykovědec, vysokoškolský pedagog a překladatel; věnoval se výzkumu a popularizaci jihočeských dialektů (např. v knihách \"Chvála jihočeské řeči\" z roku 1941 nebo \"Jihočeský člověk a jeho řeč\" z roku 1961), mimo jiné svého rodného doudlebského nářečí\n\n"}
{"id": "520654", "url": "https://cs.wikipedia.org/wiki?curid=520654", "title": "Zaliny", "text": "Zaliny\n\nZaliny (dříve též Zalině) je malá vesnice, část městyse Ledenice v okrese České Budějovice. Nachází se asi 3 km na sever od Ledenic. Je zde evidováno 42 adres. TV roce 2011 zde trvale žilo 92 obyvatel.\n\nZaliny je také název katastrálního území o rozloze 4,37 km².\n\nPrvní písemná zmínka o vesnici pochází z roku 1367.\n\n\n"}
{"id": "520656", "url": "https://cs.wikipedia.org/wiki?curid=520656", "title": "Zborov (Ledenice)", "text": "Zborov (Ledenice)\n\nZborov je vesnice, část městyse Ledenice v okrese České Budějovice. Nachází se asi 4 km na západ od Ledenic. Je zde evidováno 163 adres. V roce 2011 zde trvale žilo 208 obyvatel.\n\nZborov je také název katastrálního území o rozloze 12,43 km². V katastrálním území Zborov leží i Ohrazeníčko.\n\nPrvní písemná zmínka o vesnici pochází z roku 1479.\n\n"}
{"id": "520657", "url": "https://cs.wikipedia.org/wiki?curid=520657", "title": "Slavošovice (Libín)", "text": "Slavošovice (Libín)\n\nSlavošovice je malá vesnice, část obce Libín v okrese České Budějovice. Nachází se asi dva kilometry na západ od Libína. Je zde evidováno 50 adres. V roce 2011 zde trvale žilo 78 obyvatel.\n\nSlavošovice leží v katastrálním území Slavošovice u Lišova o rozloze 7,19 km².\n\nPrvní písemná zmínka o vesnici pochází z roku 1364.\n\n"}
{"id": "520658", "url": "https://cs.wikipedia.org/wiki?curid=520658", "title": "Spolí (Libín)", "text": "Spolí (Libín)\n\nSpolí je vesnice, část obce Libín v okrese České Budějovice. Nachází se asi 2 km na východ od Libína. Je zde evidováno 65 adres. V roce 2011 zde trvale žilo 104 obyvatel.\n\nSpolí leží v katastrálním území Spolí u Ledenic o rozloze 6,01 km².\n\nPrvní písemná zmínka o vesnici pochází z roku 1371.\n\nSeverně od vesnice leží přírodní rezervace V Rájích.\n\n\n"}
{"id": "520660", "url": "https://cs.wikipedia.org/wiki?curid=520660", "title": "Jelmo", "text": "Jelmo\n\nJelmo je malá vesnice, část obce Libníč v okrese České Budějovice. Nachází se asi 1,5 km na severovýchod od Libníče. Jihovýchodně od Jelma se zvedá nevýrazné návrší Kantorova hora (537 m). Je zde evidováno 35 adres. V roce 2011 zde trvale žilo 54 obyvatel.\n\nJelmo je také název katastrálního území o rozloze 2,76 km².\n\nLokalita byla osídlena dle archeologických nálezů již v pravěku, další nálezy pocházejí z 10. století. První písemná zmínka o Jelmu pochází z roku 1378, kdy jej Karel IV. zastavil. Vesnice patřila pod hlubocké panství.\n\nV v. 1571 se v okolí Jelma začalo těžit stříbro, vznikl tak jelemský důlní revír, byly zde cechy (šachty) \"Nanebevzetí Krista, Boží vůle, Císař Jindřich\" a další. Koncem 16. století, po zatopení dolů, těžba skončila.\n\nOd roku 1850 patřilo Jelmo pod Libníč, v letech 1923–1943 bylo samostatné, poté 1943–1945 spadalo pod Hůry. Po druhé světové válce bylo opět až do roku 1962 samostatné, 1963–1975 patřilo opět pod Libníč a spolu s ní od roku 1976 připadlo pod Rudolfov. Součástí samostatné Libníče je opět od roku 1990.\n\nV roce 1923 byla v Jelmu postavena knihovna, v roce 1956 zřízeno jednotné zemědělské družstvo.\n\n\n\n"}
{"id": "520662", "url": "https://cs.wikipedia.org/wiki?curid=520662", "title": "Dolní Miletín", "text": "Dolní Miletín\n\nDolní Miletín () je malá vesnice, část města Lišov v okrese České Budějovice. Nachází se asi 4 km na východ od Lišova. Je zde evidováno 29 adres. V roce 2011 zde trvale žilo 44 obyvatel.\n\nDolní Miletín je také název katastrálního území o rozloze 1,85 km².\n\nPrvní písemná zmínka o vesnici pochází z roku 1378.\n\nDolní Miletín byla část Miletína, která patřila k hlubockému panství, na rozdíl od Horního, který patřil Rožmberkům. Později se i Dolní Miletín stal rožmberským vlastnictvím a od roku 1673 patřil Augustiniánům.\n\nOd roku 1850 patřily obě vesnice pod Dunajovice, v letech 1921–1943 a opět 1945–1960 byly samostatnými obcemi. V letech 1943–1945 patřily pod Dunajovice. V letech 1960–1964 byly obě vesnice součástí společné obce Miletín a pak byly připojeny k Lišovu.\n\n\n"}
{"id": "520664", "url": "https://cs.wikipedia.org/wiki?curid=520664", "title": "Dolní Slověnice", "text": "Dolní Slověnice\n\nDolní Slověnice je vesnice, část města Lišov v okrese České Budějovice. Nachází se asi 5,5 km na severovýchod od Lišova. Prochází zde silnice II/148. Je zde evidováno 55 adres. V roce 2011 zde trvale žilo 96 obyvatel.\n\nDolní Slověnice je také název katastrálního území o rozloze 9,18 km².\n\nPrvní písemná zmínka o vesnici pochází z roku 1359.\n\nSeverozápadně od vesnice, na břehu stejnojmenného rybníka, leží přírodní rezervace Dvořiště.\n\n\n"}
{"id": "520665", "url": "https://cs.wikipedia.org/wiki?curid=520665", "title": "Horní Miletín", "text": "Horní Miletín\n\nHorní Miletín () je malá vesnice, část města Lišov v okrese České Budějovice. Nachází se asi 4,5 km na východ od Lišova. Je zde evidováno 41 adres. V roce 2011 zde trvale žilo 91 obyvatel.\n\nHorní Miletín je také název katastrálního území o rozloze 2,21 km².\n\nPrvní písemná zmínka o vesnici pochází z roku 1378.\n\nHorní Miletín byla část Miletína, která patřila Rožmberků, (na rozdíl od Dolního, který patřil k hlubockému panství). Od roku 1850 patřily obě vesnice pod Dunajovice, v letech 1921–1943 a opět 1945–1960 byly samostatnými obcemi. V letech 1943–1945 patřily pod Dunajovice. V letech 1960–1964 byly obě vesnice součástí společné obce Miletín a pak byly připojeny k Lišovu.\n\n\n\n"}
{"id": "520666", "url": "https://cs.wikipedia.org/wiki?curid=520666", "title": "Horní Slověnice", "text": "Horní Slověnice\n\nHorní Slověnice je vesnice, část města Lišov v okrese České Budějovice. Nachází se asi 6 km na severovýchod od Lišova. Prochází zde silnice II/148. Je zde evidováno 209 adres. V roce 2011 zde trvale žilo 117 obyvatel.\n\nHorní Slověnice je také název katastrálního území o rozloze 4,8 km².\n\nPrvní písemná zmínka o vesnici pochází z roku 1359.\n\n"}
{"id": "520672", "url": "https://cs.wikipedia.org/wiki?curid=520672", "title": "Hrutov (Lišov)", "text": "Hrutov (Lišov)\n\nHrutov ( dříve psáno \"Rutow\") je malá vesnice, část města Lišov v okrese České Budějovice. Nachází se asi 3 km na sever od Lišova. Je zde evidováno 18 adres. V roce 2011 zde trvale žilo 36 obyvatel.\n\nHrutov leží v katastrálním území Hůrky u Lišova o výměře 9,69 km².\n\nPrvní písemná zmínka je ze 6. května 1378 v listině Karla IV.. Ves patřila až do roku 1850 pod Hlubocké panství, v letech 1850–1906 patřila pod Hůrky, v letech 1906–1960 pod Levín spolu s ním v letech 1943–1945 pod Velechvín. V letech 1960–1976 patřila opět pod Hůrky. V roce 1976 se stala spolu s Hůrkami součástí Lišova.\n\n\n"}
{"id": "520674", "url": "https://cs.wikipedia.org/wiki?curid=520674", "title": "Hůrky (Lišov)", "text": "Hůrky (Lišov)\n\nHůrky () jsou vesnice, část města Lišov v okrese České Budějovice. Nachází se asi tři kilometry na severovýchod od Lišova. Prochází zde silnice II/148. Je zde evidováno 109 adres. V roce 2011 zde trvale žilo 234 obyvatel.\n\nHůrky leží v katastrálním území Hůrky u Lišova o rozloze 9,69 km². V katastrálním území Hůrky u Lišova leží i Hrutov.\n\nNázev vesnice je odvozen ze slova hórka ve významu malá hora. V historických pramenech se objevuje ve tvarech: Horky (1378), Huorky (1490) a Hurky (1562, 1601 a 1720).\n\nPrvní písemná zmínka je z 6. května 1378 v listině Karla IV. Náležela pod Hlubocké panství. Vesnice byla několikrát zpustošena táhnoucími vojsky. Od roku 1850 do roku 1976 byly Hůrky samostatnou obcí, od roku 1976 patří pod Lišov. V letech 1850–1906 a 1960–1976 pod Hůrky spadal Hrutov.\n\n\n\n"}
{"id": "520676", "url": "https://cs.wikipedia.org/wiki?curid=520676", "title": "Kolný", "text": "Kolný\n\nKolný (též \"Kolné\", ) je malá vesnice, část města Lišov v okrese České Budějovice. Nachází se asi 6 km na severozápad od Lišova. Prochází zde silnice II/146. Je zde evidováno 32 adres. V roce 2011 zde trvale žilo 63 obyvatel.\n\nKolný je také název katastrálního území o rozloze 9,68 km².\n\nPravděpodobné založení vesnice spadá do 13.–14. století. První písemná zmínka o vesnici pochází z roku 1490. Vesnice patřila do hlubockého panství. V 16. století zde byla i krčma. Roku 1926 byla vesnice elektrifikována a založena knihovna. V roce 1953 bylo založeno jednotné zemědělské družstvo.\n\nPo roce 1850 patřila vesnice pod Velechvín, v letech 1924–1943 byla samostatnou obcí, v letech 1943–1945 patřila pod Lhotice. V letech 1945–1980 byla samostatnou obcí. V roce 1960 k ní byly připojeny Lhotice a Červený Újezdec a v roce 1980 se staly součástí Lišova.\n\n\nZ oblasti Kolného pochází Jan Nepomuk Kubitschek (Kubíček), předek Juscelina Kubitscheka, brazilského prezidenta.\n\n\nNávesní síňová kaple datovaná rokem 1834 byla postavena na náklady dvanácti místních sedláků a rychtáře Tomáše Martina. V roce 2016 byla naplánována a provedena rekonstrukce. Oprava zahrnovala odvlhčení zdiva s venkovní drenáží zaústěnou do dešťové kanalizace, novou podlahu, opravu omítek, nový krov krytý pálenými bobrovkami, nové měděné klempířské prvky, repasi křížku a cibule. Dále pak následovala instalace elektrického zvonění a osazení nových dubových dveří s žaluzií.\n\n"}
{"id": "520677", "url": "https://cs.wikipedia.org/wiki?curid=520677", "title": "Levín (Lišov)", "text": "Levín (Lišov)\n\nLevín () je malá vesnice, část města Lišov v okrese České Budějovice. Nachází se asi 2 km na sever od Lišova. Prochází zde silnice II/146. Je zde evidováno 22 adres. V roce 2011 zde trvale žilo 33 obyvatel.\n\nLevín leží v katastrálním území Levín u Lišova o rozloze 3,31 km².\n\nNejstarší písemná zmínka je z května roku 1378. Levín vždy patřil k hlubockému panství. Od roku 1820 spadal Levín pod Hůrky, v letech 1906–1943 a opět 1945–1960 byl samostatnou obcí s osadou Hrutov. V letech 1943–1945 byl připojen k Velechvínu a od roku 1960 patří pod Lišov.\n\nPoblíž Levína stávala zaniklá ves \"Přívořany.\"\n\n\n\n"}
{"id": "520679", "url": "https://cs.wikipedia.org/wiki?curid=520679", "title": "Lhotice (Lišov)", "text": "Lhotice (Lišov)\n\nLhotice () jsou vesnice, část města Lišov v okrese České Budějovice. Nachází se asi sedm kilometrů na severozápad od Lišova. Prochází zde silnice II/146. Je zde evidováno 61 adres. V roce 2011 zde trvale žilo 107 obyvatel.\n\nLhotice leží v katastrálním území Lhotice u Českých Budějovic o rozloze 5,12 km².\n\nPodle archeologických nálezů byla lokalita osídlena již v 19. století př. n. l. Dnešní vesnice vznikla během kolonizace, pravděpodobně ji založili obyvatelé nějaké Lhoty, čili Lhotici. První písemná zmínka o vesnici pochází z roku 1378. Patřívala ke hlubockému panství.\n\nVesnice církevně spadá pod hosínskou farnost. Jinak od roku 1850 patřily Lhotice k Velechvínu, v letech 1919–1960 byly samostatnou obcí a v letech 1943–1945 k nim byl připojen Červený Újezdec. V letech 1960–1980 pak patřily pod Kolný a spolu s ním byly v roce 1980 připojeny k Lišovu.\n\nPoblíž Lhotic se těžil od 19. století antracit, s těžbou se přestalo v roce 1948 po vyčerpání ložiska. V roce 1922 byl založen hasičský sbor, v roce 1956 jednotné zemědělské družstvo.\n\n\n"}
{"id": "520680", "url": "https://cs.wikipedia.org/wiki?curid=520680", "title": "Vlkovice (Lišov)", "text": "Vlkovice (Lišov)\n\nVlkovice je malá vesnice, část města Lišov v okrese České Budějovice. Nachází se asi 5 km na jihovýchod od Lišova. Je zde evidováno 38 adres. V roce 2011 zde trvale žilo 82 obyvatel.\n\nVlkovice je také název katastrálního území o rozloze 3,82 km².\n\nPrvní písemná zmínka o vesnici pochází z roku 1447.\n\n"}
{"id": "520681", "url": "https://cs.wikipedia.org/wiki?curid=520681", "title": "Mokré (Litvínovice)", "text": "Mokré (Litvínovice)\n\nMokré () je vesnice, část obce Litvínovice v okrese České Budějovice. Nachází se asi 2,5 km na západ od Litvínovic. Je zde evidováno 260 adres. Najdete zde různé kapličky [např. z roku 1881], rybníčky a malý obchod a hospůdku. Jsou i dvě nové části Mokrého, kde jsou novostavby. Je zde i tenisové a beachvoleyballové hřiště a fotbalové hřiště. V roce 2011 zde trvale žilo 550 obyvatel.\n\nMokré leží v katastrálním území Litvínovice o výměře 5,87 km².\n\nPrvní písemná zmínka o vesnici pochází z roku 1331.\n\nOd roku 1850 bylo Mokré samostatnou obcí s osadou Šindlovy Dvory. Ty se osamostatnily roku 1933 a během války v letech 1943-5 k nim bylo připojeno Mokré. V roce 1960 se opět připojily Šindlovy dvory a následně se obě vesnice staly součástí obce Litvínovice.\n\n\n"}
{"id": "520682", "url": "https://cs.wikipedia.org/wiki?curid=520682", "title": "Šindlovy Dvory", "text": "Šindlovy Dvory\n\nŠindlovy Dvory () je vesnice, část obce Litvínovice v okrese České Budějovice. Nachází se asi 1,5 km na západ od Litvínovic. Je zde evidováno 240 adres. V roce 2011 zde trvale žilo 592 obyvatel.\n\nŠindlovy Dvory leží v katastrálním území Litvínovice o výměře 5,87 km².\n\nPrvní písemná zmínka o vesnici pochází z roku 1391.\n\nOd roku 1850 byly Šindlovy Dvory součástí obce Mokré. V roce 1933 se staly samostatnou obcí, v letech 1943-45 bylo součástí obce naopak Mokré. V roce 1960 se nejprve připojily k obci Mokré a následně se obě vesnice staly součástí Litvínovic.\n\n"}
{"id": "520683", "url": "https://cs.wikipedia.org/wiki?curid=520683", "title": "Nesměň (Ločenice)", "text": "Nesměň (Ločenice)\n\nNesměň je vesnice, část obce Ločenice v okrese České Budějovice. Nachází se asi 2,5 km na jihovýchod od Ločenice. Je zde evidováno 98 adres. V roce 2011 zde trvale žilo 149 obyvatel.\n\nNesměň leží v katastrálním území Nesměň u Ločenic o rozloze 6,3 km².\n\nPrvní písemná zmínka o vesnici pochází z roku 1360.\n\n\n"}
{"id": "520684", "url": "https://cs.wikipedia.org/wiki?curid=520684", "title": "Pořežánky", "text": "Pořežánky\n\nPořežánky jsou malá vesnice, část obce Modrá Hůrka v okrese České Budějovice. Nachází se asi 0,5 km na jihozápad od Modré Hůrky. Je zde evidováno 18 adres. V roce 2011 zde trvale žilo 26 obyvatel.\n\nPořežánky leží v katastrálním území Modrá Hůrka o výměře 3,96 km².\n\nPrvní písemná zmínka o vesnici pochází z roku 1390.\n\n"}
{"id": "520694", "url": "https://cs.wikipedia.org/wiki?curid=520694", "title": "Apache Tomcat", "text": "Apache Tomcat\n\nApache Tomcat je webový server a servlet kontejner. Je vyvíjený jako open source projekt. Je založen na jazyce Java, javových servletech, JSP (Java Server Pages) a EJB (Enterprise JavaBeans).\n\nJe srovnatelný s komerčními produkty z nichž nejznámější jsou WebSphere Application Server od IBM, WebLogic Application Server od Oracle a další. Tyto komerční produkty oproti Tomcatu poskytují zpravidla větší robustnost a lépe propracovanou bezpečnostní stránku. Oproti tomu Tomcat vyniká jednoduchostí, transparentností, menší náročností na výpočetní výkon a podstatně rychleji se v něm vyvíjí. Přesto, že všechny zmiňované (i další nezmiňované) produkty vycházejí ze stejných otevřených specifikací (JSP, EJB), nebývá migrace projektu (programu) mezi těmito produkty zcela „přímočará“. Téměř vždy si vyžádá dodatečné úpravy.\n\n"}
{"id": "520698", "url": "https://cs.wikipedia.org/wiki?curid=520698", "title": "Hůrka (Nová Ves)", "text": "Hůrka (Nová Ves)\n\nHůrka (též Hůrka u Zborova, ) je vesnice, část obce Nová Ves v okrese České Budějovice. Nachází se asi jeden kilometr na sever od Nové Vsi na Hůreckém kopci. Je zde evidováno 132 adres. V roce 2011 zde trvale žilo 374 obyvatel.\n\nHůrka leží v katastrálním území Nová Ves u Českých Budějovic o výměře 5,86 km².\n\nPrvní písemná zmínka o vesnici pochází z roku 1395, kdy patřila z části Pešíkovi z Borovnice. Později přešla do majetku Ondřeje Puklice ze Vztuh. Od roku 1580 patřila Hůrka Zborovému statku. V roce 1709 koupili Zborov Schwarzenberkové a Hůrka se tak dostala k třeboňskému panství. Po vzniku obcí roku 1850 patřila Hůrka až do roku 1914 Hodějovicím, v letech 1914–1943 byla samostatnou obcí, roku 1943 se stala součástí Nové Vsi. Roku 1945 byla opět samostatnou obcí až do roku 1960, kdy se stala osadou Nedabyle a v roce 1990 se stala částí osamostatněné Nové Vsi.\n\n\n"}
{"id": "520699", "url": "https://cs.wikipedia.org/wiki?curid=520699", "title": "Byňov (Nové Hrady)", "text": "Byňov (Nové Hrady)\n\nByňov () je vesnice, část města Nové Hrady v okrese České Budějovice. Nachází se asi 3,5 km na severovýchod od Nových Hradů. Prochází zde silnice II/154. Je zde evidováno 109 adres. V roce 2011 zde trvale žilo 258 obyvatel.\n\nByňov je také název katastrálního území o rozloze 20,21 km². Do Byňova, stanice Nové Hrady, přijíždějí vlaky spoje č. 199 z Českých Budějovic do Gmündu.\n\nPrvní písemná zmínka o vesnici pochází z roku 1359.\n\n\n"}
{"id": "520700", "url": "https://cs.wikipedia.org/wiki?curid=520700", "title": "Nakolice", "text": "Nakolice\n\nNakolice () je malá vesnice, část města Nové Hrady v okrese České Budějovice. Nachází se asi 4 km na východ od Nových Hradů. Je zde evidováno 33 adres. V roce 2011 zde trvale žilo 24 obyvatel.\n\nNakolice je také název katastrálního území o rozloze 6,14 km².\n\nPrvní písemná zmínka o vesnici pochází z roku 1339.\n\n"}
{"id": "520701", "url": "https://cs.wikipedia.org/wiki?curid=520701", "title": "Obora (Nové Hrady)", "text": "Obora (Nové Hrady)\n\nObora () je malá vesnice, část města Nové Hrady v okrese České Budějovice. Nachází se asi 6 km na východ od Nových Hradů. Je zde evidováno 25 adres. V roce 2011 zde trvale žilo šestnáct obyvatel.\n\nObora leží v katastrálním území Obora u Vyšného o rozloze 3,46 km².\n\n"}
{"id": "520702", "url": "https://cs.wikipedia.org/wiki?curid=520702", "title": "Štiptoň", "text": "Štiptoň\n\nŠtiptoň () je malá vesnice, část města Nové Hrady v okrese České Budějovice. Nachází se asi 1,5 km na severovýchod od Nových Hradů. Prochází zde silnice II/154. Protéká zde i řeka Stropnice. Je zde evidováno 46 adres. V roce 2011 zde trvale žilo 42 obyvatel.\n\nŠtiptoň je také název katastrálního území o rozloze 5,83 km².\n\nPrvní písemná zmínka o vesnici pochází z roku 1359.\n\n"}
{"id": "520703", "url": "https://cs.wikipedia.org/wiki?curid=520703", "title": "Údolí (Nové Hrady)", "text": "Údolí (Nové Hrady)\n\nÚdolí () je vesnice, část města Nové Hrady v okrese České Budějovice. Nachází se asi 0,5 km na západ od Nových Hradů. Prochází zde silnice II/156. Je zde evidováno 112 adres. V roce 2011 zde trvale žilo 138 obyvatel.\n\nÚdolí leží v katastrálním území Údolí u Nových Hradů o rozloze 14,25 km².\n\nPrvní písemná zmínka o vesnici pochází z roku 1359.\n\n\n"}
{"id": "520704", "url": "https://cs.wikipedia.org/wiki?curid=520704", "title": "Veveří (Nové Hrady)", "text": "Veveří (Nové Hrady)\n\nVeveří (též Pibry, , Biberschlag) je samota, část města Nové Hrady v okrese České Budějovice. Nachází se asi 2,5 km na jih od Nových Hradů. Je zde evidována jedna adresa. V roce 2011 zde trvale žili dva obyvatelé.\n\nVeveří leží v katastrálním území Veveří u Nových Hradů o rozloze 6,75 km², do kterého bylo sloučeno území zaniklé obce Jedlice.\n\nVeveří je považováno za zaniklou obec. Osada vznikla kolem poplužního dvora, o němž je první zmínka z roku 1281. V roce 1900 zde v 51 domech žilo 284 obyvatel a v roce 1921 v 59 domech 283 obyvatel. V obci se nacházela škola (první zřízena v roce 1818, nová budova dvoutřídní školy pak byla vystavěna v roce 1886), fara a mlýn (první již v roce 1553).\n\nPo druhé světové válce byla většina místních obyvatel německé národnosti odsunuta a obec byla dosídlena. Ačkoliv obec nebyla zahrnuta do hraničního ani zakázaného pásma, postupně docházelo k jejímu vylidňování. Po celkové demolici obce se dochovala pouze budova školy, ve které byla výuka ukončena na konci školního roku 1962. Poté byla využívána jako zázemí pionýrského tábora a od roku 1991 slouží přilehlému kempu. Z obce zbyl rovněž korpus pomníku obětem první světové války. V nejjižnější části katastru Veveří při česko-rakouské hranici se nacházela ves Jedlice, která byla ve 20. století zcela zlikvidována při budování tzv. železné opony.\n\n\n"}
{"id": "520705", "url": "https://cs.wikipedia.org/wiki?curid=520705", "title": "Vyšné", "text": "Vyšné\n\nVyšné () je malá vesnice, část města Nové Hrady v okrese České Budějovice. Nachází se asi 6,5 km na východ od Nových Hradů. Prochází tudy železniční trať České Budějovice – Gmünd se stanicí 600 m severně od vsi. Je zde evidováno 32 adres. V roce 2011 zde trvale žilo 33 obyvatel.\n\nVyšné je také název katastrálního území o rozloze 14,32 km².\n\nPrvní písemná zmínka o vesnici pochází z roku 1526. Vyšné se rozkládá na území tzv. Vitorazska, jež bylo do roku 1920 součástí Dolních Rakous. Součástí katastru obce se tehdy stala i zalesněná severovýchodní část katastrálního území Höhenberg, jehož i malá zalesněná část katastrálního území Reinpolz; zbývající části těchto dvou katastrů zůstaly součástí Rakouska.\n\nDo severní části katastrálního území zasahuje národní přírodní rezervace Žofinka.\n\n\n"}
{"id": "520716", "url": "https://cs.wikipedia.org/wiki?curid=520716", "title": "Buková (Olešnice)", "text": "Buková (Olešnice)\n\nBuková je vesnice, část obce Olešnice v okrese České Budějovice. Nachází se asi 2,5 km na jihovýchod od Olešnice. Je zde evidováno 103 adres. V roce 2011 zde trvale žilo 125 obyvatel.\n\nBuková leží v katastrálním území Buková u Nových Hradů o rozloze 8,33 km².\n\nPrvní písemná zmínka o vesnici pochází z roku 1359.\n\n\nOblast severně od vsi Bukové  patřila od nepaměti k novohradskému panství. Samotná Buková je zmiňována již roku 1359 v kupní smlouvě kdy páni z Landštejna prodávali panství svým příbuzným Rožmberkům. Roku 1379 je v soupise rožmberských statků uváděna  Buková, k níž patřilo 14 lánů  a 8 mlýnů.\n\n"}
{"id": "520718", "url": "https://cs.wikipedia.org/wiki?curid=520718", "title": "Lhotka (Olešnice)", "text": "Lhotka (Olešnice)\n\nLhotka je malá vesnice, část obce Olešnice v okrese České Budějovice. Nachází se asi 2 km na sever od Olešnice. Je zde evidováno 32 adres. V roce 2011 zde trvale žilo 25 obyvatel.\n\nLhotka leží v katastrálním území Lhotka u Třebče o rozloze 3,38 km².\n\nPrvní písemná zmínka o vesnici pochází z roku 1375.\n\n"}
{"id": "520719", "url": "https://cs.wikipedia.org/wiki?curid=520719", "title": "Nová Ves (Olešník)", "text": "Nová Ves (Olešník)\n\nNová Ves (dříve též Nevděkov) je malá vesnice, část obce Olešník v okrese České Budějovice. Nachází se asi 3,5 km na severovýchod od Olešníka a asi 5 km jižně od Jaderné elektrárny Temelín. Prochází zde silnice II/105. Je zde evidováno 24 adres. V roce 2011 zde trvale žilo 43 obyvatel.\n\nNová Ves leží v katastrálním území Olešník o výměře 23,49 km².\n\nPrvní písemná zmínka o vesnici pochází z roku 1583, (v některých zdrojích uváděno až 1601).\n\nV letech 1850–79 byla Nová ves součástí obce Kočín. V letech 1879–1960 byla samostatnou obcí a v roce 1960 byla připojena ke Chlumci a spolu s ním v roce 1964 k Olešníku.\n\n\n\n"}
{"id": "520720", "url": "https://cs.wikipedia.org/wiki?curid=520720", "title": "Těšínov (Petříkov)", "text": "Těšínov (Petříkov)\n\nTěšínov je vesnice, část obce Petříkov v okrese České Budějovice. Nachází se asi 2 km na severozápad od Petříkova. Je zde evidováno 55 adres. V roce 2011 zde trvale žilo 75 obyvatel.\n\nTěšínov je také název katastrálního území o rozloze 19,36 km². V katastrálním území Těšínov leží i Petříkov.\n\nŽádný pramen o založení obce Těšínov se nedochoval. Nejstarší zápis vztahující se k Těšínovu je v pozemkových knihách datovaný do roku 1590 (jiný zdroj uvádí rok 1533). Těšínov byl tedy zřejmě založen krátce před či přímo v roce 1590, ještě v době vlády Viléma z Rožmberka. V urbáři z roku 1597 je zápis pro vesnici nadepsán: „\"Tieschin, Nowa wes\"“. Nejstaršími osadníky byli podle něj byli: Jiří Košíček, Martin Kovář, Jan Kulafa, Jílek Krejčí, Šimek, Marek, Ondřej Tkadlec, Urban Novotný, Říha Šesták, Jan Kusltat, Vít, Václav Švik, Jan Kudlatka, Říha a Vít Špaček.\n\nNěkdy mezi lety 1610 a 1615 byl pořízen soupis nájemců panských jiter v těšínovském polesí, v něm zmíněni tito osadníci: Vondra Mička, Matěj Dorazil, Kašpar Březina, Ambrož Patolek (\"Podolák\"), Václav Krejčí, Pavel, Martin Hoch, Janda, Kubát, Jíra Košík, Albrecht, Říha Vejsada a Špaček. Zde již je vidět zárodek pozdějších jmen jednotlivých gruntů.\n\nRoku 1654 byl proveden soupis poddanských statků, tzv. berní rula, který byl následně opravován v roce 1676 (revizitace berní ruly). Z něj jsou doloženy stopy zanechané událostmi třicetileté války, především vylidněnost. V Těšínově bylo v roce 1654 z celkových 14 usedlostí 12 pustých, u jediných dvou hospodářů je uvedeno, že žijí v chudobě a nemohou obhospodařit všechna pole. Až o 22 let později se vesnice opět zalidnila.\n\n\"Hospodáři uvedení v letech 1654 / 1676\"\n\n"}
{"id": "520722", "url": "https://cs.wikipedia.org/wiki?curid=520722", "title": "Tupesy (Radošovice)", "text": "Tupesy (Radošovice)\n\nTupesy jsou malá vesnice, část obce Radošovice v okrese České Budějovice. Nachází se asi 1,5 km na východ od Radošovic. Je zde evidováno 26 adres. V roce 2011 zde trvale žilo 42 obyvatel.\n\nTupesy je také název katastrálního území o rozloze 3,04 km².\n\nPrvní písemná zmínka o vesnici pochází z roku 1273.\nV letech 1850-1919 byly Tupesy součástí obce Břehov, poté se staly samostatnou obcí. Během války v letech 1943-5 byly opět připojeny k Břehovu. V roce 1960 byly připojeny k Radošovicím, spolu s nimi pak v roce 1985 k Žabovřeskům. V roce 1990 se staly součástí samostatných Radošovic.\n\n\n"}
{"id": "520723", "url": "https://cs.wikipedia.org/wiki?curid=520723", "title": "Hlinsko (Rudolfov)", "text": "Hlinsko (Rudolfov)\n\nHlinsko ( \"Hlinz\", \"Lintz\" (1376), \"Linz\" (1386)) je vesnice, část města Rudolfov v okrese České Budějovice. Nachází se asi 2 km na jihozápad od Rudolfova, na Vráteckém potoce. Je zde evidováno 57 adres. V roce 2011 zde trvale žilo 187 obyvatel.\n\nHlinsko leží v katastrálním území Hlinsko u Vráta o rozloze 1,28 km². Katastr je územně oddělen od Rudolfova.\n\nVesnice byla založena na přelomu 13. a 14. století a až do roku 1848 byla poddaná Budějovicím. První písemná zmínka o vesnici je z roku 1376. Název pochází zřejmě od místní hlinité půdy. V okolí vsi se od 16. století těžila železná ruda.\n\nPo vzniku obcí v roce 1850 patřilo Hlinsko po celých 100 let pod Vráto, spolu s ním byla v roce 1952 připojena k Českým Budějovicím, roku 1961 se opět stala součástí samostatného Vráta a obě vesnice byly roku 1976 připojeny k Rudolfovu.\n\nV Hlinsku sídlí pobočka Národního institutu pro další vzdělávání.\n\n\n"}
{"id": "520727", "url": "https://cs.wikipedia.org/wiki?curid=520727", "title": "Odilo Bavorský", "text": "Odilo Bavorský\n\nOdilo († 18. ledna 748) byl bavorský vévoda z rodu Agilolfingů, vládnoucí mezi léty 736 až 748.\n\nRoku 742 si vzal za ženu Hiltrudu, dceru franckého majordoma Karla Martela. Již o rok později však válčil se svými švagry Karlomanem a Pipinem III. Krátkým. Nakonec musel Odilo přijmout svrchovanost Francké říše nad svým vévodstvím. Po jeho smrti se pokusil Grifo, poloviční bratr Karlomana a Pipina, ovládnout vévodství. Byl ale poražen právě Pipinem Krátkým, který následně svěřil vévodství do rukou ještě nezletilého Odilova syna Tassila III.\n\nZa jeho vlády byla v Bavorsku vytvořena roku 739 biskupství v Řezně, Freisingu, Pasově a Salcburku. V roce 741 se k nim přidalo i würzburské biskupství. Je uváděn jako zakladatel klášterů v Niederaltaichu (741), Mondsee (748) a mnoha dalších. Nechal také sepsat \"Lex Baiuvariorum\", který obsahoval kmenové zákony Bavorů. Byl pohřben v Gengenbašském opatství.\n"}
{"id": "520729", "url": "https://cs.wikipedia.org/wiki?curid=520729", "title": "Wireframe", "text": "Wireframe\n\nWireframe webu (WF) („drátěný model“ nebo stále častěji „skica webu“) se v oblasti vývoje webových prezentací či aplikací používá pro náhled nového řešení. Jde o návrh definující funkci a obsah stránek webu, pro lepší pochopení: WF = projektová dokumentace nového webu.\n\nWF definuje rozmístění funkčních prvků na stránce. Nejedná se v žádném případě o grafický návrh, neobsahuje obrázky a je tvořen pouze pomocí čar a textu. Nedoporučuje se ani použití barev, až na výjimky, které je potřeba odlišit.\n\nWF připravuje informační architekt, ten přenese do nákresů požadavky klienta a usnadní tak práci na řešení. Klient vidí, jak web bude fungovat a proč. Programátoři, grafici a ostatní členové týmu pak vidí, co se kde nachází a co je s čím spojeno. Zároveň pak nedochází ani ke kolizi s klientem, který např. může reklamovat, že v řešení chtěl video modul a výsledný web jej nemá. Dobrý dodavatel přikládá WF ke smlouvě a chrání tak zájmy své i klientů.\n\nVytvoření WF by mělo být součástí kompletní nabídky dobrého dodavatele webového řešení, včetně cenové kalkulace, harmonogramu prací a technické specifikace. Před samotou prací je potřeba definovat obchodně/marketingovou strategii a tu pak do WF implementovat.\nZároveň je potřeba pamatovat na to, že WF a výsledná grafika je jedno a druhé. Následná grafika zachovává prvky na stránce, ale od WF se může lišit velikostí a pojetím jednotlivých prvků.\n\nPostupem času se WF stávají významnou součástí každého lepšího/kvalitnějšího webového řešení. Minimalizuje se tak rozdíl mezi původním zadáním a výsledným řešením. Předchází se také ústřelům v cenové kalkulaci.\n\n\nČástečně MS Powerpoint, MS Word a MS Excel. Dále pak MS Visio, OmniGraffle, SmartDraw, Axure, Adobe Flash, Adobe Illustrator a Inkscape.\n\n"}
{"id": "520737", "url": "https://cs.wikipedia.org/wiki?curid=520737", "title": "Ruda (Krouna)", "text": "Ruda (Krouna)\n\nRuda je malá vesnice, část obce Krouna v okrese Chrudim. Nachází se asi 4,5 km na jihovýchod od Krouny. V roce 2009 zde bylo evidováno 24 adres. V roce 2001 zde trvale žilo 14 obyvatel. Ve vesnici měl chalupu herec Radovan Lukavský, který se sem podle svých vlastních slov, jezdíval učit role.\n\nRuda leží v katastrálním území Čachnov o výměře 3,51 km.\n\n"}
{"id": "520738", "url": "https://cs.wikipedia.org/wiki?curid=520738", "title": "Dachhiri Sherpa", "text": "Dachhiri Sherpa\n\nDachhiri Dawa Sherpa (* 3. ledna 1969) je nepálský sportovec, vytrvalostní běžec, horolezec a běžec na lyžích. Je trojnásobným účastníkem zimních olympijských her. V roce 2006 na hrách v Turíně doběhl v závodě na 15 km volnou technikou na 94., o čtyři roky později na hrách ve Vancouveru na 92. místě a na hrách v Soči v závodě na 15 klasicky na 86. místě.\n\nNarodil se v rodině chovatele jaků a krav, výchovy se mu dostalo v buddhistickém klášteru. Jako vytrvalostní běžec startoval v několika ultramaratonech. Když v roce 2003 vyhrál běžecký závod vytrvalců ze základního tábora pod Annapurnou do základního tábora Everestu, oslovil ho Nepálský olympijský výbor s žádostí, zda by nechtěl běhat na lyžích.\n\n"}
{"id": "520741", "url": "https://cs.wikipedia.org/wiki?curid=520741", "title": "Parvoviridae", "text": "Parvoviridae\n\nČeleď \"Parvoviridae\" zahrnuje malé DNA viry o průměrné velikosti 18–26 nm s kubickou symetrií kapsidy a bez lipoproteinového obalu. Parvoviry jsou rezistentní k tukovým rozpouštědlům a jsou vysoce acido- a termostabilní. Ve vnějším prostředí jsou velmi odolné. Rozlišují se 3 rody – \"Parvovirus\", \"Dependovirus\" a \"Densovirus\".\n\nU ptáků se vyskytují zástupci prvních dvou rodů; rod \"densovirus\" představují hmyzí parvoviry.\n\nParvoviry vyvolávají u housat a kachňat kachny pižmové smrtelně probíhající onemocnění: parvovirózu housat.\n\nU kura domácího byl také izolován parvovirus sérologicky odlišný od původce parvovirózy housat. Jeho veterinární význam není znám.\n\nZ rodu \"dependovirus\" jsou z hlediska diagnostického významné aviární adeno-asociované viry (AAAV): Jsou replikačně defektní a pomnožují se pouze v přítomnosti helper viru, kterým je nejčastěji adenovirus nebo herpesvirus. Jejich hospodářský, veterinární, ani zdravotní význam pro člověka není znám. AAAV se přenášejí vertikálně a jsou antigenně odlišné od ptačích adenovirů. Indukují tvorbu precipitačních protilátek a jako kontaminanta kmenů adenovirů mohou zkreslovat výsledky imunodifuzního testu.\n\n"}
{"id": "520751", "url": "https://cs.wikipedia.org/wiki?curid=520751", "title": "Rameno delty", "text": "Rameno delty\n\nRameno delty je vodní tok, který se odděluje od hlavního toku řeky před jejím ústím a které je součástí říční delty. Ta je tvořena mnoha rameny a kanály, které je navzájem propojují a z nichž některá mohou být i slepá. Obvykle mají název odlišný od názvu hlavního toku. Mezi sebou svírají ostrovy delty. Nejčastěji ramena delty ústí do oceánu, moře, jezera popř. se ztrácí v poušti. Může ústit i do jiné řeky nebo do ramene delty jiné řeky. Pak dvě či více řek tvoří spletí ramen společnou deltu.\n"}
{"id": "520761", "url": "https://cs.wikipedia.org/wiki?curid=520761", "title": "Vorusnė", "text": "Vorusnė\n\nVorusnė začíná po oddělení doleva od ramene delty Pakalnė u města Rusnė. Teče na území Regionálního parku Němenské delty směrem na západ. Od Vorusnė se dále odděluje: 6 km před ústím levé rameno Skatulė (společná délka je 9,4 km). U vsi Vorusnė se vlévá do svého rozšířeného ramene jménem Skatulė a od něj se po 0,5 km odštěpuje a teče směrem severním a společně s řekou Naikupė ústí do Kurského zálivu.\n\nToto rameno nemá žádné přítoky, pokud nepočítáme společné ústí s řekou Naikupė, která ústí zprava od Vorusnė.\n\n"}
{"id": "520763", "url": "https://cs.wikipedia.org/wiki?curid=520763", "title": "Andrej Platonov", "text": "Andrej Platonov\n\nAndrej Platonov (rusky: Андрей Плато́нов; vlastním jménem Andrej Platonovič Klimentov \"Андрей Платонович Климентов\"; 1899, Voroněž – 5. ledna 1951, Moskva) byl ruský prozaik, dramatik a publicista sovětské éry.\n\nJeho otec se jmenoval Platon Firsovič Klimentov (1870–1952), pracoval jako řidič lokomotivy a instalatér ve Voroněži. Dvakrát obdržel titul hrdina práce (1920 a 1922) a v roce 1928 vstoupil do komunistické strany. Jeho matka Maria Vasilevna Lobočichina (1874/1875–1928/1929) byla dcerou hodináře, žena v domácnosti, která byl matkou celkem 11 dětí. Andrej byl z nich nejstarší. Maria je těhotná prakticky každý rok. Andrej se tak podílí na výchově svých sourozenců a později jim zajišťuje i stravu. Oba rodiče jsou pochováni na Čugunovském hřbitově ve Voroněži. \n\nV roce 1906 Andrej nastupuje na farní školu. Mezi lety 1909–1913 pak navštěvuje městskou čtyřletou školu. Od roku 1913 (nebo jara 1914) do roku 1915 pracuje jako nádeník. Pracuje v kanceláři pojišťovny \"Rusko\", nebo jako asistent řidiče lokomotivy. V roce 1915 pracoval jako slévař v továrně na výrobu trubek. Od podzimu 1915 až do jara 1918 pracoval v mnoha Voroněžských dílnách, kde se podílel na produkci mlýnských kamenů.\n\nV roce 1918 začal studovat elektrotechniku na Voroněžském technickém železničním učilišti, kterou však mohl ukončit až po vojenské službě v roce 1921. Sloužil v hlavním revolučním výboru Jihovýchodních železničních drah v redakci časopisu Železná cesta. Zasáhl do občanské války jako korespondent na frontě. Ve spolupráci s několika novinami od roku 1919 začal publikovat svá díla. Profiloval se jako básník, publicista a kritik. V létě 1919 jako korespondent novin Zprávy Rady obrany Voronežské opevněné čtvrti v Novochopjorsku. Brzy poté byl povolán do Rudé armády. Do podzimu pracoval jako pomocník v lokomotivě při vojenských převozech. V létě 1921 ukončil studium na roční stranické škole. Ve stejném roce vychází jeho první kniha brožura „Elektrifikace“ rovněž i jeho básně v sborníku různých autorů pod názvem „Básně“ V roce 1922 se mu narodil syn. Ve stejném roce Platonovy vychází básnická sbírka „Hluboká hloubka“ V roce 1923 se Valerij Brjusov pozitivně odkazuje na sbírku básní Platonova s názvem „Tisk a revoluce“ Na jaře 1924 se zúčastnil prvního všestranného hydrologického kongresu, kde představil své projekty o hydrologii regionu a plány na pojištění plodin proti suchu. Současně na jaře 1924 opět požádal o členství v Komunistické straně a byl přijat jako kandidát, ale i tak nebyl přijat. Ve 20. letech si změnil své příjmení z Klimentova na Platonova inspirován jménem svého otce. V letech 1927–1930 píše Platonov svá nejznámější díla, povídku „Kotlovan“ a román „Čevengur“. Obě díla jsou zcela novátorská jak jazykově, tak i obsahově. Díla zobrazují ve fantasticko-utopickém duchu budování nové komunistické společnosti. Žádné z těchto děl nebylo publikováno za života Platonova. \n\nPo přečtení povídky publikované Platonovem v roce 1931 v časopise Krasnaja nov Stalin na jeho adresu napsal: „Talentovaný spisovatel, ale svině.“ V hluboké depresi Platonov publikuje další dílo Vprok, které bylo podrobeno tvrdé kritice od Fadějeva a Stalina. Do redakce časopisu Krasnaja Nov zaslal Stalin dopis, v němž popisoval dílo Platonova jako \"příběh agenta našich nepřátel psaných za účelem zdiskreditování společného rolnického hnutí\" a požadoval trest pro autora a vydavatele. \n\nPřesto však v roce 1934 se Platonov zúčastnil kolektivního výjezdu spisovatelů do střední Asie, což bylo poměrně značným znakem důvěry. V Turkmenistánu Platonov napsal povídku Takyr a opět tak začalo jeho pronásledování. V novinách Pravda se 18. 1. 1935 objevila dehonestující zpráva na Platonova, po nichž veškeré časopisy znovu začaly odmítat texty Platonova a ty, co už přijaly, začaly vracet. V květnu 1938 byl zatčen jeho tehdy patnáctiletý syn, který byl díky přímluvě Platonových přátel propuštěn a vrátil se tak domů na podzim 1940, avšak již nevyléčitelně nemocným. Když se Platonov staral o nemocného syna, sám se od něj nakazil tuberkulózou. V lednu 1943 jeho syn umírá.\n\nZa Velké Vlastenecké války byl Platonov s hodností kapitána válečným korespondentem novin Krasnaja Zvězda. Jeho válečné povídky se objevují v tisku. \nNa frontě byl velmi skromným a mnoho času strávil v předních liniích a účastnil se bojů. Nehledě na svědomité plnění povinnosti a risk života z jeho strany na rozdíl od jiných válečných korespondentů (viz Simonov, Šolochov, Grossman, Ševcov) byl oceněn pouze medailí Za vítězství nad Německem. V únoru 1946 byl Andrej Platonov demobilizován kvůli nemoci.\n\nNa konci roku 1946 vyšla povídka Platonova „Návrat“ (původní autorský název byl však „Rodina Ivanova“, za kterou byl ostře kritizován a obviňován „z odporného hanobení sovětských občanů, sovětské rodiny a vítězných vojáků, kteří se vrátili po vítězství zpět do svých domovů.“ \n\nNa konci 40. let, kdy mu již nebylo umožněno autorsky tvořit, se zabýval literární adaptací ruských a baškirských pohádek tištěných v dětských časopisech. \nPlatonov nakonec umírá na tuberkulózu 5. 1. 1951 v Moskvě. Po jeho smrti zůstala naživu ještě jeho dcera Maria Platonova (zemřela 2005), která pracovala na pozdějším publikování Platonových knih. \n\nKomplexní světový pohled na Andrei Platonova spojuje prvky komunismu, křesťanství a existencialismu a nemůže být jednoznačně definován. Jedním z nejnápadnějších rysů Platonovy tvorby je jeho originalita, která nemá obdoby v ruské literatuře. Projevuje se v jazykové stránce, jazyk jeho děl je často označován jako „primitivní“ či „nevhodný“. Jeho próza je plná lexikálních a gramatických chyb, které jsou charakteristické například pro dětskou řeč. V souvislosti s jeho tvorbou se také zmiňuje využívání typické sovětské byrokracie, často v ironickém duchu (např. „zabavit svou náklonnost“), ale zdaleka ne vždy tomu tak je. V díle Andreje Platonova forma a obsah tvoří jediný, neoddělitelný celek, tedy samotný jazyk platónských děl je jejich obsahem. Mezi klíčové motivy v práci Platonova patří téma smrti a její překonání. Ve svých dílech opakovaně upozorňuje na myšlenky vzkříšení z mrtvých, které je v myslích svých postav spojené s nadcházejícím příchodem komunismu. Jedním z opakujících se motivů v jeho díle je také smrt dítěte. V díle „Kotlovan“ lze najít odpovídající scénu, která se stává klíčovou– po smrti své vychovatelky Nasti dělníci kopající základové výkopy ztrácí víru ve všemocnost komunismu a také naději na vítězství nad smrtí („Nyní už v nic nevěřím“) Levin proto nazývá Platonova existencionalistou. Josif Brodský Andreje Platonova srovnává s autory jako je např. Franz Kafka nebo Dostojevským. \n\nDžan je malý národ, který žije na pomezí křesťanství a muslimského světa. Nájezdníci sem vždy přijedou a vše jim vezmou. Probíhá to až do té chvíle, kdy národ džanů přichází do Arabského města, přijde před palác a říkají, že už od života nic neočekávají, že čekají, že je zabijí a bude konečně konec. Ale lidé, kteří se smířili se smrtí a jsou připraveni na jakékoliv zacházení, tak ta druhá strana (Arabští nájezdníci) je tak překvapena, že tento národ nechali být. Z jejich života se ale vytratila touha po životě. Od toho okamžiku byl národ životaschopný a smířil se smrtí. Začali jen živořit. Jeden z jeho členů „Čagatajev“ vystudoval v Rusku a vrací se nazpět. Chce tomuto nárůdku pomoci, ale věděl, že pomoc nespočívá v náklaďáku potravin, ale udělal to tak, že bez jakýchkoliv prostředků vystoupil z vlaku ve stepi a šel tou stepí bez vody, bez ničeho, aby se dostal na vlnu vědomí tohoto nárůdků. Dostal se na samý kraj existence svého života, umírá málem žízní, láká na své tělo supy, aby jej mohl zabít a aby přežil. Dostane se k tomu nárůdků, je na jejich vlně a oni tomu věří. On je přesvědčuje, aby se znovu vrátili. Vrací se na starodávnou pouť, kdy ovce obchází tu step ve velkých kruzích, aby v určitou dobu spásaly trávu tam, kde roste. Tady to přechází do mýtu. Čagatajevovi se podaří přemluvit tyto lidi, aby s ním šli a znovu začali žít životem, který „věří v život“. Oni s ním jdou. Vybudují si obydlí.\nPrvní redakce této knihy – Čagatajev se odněkud vrátí a zjistí, že ti lidé odešli. Za tuto redakci byl Platonov kritizován.\nDruhá redakce – Čagatajev tyto lidi našel a ptá se jich, proč odešli. Oni se chtěli prý podívat, jestli ještě nějaký svět existuje, chtěli se přesvědčit o tom, že nejsou sami a že svět je.\n\nPovídka napsaná roku 1945 a vydána 1946 pod názvem Rodina Ivanova. Odehrává se to po válce, Ivanov se vrací po 4 letech domů. Kritický moment je, když se vojáci vracející z fronty po skončení války (1941 – 1945) Jeho žena zůstala doma, starala se o rodinu. Dochází ke střetu dvou světů, které si navzájem nerozumí a jejich zkušenost je naprosto odlišná. Není to jen tím, že byli 4 roky od sebe, ale tím, v jakých kritických situacích byli. Z manželů jsou najednou dva cizí lidé . Hlavního hrdinu, vojáka, však vůbec nenapadá, že by bylo něco jinak, očekává to stejné, co opustil.\n- nespěchá ale domů, čeká na vlak, potká se s Mášou, kterou zná z války. Stráví s ní asi dva dny, až potom dorazí domů za rodinou. Takže válka samotná nerozbila rodiny, ale převrátila tak ty vztahy, že lidé, kteří přežili, mají blíž k těm společníkům z války, netěší se domů, mají pocit cizoty, izolace apod., to je to hlavní, co Ivanova s Mášou pojí. Syn Ivanova zatím nahradil doma otce, stal se hlavou rodiny, nemohl si na to zvyknout. Dcera si ho nepamatuje, je ji 5, když otec odcházel, měla jen rok, je pro ni cizí, pláče. Manželka je opět ostýchavá, zdálo se mu, jako by se znovu poznávali. Syn Ivanova, Peťka, má 12 let a chová se příliš dospěle, což otci vadí. Říká, že jeho žena pracovala a on jim posílal peníze, takže si myslí, že není důvod, proč by se tak měl jeho syn chovat. Jeho rodina si ho tedy váží, i když tam je jakási cizota, ale Ivanov jejich život za války pokládá za banální a méněcenný ve srovnání s tím, co prožil on. Další postava, Semjonovič, přišel o rodinu, hlídal jim děti, když matka byla v práci, byla to pro něj kompenzace jeho ztráty, udělal si z nich náhradní rodinu \nSemjonovič pro rodinu představoval mužskou roli, psychickou oporu pro Ljubu (ženu) v životě s malými dětmi za války. Ivanov interpretuje ale vztah Ljuby se Semjonovičem tak, že Ljuba už nevěděla coby a z nudy si pořídila milence. Obviňuje ji v žárlivých představách, aby si odůvodnil to, proč odjíždí zase pryč, za Mášou. Skončí to tak, že odjíždí, ale děti se rozeběhnou za vlakem, takže se vrací a následuje již skutečný návrat domů. Platonov píše o tom, že hrdina z války má románek, rozpadají se rodiny v době, kdy byla všude euforie, oslava hrdinství. Muž je oslavovaný, je ten, který ze sobeckosti a zahleděnosti do sebe sama ničí tu rodinu. Ljuba unesla tu tíhu života, ale na druhou stranu to je pro ni nesmírně těžké (oficiální literatura by hovořila o hrdé ženě, budovatelce, která si se vším věděla rady a je silná, bez pochyb) Takže naprosté vybočení z oficiálních představ. Zobrazit tímto ruského bojovníka je kacířstvím, naprosté popření socialistického realismu. \n\n"}
{"id": "520766", "url": "https://cs.wikipedia.org/wiki?curid=520766", "title": "Parvoviróza housat", "text": "Parvoviróza housat\n\nParvoviróza housat (též Derzsyho nemoc, hepatitida husí) je vysoce nakažlivé virové onemocnění mladých housat a pižmových kachen, charakterizované poškozením jater, srdce a vysokou úmrtností. U mladé drůbeže mívá perakutní, případně protrahovaný průběh; u starší drůbeže probíhá jako subklinická infekce. Vyskytuje se ve všech zemích s intenzivním chovem hus. První výskyt nemoci je znám z Číny v roce 1956 (Fang a Wang 1981); onemocnění se vyskytuje i v Evropě, včetně České republiky.\n\nPůvodcem onemocnění je virus z rodu \"Parvovirus\" a čeledě \"Parvoviridae\". Intaktní viriony jsou partikule hexagonálního tvaru, s 32 kapsomerami, o průměrné velikosti 20-22 nm. Hustota v CsCl je 1,38 g/ml. Genom viru obsahuje jednovláknovou DNA s negativní polaritou; virus se replikuje v jádrech infikovaných buněk a na rozdíl od savčích parvovirů nehemaglutinuje erytrocyty. Doposud izolované kmeny viru patří do jednoho antigenního typu. Pomnožuje se v inkubovaných vejcích hus a kachen pižmových nebo v buněčných kulturách připravených z těchto embryí. Virus je velmi odolný k chemické i fyzikální inaktivaci. Ve vnějším prostředí dlouhodobě přežívá. Z dezinfekčních prostředků jsou účinné formaldehyd a hydroxidy.\n\nK přirozené infekci jsou vnímavá všechna domestikovaná plemena hus a kachna pižmová (\"Cairina moschata\"). K experimentální infekci jsou vnímavé berneška velká (\"Branta canadensis\") a husa sněžná (\"Chen hypoborea atlantica\"). Infekce do 3.-4. týdne věku zvířat se manifestuje klinicky. Housata infikovaná vertikálně nebo kontaktem v prvním týdnu věku mohou vykazovat až 100% mortalitou. Housata starší 4.-5. týdnů již vykazují věkovou rezistenci k onemocnění, ztráty jsou mnohem menší a infekce většinou probíhá bez příznaků. Dospělá drůbež reaguje pouze tvorbou protilátek (sérokonverzí). Kachny pižmové jsou vnímavé k onemocnění asi do 12. týdne života.\n\nNákaza se šíří v hejnu horizontálně přímým a nepřímým kontaktem vnímavých zvířat s infikovanými jedinci nebo s kontaminovaným prostředím. Z epizootologického hlediska je velmi důležitý vertikální přenos (zamoření líhní a aerogenní přenos infekce při líhnutí i na housata pocházející ze zdravých chovů). Po infekci přirozeného hostitele se virus pomnožuje v thymu a parenchymatózních orgánech. Do prostředí se vylučuje trusem. Rekonvalescenti nebo drůbež infikovaná po 4. týdnu věku se stávají celoživotními vylučovateli viru do prostředí (virusonosiči). Imunní nosnice předávají vertikálně protilátky na potomstvo, které je chráněno před infekcí asi do 3. týdne věku. Průběh nemoci je často komplikován interkurentními infekcemi (různé sérovary salmonel, \"E. coli\", streptokoky, mykoplasmata, plísně z rodu \"Aspergillus\", adenoviry, reoviry).\n\nKlinický průběh nemoci je ovlivňován věkem a úrovní pasivní imunity u housat, epizootologickou situací a zoohygienickými podmínkami v chovu. Inkubační doba závisí na věku vnímavých housat a pohybuje se od 3 do 10 dnů.\n\nU nejmladších věkových kategorií housat (<10 dní věku) probíhá parvoviróza perakutně, s morbiditou a mortalitou dosahující 90-100 %. U starších housat je častější protrahovaný průběh, s nižší nemocností (< 40 %) i úhynem. Postižená housata ale zaostávají v růstu a špatně zhodnocují krmivo (zvýšený výskyt zakrslíků). Trvání nemoci je asi 1-5 dní.\n\nNemocná housata nepřijímají krmivo ani vodu, jsou ospalá, naříkavě piští a mohou rychle uhynout i bez klinických příznaků. Při protrahovaném průběhu se pozoruje zimomřivost, netečnost, výtok z nosu a kýchání, konjunktivitida, posedávání, kulhání až neschopnost pohybu, ztížené dýchání, zarudnutí kůže a vypadávání peří na zádech a krku, zduření kostrční žlázy a průjem. Objem dutiny tělní je zvětšen (ascites). U kachňat kachny pižmové dochází k náhlému pelichání a nedostatečnému růstu.\n\nPitevní nález může být rozmanitý a souvisí s klinickým průběhem, případně sekundárními infekcemi. Obvykle se zjišťují zvětšená játra s povrchovými krváceninami, hydroperikard a dilatované ochablé srdce se zakulaceným hrotem. Dále se mohou vyskytovat krváceniny ve slezině a pankreatu, sérofibrinózní perihepatitida a perikarditida, ascites, katarální až fibrinózně hemoragická enteritida a nefritida s močovody naplněnými uráty. Vzdušné vaky jsou zakalené. Na sliznici dutiny zobáku, jazyka a hrtanu se mohou vyskytovat difteroidní a vředovité změny.\n\nImunní nosnice přenášejí pasivně protilátky na mláďata, která jsou tak chráněna před infekcí v prvních týdnech života. Virusneutralizační i precipitační protilátky perzistují u hus až do 80. týdne PI.\n\nDiagnóza parvovirového onemocnění housat se stanovuje na základě epizootologického, klinického a patologického vyšetření. V mnoha případech je nutné doplnit diagnózu izolací viru a jeho identifikací nebo průkazem virového antigenu v tkáních vyšetřované drůbeže imunofluorescencí. Pro sérologické vyšetření se používají neutralizační anebo precipitační testy.\n\nDiferenciální diagnostika. Nutno odlišit mykotoxikózy, salmonelózy a herpesvirovou enteritidu kachen.\n\nTerapie onemocnění není známa. V ohrožených chovech se mohou housata chránit pasivní imunizací rekonvalescentním nebo hyperimunním sérem. K potlačení sekundárních infekcí se používají antibiotikum nebo chemoterapeutika; ošetření již nemocných zvířat je bezúspěšné. Preventivní opatření spočívají v ochraně chovů před zavlečením nákazy a v líhnutí housat z vajec pocházejících ze zdravých chovů. Ozdravení jednou zamořeného chovu je obtížné a nákladné.\n\nVýznamnou úlohu v eliminaci nákazy má specifická imunoprofylaxe. Používá se aktivní imunizace reprodukčních hejn hus před zahájením snášky živou atenuovanou nebo inaktivovanou vakcínou, čímž se zajišťuje přenos protilátek na potomstvo.\n\n"}
{"id": "520768", "url": "https://cs.wikipedia.org/wiki?curid=520768", "title": "Rusnaitė", "text": "Rusnaitė\n\nRusnaitė je rameno delty řeky Němenu v Litvě.\n\nZačíná po oddělení (doprava) od ramene delty Pakalnė u vísky jménem \"Pakalnės kaimas\" (tato víska je asi 1 km na západ od vsi podobného jména „Pakalnė“). Z těchto dvou větví je to ta širší. Teče na území Regionálního parku Němenské delty směrem na západ. Délka toku je sotva 2 km. Ústí do Kurského zálivu.\n\nToto rameno nemá žádné přítoky.\n\n"}
{"id": "520769", "url": "https://cs.wikipedia.org/wiki?curid=520769", "title": "Kirsten Emmelmannová", "text": "Kirsten Emmelmannová\n\nKirsten Emmelmannová, rozená Siemonová (* 19. dubna 1961, Warnemünde), je bývalá německá atletka, běžkyně, která reprezentovala tehdejší Německou demokratickou republiku.\n\nNa letních olympijských hrách v jihokorejském Soulu v roce 1988 vybojovala společně s Dagmar Neubauerovou, Sabine Buschovou a Petrou Müllerovou bronzové medaile ve štafetovém závodě na 4 x 400 metrů.\n\nÚspěšná byla také v běhu na 200 metrů. V této disciplíně vybojovala na halových mistrovství Evropy v letech 1985 až 1987 kompletní sadu medailí.\n\n"}
{"id": "520775", "url": "https://cs.wikipedia.org/wiki?curid=520775", "title": "TNEF", "text": "TNEF\n\nTNEF (zkratka z anglického \"Transport Neutral Encapsulation Format\", tedy zhruba \"přenosově neutrální zapouzdřující formát\") je proprietární formát příloh elektronické pošty používaný aplikacemi Microsoft Outlook a Microsoft Exchange Server. Příloha ve formátu TNEF je nejčastěji pojmenováno \"winmail.dat\" nebo \"win.dat\" a její MIME typ je \"Application/MS-TNEF\".\n\nNěkteré přílohy ve formátu TNEF obsahují pouze metadata navíc sloužící k formátování e-mailu, tedy vnořené (OLE) dokumenty nebo zvláštní formuláře (tlačítka, kolonky) podporované Microsoft Outlookem. Jiné TNEF přílohy obsahují soubor jako přílohu e-mailové zprávy.\n\nV Microsoft Outlooku nelze explicitně vytváření TNEF příloh ani zapnout, ani vypnout. Pokud je ovšem vybrán jako odesílací formát \"RTF\", dochází k implicitnímu zapnutí TNEF příloh a ty jsou pak posílány místo standardních a obvyklejších příloh dle standardu MIME. Je-li nastaven jako odesílací formát prostý text nebo HTML, pak Outlook obvykle posílá zprávy dle standardu MIME, ovšem i tehdy může dojít k odeslání ve formátu TNEF, pokud to vyžaduje nějaké jiné nastavení.\n\nPřílohy TNEF obsahují také choulostivé informace (uživatelské jméno, adresářová cesta k souboru osobních složek), což může být pro uživatele motivace k potlačování jejich odesílaní.\n\nK rozkódování formátu TNEF bylo vyvinuto mnoho převaděčů:\n\n"}
{"id": "520777", "url": "https://cs.wikipedia.org/wiki?curid=520777", "title": "Baikuntha Manandhar", "text": "Baikuntha Manandhar\n\nBaikuntha Manandhar (* 24. prosince 1952) je bývalý nepálský reprezentant specializující se na maratonský běh. Startoval na čtyřech olympijských hrách. Poprvé v roce 1976 na hrách v Montrealu (50. místo), o čtyři roky později na hrách v Moskvě dosáhl svého nejlepšího umístění když doběhl na 37. místě. V roce 1984 na hrách v Los Angeles dokončil na 46., o čtyři roky později na hrách v Soulu na 54. místě.\n\n"}
{"id": "520779", "url": "https://cs.wikipedia.org/wiki?curid=520779", "title": "Branišovice (Římov)", "text": "Branišovice (Římov)\n\nBranišovice (dříve též \"Branšovice\", ) jsou vesnice, část obce Římov v okrese České Budějovice. Nachází se asi 1,5 km na východ od Římova. Je zde evidováno 53 adres. V roce 2011 zde trvale žilo 96 obyvatel.\n\nBranišovice leží v katastrálním území Branišovice u Římova o rozloze 4,43 km². V katastrálním území Branišovice u Římova leží i Kladiny.\n\nSamotná vesnice byla založena pravděpodobně ve 13. století. První písemná zmínka o ní pochází z roku 1398.\nVesnice patřila drobným šlechtickým rodům.\n\nOd vzniku obecního zřízení roku 1850 do roku 1924 byly Branišovice součástí obce Sedlce, v letech 1924–1960 byly samostatnou obcí. V roce 1960 se staly částí obce Mokrý Lom a v roce 1964 se i s ním staly součástí Dolního Římova.\n\nZápadně od vesnice se na ostrožně mezi řekou Malší a Lomským potokem nachází památkově chráněný areál slovanského hradiště z 8.–9. století. Hradiště se skládá z malé akropole a dvou rozlehlejších předhradí, které od sebe byly odděleny opevněním, z něhož zbyly pozůstatky tří valů. Hradiště patřilo k jedenácti nejstarším slovanským sídlištím v jižních Čechách. V raném středověku zřejmě plnilo funkci mocenského centra pro širší oblast.\n\n\n"}
{"id": "520780", "url": "https://cs.wikipedia.org/wiki?curid=520780", "title": "Dolní Stropnice", "text": "Dolní Stropnice\n\nDolní Stropnice (do roku 1950 jen Stropnice, ) je malá vesnice, část obce Římov v okrese České Budějovice. Nachází se asi 2,5 km na severovýchod od Římova, nad soutokem řeky Malše a Stropnice. Je zde evidováno 49 adres. V roce 2011 zde trvale žilo 76 obyvatel.\n\nDolní Stropnice je také název katastrálního území o rozloze 4,3 km².\n\nPrvní písemná zmínka o vesnici pochází z roku 1412.\nVí se o tom, že ves Stropnice v dávných dobách žádných usedlíků neměla, kromě svobodného dvora zvaného Stropnice. Pojem svobodný dvůr znamená, že nepodléhal žádné vrchnosti ani kmenu, ale podléhal toliko jen králi.\n\nK tomuto dvoru patřily domy čp. 14 (u Vaclíků) kde byly omlatníci, dále čp. 4 (u Fajtlů) kde byl pastýř, dále čp. 15 (u Mikešů) kde byl sklad piva. Dále mlýn s krčmou (Hanzlovský) již zaniklý stál u řeky Malše (dříve Malče) okolo něhož vedla hlavní (vitorazská) cesta z Trhových Svinů (osada s hradem zvaná Svinice) do Doudleb (hradiště s regionální správou odkud vedla obchodní cesta z Čech do Rakouska). Dále jednota zvaná Větrná, kde byl jenom Ovčí výhon (ovčín) bez obytné budovy. Až později vznikly obytné budovy s hospodářstvími, tak jak je tomu dodnes.\n\nPodle nálezu letopočtu 1108 LP v základech obytné budovy statku čp.5 je možno od té doby datovat vznik svobodného dvora zvaný Hofbauer (či Hufpaur), v překladu zemědělský dvorec, dvořiště a i později vznik vesnice Stropnice. Pode vsí Stropnice na západ teče řeka Malše, která tvořila hranice okresní i obecní (dnešní katastrální) do které se vlévá dnes řečená řeka Stropnice, dříve potok Borovanský.\n\nZa řekou stála tvrz s hospodářstvím zvaný „Hamr“, asi na místě nynějšího statku, kde stojí kaplička, k němuž patřila vesnice Mečíkovice, nyní úplně zaniklá. Poslední majitel byl Ojíř Ctibor roku 1620. Stranou Hamru na sever byl veliký rybník, jehož část hráze dosud jest vidno. Rybník později byl zrušen a na místě jeho byla louka. Při stavbě okresní silnice r. 1921 byla velká část hráze odklizena. Pod touto hrází a rybníkem stála chalupa, nyní zaniklá, v níž bydleli poddaní Hamerské tvrze.\n\nMajitel tvrze byl prý velmi zlý a robotu vykonávající poddaní se tu cítili jako ve vězení. Podle legendy prý tito lidé jednoho dne utekli stropem ven a dále přes řeku. Dali se pod ochranu majitele svobodného dvora, který je znaje poměrů v Hamerské tvrzi přijal. Útěkem za hranice tohoto panství již tito lidé nemohli být nadále pronásledováni ani jinak trestáni.\n\nTito lidé se v okolí svobodného dvora usadili, svobodně obdělávali pole a založili Dolní a Horní ves. V roce 1620 byla Hamerská tvrz spolu s vesnicí Mečíkovice zcela vypálena a zničena. Podle této legendy měl tedy vzniknout pojmenování vsi STROPNICE a svobodný dvůr je tedy od té doby také zvaný Stropnický či Stropnice.\n\nJak majitel svobodného dvora Stropnice a jeho rod skončil není známo. Ale ví se o tom, že v letech 1420 až 1434 ve válce Husitské zemřelo hodně lidí a celý majetek po nich zabírala česká šlechta. A na ty, kteří přežili, bylo uvaleno úřady těžká břemena a nemajíc zastání ani ochrany většinou přišli na mizinu, nebo se dávali pod ochranu mocnějším pánům. Kteří ovšem vždy vše pro sebe zabrali. Tou dobou hromadně zanikali svoboďáci, dvořáci i zemané, takže zůstala jenom šlechta a lid obecný. A tak statek Stropnický, tak či onak, přešel do vlastnictví pánů statku Komařického.\n\nI tato mocnější a zámožnější třída rodu Kořenských neobstála a statek Komářice s celým majetkem, včetně vsi a statku Stropnice, byl Ctiborem Kořenským 23. října 1623, za cenu 45 tisíc kop grošů míšenských, prodán cisterciáckému klášteru Vyšší Brod.\n\ntento klášter prodal dne 17. března 1710 svému věrnému a milovanému Jiřímu Freinschusovi, za kupní cenu 700 kop grošů míšenských, viditelný svobodný dvůr (statek) „Stropnický“ a vymezil v osmi bodech své další práva. Jedním z těchto bodů byla i podmínka pokrevní pozůstalosti celého majetku. Kupující žádné vrchnosti robot nemusel konat. Za to celá vesnice musela stále vykonávat robotu pod vrchností majitele statku (později renesanční zámku) Komářice až do roku 1848. Tehdy byla robota zrušena.\n\nMajitelé svobodného dvora (statku) Stropnice zůstali v pokrevním rodu až dodnes. Kde příjmení majitelů pokračovalo z Freinschuse na Vaclíka a následně Hambergera.\n\nPo vzniku obcí v roce 1850 patřila ves Stropnice pod obec Komařice, v letech 1913–1943 a opět 1945–1964 byla samostatnou obcí, když byla během války opět připojena ke Komařicům. V roce 1964 byla připojena k Římovu. Kvůli odlišení od obce Horní a Dlouhé Stropnice, blízko pramenu řeky Stropnice u Nových Hradů, byla ves Stropnice v roce 1950 přejmenovaná na Dolní Stropnice.\n\n\n\n"}
{"id": "520781", "url": "https://cs.wikipedia.org/wiki?curid=520781", "title": "Dolní Vesce", "text": "Dolní Vesce\n\nDolní Vesce je osada, část obce Římov v okrese České Budějovice. Nachází se asi 2 km na západ od Římova. Jsou zde evidovány čtyři adresy. V roce 2011 zde trvale žili tři obyvatelé.\n\nDolní Vesce leží v katastrálním území Římov o výměře 6,55 km².\n\nPrvní písemná zmínka o vesnici pochází z roku 1264.\n\n"}
{"id": "520782", "url": "https://cs.wikipedia.org/wiki?curid=520782", "title": "Kladiny", "text": "Kladiny\n\nKladiny () je malá vesnice, část obce Římov v okrese České Budějovice. Nachází se asi 1 km na jihovýchod od Římova v krajinné památkové zóně Římovsko. Je zde evidováno 25 adres. V roce 2011 zde trvale žilo 26 obyvatel.\n\nKladiny leží v katastrálním území Branišovice u Římova o výměře 4,43 km². \n\nNázev Kladiny pochází od pohřbívání, tj. kladení zemřelých (pohřebiště Doudlebů).\n\nPrvní písemná zmínka o vesnici pochází z roku 1361. Vznikla na panství velešínského hradu, do 17. století patřila podle platu k Velešínu, ale formálně již pod novohradské panství. Při soupisu berní ruly náležely Kladiny (jako \"Klatně\" – často nesprávně přepisováno a pleteno s Kladným) pod Bechyňský kraj.\n\nV čase soupisu tereziánského katastru spadaly Kladiny (112) jako ves pod panství Nové Hrady (260), kde vrchností byl hrabě František Leopold Buquoy. Zapsáno tehdy bylo 5 sedláků (o výměře 30–60 strychů), bonitní třída 7, polí 191,2 strychu, 7,2 strychů leželo ladem nebo zarostlé polorostlinami, 5,1 strychů pastvin patřilo obci, z luk bylo možné sklidit průměrně ročně (sena i otavy) 23 dvouspřežních vozů a na 23 strychů rostlo dříví. Ve vsi byl zisk z předení, z obchodu a formanství, berní hodnota činila 1 na 52 (celý osedlý a zbytek v počtu čtyřiašedesátin). Dále byl v obci násadní rybník na půl kopy. Jako odlehlá ves zřejmě místo roboty (na tomto panství za rok obvykle 9 dní potahem, 1 den odvoz dříví panské pile a pěší robota 10 dní ročně při žních a senách) platila náhrady.\n\nOd roku 1850 do roku 1924 patřily Kladiny pod Sedlce, poté až do roku 1960 pod Branišovice, v letech 1960–1964 pod Mokrý Lom a roku 1964 byly připojeny k Dolnímu Římovu, a po sjednocení obou Římovů pak pod obec Římov. Poštou patřily k Ločenicím, poté také k Římovu.\n\nV letech 2015–2016 byly vystavěny nad vsí čtyři rodinné domy (směrem k Lahuti) a pod Lípou (směrem k přehradě) další jeden rodinný dům.\n\n\"Na Outokách\" dříve býval kamenolom (nyní z části zatopen přehradou, lesům poblíž se ještě říká Nad Kompresárnou), také zde byla pískárna (zalesněna borovicí, ve vodárenském ochranném pásmu). Na návsi se nacházela obecní pastouška (zbourána), dále zde býval hostinec, hasičská zbrojnice, drůbežárna jednotné zemědělské družstvo (zanikla při stavbě přehrady), po návsi tekl potok v dřevěném korytě a na pozemcích U Lesa (Spáleniště) se těžil jíl na výmaz pecí. Poblíže řeky (nyní zatopeno přehradou) směrem na Velešín se nalézaly grafitové doly.\n\nMlít obilí se vozívalo k mlýnu, dřevo řezat do Hamru, do měšťanky a na trhy se chodívalo do Velešína a do kostela nebo do obecní školy do Římova (po lávce u jezu).\n\nProcházejí tudy dvě značené turistické trasy: červená (Římov – Svatý Ján – Todeň. hora – Komařice) a modrá (České Budějovice, Již. zast. – Heřmaň – Římov – zřícenina hradu Velešín – zřícenina hradu Pořešín – Kaplice – zřícenina hradu Louzek – Rychnov nad Malší) a jedna cyklotrasa č. 1018.\n\nAutobusové spojení je ze Římova (do Českých Budějovic, Besednice, Velešína a Mokrého Lomu), nejbližší vlaková stanice je Římov-Holkov.\n\n\n"}
{"id": "520783", "url": "https://cs.wikipedia.org/wiki?curid=520783", "title": "Horní Vesce", "text": "Horní Vesce\n\nHorní Vesce je osada, část obce Římov v okrese České Budějovice. Nachází se asi 2 km na jihozápad od Římova. Je zde evidováno 5 adres. V roce 2011 zde trvale žili tři obyvatelé.\n\nHorní Vesce leží v katastrálním území Římov o výměře 6,55 km².\n\nPrvní písemná zmínka o vesnici pochází z roku 1264.\n\n"}
{"id": "520784", "url": "https://cs.wikipedia.org/wiki?curid=520784", "title": "Lékařova Lhota", "text": "Lékařova Lhota\n\nLékařova Lhota je malá vesnice, část obce Sedlec v okrese České Budějovice. Nachází se asi 2 km na západ od Sedlce, rozložena na levém břehu Soudného (Bezdrevského) potoka. Je zde evidováno 38 adres. V roce 2011 zde trvale žilo sedmdesát obyvatel.\n\nLékařova Lhota je také název katastrálního území o rozloze 2,55 km².\n\nPrvní písemná zmínka o vesnici pochází z roku 1347.\nPo roce 1850 byla vesnice součástí obce Podeřiště, v roce 1882 se stala samostatnou obcí. V letech 1943-5 byla připojena k Sedlci, poté byla opět samostatnou obcí až do roku 1960, kdy byla opět připojena k Sedlci.\n\nDříve též \"Líkařova\" nebo \"Lékařová Lhota\"; německy \"Balder Lhota\".\n\n\n"}
{"id": "520785", "url": "https://cs.wikipedia.org/wiki?curid=520785", "title": "Malé Chrášťany", "text": "Malé Chrášťany\n\nMalé Chrášťany jsou malá vesnice, část obce Sedlec v okrese České Budějovice. Nachází se asi 3,5 km na jih od Sedlce. Je zde evidováno 22 adres. V roce 2011 zde trvale žilo třicet obyvatel.\n\nMalé Chrášťany je také název katastrálního území o rozloze 2,31 km². Zástavba vsi s řadou cenných příkladů lidové architektury tzv. selského baroka je od roku 1995 chráněna jako vesnická památková rezervace.\n\nPrvní písemná zmínka o vesnici pochází z roku 1273.\nPo roce 1850 byly Malé Chrášťany součástí obce Břehov. V letech 1919-43 a opět 1945-52 byly samostatnou obcí, když byly během války připojeny k Pištínu. V letech 1952-62 byly osadou obce Vlhlavy a od roku 1963 jsou součástí obce Sedlec.\n\nNázev pochází od lesa - Chrástu, obyvatelé sídlící na okraji tohoto lesa pak byli nazývání Chrášťané. Německý název byl \"Klein Groschum\".\n\n\n"}
{"id": "520787", "url": "https://cs.wikipedia.org/wiki?curid=520787", "title": "Plástovice", "text": "Plástovice\n\nPlástovice jsou vesnice, část obce Sedlec v okrese České Budějovice. Nachází se asi 1,5 km na jihovýchod od Sedlce. Je zde evidováno 60 adres. V roce 2011 zde trvale žilo 94 obyvatel. Plástovice jsou vesnickou památkovou rezervací.\n\nPlástovice je také název katastrálního území o rozloze 9,05 km².\n\nPrvní písemná zmínka o vesnici pochází z roku 1360. Vesnice leží v oblasti Zbudovských Blat. Kvůli obtížným podmínkám pro zemědělství udělil král Vladislav II. sedlákům na Zbudovských Blatech kolem roku 1490 zvláštní práva. Kolem roku 1570 vzniklo v této oblasti selské povstání proti panu Adamovi z Hradce, který chtěl tato práva zrušit.\n\nPo velkém požáru v roce 1859 byla většina selských usedlostí přestavěna ve stylu selského baroka. Po roce 1948 se místní sedláci dlouho bránili založení Jednotného zemědělského družstva (JZD). Nakonec však JZD vzniklo v roce 1956. Po sloučení s několika dalšími družstvy se později stalo součástí JZD Sedlec. Toto družstvo hospodářsky prosperovalo, zejména po roce 1970, a v právní formě soukromého družstva existuje dodnes. Starobylé usedlosti ve vesnici byly vzorně opraveny a jsou chloubou vesnice.\n\nOd roku 1850 byly Plástovice samostatnou obcí s osadami Pašice a Vlhlavy. V roce 1879 se osamostatnily Vlhlavy, v roce 1923 Pašice. Během války v letech 1943-5 byly opět připojeny Vlhlavy. Roku 1963 se Plástovice staly součástí obce Sedlec.\n\nMnožství objektů ve vesnici je chráněno jako kulturní památka ČR:\n\n\n"}
{"id": "520788", "url": "https://cs.wikipedia.org/wiki?curid=520788", "title": "Vlhlavy", "text": "Vlhlavy\n\nVlhlavy jsou malá vesnice, část obce Sedlec v okrese České Budějovice. Nachází se asi 2,5 km na jih od Sedlce, rozložena při obou koncích hráze velkého Vlhlavského rybníka na Pištínském potoce. Je zde evidováno 35 adres. V roce 2011 zde trvale žilo 55 obyvatel.\n\nVlhlavy je také název katastrálního území o rozloze 4,48 km².\n\nPrvní písemná zmínka o vesnici pochází z roku 1273.\n\nV letech 1850–1879 a opět 1943–1945 byly Vlhlavy osadou obce Plástovice. V letech 1879–1962 byly samostatnou obcí, od roku 1952 s osadou Malé Chrášťany. Od roku 1963 jsou obě vesnice součástí obce Sedlec.\n\n\n"}
{"id": "520790", "url": "https://cs.wikipedia.org/wiki?curid=520790", "title": "Dobrkovská Lhotka", "text": "Dobrkovská Lhotka\n\nDobrkovská Lhotka je vesnice, část obce Slavče v okrese České Budějovice. Nachází se asi 1,5 km na západ od Slavče. Je zde evidováno 75 adres. V roce 2011 zde trvale žilo 113 obyvatel.\n\nDobrkovská Lhotka je také název katastrálního území o rozloze 3,25 km².\n\nPrvní písemná zmínka o vesnici pochází z roku 1362.\n\n\n"}
{"id": "520791", "url": "https://cs.wikipedia.org/wiki?curid=520791", "title": "Keblany", "text": "Keblany\n\nKeblany jsou malá vesnice, část obce Slavče v okrese České Budějovice. Nachází se asi 2 km na severozápad od Slavčí. Je zde evidováno 45 adres. V roce 2011 zde trvale žilo 28 obyvatel.\n\nKeblany je také název katastrálního území o rozloze 2,64 km².\n\nPrvní písemná zmínka o vesnici pochází z roku 1360.\n\nSeverně od vesnice leží přírodní památka Ďáblík.\n\n\n"}
{"id": "520792", "url": "https://cs.wikipedia.org/wiki?curid=520792", "title": "Lniště (Slavče)", "text": "Lniště (Slavče)\n\nLniště je malá vesnice, část obce Slavče v okrese České Budějovice. Nachází se asi 3,5 km na sever od Slavče. Je zde evidováno 26 adres. V roce 2011 zde trvale žilo šestnáct obyvatel.\n\nLniště leží v katastrálním území Mohuřice o výměře 5,12 km².\n\nPrvní písemná zmínka o vesnici pochází z roku 1351.\n\n\n"}
{"id": "520795", "url": "https://cs.wikipedia.org/wiki?curid=520795", "title": "Mohuřice", "text": "Mohuřice\n\nMohuřice je malá vesnice, část obce Slavče v okrese České Budějovice. Nachází se asi 1,5 km na sever od Slavče u Trhových Svin. Prochází zde silnice II/157. Je zde evidováno 46 adres. V roce 2011 zde trvale žilo 77 obyvatel.\n\nMohuřice je také název katastrálního území o rozloze 5,12 km². V katastrálním území Mohuřice leží i Lniště.\n\nPrvní písemná zmínka o vesnici pochází z roku 1186.\n\n\n"}
{"id": "520796", "url": "https://cs.wikipedia.org/wiki?curid=520796", "title": "Obninsk", "text": "Obninsk\n\nObninsk (rusky \"Обнинск\") je město, ležící v centrální části Ruska na řece Protvě 100 km jihozápadně od Moskvy. Žije v něm zhruba 100 000 obyvatel.\n\nObninsk dostal jako první sídlo status naukogradu („vědecké město“) pro množství vědeckých center (12 VVÚ, universita).\n\nV roce 1954 byla v Obninsku (v té době ještě osada Obninskoje) otevřena první jaderná elektrárna na světě (dnes je z ní muzeum a badatelská základna). \n"}
{"id": "520802", "url": "https://cs.wikipedia.org/wiki?curid=520802", "title": "Záluží (Slavče)", "text": "Záluží (Slavče)\n\nZáluží je malá vesnice, část obce Slavče v okrese České Budějovice. Nachází se asi 0,5 km na jih od Slavče. Je zde evidováno 22 adres. V roce 2011 zde trvale žilo deset obyvatel.\n\nZáluží leží v katastrálním území Slavče u Trhových Svinů o výměře 5,27 km².\n\nPrvní písemná zmínka o vesnici pochází z roku 1186.\n\n\n"}
{"id": "520803", "url": "https://cs.wikipedia.org/wiki?curid=520803", "title": "Lomec (Strážkovice)", "text": "Lomec (Strážkovice)\n\nLomec () je malá vesnice, část obce Strážkovice v okrese České Budějovice. Nachází se asi 2 km na západ od Strážkovic. Je zde evidováno 35 adres. Trvale zde žije 37 obyvatel.\n\nLomec je také název katastrálního území o rozloze 2,33 km².\n\nPrvní písemná zmínka o sídle Lomec (dříve také \"Lometz\") pochází z roku 1409, kdy část vsi náležela ke komařickému zboží, další díl patřil v té době vladykům z Pašinovic. Právo na dědictví po zemřelých Oldřichu a Pešíkovi z Pašinovic hájil v roce 1414 Svatomír z Horky a Verner z Jankova. Později držel Lomec (též Lomek) Dětřich z Klení, který tu roku 1446 daroval 50 kop grošů své manželce Kačce. Od bratří Jana a Jindřicha z Klení koupil roční plat ze zdejších poddaných roku 1482 Konrád z Petrovic. Pozdější vrchností se stala krumlovská prelatura, jíž například roku 1625 náleželo v Lomci šest poddaných: Bartoloměj Kreuz, Řehoř Nábožný, Jakub Staník, Matěj Weber, Ondřej Šimák a Jakub. Menší podíl na držbě tu měl také vyšebrodský klášter, a to již v polovině 17. století.\n\nV roce 1732 koupil Adam František ze Schwarzenbergu od prelatury vesnici Lomec a připojil ji k třeboňskému panství, k němuž pak náležela až do poloviny 19. století. Před polovinou 19. století spadalo pod třeboňskou vrchnost třináct poddaných. Komařická vrchnost měla ve vsi tři poddané.\n\nSeverovýchodně od Střížova na místě dnešního lesa poblíž Lomce, stávala ve středověku osada Hůrka. Připomínaná již v roce 1316, později patřila doudlebským vladykům a jeden z nich – Svatomír – tady v období 1391 až 1419 dokonce sídlil. Po komplikovaných dědických sporech nakonec část získal krumlovský purkrabí Konrád z Petrovic a část koupil rožmberský kancléř Václav z Rovného. Darem od těchto mužů se Hůrka dostala do majetku krumlovského kostela (1479 a 1502) a nejspíše během první poloviny 16. století neznámým způsobem zanikla; na sklonku své existence měla osada pouhé tři poddanské usedlosti, jejichž pozemky byly asi z části zalesněny a z části připojeny ke Střížovu nebo Lomci.\n\nMezi roky 1850 a 1931 byl Lomec osadou obce Nová Ves. K roku 1921 se uvádí četnická stanice Strážkovice, fara Střížov, pošta Komařice, železniční telegraf Nová Ves – 3,5 km, železniční stanice Nová Ves – 3,75 km, železniční stanice Zborov-Ledenice 3,25 km, zdravotní obvod a soudní okres České Budějovice. Roku 1931 se Lomec osamostatnil, mezi roky 1943–1945 byl ale osadou obce Střížov. Poté byl opět samostatný, a to až do 12. června 1960, kdy se stal místní část obce Strážkovice.\n\nKatastrální území Lomce náleží do provincie Česká vysočina, soustava Šumavská hornatina a celku Novohradské podhůří. V jeho rámci je částí konkrétního podcelku Stropnická pahorkatina. Malá část katastru (severně od Lomce) je součástí provincie Česká vysočina, soustavy Šumavské, podsestavy Jihočeské pánve, celku Třeboňská pánev a konkrétního podcelku Lišovský práh. Nejvyšším bodem katastru je Lomecká Planá hora s 535 m. Geologické poměry jsou jednoduché, neboť celá oblast je součástí moldanubika s podložím tvořeným biotitickými pararulami migmatickými až arterity.\n\nCelé území náleží do mírně teplé oblasti Čech, konkrétně do jednotky MT 5. Klima je zde charakterizováno normálním až krátkým létem (30–40 dní), mírným až mírně chladným (průměrná červencová teplota 16–17° C), suchým až mírně suchým (úhrn srážek ve vegetačním období zde činí 350–450 mm). Přechodná období jsou zde normální až dlouhá, s mírným jarem a mírným podzimem (průměrná dubnová i říjnová teplota činí 6–7° C). Zima je zde normální (40–50 dní), mírně chladná (průměrná lednová teplota činí -4 až -5° C), suchá až mírně suchá (suma srážek mimo vegetační období 250–300 mm). Sněhová pokrývka trvá normálně až krátce 60–100 dní. Převládajícím vzdušným prouděním je severozápadní, v letním období je významný i jihovýchodní směr.\n\nProcesy mající vliv na charakter půd zde daly vzniknout dvěma typům půd. Převážnou část půdního pokryvu lze označit za typickou kambizem neboli hnědou půdu dle klasifikace geneticko-argonomické. Obsah humusu je nízký (asi 100t/ha), ale humus sám je střední kvality. Potencionální půdní reakce je kyselá až silně kyselá s pH pod 5. Fyzikální vlastnosti jsou vcelku příznivé. Okolo vodotečí se vyskytuje typický glej, jehož vlastnosti jsou agronomicky krajně nepříznivé. Vysoká hladina spodní vody, silně nekvalitní humus (často zrašelinělý) i trvalé přemokření velmi omezují jeho využití, které se prakticky omezuje pouze na trvalé travní porosty.\n\nPopisované území je odvodňováno malými potoky a řekou Malší a dále přes Vltavu a Labe do Severního moře. Severovýchodně od Lomce se nachází významný krajinný prvek registrovaný (VKPR) – prameništní louka potoka vlévajícího se do Strážkovického potoka.\n\nOblast je součástí hercynika. Při použití geobotanické rekonstrukční mapy lze katastr rozdělit na dvě vegetační jednotky. Převážnou část plochy katastru zaujímají acidofilní doubravy (\"Quercion robori petraeae\"). Jde o chudé doubravy na silikátových podkladech s vodním režimem zcela závislým na srážkové činnosti. Hlavními stromy a keři jsou dub letní a zimní, bříza bělokorá, borovice lesní, lípa velkolistá, jeřáb ptačí, topol osika, bez černý.\n\nV katastru Lomce podíl orné půdy převyšuje podíl lesa. Na zemědělských plochách se uplatňuje klasické polaření a výroba zelené píce pro krmení hospodářského zvířectva. Lesy v okolí mají pozměněnou dřevinnou skladbu, ale vyskytuje se v nich významná příměs borovice, dubu, osiky, klenu a vrb – zvláště v prosvětlených okrajích, podél vodotečí či v terénních depresích.\n\nKrajinu okolo Lomce lze označit jako zemědělskou. Vliv lidské činnosti je patrný zejména v odlesnění krajiny. Pozemky byly v minulosti sceleny, zanikly meze i malé remízky. Přesto byly zachovány některé krajinné prvky, které mají velký význam pro život původní flory a fauny. Jde o části lesa blízko vodotečí, menší remízky či porosty kolem rybníků. Tyto fragmenty přirozené vegetace zasluhují maximální ochranu.\n\nSbor dobrovolných hasičů zde vznikl v roce 1942 a v době založení měl 29 členů. K roku 2009 měl sedmnáct členů. Zachovala se původní výzbroj sboru z roku 1943: motorová stříkačka PS 8 na podvozku (dvouválec o obsahu 1150 cm³ a výkonu 28 HP) včetně příslušenství, která je doposud zcela funkční.\n\n\n"}
{"id": "520804", "url": "https://cs.wikipedia.org/wiki?curid=520804", "title": "Řevňovice", "text": "Řevňovice\n\nŘevňovice (dříve také německy \"Rzewnowitz\") je malá vesnice, část obce Strážkovice v okrese České Budějovice. Nachází se asi 2 km na jihozápad od Strážkovic. Prochází zde silnice II/155. Je zde evidováno 20 adres. Trvale zde žije 26 obyvatel.\n\nŘevňovice leží v katastrálním území Strážkovice o výměře 7,74 km.\n\n"}
{"id": "520805", "url": "https://cs.wikipedia.org/wiki?curid=520805", "title": "Chlum (Svatý Jan nad Malší)", "text": "Chlum (Svatý Jan nad Malší)\n\nChlum () je malá vesnice, část obce Svatý Jan nad Malší v okrese České Budějovice. Nachází se asi 2,5 km na jih od Svatého Jana nad Malší. Je zde evidováno 43 adres. V roce 2011 zde trvale žilo 35 obyvatel.\n\nChlum leží v katastrálním území Chlum nad Malší o rozloze 4,59 km².\n\nPrvní písemná zmínka o vesnici pochází z roku 1459.\n\nProbíhá zde průmyslová těžba vltavínů a drahých kamenů.\n\n"}
{"id": "520806", "url": "https://cs.wikipedia.org/wiki?curid=520806", "title": "Sedlce", "text": "Sedlce\n\nSedlce () je vesnice, část obce Svatý Jan nad Malší v okrese České Budějovice. Nachází se asi 1 km na západ od Svatého Jana nad Malší. Je zde evidováno 77 adres. V roce 2011 zde trvale žilo 87 obyvatel.\n\nSedlce je také název katastrálního území o rozloze 6,44 km². V katastrálním území Sedlce leží i Svatý Jan nad Malší a osada Hrachovy Hory.\n\nPrvní písemná zmínka o vesnici pochází z roku 1541.\n\nOd roku 1850 byly Sedlce samostatnou obcí s osadou Branišovice. Ta se osamostatnila v roce 1924.\n\n\n"}
{"id": "520808", "url": "https://cs.wikipedia.org/wiki?curid=520808", "title": "Naikupė", "text": "Naikupė\n\nNaikupė je říčka na území Regionálního parku Němenské delty, na ostrově Rusnė, vklíněná mezi rameny delty Němenu Vorusnė a Pakalnė. Tato říčka má značné množství drobných, často několikanásobně větvených přítoků, zdrojem vody všech těchto přítoků i řeky samotné jsou spodní vody prosakující z ramen delty Němenu, ponejvíce z Vorusnė a Pakalnė. Řeka má společné ústí s ramenem delty Němenu Vorusnė do Kurského zálivu. Zde je také na jejím pravém břehu rozhledna.\n\n"}
{"id": "520810", "url": "https://cs.wikipedia.org/wiki?curid=520810", "title": "Březí u Týna nad Vltavou", "text": "Březí u Týna nad Vltavou\n\nBřezí u Týna nad Vltavou je část obce Temelín v okrese České Budějovice. Nachází se asi 3,5 km na jihovýchod od Temelína. Není zde evidována žádná adresa. V roce 2011 zde trvale nikdo nežil.\n\nBřezí u Týna nad Vltavou je také název katastrálního území o rozloze 6,96 km². V katastrálním území Březí u Týna nad Vltavou leží i Podhájí.\n\nPrvní písemná zmínka o vesnici pochází z roku 1357. V roce 1362 je připomínán Rynart z Březí. Vysokým církevním hodnostářem byl Aleš z Březí.\n\nV první světové válce padlo třináct zdejších mužů. Dne 31. srpna 1924 byl v Březí odhalen pomník padlých občanů z Březí, Podhájí a okolí. Na pomníku je třicet jmen. Dnes je pomník přesunut na bývalou náves Křtěnova.\n\nV roce 1985 bylo Březí v souvislosti se stavbou Jaderné elektrárny Temelín vysídleno a zbouráno.\n\n<nowiki>*</nowiki>) V roce 1961 byly do počtu domů obce Březí u Týna nad Vltavou zahrnuty i domy v Podhájí .\n\nV katastru zaniklé obce se nachází naleziště vltavínů. Prvním typem jsou kulaté, transportované – bez skulptace, jsou méně časté, lze je zaměnit s kteroukoli jinou lokalitou omletých kamenů např. na Radomilicku. Výrazně zajímavější jsou skulptované vltavíny se stopami po velkých bublinách a nevýraznou světlou barvou.\n\n\n\n"}
{"id": "520811", "url": "https://cs.wikipedia.org/wiki?curid=520811", "title": "Eli'ezer Melamed", "text": "Eli'ezer Melamed\n\nRabi Eli'ezer Melamed ( ) (narozený 1961 v Jeruzalémě) je izraelský rabín a autor souboru halachických sbírek \"Perly halachy\" ().\n\nNarodil se jako syn významného rabína Zalmana Barucha Melameda. Studoval mimo jiné na ješivě Merkaz ha-rav. Rabínem byl ordinován ve věku 26 let. V současnosti je rabínem obce (osady) Har Bracha a roš ješiva tamtéž.\n\nJe ženatý s Inbal, dcerou malíře Tuvji Kace. Mají spolu 13 dětí.\n\n\n"}
{"id": "520812", "url": "https://cs.wikipedia.org/wiki?curid=520812", "title": "Knín", "text": "Knín\n\nKnín (také Kmín) je malá vesnice, část obce Temelín v okrese České Budějovice. Nachází se asi 5 km na jihovýchod od Temelína. Je zde evidováno 10 adres. V roce 2011 zde trvale žili tři obyvatelé.\n\nKnín je také název katastrálního území o rozloze 6,1 km².\n\nPrvní písemná zmínka o vesnici pochází z roku 1367, kdy je uváděn Přibík z Knína. V roce 1880 zde žilo 217 obyvatel.\n\nV roce 1869 byla ves uváděna pod názvem Kmín jako osada obce Litoradlice, v letech 1880-1910 byla samostatnou obcí (pod názvem Kmín) v okresu. Týn nad Vltavou, v letech 1921-1950 byl Knín obcí v okresu Týn nad Vltavou, v letech 1961-1985 byl Knín částí obce Březí u Týna nad Vltavou, od 1.7.1985 se stal částí obce Temelín.\n\nV souvislosti s výstavbou Jaderné elektrárny Temelín byla ves vylidněna a v devadesátých letech 20. století zbourána. \n\n\n\n"}
{"id": "520813", "url": "https://cs.wikipedia.org/wiki?curid=520813", "title": "Kočín (Temelín)", "text": "Kočín (Temelín)\n\nKočín je malá vesnice, část obce Temelín v okrese České Budějovice. Nachází se asi 4 km na jih od Temelína. Prochází zde silnice II/122. Je zde evidováno 41 adres. V roce 2011 zde trvale žilo 77 obyvatel.\n\nVe vesnici se nachází rozvodna elektřiny z blízké Jaderné elektrárny Temelín.\n\nKočín je také název katastrálního území o rozloze 3,42 km².\n\nPrvní písemná zmínka o vesnici pochází z roku 1360.\n\nV letech 1850-79 byla součástí obce Kočín i Nová Ves.\n\n\n\n"}
{"id": "520814", "url": "https://cs.wikipedia.org/wiki?curid=520814", "title": "Křtěnov (Temelín)", "text": "Křtěnov (Temelín)\n\nKřtěnov je zaniklá vesnice, část obce Temelín v okrese České Budějovice. Nachází se asi 2,5 km na východ od Temelína. Jsou zde evidovány dvě adresy. V roce 2011 zde trvale nikdo nežil.\n\nKřtěnov je také název katastrálního území o rozloze 2,29 km².\n\nOkolí Křtěnova patří k nejdéle osídleným místům na Vltavotýnsku. V lokalitě Hroby bylo nalezeno patrně nejrozsáhlejší jihočeské mohylové pohřebiště z doby bronzové. Dnes na tomto místě stojí Jaderná elektrárna Temelín. V roce 1884 bylo při polních pracech v trati Na dolní Jablance mezi Křtěnovem a Temelíncem nalezeno šest bronzových sekeromlatů a jedna sekerka. Sekeromlaty jsou zvláštního tvaru a v archeologii se označují jako sekeromlaty křtěnovského typu. Jeden z nich je vystaven v pravěké expozici vltavotýnského muzea, jeden má v pravěké sbírce vídeňské univerzita a ostatní jsou uloženy v Národním muzeu v Praze.\n\nPrvní písemná zmínka o vesnici pochází z roku 1261, kdy je zde připomínán plebán Matyáš.\n\nV roce 1902 zahájil ve Křtěnově činnost Spořitelní a záložní spolek pro Křtěnov, Březí, Litoradlice, Temelín a Temelínec. Koncem roku 1912 měl spolek 149 členů.\n\nV první světové válce padlo 7 křtěnovských občanů.\n\nV roce 1985 ves Křtěnov zanikla v důsledku výstavby Jaderné elektrárny Temelín. Z původní vesnice zůstal stát pouze farní kostel svatého Prokopa a několik domů.\n\n\n\n"}
{"id": "520815", "url": "https://cs.wikipedia.org/wiki?curid=520815", "title": "David Oliver", "text": "David Oliver\n\nDavid Oliver (* 24. dubna 1982, Orlando, Florida, USA) je bývalý americký atlet, který získal na Letních olympijských hrách 2008 v Pekingu bronzovou medaili v závodě na 110 metrů překážek.\n\nV roce 2008 se kvalifikoval na halové mistrovství světa ve Valencii, kde prošel do semifinále. V něm zaběhl čas 7,65 s, což k postupu do finále nestačilo. V témže roce zvítězil na světovém atletickém finále ve Stuttgartu. Bronzovou medaili v běhu na 60 metrů překážek vybojoval v roce 2010 na halovém MS v katarském Dauhá, kde byli rychlejší jen Terrence Trammell a Dayron Robles.\n\nDne 27. června 2010 na americkém šampionátu v Des Moines zaběhl stodesítku s překážkami v čase 12,93 s a na šest setin se přiblížil světovému rekordu Dayrona Roblese.\n\nSportovní kariéru ukončil v září 2017.\n\n"}
{"id": "520816", "url": "https://cs.wikipedia.org/wiki?curid=520816", "title": "Lhota pod Horami", "text": "Lhota pod Horami\n\nLhota pod Horami je vesnice v jižních Čechách, část obce Temelín v okrese České Budějovice. Nachází se asi 2,5 km na jihozápad od Temelína. Je zde evidováno 55 adres. V roce 2011 zde trvale žilo 156 obyvatel.\n\nVe vesnici se nachází železniční zastávka na trati Číčenice – Týn nad Vltavou a Horní a Dolní lhotský rybník.\n\nStejnojmenné katastrální území má rozlohu 3,82 km².\n\nPrvní písemná zmínka o vesnici pochází z roku 1545.\n\n"}
{"id": "520817", "url": "https://cs.wikipedia.org/wiki?curid=520817", "title": "Litoradlice", "text": "Litoradlice\n\nLitoradlice jsou malá vesnice, od roku 1985 část obce Temelín v okrese České Budějovice. Nachází se asi 5,5 km na východ od Temelína. Je zde evidováno 35 adres. V roce 2011 zde trvale žilo 55 obyvatel.\n\nLitoradlice je také název katastrálního území o rozloze 10,78 km².\n\nJméno vsi je odvozena od osobního jména Ĺutorad. Ves se původě jmenovala Ĺutoradice. V roce 1467 je uváděna jako Litoradice a v roce 1553 jako Litoradlicze.\n\nArcheologické nálezy dokládají, že Litoradlice byly osídleny již v pravěku. Nálezy pocházejí z doby bronzové a ze doby železné. Při kopání základů pro bývalou školu byly nalezeny žárové hroby s množstvím bronzových spon, spirálových náramků, jehlic a hrotů z kopí. Při výkopu za školou byla nalezena stradonická keramika.\n\nPrvní písemná zmínka o Litoradlicích pochází z roku 1440. V 15. a 16. století Litoradlice měnily často majitele, náležely k církevnímu majetku, k panství Rožmberků, Divčických ze Sudoměře, Malovců z Malovic na Dřítni. V roce 1623 připadly Litoradlice, jako součást dříteňského zboží, Baltazaru de Marradasovi. V berní rule roku 1654 byly Litoradlice zapsány k panství Hluboká a tam setrvaly až do roku 1849. Bylo zde sídlo schwarzenberského polesí Litoradlice.\n\nV roce 1869 byla jako osada obce Litoradlice uváděna ves Kmín (Knín). V letech 1880-1950 byly Litoradlice obcí v okresu Týn nad Vltavou, v letech 1961-1975 byly obcí v okresu České Budějovice; od 1.1.1976 do 30.6.1985 byly částí obce Březí u Týna nad Vltavou, od 1.7.1985 jsou částí obce Temelín.\n\nDne 22. srpna 1920 byl v Litoradlicích odhalen pomník padlých v první světové válce, na kterém jsou uvedena jména deseti zdejších rodáků. O tři roky později byl ve vsi založen sbor dobrovolných hasičů.\n\nV polovině 20. století byl v litoradlickém katastrálním území zřízen vojenský výcvikový prostor. V roce 1972 se zde ukázky výcviku vltavotýnské tankové jednotky zúčastnil president Ludvík Svoboda. V letech 1997 a 1998 pozemky někdejšího vojenského cvičiště koupila obec Temelín a část pozemků zalesnila\n\nV letech 1985–1989 v souvislosti s výstavbou Jaderné elektrárny Temelín a Vodního díla Hněvkovice zanikly okolní vsi Buzkov, Březí, Jaroslavice, Knín, Křtěnov, Podhájí a Temelínec.\n\nPřelidněnost na přelomu 19. a 20. století řešili někteří obyvatelé emigrací do Ameriky.\n\nVpravo od silnice III/12221 z Jeznice do Litoradlic roste kosatec sibiřský. Rostliny sem byly přeneseny při záchranném přenosu vybraných rostlinných druhů ze zátopové oblasti vodního díla Hněvkovice.\n\nV litoradlickém katastrálním území jsou dvě regionální biocentra, vložená do nadregionálních biokoridorů, v rámci územního systému ekologické stability na území Jihočeského kraje, a to Janoch a Velký les. \n\nVe dvoře myslivny roste 20 metrů vysoká lípa malolistá (litoradlická lípa).\n\nPřes Litoradlice vede silnice III/12221 a cyklotrasa č. 1079 Hluboká nad Vltavou – Týn nad Vltavou.\n\nKulturními památkami v Litoradlicích jsou:\n\n\n\n"}
{"id": "520818", "url": "https://cs.wikipedia.org/wiki?curid=520818", "title": "Podhájí (Temelín)", "text": "Podhájí (Temelín)\n\nPodhájí je zaniklá vesnice, část obce Temelín v okrese České Budějovice. Nachází se asi 4 km na východ od Temelína. Je zde evidováno 9 adres. V roce 2011 zde trvale nikdo nežil.\n\nPodhájí leží v katastrálním území Březí u Týna nad Vltavou o výměře 6,96 km².\n\nArcheologické nálezy dokládají, že okolí Pohájí bylo osídleno už v pravěku. Východně od vsi bylo v lese nalezeno třicet mohyl, ze kterých byly získány různé artefakty.\n\nPrvní písemná zmínka o vesnici pochází z roku 1803, kdy je Podhájí (Podhay) uvedeno jako součást panství Vysoký Hrádek. V roce 1869 zde žilo 408 obyvatel.\n\nV první světové válce padlo 14 zdejších občanů. Jejich jména jsou uvedena na pomníku, který stál původně v Březí u Týna nad Vltavou; před demolicí Březí byl přesunut na křtěnovskou náves.\n\nPodhájí bylo zlikvidováno v souvislosti se stavbou Jaderné elektrárny Temelín. Poslední obyvatelé se odstěhovali v dubnu 1997. Posledním objektem, který ze vsi zůstal je kaple.\n\n<nowiki>*</nowiki>) V roce 1961 byly domy v Podhájí zahrnuty do počtu domů obce Březí u Týna nad Vltavou.\n\n\n\n\n"}
{"id": "520819", "url": "https://cs.wikipedia.org/wiki?curid=520819", "title": "Sedlec (Temelín)", "text": "Sedlec (Temelín)\n\nSedlec je malá vesnice, část obce Temelín v okrese České Budějovice. Nachází se asi 2,5 km na jihozápad od Temelína. Prochází zde silnice II/141. Je zde evidováno 33 adres. V roce 2011 zde trvale žilo šedesát obyvatel.\n\nSedlec leží v katastrálním území Sedlec u Temelína o rozloze 2,8 km².\n\nPrvní písemná zmínka o vesnici pochází z roku 1381.\n\n\n"}
{"id": "520820", "url": "https://cs.wikipedia.org/wiki?curid=520820", "title": "Zvěrkovice (Temelín)", "text": "Zvěrkovice (Temelín)\n\nZvěrkovice je malá vesnice, část obce Temelín v okrese České Budějovice.Patří do římkokatolické farnosti Týn nad Vltavou. Nachází se asi 4,5 km na východ od Temelína. Prochází zde silnice II/105. Je zde evidováno 40 adres. V roce 2011 zde trvale žilo devadesát obyvatel. Jako součást Zvěrkovic se někdy (pro statistické účely) označuje i vesnička Záluží (někdy také Zaluží). \n\nZvěrkovice leží v katastrálním území Zvěrkovice u Týna nad Vltavou o rozloze 3,56 km².\n\nPrvní písemná zmínka o vesnici pochází z roku 1379. Název vsi pochází od osobního jména Zvěrek (Swierek, Zverko apod). Zvěrkovice byly součástí panství Týn nad Vltavou. V letech 1850 – 1905 byly Zvěrkovice osadou obce Bohunice. V v letech 1905 – 1964 byly Zvěrkovice samostatná obec, s vlastním zastupitelstvem. V letech 1964 – 1985 byly Zvěrkovice osadou obce Březí a od 1. července 1985 jsou částí obce (osadou) obce Temelín.\n\n"}
{"id": "520821", "url": "https://cs.wikipedia.org/wiki?curid=520821", "title": "Březí (Trhové Sviny)", "text": "Březí (Trhové Sviny)\n\nBřezí je malá vesnice, část města Trhové Sviny v okrese České Budějovice. Nachází se asi 2,5 km na západ od Trhových Svin. Je zde evidováno 38 adres. V roce 2011 zde trvale žilo 31 obyvatel.\n\nBřezí leží v katastrálním území Březí u Trhových Svinů o rozloze 5,54 km². V katastrálním území Březí u Trhových Svinů leží i Nežetice.\n\nPrvní písemná zmínka o vesnici pochází z roku 1357.\n\n\n"}
{"id": "520822", "url": "https://cs.wikipedia.org/wiki?curid=520822", "title": "Bukvice (Trhové Sviny)", "text": "Bukvice (Trhové Sviny)\n\nBukvice je malá vesnice, část města Trhové Sviny v okrese České Budějovice. Nachází se asi 2,5 km na východ od Trhových Svinů. Je zde evidováno 38 adres. V roce 2011 zde trvale žilo 48 obyvatel.\n\nBukvice leží v katastrálním území Bukvice u Trhových Svinů o rozloze 2,77 km².\n\nPrvní písemná zmínka o vesnici pochází z roku 1392.\n\n\n"}
{"id": "520823", "url": "https://cs.wikipedia.org/wiki?curid=520823", "title": "Čeřejov", "text": "Čeřejov\n\nČeřejov je malá vesnice, část města Trhové Sviny v okrese České Budějovice. Nachází se asi 3,5 km na severozápad od Trhových Svinů. Je zde evidováno 32 adres. V roce 2011 zde trvale žilo sedmdesát obyvatel.\n\nČeřejov leží v katastrálním území Otěvěk o výměře 8,55 km².\n\nPrvní písemná zmínka o vesnici pochází z roku 1367.\n\n"}
{"id": "520824", "url": "https://cs.wikipedia.org/wiki?curid=520824", "title": "Hrádek (Trhové Sviny)", "text": "Hrádek (Trhové Sviny)\n\nHrádek je malá vesnice, část města Trhové Sviny v okrese České Budějovice. Nachází se asi 3,5 km na jihovýchod od Trhových Svinů. Je zde evidováno 19 adres. V roce 2011 zde trvale žilo 38 obyvatel.\n\nHrádek leží v katastrálním území Pěčín u Trhových Svinů o výměře 6,22 km².\n\nPrvní písemná zmínka o vesnici pochází z roku 1360.\nVznik vsi se však datuje již ve 13. století, její jméno je odvozeno od strážního hradu, který tady kdysi stál. Z tvrze se dochovaly terénní relikty na ostrohu nad rybníkem.\n\n\n"}
{"id": "520825", "url": "https://cs.wikipedia.org/wiki?curid=520825", "title": "Jedovary", "text": "Jedovary\n\nJedovary () jsou malá vesnice, část města Trhové Sviny v okrese České Budějovice. Nachází se asi 5,5 km na severozápad od Trhových Svinů. Je zde evidováno 29 adres. V roce 2011 zde trvale žilo 44 obyvatel.\n\nJedovary je také název katastrálního území o rozloze 1,92 km², v němž leží i nejbližší ves Veselka.\n\nPůvod názvu je nejasný. První písemná zmínka o vesnici pochází z roku 1371.\n\nOd 16. století patřila vesnice ke statku Ostrolovského Újezda a v roce 1692 připadly královskému městu Budějovice.\n\nOd roku 1850 do 1935 patřily Jedovary pod Ostrolovský Újezd, následně až do roku 1943 byly samostatnou obcí. V letech 1943–1945 spadaly pod Strážkovice, poté byly opět do roku 1960 samostatnou obcí s osadou Veselka. V letech 1960–1975 naopak spadaly pod Veselku a v roce 1976 byly obě vesnice připojeny k Trhovým svinům, kam spadají podnes. V Jedovarech se narodil československý a český komunistický politik Vojtěch Filip.\n\n\n"}
{"id": "520827", "url": "https://cs.wikipedia.org/wiki?curid=520827", "title": "Něchov", "text": "Něchov\n\nNěchov je malá vesnice, část města Trhové Sviny v okrese České Budějovice. Nachází se asi 5 km na západ od Trhových Svinů. Je zde evidováno 35 adres. V roce 2011 zde trvale žilo sto obyvatel.\n\nNěchov je také název katastrálního území o rozloze 3,35 km².\n\nPrvní písemná zmínka o vesnici pochází z roku 1186.\n\n\n"}
{"id": "520828", "url": "https://cs.wikipedia.org/wiki?curid=520828", "title": "Nežetice", "text": "Nežetice\n\nNežetice je malá vesnice, část města Trhové Sviny v okrese České Budějovice. Nachází se asi 4 km na západ od Trhových Svinů. Je zde evidováno 20 adres. V roce 2011 zde trvale žilo 33 obyvatel.\n\nNežetice leží v katastrálním území Březí u Trhových Svinů o výměře 5,54 km².\n\nPrvní písemná zmínka o vesnici pochází z roku 1186.\n\n"}
{"id": "520830", "url": "https://cs.wikipedia.org/wiki?curid=520830", "title": "Otěvěk", "text": "Otěvěk\n\nOtěvěk je vesnice, část města Trhové Sviny v okrese České Budějovice. Nachází se asi dva kilometry na severozápad od Trhových Svinů. Prochází zde silnice II/156. Je zde evidováno 86 adres. V roce 2011 zde trvale žilo 203 obyvatel. Nejbližší škola a zdravotnické zařízení se nachází v Trhovvých Svinech.\n\nOtěvěk je také název katastrálního území o rozloze 8,55 km², v němž leží i Čeřejov.\n\nPrvní písemná zmínka o vesnici pochází z roku 1357.\n\nSeverozápadně od vesnice leží přírodní památka Zámek.\n\nPamátkově chráněné objekty:\n\nOstatní:\n\n"}
{"id": "520831", "url": "https://cs.wikipedia.org/wiki?curid=520831", "title": "Pěčín (Trhové Sviny)", "text": "Pěčín (Trhové Sviny)\n\nPěčín () je malá vesnice, část města Trhové Sviny v okrese České Budějovice. Nachází se asi 3,5 km na jihovýchod od Trhových Svinů. Je zde evidováno 16 adres. V roce 2011 zde trvale žilo 21 obyvatel.\n\nPěčín leží v katastrálním území Pěčín u Trhových Svinů o rozloze 6,22 km². V katastrálním území Pěčín u Trhových Svinů leží i Hrádek.\n\nPrvní písemná zmínka o vesnici pochází z roku 1385.\n\n\n"}
{"id": "520832", "url": "https://cs.wikipedia.org/wiki?curid=520832", "title": "Rankov (Trhové Sviny)", "text": "Rankov (Trhové Sviny)\n\nRankov je malá vesnice, část města Trhové Sviny v okrese České Budějovice. Nachází se asi 4,5 km na severozápad od Trhových Svinů. Je zde evidováno 50 adres. V roce 2011 zde trvale žilo 85 obyvatel. Rankov leží v katastrálním území Rankov u Trhových Svinů o rozloze 4,98 km².\n\nPrvní písemná zmínka o vesnici pochází z roku 1367.\n\n\n"}
{"id": "520833", "url": "https://cs.wikipedia.org/wiki?curid=520833", "title": "Todně", "text": "Todně\n\nTodně (niem. \"Todnie\", \"Toden\" (1382) je malá vesnice na Doudlebsku, část města Trhové Sviny v okrese České Budějovice. Nachází se asi 5,5 km na západ od Trhových Svinů. Je zde evidováno 40 adres. V roce 2011 zde trvale žilo 95 obyvatel.\n\nTodně je také název katastrálního území o rozloze 4,59 km².\n\nPrvní písemná zmínka o vesnici pochází z roku 1186.\n\n"}
{"id": "520834", "url": "https://cs.wikipedia.org/wiki?curid=520834", "title": "Třebíčko", "text": "Třebíčko\n\nTřebíčko je malá vesnice, část města Trhové Sviny v okrese České Budějovice. Nachází se asi 3 km na severovýchod od Trhových Svinů. Prochází zde silnice II/157. Je zde evidováno 24 adres. V roce 2011 zde trvale žilo 29 obyvatel.\n\nTřebíčko leží v katastrálním území Trhové Sviny o výměře 14,86 km².\n\nPrvní písemná zmínka o vesnici pochází z roku 1381.\n\n\n"}
{"id": "520835", "url": "https://cs.wikipedia.org/wiki?curid=520835", "title": "Veselka (Trhové Sviny)", "text": "Veselka (Trhové Sviny)\n\nVeselka je malá vesnice, část města Trhové Sviny v okrese České Budějovice. Nachází se asi 5,5 km na severozápad od Trhových Svinů. Je zde evidováno 8 adres. V roce 2011 zde trvale žilo pět obyvatel.\n\nVeselka leží v katastrálním území Jedovary o výměře 1,92 km².\n\nPrvní písemná zmínka o vesnici pochází z roku 1692.\n\n\n"}
{"id": "520836", "url": "https://cs.wikipedia.org/wiki?curid=520836", "title": "Hněvkovice na levém břehu Vltavy", "text": "Hněvkovice na levém břehu Vltavy\n\nHněvkovice na levém břehu Vltavy je vesnice, část města Týn nad Vltavou v okrese České Budějovice. Nachází se asi 3,5 km na jihovýchod od Týna nad Vltavou. Je zde evidováno 80 adres. V roce 2011 zde trvale žilo 71 obyvatel.\n\nHněvkovice na levém břehu Vltavy leží v katastrálním území Hněvkovice u Týna nad Vltavou.\n\nJméno vesnice je zřejmě odvozeno od jména osadníka Hněvka.\n\nPrvní písemná zmínka o vesnici pochází z roku 1463. Hněvkovice pravděpodobně náležely k bechyňskému panství. V roce 1549 je ves jmenována jako příslušenství bechyňského zámku.\n\nVesnice Hněvkovice byla jednotná až do roku 1904, kdy byla rozdělena na Hněvkovice na pravém břehu a Hněvkovice na levém břehu. Východní hranice katastru sledovala od problematicky zjistitelné doby východní okraj koryta Vltavy. Na protějším břehu se rozkládala zástavba osady Hněvkovice na pravém břehu Vltavy náležející do katastrálního území obce Dobšice. Roku 1960 byla obec Hněvkovice na levém břehu Vltavy připojena k Týnu nad Vltavou, přičemž v problematicky zjistitelné době byla ke katastru Hněvkovic na levém břehu Vltavy překatastrována z katastrálního území Dobšice i pravobřežní osada Hněvkovice na pravém břehu Vltavy.\n\nPamátkově chráněné objekty:\n\nObě dále uvedené památky jsou součástí historických Hněvkovic a v současnosti patří k Hněvkovicím na pravém břehu Vltavy:\n\n\n\nZámecký pán Jeroným Hozlauer z Hozlau se během třicetileté války rozhodl ukrýt své cennosti na zámku. Společně se svým sluhou ukryli a zazdili cennosti do sklepení. Vzhledem k tomu, že se k zámku blížilo vojsko generála Baltasara Marradase, uryhleně opustili zámek zadním vchodem. Během úprku Jeroným Hozlauer usoudil, že by jej mohl sluha zradit a vyzvednout si poklad. Tak ho nedaleko Čihovic probodl. Na tomto místě byla později vystavena kaple svatého Josefa. Po této vraždě Jeroným Hozlauer odejel a ztratil se kdesi ve světě. Po své smrti se začal zjevovat a v podobě bludného jezdce teď straší v hněvkovickém zámku a okolí, kde údajně dodnes hledá ukrytý poklad.\n\n"}
{"id": "520837", "url": "https://cs.wikipedia.org/wiki?curid=520837", "title": "Koloděje nad Lužnicí", "text": "Koloděje nad Lužnicí\n\nKoloděje nad Lužnicí () je vesnice, část města Týn nad Vltavou v okrese České Budějovice. Nachází se asi 3 km na sever od Týna nad Vltavou. Prochází zde silnice II/105. Je zde evidováno 263 adres. V roce 2011 zde trvale žilo 198 obyvatel.\n\nKoloděje nad Lužnicí je také název katastrálního území o rozloze 5,27 km². V katastrálním území Koloděje nad Lužnicí leží i Vesce.\n\nPrvní písemná zmínka o vesnici pochází z roku 1295, kdy je uváděn název Kaladý. Do poloviny 16. století náležela obec panství Březnice; poté ji Jan Čabelický ze Soutic připojil k panství Týn nad Vltavou. Jeho syn Adam po otcově smrti vybudoval v letech 1565–1570 v Kolodějích renesanční tvrz na půdorysu lichoběžníku opevněnou vodním příkopem. Po Adamově smrti je obec v dědickém řízení již konkrétně zmíněna. V 17. století měnilo panství i obec majitele až se roku 1704 dostalo v dražbě do rukou Václava Norberta Oktaviána Kinského, jehož dcera Marie Alžběta se provdala za Františka Wratislava z Mitrowicz. V držení Wratislavů zůstal zámek až do roku 1943, kdy rod vymírá po meči a panství přechází sňatkem Marie Terezie Wratislavové do majetku Dercsényiů. Za panování Františka Karla z Mitrowicz byla tvrz v letech 1737–1741 přestavěna na barokní zámek a byla k němu přistavěna kaple sv. Anny, která je ve své podobě ovlivněna dílem Kiliána Ignáce Dientzenhofera a je dílem architekta Jana Hybnera, autora kaple sv. Rocha v Rakovníku. V roce 1777 byla v obci zřízena škola, pro jejíž účely byla pak v roce 1878 upravena budova bývalého hostince na levém břehu řeky Lužnice. Roku 1842 byl vybudován mlýn, zdemolovaný v 60. letech 20. století v důsledku budování přehrady Orlík. Ve stejném období bylo mezi Kolodějemi a Týnem objeveno ložisko grafitu, které bylo následně vytěžováno. V souvislosti se stavbou jaderné elektrárny Temelín a vodního díla Hněvkovice byl v 80. letech demolován i kolodějský jez.\n\nHistorie Koloděj jako samostatné obce se však uzavřela již dříve, v prosinci 1976, kdy byla obec přičleněna k Týnu nad Vltavou jako jeho městská část.\n\nV roce 1680 vypukla v sousedním Týně nad Vltavou morová epidemie, z jejíhož vzniku byli obviněni týnští Židé a v důsledku toho byli z města vypovězeni. Majitelé několika okolních obcí jim dovolili usadit se na svých panstvích, mezi nimi tehdejší majitel kolodějského panství Jan Brandensstein z Oppurku a v Kolodějích tak imigrační vlnou v letech 1681–1682 vzniká většinově židovská obec. Stavba synagogy byla započata v roce 1695 a v říjnu 1697 se zde začaly konat pravidelné bohoslužby. V obci působili dva krajští rabíni: Samuel Löw Kauder a Jakub (Jacob) Mahler, který je pohřben na zdejším hřbitově v nejhonosnějším hrobě s tzv. tumbou. Na přelomu 18. a 19.století žilo v Kolodějích zhruba 600–700 Židů v přibližně 85 domech. Největšího rozmachu došla místní židovská komunita v polovině 19.století, kdy zde kromě synagogy byla i židovská škola, nemocnice a řada obchodů, řemeslníků, řezníků ad. Po zrovnoprávnění židovského obyvatelstva monarchie v roce 1867 se místní Židé začali masově stěhovat z obce. Počet Židů v Kolodějích rychle klesal: zatímco v roce 1862 bylo při sčítání lidu napočítáno v obci 692 židovských obyvatel, v roce 1908 jich zde zbylo pouze 35. Po 1.světové válce zůstalo v Kolodějích již jen asi 10 Židů. Historii židovského osídlení v Kolodějích pak uzavřel holokaust, který přežili jen bratři Radokové a Miloš Vogl, jehož rodiče byli zavražděni v koncentračním táboře.\n\n\n"}
{"id": "520839", "url": "https://cs.wikipedia.org/wiki?curid=520839", "title": "Malá Strana (Týn nad Vltavou)", "text": "Malá Strana (Týn nad Vltavou)\n\nMalá Strana je část města Týn nad Vltavou v okrese České Budějovice. Nachází se na jihu Týna nad Vltavou. Je zde evidováno 568 adres. V roce 2011 zde trvale žilo 2952 obyvatel.\n\nMalá Strana leží v katastrálním území Týn nad Vltavou o výměře 19,72 km².\n\n\n"}
{"id": "520840", "url": "https://cs.wikipedia.org/wiki?curid=520840", "title": "Netěchovice", "text": "Netěchovice\n\nNetěchovice je vesnice, část města Týn nad Vltavou v okrese České Budějovice. Nachází se asi 3,5 km na severovýchod od Týna nad Vltavou. Prochází zde silnice II/122. Je zde evidováno 52 adres. Trvale zde žije 101 obyvatel.\n\nNetěchovice je také název katastrálního území o rozloze 3,42 km.\n\n\n"}
{"id": "520842", "url": "https://cs.wikipedia.org/wiki?curid=520842", "title": "Nuzice", "text": "Nuzice\n\nNuzice je vesnice, část města Týn nad Vltavou v okrese České Budějovice. Nachází se asi 6 km na severovýchod od Týna nad Vltavou. Je zde evidováno 131 adres. V roce 2011 zde trvale žilo 114 obyvatel.\n\nNuzice je také název katastrálního území o rozloze 6,97 km².\n\nPrvní písemná zmínka o vesnici pochází z roku 1268.\n\nPodél východní hranice katastrálního území teče potok Židova strouha, jehož údolí je chráněné jako stejnojmenná přírodní památka.\n\n\n"}
{"id": "520843", "url": "https://cs.wikipedia.org/wiki?curid=520843", "title": "Předčice", "text": "Předčice\n\nPředčice je malá vesnice, část města Týn nad Vltavou v okrese České Budějovice. Nachází se asi 2,5 km na východ od Týna nad Vltavou. Je zde evidováno 33 adres. V roce 2011 zde trvale žilo 67 obyvatel.\n\nPředčice je také název katastrálního území o rozloze 3,17 km².\n\nPrvní písemná zmínka o vesnici pochází z roku 1379.\n\n"}
{"id": "520844", "url": "https://cs.wikipedia.org/wiki?curid=520844", "title": "Vesce (Týn nad Vltavou)", "text": "Vesce (Týn nad Vltavou)\n\nVesce je malá vesnice, část města Týn nad Vltavou v okrese České Budějovice. Nachází se asi 4 km na sever od Týna nad Vltavou. Je zde evidováno 31 adres. V roce 2011 zde trvale žilo 47 obyvatel.\n\nVesce leží v katastrálním území Koloděje nad Lužnicí o výměře 5,27 km².\n\nPrvní písemná zmínka o vesnici pochází z roku 1268.\n\n\n"}
{"id": "520845", "url": "https://cs.wikipedia.org/wiki?curid=520845", "title": "Koroseky", "text": "Koroseky\n\nKoroseky jsou malá vesnice, část obce Vrábče v okrese České Budějovice. Nachází se asi 1 km na severovýchod od Vrábče. Je zde evidováno 27 adres. V roce 2020 zde trvale žilo 56 obyvatel.\n\nKoroseky leží v katastrálním území Vrábče o výměře 9,45 km².\n\nPrvní písemná zmínka o vesnici pochází z roku 1544.\nOd roku 1850 jsou Koroseky součástí obce Vrábče, pouze v letech 1985-1990 společně připadaly pod Boršov nad Vltavou.\nDříve byly uváděny též jako \"Kuroseky\" nebo \"Malé Koroseky\" (pro odlišení od Dvora Koroseky), německy \"Korosek, \"Kurosek\", \"Klein Korsek\" nebo \"Katzendorf\".\n\n\n"}
{"id": "520846", "url": "https://cs.wikipedia.org/wiki?curid=520846", "title": "Kroclov", "text": "Kroclov\n\nKroclov je malá vesnice, část obce Vrábče v okrese České Budějovice. Nachází se asi 1,5 km na jihovýchod od Vrábče. Je zde evidováno 23 adres. V roce 2011 zde trvale žilo 37 obyvatel.\n\nKroclov leží v katastrálním území Vrábče o výměře 9,45 km².\n\nPrvní písemná zmínka o vesnici pochází z roku 1379.\nOd roku 1850 je Kroclov součástí obce Vrábče, pouze v letech 1985-1990 společně připadly pod Boršov nad Vltavou, v roce 1990 se Vrábče opět osamostatnila a od roku 1992 jí připadl zpět Kroclov.\n\n"}
{"id": "520847", "url": "https://cs.wikipedia.org/wiki?curid=520847", "title": "Slavče (Vrábče)", "text": "Slavče (Vrábče)\n\nSlavče je vesnice, část obce Vrábče v okrese České Budějovice. Nachází se asi 2,5 km na severozápad od Vrábče. Je zde evidováno 82 adres. V roce 2011 zde trvale žilo 134 obyvatel.\n\nSlavče je také název katastrálního území o rozloze 6,27 km².\n\nPrvní písemná zmínka o vesnici pochází z roku 1375.\nOd roku 1850 byla vesnice součástí obce Křemže, v roce 1888 byla připojena k Mříči. V letech 1957-1960 byly nakrátko samostatnou obcí. V roce 1960 byly připojeny k Vrábči, v letech 1985-90 společně k Boršovu a od roku 1990 jsou opět součástí obce Vrábče.\n\n\n<gallery caption=\"Slavče / Vrábče /\">\nSoubor:Slavče (Vrábče) čp60 (01).jpg|Stavení č.p.60\nSoubor:Slavče (Vrábče) od západu 01.jpg|Pohled od západu\nSoubor:Slavče (Vrábče), hřiště 01.jpg|Hřiště\nSoubor:Slavče (Vrábče) čp12 (01).jpg|Stavení č.p.12\nSoubor:Slavče (Vrábče), křížek 01.jpg|Křížek\nSoubor:Slavče (Vrábče) čp10 (01).jpg|Stavení č.p.10\n</gallery>\n\n"}
{"id": "520848", "url": "https://cs.wikipedia.org/wiki?curid=520848", "title": "Bohunice (Všemyslice)", "text": "Bohunice (Všemyslice)\n\nBohunice je vesnice, část obce Všemyslice v okrese České Budějovice. Nachází se asi 1,5 km na východ od obce Všemyslice. Je zde evidováno 84 adres. V roce 2011 zde trvale žilo 163 obyvatel.\n\nBohunice leží v katastrálním území Bohunice nad Vltavou o rozloze 7 km², v němž leží i Všemyslice.\n\nPrvní písemná zmínka o vesnici pochází z roku 1379.\n\nV roce 2009 se v Bohunicích postavilo hřiště z gumy a opravila hospoda. Postavily se tady lampy a zřídil plynovod. V roce 2010 byly opraveny veškeré silnice, které jsou ve vlastnictví obce Všemyslice. Potok v Bohunicích pochází z rybníka lidově zvaného Obecňák, který leží mezi Bohunicemi a Všemyslicemi.\n\n\n"}
{"id": "520850", "url": "https://cs.wikipedia.org/wiki?curid=520850", "title": "Neznašov (Všemyslice)", "text": "Neznašov (Všemyslice)\n\nNeznašov je vesnice, část obce Všemyslice v okrese České Budějovice. Nachází se asi 2,5 km na severovýchod od Všemyslice. Je zde evidováno 289 adres. V roce 2011 zde trvale žilo 583 obyvatel.\n\nNeznašov leží v katastrálním území Všemyslice o výměře 6,78 km².\n\nPrvní písemná zmínka o vesnici pochází z roku 1407.\n\n\n"}
{"id": "520851", "url": "https://cs.wikipedia.org/wiki?curid=520851", "title": "Slavětice (Všemyslice)", "text": "Slavětice (Všemyslice)\n\nSlavětice je malá vesnice, část obce Všemyslice v okrese České Budějovice. Nachází se asi 1 km na sever od Všemyslice. Je zde evidováno 16 adres. V roce 2011 zde trvale žilo 31 obyvatel.\n\nSlavětice leží v katastrálním území Slavětice u Všemyslic o rozloze 2,44 km².\n\nPrvní písemná zmínka o vesnici pochází z roku 1407.\n\n\n"}
{"id": "520852", "url": "https://cs.wikipedia.org/wiki?curid=520852", "title": "Všeteč", "text": "Všeteč\n\nVšeteč je vesnice, část obce Všemyslice v okrese České Budějovice. Nachází se asi 2,5 km na severozápad od Všemyslice. Prochází zde silnice II/138. Je zde evidováno 79 adres. V roce 2011 zde trvale žilo 121 obyvatel.\n\nVšeteč je také název katastrálního území o rozloze 11,9 km².\n\nPrvní písemná zmínka o vesnici pochází z roku 1654.\n\nSeverozápadně od vesnice se nachází přírodní rezervace Velký a Malý Kamýk.\n\n\n"}
{"id": "520855", "url": "https://cs.wikipedia.org/wiki?curid=520855", "title": "Zalman Baruch Melamed", "text": "Zalman Baruch Melamed\n\nRabi Zalman Baruch Melamed ( ) (narozen 20. července 1937) je roš ješiva (doslova „hlava ješivy“) v Bejt Elu. \n\nNarodil se v Tel Avivu, jeho otec David byl chasid, matka Ra'aja dcerou rabína. Studoval mimo jiné na jeruzalémské ješivě Merkaz ha-rav a byl významným žákem rabiho Cvi Jehudy Kooka.\n\nRoku 1978 se neúspěšně pokusil založit ješivu v Ofře, rok poté ji založil v Bejt Elu a dodnes ji vede.\n\nSe ženou Šlomit, která je ředitelkou \"Sedmého kanálu\" (Aruc ševa), má sedm dětí, jeden z jeho synů je rabi Eliezer Melamed.\n\n"}
{"id": "520856", "url": "https://cs.wikipedia.org/wiki?curid=520856", "title": "Dobčice", "text": "Dobčice\n\nDobčice (něm. \"Dobschitz\") je malá vesnice, část obce Záboří v okrese České Budějovice. Nachází se asi 2,5 km na západ od Záboří. Je zde evidováno 39 adres. V roce 2011 zde trvale žilo 48 obyvatel.\n\nDobčice leží v katastrálním území Lipanovice o výměře 10,45 km².\n\nPrvní písemná zmínka o vesnici pochází z roku 1292.\n\nOd května do července 2012 zde režisér Zdeněk Troška natáčel komedii Babovřesky, která byla do kin uvedena 14. února 2013. V létě 2013 zde Zdeněk Troška natočil pokračování Babovřesky 2, které měly premiéru 20. února 2014. V létě 2014 se zde natáčely Babovřesky 3.\n\nOd roku 1850 jsou Dobčice součástí obce Záboří.\n\nDřívější názvy jsou \"Dobšice\", případně \"Dobšice na Vyšším Brodě\", německy \"Dobschitz\".\n\n\n"}
{"id": "520857", "url": "https://cs.wikipedia.org/wiki?curid=520857", "title": "Lipanovice", "text": "Lipanovice\n\nLipanovice () je vesnice, část obce Záboří v okrese České Budějovice. Lipanovice je také název katastrálního území o rozloze 10,45 km². V katastrálním území Lipanovice leží i Dobčice. V roce 2011 zde trvale žilo 79 obyvatel.\n\nPrvní písemná zmínka o vesnici pochází z roku 1292.\nPo roce 1850 byly Lipanovice vždy součástí obce Záboří, pouze v letech 1950–1951 se staly součástí krátce existující samostatné obce Holašovice.\n\nNěmecky se vesnice nazývala \"Linden\", česky lidově pak \"Linda\".\n\nVesnice Lipanovice se nachází asi 1,5 km na jihozápad od Záboří. Leží ve svahu na východním úpatí vrchu Vysoká Běta v nadmořské výšce 500 metrů. Na úbočí vrchu se nachází přírodní rezervace Vysoká Běta. Lipanovicemi probíhá hranice CHKO Blanský les.\n\nJe zde evidováno 75 adres.\n\nSvažitou náves lemují zemědělské usedlosti ve stylu selského baroka, návesní kaple se zvoničkou datována 1902. V roce 1990 zde byla vyhlášena vesnická památková zóna lidové architektury. Památkově jsou chráněné usedlosti čp. 5, 8, 9 a 31 a čtyři mohylníky v okolí vesnice.\n\n"}
{"id": "520858", "url": "https://cs.wikipedia.org/wiki?curid=520858", "title": "Božejov (Žár)", "text": "Božejov (Žár)\n\nBožejov (něm. \"Puschendorf\" nebo také \"Buschendorf\" ) je malá vesnice, část obce Žár v okrese České Budějovice. Nachází se asi 1,5 km na jih od Žáru. V současnosti je zde evidováno 24 adres. V roce 2011 zde trvale žilo 13 obyvatel.\n\nBožejov leží v katastrálním území Božejov u Nových Hradů o rozloze 3,52 km². V tomto katastrálním území se nachází i poutní místo Hasenbrunn (Zaječí pramen) na východním svahu Kamenské hory\n\nVesnici tvoří přibližně oválná náves, kterou těsně lemují selské statky, takže dispozice vsi je velice kompaktní až uzavřená. V roku 1990 byla v Božejově vyhlášena vesnická památková zóna.\n\nVesnicí prochází cyklotrasa č. 1046, jež je součástí naučné cyklostezky Pamětí Novohradska.\n\nPrvní písemná zmínka o vesnici pochází z roku 1390.\n\nV Božejově se nachází tyto kulturní památky:\n\n"}
{"id": "520860", "url": "https://cs.wikipedia.org/wiki?curid=520860", "title": "Hrušov (Žimutice)", "text": "Hrušov (Žimutice)\n\nHrušov je malá vesnice, část obce Žimutice v okrese České Budějovice. Nachází se asi 1,5 km na východ od Žimutic. Je zde evidováno 12 adres. V roce 2011 zde trvale žilo 23 obyvatel.\n\nHrušov leží v katastrálním území Žimutice o výměře 7,85 km².\n\nPrvní písemná zmínka o vesnici pochází z roku 1396.\n\n\n"}
{"id": "520863", "url": "https://cs.wikipedia.org/wiki?curid=520863", "title": "Krakovčice", "text": "Krakovčice\n\nKrakovčice je malá vesnice, část obce Žimutice v okrese České Budějovice. Nachází se asi 2,5 km na severovýchod od Žimutic. Je zde evidováno 19 adres. V roce 2011 zde trvale žilo 31 obyvatel.\n\nKrakovčice je také název katastrálního území o rozloze 1,6 km².\n\nPrvní písemná zmínka o vesnici pochází z roku 1530.\n\n"}
{"id": "520864", "url": "https://cs.wikipedia.org/wiki?curid=520864", "title": "Pořežany", "text": "Pořežany\n\nPořežany je vesnice, část obce Žimutice v okrese České Budějovice. Nachází se asi 3,5 km na jih od Žimutic. Je zde evidováno 74 adres. V roce 2011 zde trvale žilo 97 obyvatel.\n\nPořežany je také název katastrálního území o rozloze 5,47 km².\n\nPrvní písemná zmínka o vesnici pochází z roku 1379.\n\n\n"}
{"id": "520865", "url": "https://cs.wikipedia.org/wiki?curid=520865", "title": "Smilovice (Žimutice)", "text": "Smilovice (Žimutice)\n\nSmilovice je vesnice, část obce Žimutice v okrese České Budějovice. Nachází se asi 3,5 km na severozápad od Žimutic. Je zde evidováno 51 adres. V roce 2011 zde trvale žilo 99 obyvatel.\n\nSmilovice leží v katastrálním území Smilovice u Týna nad Vltavou o rozloze 4,21 km².\n\nPrvní písemná zmínka o vesnici pochází z roku 1366.\n\n\n"}
{"id": "520866", "url": "https://cs.wikipedia.org/wiki?curid=520866", "title": "Sobětice (Žimutice)", "text": "Sobětice (Žimutice)\n\nSobětice je malá vesnice, část obce Žimutice v okrese České Budějovice. Nachází se asi 2,5 km na jihovýchod od Žimutic. Je zde evidováno 25 adres. V roce 2011 zde trvale žilo 42 obyvatel.\n\nSobětice leží v katastrálním území Sobětice u Žimutic o rozloze 2,49 km².\n\nPrvní písemná zmínka o vesnici pochází z roku 1368.\n\n"}
{"id": "520867", "url": "https://cs.wikipedia.org/wiki?curid=520867", "title": "Třitim", "text": "Třitim\n\nTřitim je vesnice, část obce Žimutice v okrese České Budějovice. Nachází se asi 3,5 km na západ od Žimutic. Je zde evidováno 88 adres. V roce 2011 zde trvale žilo 29 obyvatel.\n\nTřitim je také název katastrálního území o rozloze 6,43 km².\n\nPrvní písemná zmínka o vesnici pochází z roku 1407.\n\nDne 7. září 1929 havaroval krátce po startu z vltavotýnského letiště u Čihovic západně od vsi vojenský letoun Aero AB 11-9. Oba letci, pilot desátník Václav Beneš a pozorovatel svobodník Václav Černý, v troskách zahynuli.\n\n\n"}
{"id": "520870", "url": "https://cs.wikipedia.org/wiki?curid=520870", "title": "Tuchonice", "text": "Tuchonice\n\nTuchonice je malá vesnice, část obce Žimutice v okrese České Budějovice. Nachází se asi 4,5 km na jih od Žimutic. Je zde evidováno 33 adres. V roce 2011 zde trvale žilo 29 obyvatel.\n\nTuchonice je také název katastrálního území o rozloze 3,681173 km².\n\nPrvní písemná zmínka o vesnici pochází z roku 1380.\n\n\n"}
{"id": "520872", "url": "https://cs.wikipedia.org/wiki?curid=520872", "title": "Seznam katastrálních území v okrese České Budějovice", "text": "Seznam katastrálních území v okrese České Budějovice\n\nSeznam katastrálních území okresu České Budějovice\n\nV této tabulce je uveden kompletní výčet katastrálních území Okresu České Budějovice, včetně rozlohy a sídel, které na nich leží.\nCelková výměra 1638,2 km\n\n"}
{"id": "520875", "url": "https://cs.wikipedia.org/wiki?curid=520875", "title": "Joachim von Sandrart", "text": "Joachim von Sandrart\n\nJoachim von Sandrart starší (12. května 1606 ve Frankfurtu nad Mohanem – 14. října 1688 v Norimberku) byl malíř, rytec, historik umění, pedagog a překladatel.\n\nSandrart pocházel ze staré měšťanské rodiny z horské oblasti Monsu v belgické provincii Henegavsko, z přímé linie rodinné větve započaté \"Jeanem Sandratem\" (1449–1509), hejtmanem papežské gardy. V roce 1500 obdržel jeho prapředek od papeže Alexandra VI. (1431–1503) lénem „Lescaille a Fay u Monsu“ a byl povýšen do šlechtického stavu. Později Sandrartové přesídlili jako obchodníci do Frankfurtu nad Mohanem. Joachim von Sandrart z nich dosáhl nejvyšších poct; dne 20. července 1653 obdržel v Řezně \"(Regensburg)\" říšský titul a byl mu schválen erb se třemi hrozny.\n\nNorimberský rytec a obchodník s uměleckými předměty Jacob von Sandrart (1630–1708) byl jeho synovec.\n\nSnad roku 1615 v devíti nebo deseti letech se Sandrart (1620/21) začal učit jako rytec a malíř v Norimberku u Petera Isselburga (asi 1580–1630) a poté v Praze v rytecké oficíně Egidia Sadelera staršího (asi 1570–1629). První uměleckou výukou však prošel již dříve v dílně Daniela Soreaua († 1619). O deset let později (1625) byl v Utrechtu žákem u Gerrita van Honthorsta (1592–1656), kde zůstal do roku 1629. V následujících šesti letech (do roku 1635) cestoval Sandrart se svým učitelem Honthorstem po Anglii a Itálii. Mimo jiné tam maloval \"Smrt Senecy\", noční krajinu a další obrazy ve stylu Honthorsta. Také dodával kresby do Justiniánovy galerie v Římě (\"Galeria Giustiniana\", Řím, 1631). Několik objednávek Sandrart dostal od papeže Urbana VIII. (1568–1644). Byly to většinou portréty a biblické scény pro vnitřní výzdobu římských kostelů. Sandrartovy mnohé kresby i celé cykly posloužily jako návrhy a předlohy pro další malíře, například \"Itinerarium Italiae nov-antiquae\" od Martina Zeillera (1589–1661) a \"Archontologia cosmica\" od Johanna Ludwiga Gottfrieda (1584–1633).\n\nV roce 1635 se Sandrart vrátil zpět do Frankfurtu nad Mohanem, kde bydlel dva roky. Roku 1637 odešel do Amsterdamu, kde zůstal do roku 1645. Tam se dostal do nejvyšší společnosti a stal se prominentním znalcem umění, mezinárodním obchodníkem s uměním a dvorním malířem. Pro Maxmiliána I. Bavorského (1573–1651) Sandrart vytvořil alegorické obrazy \"Dvanáct měsíců\" a \"Den a noc\", oba pro jeho zámeckou galerii ve Schleißheimu. Po smrti svého tchána v roce 1645 Sandrart zdědil zámek Stockau u Ingolstadtu. Přestěhoval se tam i s rodinou z Nizozemí a vytvořil z něj své dědičné sídlo.\n\nV roce 1649 odešel Sandrart opět do Norimberku, kde měl lepší pomínky pro získávání objednávek. Tam maloval hlavně přítomné velvyslance. Jeho nejvýznamnějším dílem z té doby je skupinový portrét diplomatů \"Velká mírová hostina\", která se konala dne 25. září 1648 za účasti falckraběte Karla Gustava s císařským a švédským komisařem a říšskými státníky v rámci \"Mírového kongresu\". Roku 1653 byl Sandrart povýšen do šlechtického stavu s titulem \"falcko-neuburský rada\". Když měl ve Vídni portrétovat manželku císaře Ferdinand III. Habsburského (1608–1657), jakož i římského krále Ferdinanda IV. (1633–1654) a arcivévodu Leopolda (1614–1662), odměnou byl povýšen do rakouského šlechtického stavu. Další poctu získal 1676 od vévody Augusta ze Sachsen-Weißenfelsu (1614–1680). Byl přijat do prospěšné tzv. \"Výsostné společnosti\" (\"Fruchtbringende Gesellschaft\"), v tomto spolku byli všichni členové dekorování řádem Kokosové palmy a dostali své tituly. Sandrartovi vévoda propůjčil titul \"veřejně prospěšný\" a heslo \"Daleko vyčnívající\". Jako emblém mu byla určena \"červená jedle\". V Köthenerově knize této společnosti je Sandrart uveden pod č. 836. \n\nSandrartovy výtvarné práce se vyznačují méně originalitou a více sklonem k napodobování. V jihoněmeckých a rakouských galeriích i v kostelech se najdou jeho díla v rukopisu zaměnitelná s jinými malíři. Větší přínos než svou výtvarnou tvorbou získal Sandrart svými organizačními počiny a spisy. V roce 1662 založil první německou uměleckou akademii v Norimberku. Byl také činný jako nakladatel. Jeho synovec a dědic Johann Jacob von Sandrart (1655–1698) pokračoval v jeho akademických spisech.\n\nV letech 1670 až 1673 se usadil v Augsburgu. Tam založil soukromou uměleckou akademii. Roku 1675 vytvořil obraz \"Jakubův sen\" na jižní stěně kostela františkánů v Augsburgu.\n\nJeho stěžejním teoretickým dílem je kompendium \"Teutsche Academie der edlen Bau-, Bild und Malereikünste\", které se objevilo v několika dílech mezi lety 1675 a 1679. Vzniklo ve spolupráci s norimberským básníkem Sigmundem von Birken (1626–1681), který Sandrartovy texty přepracovával a doplňoval četnými básněmi. Spis je pokládán za první teoretickou práci o výtvarném umění v němčině. Sandrart 1680 vydal v překladu od Vincenzo Cartaris \"Le imagini colla sposizione degli dei degli antichi\" (německý titul: \"Iconologia Deorum oder Abbildung der Götter welche von den Alten verehret wurden\") následovalo další epochální dílo k dějinám umění.\n\nRoku 1681 se Sandrart postaral o renovaci hrobu Albrechta Dürera (1471–1528) na hřbitově v Norimberku, kde také on sám v roce 1688 nalezl své poslední místo k odpočinku.\n\n\n\n\n\n"}
{"id": "520877", "url": "https://cs.wikipedia.org/wiki?curid=520877", "title": "Osrdečník", "text": "Osrdečník\n\nOsrdečník či perikard (: \"pericardium\") je vak obalující srdce. Je tvořen dvěma listy – vnitřní serózní blánou (\"pericardium serosum viscerale\"), která tvoří výstelku perikardiální dutiny a epikard přímo naléhající na srdeční svalovinu, a vnější blánou (\"pericardium serosum parietale\"). Mezi oběma listy je nepatrná štěrbina (dutina osrdečníku), ve které se fyziologicky nachází jen několik kapek serózní tekutiny (\"liquor pericardii\"), která zmírňuje tření při pohybech srdce.\n\n\n"}
{"id": "520883", "url": "https://cs.wikipedia.org/wiki?curid=520883", "title": "Kollywood", "text": "Kollywood\n\nKollywood aneb tamilská kinematografie je neformální název pro kinematografii indického svazového státu Tamilnádu, kde vznikají filmy v tamilštině. Sídlem tamilského filmového průmyslu je čennajská čtvrť Kodambakkam, jež mu také dala jméno (ve spojení s názvem Hollywood - centrem filmového průmyslu USA).\n\nKollywood spolu s Bollywoodem a Tollywoodem patří k největším filmovým průmyslům v Indii.\n\nTamilské filmy obsahují prvky typické pro všechny indické mainstreamové kinematografie, jako je kombinování žánrů či užívání muzikálových vsuvek, mají však svébytnou estetiku, často založenou na tradiční tamilské kultuře. Charakteristickým znakem jsou také často až absurdně přehnané akční scény, v nichž hrdinové vykazují vyloženě nadlidské schopnosti.\n\n\n"}
{"id": "520889", "url": "https://cs.wikipedia.org/wiki?curid=520889", "title": "Bremena", "text": "Bremena\n\nBremena je řeka v Litvě, v Žemaitsku, levý přítok řeky Akmena, do které se vlévá 19,9 km od jejího ústí do řeky Jūra, proti vsi Indija, 5 km na jih od Šilalė. Pramení mezi obcemi Naujasis Obelynas a Gaidėnai, 9 km na západ od okresního města Šilalė. Teče zpočátku směrem východním, křižuje cestu Naujasis Obelynas - Varsėdžiai, před vsí Pabremenis se stáčí na jihozápad, křiží silnici Balsiai - Upyna, po soutoku s řekou Gebenė u vsi Debliai se stáčí na západ a vlévá se do řeky Jūra. Na horním toku je rezervace pstruhového pásma, jsou zde chráněni pstruzi. Naopak, na dolním toku, pod obcí Debliai je podle údajů z roku 2006 řeka na druhém místě v Litvě podle největšího znečištění (VI. třída).\nLevé:\n"}
{"id": "520891", "url": "https://cs.wikipedia.org/wiki?curid=520891", "title": "Banji long", "text": "Banji long\n\n\"Banji long\" byl druhem menšího teropodního dinosaura z čeledi Oviraptoridae. Jediný známý exemplář sestává z lebky a spodní čelisti, pocházející z čínské svrchnokřídové lokality u města Ganzhou. Stáří lokality je pravděpodobně blízko K-T rozhraní, jde tedy o stáří asi 66 milionů let. Tento rod tedy patřil k vůbec posledním existujícím neptačím dinosaurům. Druh \"B. long\" (v překladu \"drak s pruhovaným hřebenem\") byl popsán čínskými paleontology v roce 2010.\n\nPodobně jako mnozí jiní oviraptoridi měl i \"Banji\" na hlavě výrazný hřeben. V některých unikátních znacích se však naopak lišil (například velmi dlouhý nosní otvor, sahající téměř až k očnici). Ačkoliv mláďata dosahovala délky jen kolem 65 centimetrů, dospělí jedinci mohli být dlouzí kolem 1,5 metru.\n\n"}
{"id": "520895", "url": "https://cs.wikipedia.org/wiki?curid=520895", "title": "Martina Konopová", "text": "Martina Konopová\n\nMartina Konopová (* 8. dubna 1986 Šumperk) je bývalá česká akrobatická lyžařka, specializující se na akrobatické skoky. K jejím největším úspěchům patří 10. místo v závodě Světového poháru v roce 2009 a celkové 4. místo v Evropském poháru v roce 2008. Startovala na Zimních olympijských hrách 2010 ve Vancouveru, kde se umístila na 21. místě.\n\n"}
{"id": "520900", "url": "https://cs.wikipedia.org/wiki?curid=520900", "title": "Reginald Aldworth Daly", "text": "Reginald Aldworth Daly\n\nReginald Aldworth Daly (18. března 1871, Greater Napanee, Ontario, Kanada – 19. září 1957, Cambridge, Massachusetts, USA) byl kanadský geolog a v letech 1912 – 1942 profesor Harvardovy univerzity.\n\nProzkoumal horniny podél 49 rovnoběžky a své výsledky publikoval v roce 1914 v práci \"Igneous Rocks and Their Origin\" (Vulkanické horniny a jejich původ). V roce 1940 formuloval teorii vzniku Měsíce při střetu dvou protoplanet během raného období vývoje sluneční soustavy. Později byla tato teorie rozpracována a v současné době je pod názvem Teorie velkého impaktu všeobecně přijímána. Daly byl také jeden z prvních zastánců teorie kontinentálního driftu a impaktní teorie vzniku měsíčních kráterů.\n\nV roce 1935 obdržel Penroseovu medaili a v roce 1942 Wollastonovu medaili Pojmenován byl po něm kráter na Měsíci a na Marsu.\n"}
{"id": "520905", "url": "https://cs.wikipedia.org/wiki?curid=520905", "title": "Zámek Beauregard", "text": "Zámek Beauregard\n\nZámek Beauregard (francouzsky \"Château de Beauregard\") stojí v údolí řeky Beuvron, přítoku Loiry v obci Cellettes asi šesť kilometrů jihovýchodně od Blois v departementu Loir-et-Cher v regione Centre-Val de Loire.\n\nZámek patřící k \"k zámkům na Loiře\" byl postaven v 16. století jako venkovský zámek, který byl později majiteli důkladně přestavěn.\n"}
{"id": "520906", "url": "https://cs.wikipedia.org/wiki?curid=520906", "title": "Ma'oz Chajim", "text": "Ma'oz Chajim\n\nMa'oz Chajim ( , doslova \"Chajimova pevnost\", Ma'oz Haim, v oficiálním seznamu sídel Ma'oz Hayyim) je vesnice typu kibuc v Izraeli, v Severním distriktu, v Oblastní radě Emek ha-ma'ajanot.\n\nLeží v nadmořské výšce 236 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. V okolí obce se nacházejí četné vydatné prameny, ale původní vádí protékající údolím byla většinou kvůli zemědělskému hospodaření svedena do umělých vodotečí. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Nimrod a Tel Pecha, které se rozkládají jižně od vesnice, stejně jako vrch Giv'at Chacvim.\n\nVesnice je situována 23 kilometrů jižně od Galilejského jezera, 2 kilometry západně od Jordánu, cca 4 kilometry východně od města Bejt Še'an, cca 85 kilometrů severovýchodně od centra Tel Avivu a cca 63 kilometrů jihovýchodně od centra Haify. Ma'oz Chajim obývají Židé, přičemž osídlení v tomto regionu je ryze židovské.\n\nMa'oz Chajim je na dopravní síť napojen pomocí dálnice číslo 71, která vede z Bejt Še'an k hranici s Jordánskem, kde se nachází hraniční přechod Jordán. Z ní tu odbočuje lokální silnice číslo 6688 do kibucu Kfar Ruppin.\n\nMa'oz Chajim byl založen v roce 1937. Šlo o opevněnou osadu typu Hradba a věž. Jejími zakladateli byla skupina Židů původem z Polska a Německa, která se zformovala už v roce 1928. Od roku 1930 provizorně sídlila v lokalitě Ma'ajan Charod (מעיין חרוד). V roce 1937 se pak usadila v nynější lokalitě.\n\nPůvodní jméno osady znělo Ma'oz (מעוז). Později byla pojmenována Ma'oz Chajim podle Chajima Shturmana, který v tomto regionu zajišťoval výkupy pozemků do židovského vlastnictví a byl zabit roku 1938 Araby.\n\nV roce 1941 došlo v osadě k výstavbě zděných domů namísto dosavadních stanů. Roku 1949 měl kibuc Ma'oz Chajim 465 obyvatel a rozlohu katastrálního území 4592 dunamů (4,592 kilometru čtverečního).\n\nEkonomika Ma'oz Chajim je založena na zemědělství a průmyslu. Severně od vesnice leží rozsáhlé rybníky s chovem ryb. Turistický ruch je směřován na blízký hraniční přechod s Jordánským královstvím. V prostoru kibucu byly odhaleny archeology pozůstatky synagogy z raného středověku.\n\nV kibucu fungují zařízení předškolní péče o děti. Základní škola se nachází ve vesnici Chamadija. Střední škola Ge'on ha-Jarden je v sousedním Neve Ejtan. K dispozici je tu ordinace, plavecký bazén a sportovní areály, obchod, společná jídelna a pošta. Od 90.let 20. století kibuc prošel částečnou privatizací.\n\nObyvatelstvo kibucu Ma'oz Chajim je sekulární. Podle údajů z roku 2014 tvořili naprostou většinu obyvatel v Ma'oz Chajim Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s klesající populací. K 31. prosinci 2014 zde žilo 467 lidí. Během roku 2014 populace stoupla o 8,4 %.\n\n\n"}
{"id": "520908", "url": "https://cs.wikipedia.org/wiki?curid=520908", "title": "Zdeněk Šafář", "text": "Zdeněk Šafář\n\nZdeněk Šafář (* 27. července 1978 Trutnov, Československo) je bývalý český akrobatický lyžař specializující se na skikros.\n\nV letech 2005, 2007, 2009 a 2011 se účastnil mistrovství světa, jeho nejlepším výsledkem je 14. místo z MS 2011. Startoval na Zimních olympijských hrách 2010 ve Vancouveru, kde však závod ve skikrosu nedokončil.\n\nPo ukončení aktivní sportovní kariéry na jaře 2011 působil jako jeden z trenérů žákovské reprezentace ČR v alpských disciplínách (2012–2013). Poté se stal trenérem české skikrosové reprezentace.\n\n"}
{"id": "520914", "url": "https://cs.wikipedia.org/wiki?curid=520914", "title": "Homerovo pěvecké kvarteto", "text": "Homerovo pěvecké kvarteto\n\nHomerovo pěvecké kvarteto (anglicky Homer's Barbershop Quartet) je první díl páté řady seriálu \"Simpsonovi\".\n\nBart a Líza naleznou na springfieldském tržišti staré album LP s fotografií Homera na titulní straně. Homer vypráví příběh své rodině, že spolčeně se Seymourem Skinnerem, Barney Gumblem a Apuem Nahasapeemapetilonem založili kvarteto ,Břitníci\" a v roce 1985 vydali album, které je katapultovalo na vrcholné žebříčky hitparád. Dále vypráví své rodině o tom, jak skupina dosáhla vrcholu úspěchu a nakonec zkrachovala. Na konci dílu se sejde skupina na střeše Vočkova baru a zazpívá jejich hit \"Baby on Board\". Tento díl je inspirována britskou skupinou The Beatles\n\nHlasy Břitníkům (Be Sharps) propůjčila hudební skupina The Dapper Dans.\n"}
{"id": "520916", "url": "https://cs.wikipedia.org/wiki?curid=520916", "title": "Tereza Vaculíková", "text": "Tereza Vaculíková\n\nTereza Vaculíková (* 30. října 1992 Brno) je bývalá česká akrobatická lyžařka specializující se na jízdu v boulích. Studovala na brněnském gymnáziu na tř. Kpt. Jaroše a poté začala studovat práva na Masarykově univerzitě. Její bratr Lukáš rovněž závodil v boulích.\n\nV roce 2010, ve svých sedmnácti letech, reprezentovala Českou republiku na Zimních olympijských hrách ve Vancouveru, kde byla nejmladší účastnicí české výpravy. Ve své kvalifikační jízdě nezvládla první skok a při pádu ztratila lyži. I bez šance na úspěch se pro ni vrátila a jízdu dokončila, za což od diváků sklidila aplaus. Za svoji jízdu od rozhodčích obdržela v součtu 1,5 bodů a obsadila poslední, 27. příčku.\n\nNa Mistrovství světa 2011 v americkém Deer Valley obsadila v jízdě v boulích při svém debutu na šampionátu dospělých jedenácté místo, v paralelních boulích byla sedmnáctá. Jejím zatím nejlepším umístěním ve SP je 7. místo z Åre z 12. března 2011. Na Mistrovství světa juniorů 2011 v Jyväskylä vyjela v klasickém závodě bronzovou medaili a v paralelním závodě čtvrté místo. Avšak právě v paralelním závodě v semifinálové jízdě po prvním skoku ucítila rupnutí v levém koleni a salto už koleno nevydrželo. Hned po návratu z juniorského šampionátu absolvovala magnetickou rezonanci v brněnské Fakultní nemocnici u sv. Anny a následující den ji tam operovali.\n\nNa MS 2013 se umístila na 24. (boule) a 25. místě (paralelní boule).\n\nZúčastnila se také ZOH 2014 v Soči, kde se po pádu v kvalifikaci umístila na 27. místě.\n\nKvůli dlouhodobým problémům s koleny ukončila v květnu 2014 svoji sportovní kariéru.\n\n"}
{"id": "520923", "url": "https://cs.wikipedia.org/wiki?curid=520923", "title": "Metapedie", "text": "Metapedie\n\nMetapedie je mezinárodní wiki encyklopedie, která se sama definuje jako „nezávislá encyklopedie o společnosti, kultuře, umění, historii, filosofii a politice“, vymezuje se zejména proti Frankfurtské škole a v české verzi se definuje jako proevropská, nacionalistická, tradicionalistická a konzervativní a má ambici být informačním zdrojem „pro všechny nacionalistické a konzervativní aktivisty“. V Aktuálně.cz a Britských listech byla označena jako ultrapravicová wiki, podle Britských listů je zaměřena proti multikulturní společnosti a liberálním názorům a podle Aktuálně.cz obsahuje nacisticky a ultrapravicově orientovaná hesla a slouží stoupencům nacismu a fašismu. Podle názoru Štěpána Kotrby z Britských listů bylo příčinou vzniku Metapedie to, že neonacistům nebylo umožněno manipulovat s hesly na Wikipedii, a Metapedie je podle Kotrby navázaná na ultrapravicový zpravodajský projekt Altermedia. Hlásí se k ní krajně pravicové projekty. Název je odvozen z termínu metapolitika, který je populární zejména na krajně pravicové scéně a je spojen s hnutím Nové pravice.\n\nProjekt používá software MediaWiki. Podle tiráže za obsah odpovídá společnost „NFSE Media AB, Sweden“, která stránky zaregistrovala a švédská média ji označují za extrémně pravicovou, IP adresa serveru je registrována v Dallasu v Texasu v USA. V únoru 2010 odkazuje kmenová švédská verze na hlavní straně na 20 dalších jazykových verzí. Autoři píší pod pseudonymy.\n\nProjekt započal v srpnu 2006 švédskou verzí, on-line byla švédská verze spuštěna 26. října 2006, německá verze byla spuštěna v květnu 2007 a v září 2008 obsahovala kolem tisíce článků, které jsou podle názoru německého státního tajemníka psány z hlediska zájmů pravicových extremistů.\n\nČeská verze byla spuštěna a začala být zmiňována v červenci 2007, kdy měla Metapedie šest jazykových mutací, slovenská verze funguje od 1. října 2007. 5. září 2008 hovořil německý státní tajemník o přinejmenším 11 jazykových verzích. V únoru 2010 odkazuje kmenová švédská verze na hlavní straně na 20 dalších jazykových verzí. Mezi největší patří počtem článků maďarská verze.\n\nPodle názoru Klementa Borovce z přípravného výboru občanského sdružení \"Multikulturalismus a demokracie\", vyjádřeného v roce 2007, může tento projekt podporou nacionalismu „přispět k mobilizaci obyvatel a rozrušení občanské společnosti založené na názorovém pluralismu, sociální spravedlnosti, rovnosti a multikulturalismu“. Česká metapedie bojovným způsobem oslavuje též Československé legie.\n\nMiroslav Mareš z Masarykovy univerzity v Brně, označovaný za experta na extrémismus ve střední Evropě, se v říjnu 2007 vyjádřil, že „tyto stránky propagují myšlenky fašismu a extrémismu, i když se to může dít skrytou formou, například výběrem jen určitých skutečností, rétorikou a podobně“. Podle Mareše si mnozí lidé, kteří články najdou vyhledávačem, nemusí ani uvědomit, že čtou extremisticky motivovaný text.\n\nMluvčí Policejního prezidia ČR podplukovník Pavla Kopecká se pro Aktuálně.cz v říjnu 2007 vyjádřila, že policie ČR stránky prověřila, a shledala, že encyklopedie skutečně obsahuje popis osob i uskupení extremistického charakteru, ale nebyl zjištěn žádný materiál, „který by byl tendenčního a tedy nikoli jen výkladového charakteru“, a proto není na místě přijímat další procesní kroky, ale tento prostor zůstane v zorném poli, protože by mohl „přitahovat osoby s tendenčními výklady, které by za daných okolností mohly být minimálně alarmující či případně závadové“.\n\nZástupkyně mluvčích policejního prezidia SR Andrea Polačiková pro Aktuálně.cz sdělila, že slovenská policie nemůže zjišťovat, kdo na americkém serveru stránky provozuje, a podle zkušeností orgány USA spolupráci odmítnou, protože 1. dodatkem ústavy je v USA chráněna svoboda projevu.\n\nMetapedie deklaruje, že jejím cílem je psát pravdu a fakta a ne to, co zastává politicky korektní většina. \nPodle ústavně bezpečnostní zprávy Severního Porýní-Vestfálska má rysy, které jednoznačně bagatelizují nacionálně-socialistické režimy a revidují dějiny. Podle bezpečnostní zprávy ministerstva vnitra Severního Porýní-Vestfálska, která tyto tendence odsoudila, mohou například formulace v článku Holocaust navozovat dojem, že nedocházelo k žádnému systematickému vyhlazování Židů.\n\nFrankfurter Rundschau Metapedii charakterizovalo jako alternativu pro velmi pravicově smýšlející lidi, kteří chtějí svůj světový názor chránit před dotěrnou znalostí fakt.\n\nNejsilnější Metapedií je maďarská, která ovšem z neznámých důvodů nefunguje. Všechny Metapedie mají méně článků než česká Wikipedie. Metapedie jsou dostupné v 17 jazykových verzích, ale většina z nich je neaktivní. Potom tu máme také italskou Metapedii, která je dostupná pouze uživatelům všech Metapedií.\n"}
{"id": "520931", "url": "https://cs.wikipedia.org/wiki?curid=520931", "title": "Eratosthenes (kráter)", "text": "Eratosthenes (kráter)\n\nEratosthenes je impaktní měsíční kráter nacházející se poblíž středu přivrácené strany Měsíce. Leží na okraji měsíčního moře Mare Imbrium, měsíčního pohoří Apeniny a zálivu Sinus Aestuum. Nazván byl po starořeckém matematikovi, astronomovi a geografovi Eratosthenovi z Kyrény.\n\nKráter Eratosthenes je starý pravděpodobně 3,2 mld. let a bylo po něm nazváno jedno z geologických období Měsíce (Eratosthénská éra).\n\nPrůměr kráteru je 59 km a jeho dno se nachází v hloubce 3 600 m. Je to komplexní kráter s výraznými centrálními vrcholky a terasovitými vnitřními stěnami. Kolem kráteru lze nalézt systém paprsků, který byl však na západní části překryt jiným systémem, který vznikl při vzniku mladšího, a proto i výraznějšího kráteru Koperník.\n\nV tabulce jsou krátery, které souvisí s kráterem Eratosthenes.\n\n"}
{"id": "520934", "url": "https://cs.wikipedia.org/wiki?curid=520934", "title": "Kaiserebersdorf", "text": "Kaiserebersdorf\n\nKaiserebersdorf byl do roku 1892 samostatnou obcí a dnes je městskou částí Vídně v 11. vídeňském okrese Simmering jako jedno z 89 vídeňských katastrálních území. Malá část bývalé obce Kaiserebersdorfu je v 10. okrese Favoriten.\n\nKaiserebersdorf leží na okraji jihovýchodní části města a sousedí s dolnorakouským městem Schwechat. Katastrální území má výměru 1049,11 hektarů, a pouze 23 ha je v okrese Favoriten. Značná část výměry je v dopravních plochách Rakouské východní dráhy s ústředním seřaďovacím nádražím „Wien-Kledering“. Je tu také východní dálnice A4 a díky vídeňské tramvajové lince 71 je Kaiserebersdorf hospodářsky spojen s vnitřním městem.\n\nPři psaní \"Kaiser-Ebersdorf\" se nejedná o popisovanou část Kaiserebersdorfu, ale jen o úřední statisticky zjišťovaný obvod katastrálního území.\n\nV obecním centru Kaiserebersdorfu je stejnojmenná zastávka na vídeňské městské dráze \"Pressburger Bahn\" \"(Bratislavská dráha)\"; tato městská dráha nebyla již po roce 1945 provozována. Po roce 2000 bylo nádraží \"Klein-Schwechat\" Dunajské zemské dráhy v \"Kaiserebersdorfu\" přejmenováno a je dnes s linkou S7 (Letištní rychlodráhou), nástupcem \"Pressburger Bahn\". Leží sice na Kaiserebersdorferském území, ale je daleko od středu obce.\n\nMísto \"Ebersdorf\" bylo již poprvé známo v dokumentech z roku 1108. Ve 13. století tu stál hrad, který byl sídlem šlechtické rodiny Ebersdorferů. Roku 1499 přešlo držení na římskoněmeckého krále a pozdějšího císaře Maximiliana I. (1459-1519), který dal hrad přestavět na lovecký letohrádek Kaiserebersdorf. Během druhého tureckého obléhání Vídně 1683 byla obec i zámek zničeny a za Marie Terezie byl zámek 1714 opět postavený a věnovaný pro ošetřování chudých, později sloužil za kasárna. V roce 1809 bylo místo vojsky Napoleona Bonaparte (1769-1821) opět zpustošeno.\n\nV 19. století přišla industrializace a s tím spojený růst obyvatelstva. V roce 1883 měl Kaiserebersdorf kolem 2500 obyvatel. Od 1. ledna 1892 byl společně s dalším předměstím Simmering přičleněn k Vídni jako vídeňský městský okres.\n\nVesnický charakter Kaiserebersdorfu se ztrácel teprve v 60. letech, kdy se stavěly obytné domy, školy a nákupní střediska. Zámek Kaiserebersdorf, kasárna, později využíván jak trestnice pro mladé a od roku 1968 sloužil justici jako ústav pro dospělé. Od roku 1998 je v historickém zámeckém paláci oddělení pro řešení nedbalostních činů a v přístavbách vazební trestnice.\n\n\nNa severu Kaiserebersdorferu je mezi Východní dálnicí a Dunajským kanálem je závod na zpravování odpadů s hlavní vídeňskou čistírnou, jakož i spalovna odpadů se zařízením na bioplyn. Stěžejním místem na jihu okresu je centrální hřbitov.\n\n"}
{"id": "520942", "url": "https://cs.wikipedia.org/wiki?curid=520942", "title": "Daedalus (kráter)", "text": "Daedalus (kráter)\n\nDaedalus je impaktní měsíční kráter nacházející se poblíž středu odvrácené strany Měsíce a tudíž není pozorovatelný přímo ze Země. Díky své poloze je navrhován pro umístění budoucího obřího radioteleskopu podobného radioteleskopu v Arecibu, ale s mnohem většími rozměry. Jeho původní název je Kráter 308 a Mezinárodní astronomická unie ho později pojmenovala po staviteli z řecké mytologie Daidalovi.\n\nPoblíž tohoto kráteru se na východě nachází kráter Icarus, na jihu Racah a severoseverovýchodně Lipskij.\n\nV tabulce jsou krátery, které souvisí s kráterem Daedalus.\n\n"}
{"id": "520945", "url": "https://cs.wikipedia.org/wiki?curid=520945", "title": "Letiště Žilina", "text": "Letiště Žilina\n\nMezinárodní letiště Žilina – Dolný Hričov (IATA: ILZ, ICAO: LZZI, slovensky: \"Medzinárodné letisko Žilina - Dolný Hričov\") se nachází 10 km západně od slovenského města Žiliny, v přilehlé obci Dolný Hričov. Letiště je využíváno k mezinárodním i vnitrostátním účelům, dále také pro soukromé, sportovní, ambulantní a jiné speciální lety.\n\nStavba letiště začala v 70. letech 20. století, otevřeno bylo v roce 1972. Nahradilo původní \"letiště Brezovský Majer\", na jehož místě nyní stojí bytové domy.\n\nPrvní let proběhl 4. května 1972. V roce 1981 byla pravidelná letecká dorpava na letišti zastavena. K obnovení této dopravy došlo v roce 2005 spojem Českých aerolinií ve směru Žilina – Praha.\n\nPravidelné spoje ze Žiliny na Letiště Václava Havla v Praze společnosti České aerolinie byly ukončeny v roce 2012, kvůli malé poptávce. Lety byly provozovány jednou denně letounem ATR 42.\n\n"}
{"id": "520946", "url": "https://cs.wikipedia.org/wiki?curid=520946", "title": "LoveGame", "text": "LoveGame\n\nLoveGame je píseň americké popové zpěvačky-skladatelky Lady GaGa. Píseň pochází z jejího debutního alba \"The Fame\". Produkce se ujal evropský producent RedOne.\n"}
{"id": "520947", "url": "https://cs.wikipedia.org/wiki?curid=520947", "title": "Alliance écologiste indépendante", "text": "Alliance écologiste indépendante\n\nAlliance écologiste indépendante (AEI), česky \"Nezávislá ekologická aliance\", je koalice malých environmentalistických politických stran a hnutí ve Francii, vzniklá původně pro volby do Evropského parlamentu 2009. V těch získala 625 375 hlasů (tj. 3,63 %) a žádný mandát, přičemž její \"zelený\" konkurent, koalice Evropa Ekologie, obdržel přes 16 % hlasů a 14 mandátů. \n\nKoalice je tvořena následujícími stranami:\n\nAEI se staví mimo levici a pravici, Evropu chápe jako garanta světové stability a míru.\n\n"}
{"id": "520950", "url": "https://cs.wikipedia.org/wiki?curid=520950", "title": "San Giuseppe Calasanzio", "text": "San Giuseppe Calasanzio\n\nSan Giuseppe Calasanzio je bývalý římský kostel v rione Ludovisi, na via Sicilia.\n\nPozemek, na které budova stojí, zakoupili od Rudolfa Boncompagniho v roce 1890 tři piaristé s úmyslem postavit svatostánek. Budova je tvořená jednou lodí s valenou klenbou a klasicistním průčelím. V současné době ji využívá italský Červený kříž jako konferenční sál.\n"}
{"id": "520952", "url": "https://cs.wikipedia.org/wiki?curid=520952", "title": "Ludvík I. Španělský", "text": "Ludvík I. Španělský\n\nLudvík I. Španělský (španělsky \"Luis I de Borbón\"; 25. srpna 1707, Madrid – 31. srpna 1724 tamtéž) byl španělský král v období od 15. ledna 1724 do 31. srpna téhož roku. Jeho panování v délce 229 dní je nejkratším ve španělské historii.\n\nLudvík byl nejstarším synem španělského krále Filipa V. a jeho manželky, královny Marie Luisy Savojské. 7. dubna 1709 byl v klášteře San Jerónimo el Real v Madridu jmenován spojenými stavy asturským princem.\n\n10. ledna 1724 král Filip V. podepsal dekret, kterým svému synu Ludvíkovi postoupil trůn. Princ obdržel dokumenty 15. ledna, v platnost vstoupily následujícího dne.\n\nMotivy této abdikace nebyly objasněny dodnes. Někteří historici tvrdí, že se hodlal ucházet o francouzský trůn po brzy očekávané smrti Ludvíka XV. To by jako španělský král nemohl, neboť smlouva tzv. Utrechtského míru, kterým skončily války o španělské dědictví, zakazovala, aby králem Francie a Španělska byla jedna osoba. Jiní historikové jsou jiného názoru, totiž že Filip V. si byl vědom toho, že není schopen vlády v důsledku své nemoci.\n\nPřesto však Filip a jeho druhá žena Alžběta (Isabela) Farnese nadále hráli dominantní roli ve španělské politice z Královského paláce v Segovii, zatímco ještě příliš mladý Ludvík I. byl loutkou v jejich rukou.\n\nLudvík se v roce 1722 oženil s Luisou Alžbětou, dcerou Filipa II. Orleánského (synovec francouzského krále Ludvíka XIV. a regent Ludvíka XV.). V době uzavření sňatku měli princ a princezna patnáct a dvanáct let. Luisa Isabela byla jako královna terčem silné kritiky pro své extravagantní chování.\n\nKdyž mladý král onemocněl neštovicemi, pečovala o něho oddaně, vystavujíc se sama nebezpečí nákazy, k níž nakonec došlo, třebaže se šťastnějším koncem než u Ludvíka: 31. srpna 1724, sedm a půl měsíce po svém nastoupení na trůn, mladý monarcha v Madridu zemřel ve věku právě dosažených sedmnácti let. Pár neměl potomky.\n\nToto „bleskové kralování“ bylo bezvýznamné pro své krátké trvání a především proto, že ve skutečnosti se nevládlo z Madridu (kde byl dvůr Ludvíka I.), ale z Královského paláce San Ildefonso v Segovii, z paralelního dvora Filipa V. a jeho ženy Isabely. Ludvíkův otec se po jeho smrti vrátil na trůn a ujal vlády, pominuv práva svého mladšího syna, nového asturského prince Ferdinanda. Královna vdova Luisa Isabela se navrátila do Francie, neboť její přítomnost ve Španělsku nebyla vítaná a ona sama požívala na španělském dvoře málo sympatií.\n\n"}
{"id": "520957", "url": "https://cs.wikipedia.org/wiki?curid=520957", "title": "Eh, Eh (Nothing Else I Can Say)", "text": "Eh, Eh (Nothing Else I Can Say)\n\nEh, Eh (Nothing Else I Can Say) je píseň americké popové zpěvačky-skladatelky Lady Gaga. Píseň pochází z jejího debutního alba \"The Fame\". Produkce se ujal producent Martin Kierszenbaum.\n\nVideoklip písničky se nese v tónu italské Sicílie. Lady Gaga se v klipu stala mladou „paničkou“, která miluje svého temperamentního manžela, se svými kamarádky se prochází prosluněnými ulicemi a užívá \"„dolce vita“\" a k tomu, co chtěla dosáhnout už není třeba co dodávat ani říkat („nothing else to say“).\n"}
{"id": "520962", "url": "https://cs.wikipedia.org/wiki?curid=520962", "title": "Legenda o Mulan", "text": "Legenda o Mulan\n\nLegenda o Mulan (též Mulan, v anglickém originále Mulan) je animovaný film z dílny Walta Disneye. Natočili jej roku 1998 režiséři Tony Bancroft a Barry Cook. Jedná se v pořadí o 36. film z takzvané animované klasiky Walta Disneye. Premiéru měl 19. června 1998. Snímek patří do období známého jako disneyovská renesance (1989–1999, počínající Malou mořskou vílou a končící Tarzanem). Film zpracovává starou čínskou \"Legendu o Hua Mulan\".\n\nHlasy postaviček v originále namluvili herci jako Ming-Na, Eddie Murphy, B.D. Wong, Miguel Ferrer, Harvey Fierstein, Fierstein, Beth Fowler, a George Takei. Na tento snímek pak volně navazuje film \"Mulan II\" (\"Legenda o Mulan 2\") z roku 2004.\n\n"}
{"id": "520966", "url": "https://cs.wikipedia.org/wiki?curid=520966", "title": "Letronne (kráter)", "text": "Letronne (kráter)\n\nLetronne je lávou zaplněný pozůstatek impaktního kráteru na Měsíci nacházející se v oblasti Oceanus Procellarum. Pojmenován je podle francouzského archeologa Jeana Antoine Letronna. Severní část kráteru je zakryta lávou úplně. Jihovýchodně od tohoto kráteru leží kráter Gassendi, severo-severozápadně kráter Flamsteed a západo-jihozápadně také lávou zalitý kráter Billy. Ve středu kráteru je malý shluk svahů, jinak je vnitřní část kráteru téměř hladká. Na západním okrajovém valu se nachází kráter Winthrop.\n\nV tabulce jsou krátery, které souvisí s kráterem Letronne.\nDva satelitní krátery ke kráteru Letrone byly Mezinárodní astronomickou unií přejmenovány. Jsou to:\n\n"}
{"id": "520972", "url": "https://cs.wikipedia.org/wiki?curid=520972", "title": "Černé Údolí", "text": "Černé Údolí\n\nČerné Údolí (německy \"Schwarzthal\") je malá vesnice, část obce Benešov nad Černou v okrese Český Krumlov. Nachází se asi 5 km na jihovýchod od Benešova nad Černou. Je zde evidováno 31 adres.\n\nČerné Údolí leží v katastrálních územích Benešov nad Černou o výměře 12,41 km a Velký Jindřichov o výměře 6,3 km.\n\nVes byla založena roku 1774 při upravování řeky Černé hrabětem Johannem Buquoyem jako osada pro voraře. Oficiální název Schwarzthal (Černé údolí) vznikl roku 1792. Schwarzthal se dělil na tři části, které náležely ke třem obcím: Velký Jindřichov, Lužnici a Německý Benešov. Při vzniku Československa zde stálo 60 domů a žilo 446 obyvatel, z toho pouze čtyři byli Češi. V té době zde fungovala cihelna, dva hostince, výčep lihovin, dva mlýny, dva obchody se smíšeným zbožím, trafika, hrnčířská a truhlářská dílna.\n\nRoku 1837 zde byla založena sklárna. Zrušena byla roku 1903. Roku 1838 zde byla postavena novogotická kaple sv. Huberta, ta ale byla v 70. letech zlikvidována. Roku 1885 se zde otevřela škola do které chodilo až 121 žáků. Ta se dochovala až do dnešních dnů. V dnešní době je zde zachována řada sklářských domků a žije 42 obyvatel. Pracuje tu malá vodní elektrárna.\n\n"}
{"id": "520973", "url": "https://cs.wikipedia.org/wiki?curid=520973", "title": "Daleké Popelice", "text": "Daleké Popelice\n\nDaleké Popelice je samota, část obce Benešov nad Černou v okrese Český Krumlov. Nachází se asi 4 km na severozápad od Benešova nad Černou. Jsou zde evidovány dvě adresy. Nezjištěn počet obyvatel\n\nDaleké Popelice leží v katastrálním území Dluhoště o výměře 7,42 km².\n\nPrvní písemná zmínka o vesnici pochází z roku 1541.\n\n"}
{"id": "520974", "url": "https://cs.wikipedia.org/wiki?curid=520974", "title": "Za plotem", "text": "Za plotem\n\nZa plotem (v anglickém originále Over the Hedge) je počítačem animovaná komedie film z roku 2006. Filmu se režisérsky ujal Tim Johnson a Karey Kirkpatrick a producenty byli Bonnie Arnold a Christian Kubsch. Filmu byl vytvořen ve studiu DreamWorks. Premiéru měl 19. května 2006.\n\nHlasy postaviček v originále namluvili herci jako Bruce Willis, Garry Shandling, Steve Carell, William Shatner, Nick Nolte, Thomas Haden Church, Allison Janney, Eugene Levy, Catherine O'Hara, Avril Lavigne, Omid Djalili, Wanda Sykes, Nicholas Guest, a Ariel Winter.\n\nMýval jménem R.J. žije sám bez rodiny a musí bojovat o jídlo, protože brzy znovu začíná zima a bez zásob ji nepřežije. Při hledání jídla narazí na jeskyni medvěda Vincenta, kterému se pokusí ukrást jeho zásoby na zimu. Vincent se ale probudí právě včas, aby viděl, jak R.J. omylem shodí jeho vozík se zásobami přímo pod auto. Pod výhružkou smrti jej donutí, aby mu sám nasbíral zásoby nové.\n\nR.J. potom potká skupinku zvířat, skládající se z hyperaktivní veverky Hammyho, drsňácké skunčice Stelly, ježčí rodinky Penny a Loua s rozpustilými trojčaty, vačic Ozzieho a Heather a zodpovědného želváka Verna, která obývá malou paseku a právě probudila ze zimního spánku. Během doby, kdy spala se jejich svět změnil. Jejich domov sousedí s lidskou čtvrtí a odděluje je pouze vysoký živý plot. R.J. je promyšleně získá na svou stranu a navede ke krádežím jídla od lidí. Zvířata v čele s R.J. netuší, že to, co od lidí nakradou následně R.J. odnese medvědovi. Když pak vše nasbírají a zdá se, že mají vyhráno, R.J. vše ukradne a odnese Vincentovi. Mezitím zvířata zajme likvidátor, který je hodlá odvést a zabít. To ale R.J. nedovolí a začne jejich záchrana, při které se krom likvidátora musí zvířátka poprat i s medvědem Vincentem.\n\nDabing \n\nDalší hlasy: Jan Battěk, Rozita Erbanová, Roman Hajlich, Hana Krtičková, Jitka Moučková, Petr Neskusil, Svatopluk Schuller, David Štěpán, Pavel Tesař & Jiří Valšuba\n\n"}
{"id": "520975", "url": "https://cs.wikipedia.org/wiki?curid=520975", "title": "Děkanské Skaliny", "text": "Děkanské Skaliny\n\nDěkanské Skaliny je malá vesnice, část obce Benešov nad Černou v okrese Český Krumlov. Nachází se asi 4,5 km na západ od Benešova nad Černou. Je zde evidováno 24 adres. Trvale zde žije 12 obyvatel.\n\nDěkanské Skaliny je také název katastrálního území o rozloze 3,63 km². V katastrálním území Děkanské Skaliny leží i Pusté Skaliny.\n\nPrvní písemná zmínka o vesnici pochází z roku 1475.\n\n"}
{"id": "520976", "url": "https://cs.wikipedia.org/wiki?curid=520976", "title": "Dluhoště", "text": "Dluhoště\n\nDluhoště () je malá vesnice, část obce Benešov nad Černou v okrese Český Krumlov. Nachází se asi 2,5 km na západ od Benešova nad Černou. Je zde evidováno 42 adres. Trvale zde žije 57 obyvatel.\n\nDluhoště je také název katastrálního území o rozloze 7,42 km². V katastrálním území Dluhoště leží i Daleké Popelice a Velké Skaliny.\n\nPrvní písemná zmínka o vesnici pochází z roku 1488.\n\n"}
{"id": "520980", "url": "https://cs.wikipedia.org/wiki?curid=520980", "title": "Černá Hora na Zimních olympijských hrách 2010", "text": "Černá Hora na Zimních olympijských hrách 2010\n\nČerná Hora se jako samostatný stát poprvé účastnila Zimních olympijských her ve Vancouveru v roce 2010. Jako součást Jugoslávie se posledních účastnila v roce 2002 v Salt Lake City, v rámci soustátí Srbsko a Černá Hora se ZOH zúčastnila v roce 2006 v Torinu. 3. června 2006 byla vyhlášena nezávislá Černohorská republika.\n\nMuži\n\n"}
{"id": "520982", "url": "https://cs.wikipedia.org/wiki?curid=520982", "title": "Zlaté maliny za rok 2007", "text": "Zlaté maliny za rok 2007\n\n28. výroční Zlatá malina byla vyhlášena v kalifornském městě Santa Monica 23. února 2008. Nominace byly oznámeny 21. ledna 2008, nejvíce nominací, devět, obdržel film \"Vím kdo mě zabil\", který se nakonec s osmi soškami stal rekordmanem \"Zlatých malin\".\n\nOsm nominací si odnesly filmy \"Když si Chuck bral Larryho\" a \"Norbit\".\n\nEddie Murphy obdržel rekordních pět osobních nominací za práci (hlavně hraní různých postav) na filmu \"Norbit\". Nakonec vyhrál tři ceny, každou za jednotlivé postavy, které hrál.\n\nLindsay Lohan také vyhrála tři ceny za dvojroli ve \"Vím kdo mě zabil\".\n\nZvláštní kategorií tohoto roku byl Nejhorší důvod, proč natočit horor (kterou také vyhrál film \"Vím kdo mě zabil\").\n\n"}
{"id": "520987", "url": "https://cs.wikipedia.org/wiki?curid=520987", "title": "Hartunkov", "text": "Hartunkov\n\nHartunkov je malá vesnice, část obce Benešov nad Černou v okrese Český Krumlov. Nachází se asi 3 km na východ od Benešova nad Černou. Je zde evidováno 38 adres. Trvale zde žije 29 obyvatel.\n\nHartunkov je také název katastrálního území o rozloze 5,83 km².\n\nPrvní písemná zmínka o vesnici pochází z roku 1379.\n\n"}
{"id": "520988", "url": "https://cs.wikipedia.org/wiki?curid=520988", "title": "Kuří (Benešov nad Černou)", "text": "Kuří (Benešov nad Černou)\n\nKuří () je malá vesnice, část obce Benešov nad Černou v okrese Český Krumlov. Nachází se asi 2,5 km na jih od Benešova nad Černou. Je zde evidováno 33 adres. Trvale zde žije 16 obyvatel.\n\nKuří je také název katastrálního území o rozloze 6,92 km².\n\nPrvní písemná zmínka o vesnici pochází z roku 1412.\n\n"}
{"id": "520989", "url": "https://cs.wikipedia.org/wiki?curid=520989", "title": "Ličov", "text": "Ličov\n\nLičov je malá vesnice, část obce Benešov nad Černou v okrese Český Krumlov. Nachází se asi 3,5 km na západ od Benešova nad Černou. Prochází zde silnice II/154. Je zde evidováno 16 adres. Trvale zde žije 59 obyvatel.\n\nLičov je také název katastrálního území o rozloze 2,75 km².\n\nPrvní písemná zmínka o vesnici pochází z roku 1377.\n\n\n"}
{"id": "520990", "url": "https://cs.wikipedia.org/wiki?curid=520990", "title": "Pusté Skaliny", "text": "Pusté Skaliny\n\nPusté Skaliny je samota, část obce Benešov nad Černou v okrese Český Krumlov. Nachází se asi 5 km na severozápad od Benešova nad Černou. Není zde evidována žádná adresa. Nezjištěn počet obyvatel\n\nPusté Skaliny leží v katastrálním území Děkanské Skaliny o výměře 3,63 km².\n\nPrvní písemná zmínka o vesnici pochází z roku 1358.\n\n"}
{"id": "520991", "url": "https://cs.wikipedia.org/wiki?curid=520991", "title": "Velké Skaliny", "text": "Velké Skaliny\n\nVelké Skaliny je malá vesnice, část obce Benešov nad Černou v okrese Český Krumlov. Nachází se asi 4 km na severozápad od Benešova nad Černou. Je zde evidováno 9 adres.\n\nVelké Skaliny leží v katastrálním území Dluhoště o výměře 7,42 km².\n\nPrvní písemná zmínka o vesnici pochází z roku 1476.\n\n"}
{"id": "520992", "url": "https://cs.wikipedia.org/wiki?curid=520992", "title": "Valtéřov (Benešov nad Černou)", "text": "Valtéřov (Benešov nad Černou)\n\nValtéřov je malá vesnice, část obce Benešov nad Černou v okrese Český Krumlov. Nachází se asi 2 km na severovýchod od Benešova nad Černou. Prochází zde silnice II/154. Je zde evidováno 14 adres.\n\nValtéřov je také název katastrálního území o rozloze 4,14 km².\n\nPrvní písemná zmínka o vesnici pochází z roku 1360.\n\n"}
{"id": "520993", "url": "https://cs.wikipedia.org/wiki?curid=520993", "title": "Velký Jindřichov", "text": "Velký Jindřichov\n\nVelký Jindřichov () je samota, část obce Benešov nad Černou v okrese Český Krumlov. Nachází se asi 4 km na jihovýchod od Benešova nad Černou. Je zde evidována jedna adresa.\n\nVelký Jindřichov je také název katastrálního území o rozloze 6,3 km². V katastrálním území Velký Jindřichov leží i Černé Údolí.\n\nPrvní písemná zmínka o vesnici pochází z roku 1352.\n\n"}
{"id": "520994", "url": "https://cs.wikipedia.org/wiki?curid=520994", "title": "Mituva (přítok Němenu)", "text": "Mituva (přítok Němenu)\n\nMituva je řeka v Litvě, v Žemaitsku. Teče v okresech Raseiniai (Kaunaský kraj) a Jurbarkas (Tauragėský kraj), v Karšuvské nížině. Je to pravý přítok řeky Němen. Je 102 km dlouhá. Pramení v obci Didžiuliai 9 km na severovýchod od Ariogaly. Do Němenu se vlévá na jižním okraji Jurbarku. V povodí převládají těžké půdy (nebo místy takové podloží pod tenkou vrstvou písku). Říční síť v povodí této řeky je nejhustší v Litvě: 1,52 km/km². Na hranicích povodí jsou bažiny; největší z nich je na rozvodí Mituvy a Jūry: bažina Laukėsos pelkė o rozloze 20 km². V povodí nejsou jezera, rybníků je málo (jejich celková plocha je jen 0,88 km²).\n\nŘeka pramení v obci Didžiuliai 9 km na severovýchod od Ariogaly. Teče zprvu na jihozápad, před soutokem s řekou Paupys se stáčí na jih, u obce Tamošiai se stáčí na západ, za městysem Žindaičiai se stáčí zprvu na severozápad, ale vzápětí na jihojihovýchod, protéká rybníkem \"Jurbarkų tvenkinys\" (podle příměstské čtvrti Jurbarku jménem Jurbarkai; proto neplést s nedalekým rybníkem \"Jurbarko tvenkinys\"), velikým složeným meandrem obtéká ze západu a z jihu okraj okresního města Jurbarkas a na jeho jižním okraji se vlévá do slepého ramene Němenu a po 250 m až do Němenu samého, 124 km od jeho ústí do Baltského moře. Do zmíněného slepého ramene se vlévá asi 100 m před vlastním Němenem také řeka Imsrė a je v něm také přístav. Údolí Mituvy je 200 - 400 m široké, jeho stráně jsou 5 - 10 m vysoké. Koryto horního toku je regulované, jeho šířka je 5 - 10 m, hloubka 1,7 – 2 m, šířka přirozeného koryta je 5 – 12 m, hloubka 0,3 – 1 m. Průměrný spád je 0,94 m/km. Rychlost proudu je 0,2 – 0,3 m/s. Průtok u městysu Žindaičiai (29 km od ústí) je: průměrný 2,95 m³/s, maximální 104 m³/s. Průtok u ústí je 5,4 m³/s. Kolísání hladiny během roku: amplituda průměrně 3,9 m, maximální 4,5 m.\nLevé:\nPravé:\n\n\n\n"}
{"id": "520995", "url": "https://cs.wikipedia.org/wiki?curid=520995", "title": "Malče", "text": "Malče\n\nMalče je malá vesnice, část městyse Besednice v okrese Český Krumlov. Nachází se asi 2,5 km na západ od Besednice. Je zde evidováno 44 adres.\n\nMalče je také název katastrálního území o rozloze 2,16 km².\n\nPrvní písemná zmínka o vesnici pochází z roku 1361.\n\n"}
{"id": "520998", "url": "https://cs.wikipedia.org/wiki?curid=520998", "title": "Somit", "text": "Somit\n\nSomit (též primitivní segment) je v embryologii označení pro párové oblasti mezodermu, které se vytváří v raných fázích vývoje strunatců a leží na obou bocích podél struny hřbetní. Somity vznikají embryonálně jako váčky odštěpené z coelomu, a to procesem somitogeneze. Není to však vlastně nic jiného než určitý typ tělního článkování.\n\nKopinatci jsou známí primitivní strunatci, u nichž již dochází ke vzniku somitů. Ty se odštěpují jako váčky z coelomu. Posléze vyplňují prostor kolem neurální trubice a nakonec vrůstají i do bočních mezer mezi střevem a stěnou těla. \nSomitů je u dospělého kopinatce přes padesát párů, přepážky mezi sousedními somity se označují jako myosepta. Boční části somitů (splanchnotomy) sice krátce poté splývají a vzniká z nich hypoderm, zádové segmenty kolem neurální trubice však zůstávají rozčleněné a představují vlastní mezodermální somity. Protože z nich vznikají hlavně svaly, říká se jim myotomy (myos = sval). Z povrchové části somitů (tzv. dermatom) však vzniká i podkožní vazivo. Vzniká i sklerotom, ale ten má poměrně okrajovou funkci a podílí se na stavbě chordy.\n\nU obratlovců rovněž dochází ke vzniku somitů odštěpením z coelomu, ale poněkud odlišným způsobem než je tomu u kopinatců. Boční (laterální) část somitů (hypoderm) se však nikdy nerozdělí na jednotlivé články, namísto toho vzniká rovnou souvislá laterální destička. Mezi vlastními somity na zádové straně a hypodermem na břišní straně vznikají nefrotomy (mezomery), jež dají vzniknout vylučovací soustavě. Základní schéma somitově usořádaného svalstva se uchovává nejlépe u vodních obratlovců, jako jsou např. ryby. Na jejich svalovině jsou dobře patrné myomery, vznikající právě ze somitů. Na boku jsou rybí somity rozděleny napůl takzvanou horizontální vazivovou přepážkou (septum horizontale) na dorzální (zádovou, epaxiální) a břišní (ventrální, hypaxiální) část.\n\nTaké u člověka dochází ke vzniku somitů, a to podobně jako u ostatních obratlovců. Somitogeneze začíná kolem 3. týdne, a to nejprve vznikem tzv. somitomer. V oblasti hlavové splývají a vzniká z nich svalovina hlavy, od týlní oblasti níže se somitomery sdružují a vznikají z nich skutečné somity. Na konci 5. týdne je u člověka 42–44 párů somitů.\n"}
{"id": "521011", "url": "https://cs.wikipedia.org/wiki?curid=521011", "title": "Rechov (mošav)", "text": "Rechov (mošav)\n\nRechov ( רחוב, Rehov) je vesnice typu mošav v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 126 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. V okolí obce se nacházejí četné vydatné prameny, ale původní vádí protékající údolím byla většinou kvůli zemědělskému hospodaření svedena do umělých vodotečí. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Rechov jižně odtud (viz níže) nebo Tel Te'omim a Tel Nufar jižně od mošavu. Zhruba 3 kilometry na západ od vesnice se terén prudce zvedá do svahů pohoří Gilboa s horou Har Avinadav (440 m n. m.).\n\nVesnice je situována 30 kilometrů jižně od Galilejského jezera, 4 kilometry západně od Jordánu, cca 5 kilometrů jižně od města Bejt Še'an, cca 80 kilometrů severovýchodně od centra Tel Avivu a cca 62 kilometrů jihovýchodně od centra Haify. Rechov obývají Židé, přičemž osídlení v tomto regionu je ryze židovské. Rechov tvoří společně s mošavy Revaja a Sdej Trumot a se společnou osadou Tel Te'omim aglomeraci vzájemně propojených zemědělských vesnic zvaných Jišuvej Bikura (ישובי ביכורה).\n\nRechov je na dopravní síť napojen pomocí severojižního tahu dálnice číslo 90.\n\nRechov byl založen v roce 1951. Zakladateli obce byli židovští přistěhovalci z Kurdistánu a Maroka. Původně byla pracovně nazývána Farvana (פ'רונה) nebo Farvana Alef.\n\nVesnice navazuje na stejnojmenné starověké město Rechov, jehož sídelní tel se rozkládá v blízkosti nynějšího mošavu na pahorku Tel Rechov. Byly zde objeveny pozůstatky synagogy z dob Talmudu a Mišny. Poblíž telu se do roku 1948 nacházela arabská vesnice Farwana, která rovněž navazovala na starověký Rechov. Ta měla roku 1931 286 obyvatel a 72 domů. V květnu 1948, během Operace Gideon, v počáteční fázi války za nezávislost, byla dobyta izraelskými silami a místní arabské obyvatelstvo uprchlo do Jordánska. Zástavba ve Farwana byla pak zničena.\n\nŽidovská vesnice Rechov založená zde roku 1951 se zpočátku potýkala s ekonomickými potíži. V současnosti je hospodářství mošavu založeno na intenzivním zemědělství, včetně skleníkových komplexů. 60 zdejších rodin má zemědělské soukromé farmy, z nichž každá má výměru cca 40 dunamů (4 hektary). Zbylá část obyvatel za prací dojíždí do okolních obcí, zejména do Bejt Še'anu.\n\nZařízení předškolní péče o děti a základní škola se nacházejí v komplexu Bikura (ביכורה) na jižním okraji obce. V komplexu Bikura jsou i další veřejné služby a instituce, které využívají obyvatelé okolního bloku vesnic, jako plavecký bazén a sportovní areály, obchod a knihovna.\n\nObyvatelstvo mošavu Rechov je smíšené ,tedy sekulární i nábožensky orientované. Podle údajů z roku 2014 tvořili naprostou většinu obyvatel v Rechov Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství). Obec je rozdělená dálnicí číslo 90 na dvě poloviny, které mají i odlišnou strukturu populace. V západní polovině žijí potomci marockých Židů, ve východní Židé z Kurdistánu.\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 354 lidí. Během roku 2014 populace stoupla o 1,4 %.\n\n\n"}
{"id": "521019", "url": "https://cs.wikipedia.org/wiki?curid=521019", "title": "Rechov", "text": "Rechov\n\nPojem Rechov (: רחוב , : Rehov) může označovat:\n"}
{"id": "521020", "url": "https://cs.wikipedia.org/wiki?curid=521020", "title": "Jan Kolář (1981)", "text": "Jan Kolář (1981)\n\nJan Kolář (* 21. března 1981) je český hokejista; Žije v Pardubicích se svou manželkou Soňou Kolářovou. Hraje za tým HC ČSOB Pojišťovna Pardubice, kam se vrátil po nepovedeném angažmá v KHL. 12. prosince 2013 v podvečer podepsal s klubem HC ČSOB Pojišťovna Pardubice nový víceletý kontrakt.\n\nTrojnásobný mistr republiky s Pardubicemi (2004/2005, 2009/2010 a 2011/2012) a dvojnásobný vicemistr (2002/2003 a 2006/2007). Jan Kolář momentálně hraje za Pardubice Tipsport Extraligu Ledního hokeje, v sezonách 2012/2013 a 2013/2014 působil i v prestižní KHL v klubu Neftěchimik Nižněkamsk. Odehrál i 14 zápasů za českou reprezentaci ledního hokeje (2003/2004 a 2011/2012), v nichž stihl vstřelit celkem 3 góly, a 8 zápasů za juniorskou reprezentaci (2000/2001), kde se ovšem gólově neprosadil.\n\n"}
{"id": "521025", "url": "https://cs.wikipedia.org/wiki?curid=521025", "title": "Kevin Carter", "text": "Kevin Carter\n\nKevin Carter (13. září 1960, Johannesburg, JAR – 27. červen 1994, Johannesburg, JAR) byl jihoafrický fotograf a žurnalista.\n\nByl členem skupiny fotožurnalistů známé jako „\"Bang-Bang Club\"“, kteří se snažili odhalit zvěrstva apartheidu v Jižní Africe ještě se třemi dalšími fotografy - Gregem Marinovichem, Kenem Oosterbroekem a Joao Silvou. V březnu 1993 odešel do Súdánu zdokumentovat místní rebelské povstání. Zažil šok, když spatřil velký hladomor a bídu a začal fotografovat. Zde vznikl jeho nejznámější snímek malého dítěte, jak se snaží všemi silami připlazit k jídlu a supa, který přiletěl a hrozil útokem. Symbol bezmoci – sup – odletěl, až když ho Carter odehnal pryč.\n\nCarter získal v roce 1994 Pulitzerovu cenu Pulitzer Prize for Feature Photography.\n\nDne 27. června 1994 ve věku 33 let spáchal sebevraždu, pravděpodobně pod vlivem deprese.\n\n"}
{"id": "521028", "url": "https://cs.wikipedia.org/wiki?curid=521028", "title": "Sluneční aktivita", "text": "Sluneční aktivita\n\nSluneční aktivita popisuje změny v množství úhrnu slunečního záření a jeho spektrálního složení. Nejběžnějším a snadno pozorovatelným projevem aktivity jsou sluneční skvrny.\n\nSluneční konstanta byla dříve odhadována chybou přístrojů na 1366 W/m i více, ale nyní se odhaduje, že intenzita záření je přibližně 1360 W/m. Mimo tyto instrumentální změny jsou pozorovány reálné změny, které jsou zčásti pravidelné (příkladem je jedenáctiletý sluneční cyklus) ale také nepravidelně kolísají. Další změny se týkají historických rekonstrukcí (proxy data). Vědci se zajímají o změny sluneční aktivity z důvodu snahy o porozumění vlivu změn na změny klimatu a protože vysoká sluneční aktivita může ovlivnit činnost satelitů a zařízení na Zemi. V současné době je sluneční aktivita sledována pomocí satelitů (např. sondou SOHO).\n\nVelmi významnou (a extrémní) událostí byla sluneční bouře v roce 1859 (tzv.Carringtonská událost/Carringtonská super bouře).\n\nSluneční aktivitu lze v reálném čase sledovat na několika www stránkách:\nhttp://www.solarham.net/\nhttp://www.spaceweatherlive.com/en/solar-activity\n\n"}
{"id": "521031", "url": "https://cs.wikipedia.org/wiki?curid=521031", "title": "Kaliště (Bohdalovice)", "text": "Kaliště (Bohdalovice)\n\nKaliště je malá vesnice, část obce Bohdalovice v okrese Český Krumlov. Nachází se asi 3 km na severozápad od Bohdalovic. Je zde evidováno 9 adres.\n\nKaliště leží v katastrálním území Větřní-Kaliště o rozloze 2,06 km².\n\nPrvní písemná zmínka o vesnici pochází z roku 1316.\n\n"}
{"id": "521032", "url": "https://cs.wikipedia.org/wiki?curid=521032", "title": "Slavkov (Bohdalovice)", "text": "Slavkov (Bohdalovice)\n\nSlavkov je malá vesnice, část obce Bohdalovice v okrese Český Krumlov. Nachází se asi čtyři kilometry severozápadně od Bohdalovic. Je zde evidováno 28 adres.\n\nSlavkov leží v katastrálním území Slavkov u Českého Krumlova o rozloze 2,25 km². V tomto katastrálním území je též přírodní památka Slavkovský Chlumek a zasahuje do něj část přírodní památky Žestov.\n\nPrvní písemná zmínka o vesnici pochází z roku 1305.\n\n\n"}
{"id": "521033", "url": "https://cs.wikipedia.org/wiki?curid=521033", "title": "Slubice", "text": "Slubice\n\nSlubice je malá vesnice, část obce Bohdalovice v okrese Český Krumlov. Nachází se asi 2,5 km na jihovýchod od Bohdalovic. Je zde evidováno 12 adres.\n\nSlubice leží v katastrálním území Svéraz u Větřní o rozloze 3,56 km².\n\n"}
{"id": "521034", "url": "https://cs.wikipedia.org/wiki?curid=521034", "title": "Suš", "text": "Suš\n\nSuš () je malá vesnice, část obce Bohdalovice v okrese Český Krumlov. Nachází se asi 2 km na jihozápad od Bohdalovic. Je zde evidováno 33 adres.\n\nSuš leží v katastrálním území Skubice o rozloze 14,33 km². V uvedeném katastrálním území se před rokem 1945 nacházela rovněž osada Skubice (), v níž v roce 1921 žilo celkem 60 obyvatel (všichni německé národnosti). Tato osada nebyla po válce dosídlena a později zcela zanikla stejně jako řada dalších vsí v okolí.\n\nPrvní písemná zmínka o vesnici pochází z roku 1410.\n\nV roce 1921 zde žilo ve 45 domech celkem 225 obyvatel, z toho čtyři české a 221 německé národnosti\n\n\n"}
{"id": "521035", "url": "https://cs.wikipedia.org/wiki?curid=521035", "title": "Svéraz", "text": "Svéraz\n\nSvéraz ( \"Tweras\") je malá vesnice, část obce Bohdalovice v okrese Český Krumlov. Nachází se asi 2,5 km na jih od Bohdalovic. Je zde evidováno 19 adres.\n\nSvéraz je také název katastrálního území o rozloze 1,93 km².\n\nSvéraz je prvně zmiňována v roce 1273 jako majetek Strahovského kláštera. Svéráz byla součást statku Záchlumí, jehož jméno (Czachlum) se objevuje poprvé v listině z 15.5.1273, kdy papež Gregor X. vzal Strahovský klášter, včetně majetku, pod svou zvláštní ochranu. Statek Záchlumí v roce 1410 zahrnoval kromě Svérázu ještě vesnice Suš, Bučí, Tisovka, Nahořany, Horní Světlá, Tisovka, Nahořany, Horní Světlá, Květušín (Dětošín), Březí, Záhoří, Zátoňské Dvory, Velislavice, Podolí, Hajmín, Lštín, Slubice, Skubice, Dolní Světlá a Vadkov. \n\nPodle Historického lexikonu obcí České republiky však první písemná zmínka o vesnici pochází z roku 1340. V roce 1390 zde byla zřízena plebaníe. V roce 1423 husité upálili svérázského faráře. V r. 1460 Svéraz koupil Jan II. z Rožmberka. V roce 1450 zde byla zřízena římskokatolická farnost. V roce 1523 Petr IV. z Rožmberka ve své závěti odkázal rychtářství svérázské strahovským premonstrátům. Během vladařství Jošta III. z Rožmberku bylo toto rychtářství opět připojeno k českokrumlovskému panství.\n\nV roce 1927 byla Svéraz samostatná obec (982 obyvatel) s osadami: Březí (Wuretzhöfen), Bučí (Putschen), Dětošín (Kwietoschin), Zátoňské Dvory (Ebenau), Hajmín (Ober Heiming), Podolí (Unter Heiming), Skubice (Tischlern), Slubice (Schlumnitz), Suš (Tusch), Vadkov (Neudörfel), Velislavice (Weislowitz).\n\nV roce 1955 byla Svéraz samostatná obec s osadami: Březí, Buč, Dětošín, Dolní Světlá, Hajmín, Horní Světlá, Lověšice, Lověšické Rovné, Lštín, Nahořany, Podolí, Skubice, Slubice, Suš, Tisovka, Vadkov, Velislavice.\n\n\n"}
{"id": "521036", "url": "https://cs.wikipedia.org/wiki?curid=521036", "title": "Janské Údolí", "text": "Janské Údolí\n\nJanské Údolí je malá vesnice, část obce Brloh v okrese Český Krumlov. Nachází se asi 2,5 km na jih od Brlohu. Je zde evidováno 50 adres.\n\nJanské Údolí je také název katastrálního území o rozloze 13,76 km². V katastrálním území Janské Údolí leží i Rychtářov a Rohy.\n\nPrvní písemná zmínka o vesnici pochází z roku 1748.\n\n\n"}
{"id": "521037", "url": "https://cs.wikipedia.org/wiki?curid=521037", "title": "Jaronín", "text": "Jaronín\n\nJaronín je vesnice, část obce Brloh v okrese Český Krumlov. Nachází se asi 3 km na sever od Brlohu. Je zde evidováno 56 adres.\n\nJaronín je také název katastrálního území o rozloze 17,75 km². V katastrálním území Jaronín leží i Brloh a Sedm Chalup.\n\nPrvní písemná zmínka o vesnici pochází z roku 1692.\n\n\n"}
{"id": "521038", "url": "https://cs.wikipedia.org/wiki?curid=521038", "title": "Kovářov (Brloh)", "text": "Kovářov (Brloh)\n\nKovářov je malá vesnice, část obce Brloh v okrese Český Krumlov. Nachází se asi 1,5 km na jihozápad od Brlohu. Je zde evidováno 23 adres.\n\nKovářov leží v katastrálním území Janské Údolí-Kovářov o rozloze 1,4 km².\n\nPrvní písemná zmínka o vesnici pochází z roku 1694.\n\n"}
{"id": "521039", "url": "https://cs.wikipedia.org/wiki?curid=521039", "title": "Rojšín", "text": "Rojšín\n\nRojšín je malá vesnice, část obce Brloh v okrese Český Krumlov. Nachází se asi 2,5 km na jihovýchod od Brlohu. Prochází zde silnice II/143. Je zde evidováno 43 adres.\n\nRojšín je také název katastrálního území o rozloze 3,71 km².\n\nPrvní písemná zmínka o vesnici pochází z roku 1372.\n\n\n"}
{"id": "521040", "url": "https://cs.wikipedia.org/wiki?curid=521040", "title": "Rychtářov (Brloh)", "text": "Rychtářov (Brloh)\n\nRychtářov je malá vesnice, část obce Brloh v okrese Český Krumlov. Nachází se asi 1,5 km na jih od Brlohu. Je zde evidováno 15 adres.\n\nRychtářov leží v katastrálním území Janské Údolí o výměře 13,76 km².\n\nPrvní písemná zmínka o vesnici pochází z roku 1690.\n\n"}
{"id": "521041", "url": "https://cs.wikipedia.org/wiki?curid=521041", "title": "Sedm Chalup", "text": "Sedm Chalup\n\nSedm Chalup je malá vesnice s řídkou zástavbou, část obce Brloh v okrese Český Krumlov. Nachází se asi 2 km na sever od Brlohu. Je zde evidováno 29 adres.\n\nSedm Chalup leží v katastrálním území Jaronín o výměře 17,75 km².\n\nVesnici tvoří centrálních zhruba 13 stavení okolo úzké asfaltové obslužné komunikace a několik samot v okolí zejména na severním svahu hory Stržíšek: Charvát, Kukačka, Krahulec či Puglů na samém severu Sedmi Chalup. \n\nV nejnižším místě Sedmi Chalup protéká potok Olešnice\n\nPrvní písemná zmínka o vesnici pochází z roku 1694.\n\nKe vzniku osady se váže pověst, ve které je jako důvod založení Sedmi Chalup zmíněna podmínka sňatku pohledné Běty, dcery bohatého hospodáře z Třešňového Újezdce, se zednickým tovaryšem z Brloha. Tovaryš prý postavil sedm chalup, nicméně dívka si jej přesto nevzala. Zednický tovaryš poté dívku i s jejím otcem proklel. Pověst kletbou vysvětluje i jména okolních vrcholů - Vysoké Běty a Vlčího Vrchu. \n\nDříve byl používán (a v hovorové řeči je stále používán) název Sedmichalupy, německy Siebehäuser. Všechny dostupné zdroje, ty hodnověrné (pan Dr. Profous), i ty „hodnověrnější“ (pověsti a pohádky) se zázračně shodují v tom, že jméno obce odráží realitu. A tou realitou byla skutečnost, že zde původně stálo pouze sedm chalup a od toho pak vesnice získala i název. \n\nŠkolou patřily „Sedmichalupy\" do Brloha a v roce 1924 byla otevřena škola v těsné blízkosti v Jaroníně, kde později učil Zdeněk Nejedlý. Ten zaznamenal také stupňující se nevraživost místních Němců a Čechů v pozdních třicátých letech. \n\nAž do konce druhé světové války se absolutní většina obyvatel obce hlásila k německé národnosti. Po jejich odsunu byla stavení znovu osídlena a některá se později stala také rekreačními chalupami. \n\n\nSedm Chalup je jedno z mála míst, kde je dodržována tradice ručního zvonění. Zvoník (zároveň nejstarší obyvatel obce) zvoní na litinový zvon třikrát denně. \n\n"}
{"id": "521044", "url": "https://cs.wikipedia.org/wiki?curid=521044", "title": "Emil Fey", "text": "Emil Fey\n\nEmil Fey (23. března 1886 Vídeň – 16. března 1938 Vídeň) byl major rakousko-uherské armády, vůdce polovojenské organizace Heimwehr a významný politik Rakouské republiky.\n\nNarodil se v rodině úředníků. Studoval vojenskou školu ve Vídni a snil o vojenské kariéře. Roku 1904 se stal rezervním důstojnickým kandidátem. Jeho studia však nešla moc dobře a roku 1908 ze školy odešel a nastoupil do císařské armády. V roce 1912 byl přesunut do 16. vlakové divize. Po vypuknutí první světové války sloužil Fey v záložní jednotce. V roce 1916 byl zraněn. Bojoval až do roku 1919 v Korutanech proti jugoslávské armádě. Za statečnost mu byl roku 1922 propůjčen Řád Marie Terezie, tentýž rok byl povýšen do hodnosti majora.\n\nV roce 1923 opustil armádu a spolu s knížetem Ernstem von Starhembergem založil polovojenskou organizaci Heimwehr, která zpočátku operovala mimo Vídeň. \n\nFeyova politická dráha začala roku 1927 vznikem Vídeňského Heimwehru a vstupem do Křesťansko-sociální strany. V té době se Fey dostal do sporu o moc v Heimwehru s knížetem von Starhembergem.\n\nRoku 1932 byl jmenován státním sekretářem pro bezpečnostní záležitosti kancléřem Engelbertem Dollfußem. V roce 1933 se Fey stal ministrem vnitra. Ten samý rok se stal vicekancléřem, třetím nejmocnějším mužem v Rakousku (prvním byl prezident Wilhelm Miklas a druhým Dollfuß)\n\nDne 25. července 1934 zaútočili rakouští nacisté na budovu kancléřství. V budově našli Dollfuße, sekretáře Karla Karwinského a Feye. Fey a Karwinski nekladli odpor, Dollfuß však začal utíkat. Spiklenci se za ním vydali a po dlouhé honičce ho dostihli a postřelili. Zraněného Dollfuße donesli do jedné z kanceláří a položili ho na pohovku. Do místnosti poté vešel Fey, aby s Dollfußem projednal nástupnictví prohitlerovského velvyslance v Itálii Antona Rintelena do kancléřství. Podle svědectví Feye a Dollfußova vraha Otty Planetty zněly následující minuty takto:\n\n\"Dollfuß: \"Jsi to ty Feyi? Jsi v pořádku?\"\"\n\n\"Fey: \"Ano, jsem. I ostatní.\"\"\n\n\"Dollfuß: \"Umírám. Postaráš se o moji ženu a děti?\"\"\n\n\"Fey: \"Samozřejmě.\"\"\n\n\"Dollfuß: \"Slibuješ?\"\"\n\n\"Fey: \"Přísahám.\"\"\n\n\"Dollfuß: \"Nějakou dobu se o ně postará náš dobrý přítel Mussolini. Tomu můžeme věřit.\"\"\n\n\"Planetta: \"Dolfußi, dovolil jsem panu ministrovi, aby sem přišel a mohli jste si promluvit o vážných věcech! Nejdůležitější \nje, abyste nařídil armádě, aby proti vám nezakročila.\"\"\n\n\"Dollfuß: \"Pošlete pro kněze.\"\"\n\n\"Planetta: \"Kněz přijde, ale jen za určitých podmínek. Vydejte rozkaz, že Rintelen bude stát v čele vlády a že armáda proti nám nezakročí.\"\"\n\n\"Dollfuß: Ale já chci jen mír. Kvůli mne nesmí být prolita žádná krev. Novou vládu sestaví Kurt Schuschnigg...\"\n\n\"Planetta: Ale my trváme na tom, aby to byl Rintelen!!\"\n\n\"Dollfuß: Tím pravým mužem pro Rakousko je ale Schuschnigg…\"\"\n\nDollfuß poté ztratil vědomí a zemřel.\n\nPo zabití Dollfuße a nástupu Kurta Schuschningga začal rapidně ztrácet svůj vliv. Do roku 1935 byl ministr vnitra v Schuschninggově vládě, pro údajné spolupracování s Dollfußovými vrahy však byl propuštěn. Jestli to je pověra, nebo jestli byl Fey opravdu informován o spiknutí, se dodnes neví.\n\nRoku 1935 také ztratil kontrolu nad Heimwehrem a po rozpuštění všech politických a polovojenských organizací roku 1936 již moc významných politických rolí nesehrál. Od roku 1935 až do smrti byl náměstek prezidenta rakouského Industriellenvereinigungu a prezidentem Donau-Dampfschifffahrtsgesellschaftu. \n\nTři dny po anšlusu Rakouska Německem, 15. března 1938, byl brutálně vyslýchán gestapem. Když se večer po výslechu vrátil domů, napsal dopis na rozloučenou. Jakmile dopis dopsal, v ranních hodinách druhého dne pak zastřelil svou ženu Malvine, syna Herberta, a nakonec obrátil zbraň proti sobě.\n"}
{"id": "521049", "url": "https://cs.wikipedia.org/wiki?curid=521049", "title": "Mistrovství Evropy v atletice 1990", "text": "Mistrovství Evropy v atletice 1990\n\n15. mistrovství Evropy v atletice se uskutečnilo ve dnech 26. srpna – 2. září 1990 v jugoslávském Splitu (dnes Chorvatsko) na stadionu Poljud.\n\nNa programu bylo celkově 43 disciplín (24 mužských a 19 ženských). Na šampionátu padl světový rekord ve štafetě na 4 × 100 metrů. Postaralo se o něj mužské kvarteto z Francie, časem 37,79 s.\n\n"}
{"id": "521052", "url": "https://cs.wikipedia.org/wiki?curid=521052", "title": "Neologická synagoga (Bratislava)", "text": "Neologická synagoga (Bratislava)\n\nNeologická synagoga v Bratislavě, neboli templ, stála mezi lety 1893 až 1967 na Rybném náměstí na bratislavském Starém Městě.\n\nByla postavena roku 1893 podle projektu rakouského architekta Dionyse Milcha na obdélníkovém půdoryse, obsahovala orientální motivy a dekorace, v interiéru se nacházely varhany. Západní průčelí bylo vyvedeno v maurském slohu, s dvěma dominantními věžemi na nárožích. Ve středu se nacházelo pět stejně položených vchodů do hlavní lodí, zaklenutých maurskými oblouky. Věže byly osmiboké, zakončené kopulovými stříškami. Během druhé světové války zůstala nezničená, posléze se plánovalo adaptovat budovu na Židovské muzeum, plán ale nebyl realizován, v 50. a 60. letech 20. století byla využitá jako studio Slovenské televize. V souvislosti se stavbou Nového mostu SNP, byla v roce 1967 zbourána. Bratislava tak navždy přišla o jednu ze svých dominant.\n\n"}
{"id": "521054", "url": "https://cs.wikipedia.org/wiki?curid=521054", "title": "Vytinė", "text": "Vytinė\n\nVytinė (název \"Vytinė\" je rodu ženského, někdy je však použit tento název ve tvaru rodu mužského: \"„Vytinis“\") je jedno z ramen delty Němenu, pravá odbočka ramene delty Němenu Skirvytė, od které se odděluje 11,5 km od ústí.\n\nNa pravé straně má rozvětvené staré rameno, na levé straně nerozvětvené. Končí rozvětvením na čtyři ramena: Šakutė, Vidujinė, Vytinės Uostas a Tiesioji. Rameno Tiesioji (neplést s ramenem Tiesioji, levou odbočkou ramene Skirvytė) se dále rozvětvuje na ramena Rindos šaka a Vikis a ještě má slepé rameno zleva jménem Prasuknis; rameno Vytinės Uostas má pravou odbočku Atšakėlė; rameno Šakutė má společnou deltu s ramenem Skatulė, v jejímž ústí je ostrov. Voda v rameni Vytinė teče směrem severoseverozápadním. Šířka tohoto ramene je kolem 300 m. Vytinė odděluje ostrovy Briedžių sala a souostroví, tradičně nazývané jako ostrov Rusnė. K rozvětvení ji nutí ostrov Kubilių sala. Na březích Vytinė je po obou stranách plno vývratů, pobřeží evokuje dojem prehistorických dob, ačkoliv jsou tu patrné i stopy civilizace: z předválečných dob jsou tu ještě zbytky německého betonového zpevnění břehů.\n\nToto rameno nemá žádné přítoky.\n\n\n\n"}
{"id": "521056", "url": "https://cs.wikipedia.org/wiki?curid=521056", "title": "Merlík bílý", "text": "Merlík bílý\n\nMerlík bílý (\"Chenopodium album\") je jednoletá bylina z čeledi laskavcovité (\"Amaranthaceae\"); ve starších taxonomických systémech byla řazena do čeledi merlíkovité (\"Chenopodiaeceae\"). Merlík je velice variabilní rod, obsahuje okolo stovky různých druhů.\n\nRostlina bývá průměrně vysoká 20 až 150 cm, ale za příznivých podmínek dorůstá do výšky až 2 metrů a vytváří trs až 4 metry v průměru. Lodyhu má obvykle od spodu větvenou, vícehrannou, rýhovanou, někdy načervenale pruhovanou, většinou s chlupy; její větve odstávají šikmo vzhůru. Listy jsou střídavé, řapíkaté, vstřícné, bez palistů; dolní a střední kosníkovité, zubaté, horní kopinaté, drobně zubaté až celokrajné. Zdřevnatělý hlavní kořen sahá do hloubky 1 až 2 metry, postranní kořeny rostou horizontálně a bývají široce rozloženy. Celá rostlina je pokryta moučkovitým práškem.\n\nKvěty jsou bělavě zelené, jednodomé, stažené do zelených klubíček v úžlabních nebo vrcholových, klasnatých nebo chocholičnatých latách. Kvete v květnu až říjnu. Plodem je nažka zcela uzavřená do okvětí. Semena jsou leskle černá se zbytky oplodí. Na jediné silně větvené rostlině může být až 20 000 semen, která bývají tří druhů: ta velká, plochá a hnědá klíčí hned, středně velká s tlustým osemením, zeleno černá až černá klíčí až druhým rokem a konečně semena malá, okrouhlá, černá s tvrdým osemením klíčí nejdříve za tři roky.\nMerlík bílý se rozmnožuje výhradně semeny, semena si podržují klíčivost i 10 let. Zimní promrznutí klíčení urychluje, neboť popraská tvrdé osemení. Nejlépe klíčí semena na povrchu půdy, v hloubce přes 2 cm již nevyklíčí. Při průchodu semen zažívacím ústojím zvířat nebo ptáků se klíčivost snižuje na 50 %. Semena opatřená okvětím se po okolí rozšiřují nejčastěji větrem nebo (po vypadání na zem) přívalovými srážkami, dále také osivem, kompostem a hnojem. Rostlina je vůči teplotě značně indiferentní, malé semenáčky snášejí i mráz - 6 °C.\n\nMerlík bílý roste v ČR roztroušeně až hojně. Je rozšířen téměř po celém světě, převážně v mírných pásmech severní i jižní polokoule. Roste nejraději v půdě bohaté na dusík, je tedy nitrofilní rostlinou. Patří do společenstva ruderálních plevelů. S oblibou osídluje stanoviště výrazně ovlivněná lidskou činností a dále ponechaná svému osudu, jako jsou rumiště nebo skládky, roste také u opuštěných sídel a na okrajích cest.\n\nMerlík bílý patří mezi jedlé rostliny a jeho mladých listů lze používat na saláty, semena možno zkrmovat nebo semlít na mouku. Jeho reálné využití je však zanedbatelné, je naopak považován za plevelnou rostlinu. Samovolně roste převážně v cukrovce, bramborách, kukuřici a na zeleninových záhonech, protože tam bývá půda dobře předzásobena živinami. Škodí tím, že svým kořenovým systémem odebírá kulturním rostlinám vláhu a živiny a zastiňuje je. Uvažuje se o jeho řízeném pěstování pro tvorbu biomasy na spalování.\n\nJeho pyl je silný alergen a šíří se někdy až do příchodu mrazů.\n\nSkupina merlíku bílého (\"Chenopodium album\" agg.) je taxonomicky velmi obtížná. Kromě merlíku bílého (\"Chenopodium album\" s. str.) roste v ČR několik dalších příbuzných druhů, které se od sebe často obtížně rozlišují, jsou to: merlík fíkolistý (\"Chenopodium ficifolium\"), merlík stopečkatý (\"Chenopodium pedunculare\"), merlík kalinolistý (\"Chenopodium opulifolium\"), merlík hustoklasý (Chenopodium probstii), merlík tuhý (\"Chenopodium strictum\"), merlík drobnolistý (\"Chenopodium striatiforme\"), merlík švédský (\"Chenopodium suecicum\") a merlík missourský (\"Chenopodium missouriense\").\n\n\n\n \n"}
{"id": "521058", "url": "https://cs.wikipedia.org/wiki?curid=521058", "title": "Revaja", "text": "Revaja\n\nRevaja ( רְוָיָה, Revaya, v oficiálním seznamu sídel Rewaya) je vesnice typu mošav v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 110 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. V okolí obce se nacházejí četné vydatné prameny, ale původní vádí protékající údolím byla většinou kvůli zemědělskému hospodaření svedena do umělých vodotečí. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Te'omim a Tel Nufar východně odtud. Zhruba 2 kilometry na západ od vesnice se terén prudce zvedá do svahů pohoří Gilboa s horou Har Avinadav (440 m n. m.), ze které do údolí stéká vádí Nachal Avinadav.\n\nVesnice je situována cca 30 kilometrů jižně od Galilejského jezera, 8 kilometrů západně od Jordánu, cca 5 kilometrů jižně od města Bejt Še'an, cca 80 kilometrů severovýchodně od centra Tel Avivu a cca 62 kilometrů jihovýchodně od centra Haify. Obec obývají Židé, přičemž osídlení v tomto regionu je ryze židovské. Revaja tvoří společně s mošavy Rechov a Sdej Trumot a se společnou osadou Tel Te'omim aglomeraci vzájemně propojených zemědělských vesnic zvaných Jišuvej Bikura (ישובי ביכורה).\n\nRevaja je na dopravní síť napojena pomocí severojižního tahu dálnice číslo 90.\n\nRevaja byla založena v roce 1952. Zakladateli obce byli židovští přistěhovalci z Maroka. Původně byla pracovně nazývána Farvana Bet (פ'רונה ב) - podle nedalekého mošavu Rechov, který se původně nazýval Farvana (פ'רונה) nebo Farvana Alef. Usadilo se tu 60 zemědělských rodin.\n\nZpočátku čelila vesnice ekonomickým problémům, protože prvním osadníkům chyběly zkušenosti s farmařením a obec byla dopravně izolovaná. Počátkem 90. let 20. století se v mošavu usadilo 100 rodin etiopských Židů. Vznikla tu nová čtvrť s 52 bytovými jednotkami.\n\nEkonomika obce je založena na intenzivním zemědělství (skleníkové komplexy), kterým se živí 30 % populace. Část lidí dojíždí za prací mimo obec. Zařízení předškolní péče o děti a základní škola se nacházejí v komplexu Bikura (ביכורה) ve středu zdejší aglomerace vesnic, cca 1 kilometr východně od mošavu Ravaja. V komplexu Bikura jsou i další veřejné služby a instituce, které využívají obyvatelé okolního bloku vesnic, jako plavecký bazén a sportovní areály, obchod a knihovna. V Revaja je k dispozici synagoga.\n\nObyvatelstvo mošavu Revaja je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Revaja Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 380 lidí. Během roku 2014 populace stoupla o 4,1 %.\n\n\n"}
{"id": "521062", "url": "https://cs.wikipedia.org/wiki?curid=521062", "title": "Šakutė (Vytinė)", "text": "Šakutė (Vytinė)\n\nŠakutė je jedno z ramen delty Němenu, pravá odbočka (nejvíce vpravo ze čtyř) ramene delty Němenu Vytinė. Toto rameno dále odděluje rameno Vidujinė, vzápětí po vlastním odbočení z ramene Vytinė. Má společnou deltu s ramenem Skatulė, v jejímž ústí je ostrov. Voda v rameni Šakutė teče směrem severním. Šířka tohoto ramene je kolem 200 m. Šakutė odděluje ostrovy Trušių sala a souostroví, tradičně nazývané jako ostrov Rusnė.\n\nŠakutė znamená litevsky vidlička, Vidujinė - prostřední, Trušių sala - ostrov rákosí.\n\nToto rameno nemá žádné přítoky.\n\n"}
{"id": "521066", "url": "https://cs.wikipedia.org/wiki?curid=521066", "title": "Sdej Trumot", "text": "Sdej Trumot\n\nSdej Trumot ( שְׂדֵי תְרוּמוֹת‎, Sdei Trumot, v oficiálním seznamu sídel Sede Terumot) je vesnice typu mošav v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 130 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. V okolí obce se nacházejí četné vydatné prameny, ale původní vádí protékající údolím byla většinou kvůli zemědělskému hospodaření svedena do umělých vodotečí. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Te'omim a Tel Nufar severovýchodně odtud. Zhruba 3 kilometry na západ od vesnice se terén prudce zvedá do svahů pohoří Gilboa s horami Har Malkišua nebo Har Avner (499 m n. m.), ze kterých do údolí stékají vádí Nachal Avner a Nachal Malkišua.\n\nVesnice je situována 32 kilometrů jižně od Galilejského jezera, 7 kilometrů západně od Jordánu, cca 6 kilometrů jižně od města Bejt Še'an, cca 78 kilometrů severovýchodně od centra Tel Avivu a cca 62 kilometrů jihovýchodně od centra Haify. Obec obývají Židé, přičemž osídlení v tomto regionu je ryze židovské. Sdej Trumot tvoří společně s mošavy Rechov a Revaja a se společnou osadou Tel Te'omim aglomeraci vzájemně propojených zemědělských vesnic zvaných Jišuvej Bikura (ישובי ביכורה).\n\nSdej Trumot je na dopravní síť napojen pomocí severojižního tahu dálnice číslo 90.\n\nSdej Trumot byl založen v roce 1951. Zakladateli obce byli židovští přistěhovalci z Kurdistánu. Velká část z nich pocházela z vesnice v severním Iráku zvané \"Sandur\" (סנדור), kde se již před příchodem do Izraele zabývali zemědělstvím.\n\nJméno obce je odvozeno od biblického verše z 2. knihy Samuelovy 1,21: \"Ó hory Gelboe, ani rosa, ani déšť nespadej na vás, ani tu buď pole úrodné\"\n\nV obci je 61 soukromých zemědělských statků (intenzivní skleníkové hospodářství). Každá z nich má výměru 40 dunamů (4 hektary). Zbylá část obyvatel se zabývá podnikáním nebo pracuje v jiných obcí.\n\nZařízení předškolní péče o děti a základní škola se nacházejí v komplexu Bikura (ביכורה) ve středu zdejší aglomerace vesnic, na severním okraji mošavu Sdej Trumot. V komplexu Bikura jsou i další veřejné služby a instituce, které využívají obyvatelé okolního bloku vesnic, jako plavecký bazén a sportovní areály, obchod a knihovna. V Sdej Trumot je k dispozici synagoga.\n\nObyvatelstvo mošavu Sdej Trumot je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Sdej Trumot Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 432 lidí. Během roku 2014 populace stoupla o 2,9 %.\n\n\n"}
{"id": "521070", "url": "https://cs.wikipedia.org/wiki?curid=521070", "title": "NN Penzijní společnost", "text": "NN Penzijní společnost\n\nNN Penzijní společnost, a.s. je jednou z osmi českých penzijních společností, majících licenci ke správě státem podporovaných penzijních fondů. K 30. 6. 2014 spravovala pro 383 tisíc klientů aktiva ve výši 29 miliard korun.\n\nSpolečnost byla založena v souladu se zákonem 42/1994 o penzijním připojištění, zápis do obchodního rejstříku proběhl 10. února 1995. V prvních pěti letech působila pod názvem Průmyslový penzijní fond, v dubnu 2000 byla přejmenována na ING Penzijní fond. Jedním ze zakladatelů společnosti byl podnikatel Peter Goldscheider, generální ředitel a spolumajitel rakouské investiční společnosti EPIC, která v době kupónové privatizace v České republice založila privatizační fondy Czech Coupon Invest.\n\nV roce 2004 skokově vzrostly správní náklady fondu, náklady na marketing a zaměstnance meziročně vzrostly na dvojnásobek. Na konci roku 2004 spořilo u ING 12 % všech účastníků, následně tento podíl postupně klesal až na 8 % na konci září 2014.\n\nPředsedou představenstva společnosti byl Jiří Rusnok, který dříve působil jako ministr v Zemanově a Špidlově vládě, v roce 2013 byl předsedou úřednické vlády.\n\nOd 1. 1. 2013 již není možné stát se účastníkem Penzijního připojištění. Vstup pro nové zájemce byl uzavřen, úspory stávajících klientů byly převedeny do Transformovaného fondu. Na základě zákona č. 427/2011 sb. tento produkt nahradilo nové Doplňkové penzijní spoření. Veškeré změny proběhly v návaznosti na důchodovou reformu.\n\n\n"}
{"id": "521071", "url": "https://cs.wikipedia.org/wiki?curid=521071", "title": "Vidujinė", "text": "Vidujinė\n\nVidujinė je jedno z ramen delty Němenu, druhá zprava odbočka (ze čtyř) ramene delty Němenu Vytinė. Dalo by se považovat také za levou odbočku ramene Šakutė, neboť se odděluje vzápětí po jejím odbočení z ramene Vytinė. Ústí přímo do Kurského zálivu. Voda v rameni Vidujinė teče směrem severozápadním. Šířka tohoto ramene je kolem 50 m. Vidujinė odděluje ostrovy Trušių sala (vpravo) a Kubilių sala (vlevo).\n\nŠakutė znamená litevsky vidlička, Vidujinė - prostřední, Trušių sala - ostrov rákosí, Kubilių sala - ostrov kbelíků.\n\nToto rameno nemá žádné přítoky.\n\n"}
{"id": "521072", "url": "https://cs.wikipedia.org/wiki?curid=521072", "title": "Tel Te'omim", "text": "Tel Te'omim\n\nTel Te'omim ( תֵּל תְּאוֹמִים‎, Tel Te'omim) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 139 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. V okolí obce se nacházejí četné vydatné prameny, ale původní vádí protékající údolím byla většinou kvůli zemědělskému hospodaření svedena do umělých vodotečí. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Te'omim a Tel Nufar, které se rozkládají přímo v prostoru vesnice. Zhruba 4 kilometry na západ od vesnice se terén prudce zvedá do svahů pohoří Gilboa s horami Har Malkišua nebo Har Avinadav (440 m n. m.), ze kterých do údolí stékají vádí Nachal Avinadav a Nachal Malkišua.\n\nVesnice je situována 30 kilometrů jižně od Galilejského jezera, 6 kilometrů západně od Jordánu, cca 5 kilometrů jižně od města Bejt Še'an, cca 80 kilometrů severovýchodně od centra Tel Avivu a cca 63 kilometrů jihovýchodně od centra Haify. Tel Te'omim obývají Židé, přičemž osídlení v tomto regionu je ryze židovské. Tel Te'omim tvoří společně s mošavy Rechov, Revaja a Sdej Trumot aglomeraci vzájemně propojených zemědělských vesnic zvaných Jišuvej Bikura (ישובי ביכורה).\n\nTel Te'omim je na dopravní síť napojen pomocí severojižního tahu dálnice číslo 90.\n\nTel Te'omim byl založen v roce 1987. Podle jiného zdroje už roku 1982. Účelem zřízení nové vesnice bylo poskytnout bydlení a zemědělskou obživu mladé generaci farmářů z ostatních vesnic v tomto sídelním bloku.\n\nNěkteří místní obyvatelé se zabývají farmařením, zbytek za prací dojíždí do jiných obcí. Zařízení předškolní péče o děti a základní škola se nacházejí v komplexu Bikura (ביכורה) ve středu zdejší aglomerace vesnic, na západním okraji Tel Te'omim . V komplexu Bikura jsou i další veřejné služby a instituce, které využívají obyvatelé okolního bloku vesnic, jako plavecký bazén a sportovní areály, obchod a knihovna. V Tel Te'omim je k dispozici synagoga, mikve a vojenská přípravka (mechina).\n\nObyvatelstvo Tel Te'omim je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Tel Te'omim Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství). V obci bylo zřízeno centrum pro integraci etiopských Židů.\n\nJde o menší sídlo vesnického typu s populací, jež po dlouhodobé stagnaci začala po roce 2010 narůstat. K 31. prosinci 2014 zde žilo 509 lidí. Během roku 2014 populace stoupla o 12,1 %.\n\n\n"}
{"id": "521076", "url": "https://cs.wikipedia.org/wiki?curid=521076", "title": "Vytinės Uostas", "text": "Vytinės Uostas\n\nVytinės Uostas je jedno z ramen delty Němenu, druhá zleva odbočka (ze čtyř) ramene delty Němenu Vytinė. Dalo by se považovat také za pravou větev (levá větev je Tiesioji) z rozdvojení levého pokračování ramene Vytinė, neboť se odděluje vzápětí po jejím odbočení z ramene Vytinė. Ústí přímo do Kurského zálivu. 450 m od jeho počátku se odděluje vpravo další rameno jménem Atšakėlė, které odděluje ostrovy Vito sala a Kubilių sala. Voda v rameni Vytinės Uostas teče směrem západoseverozápadním. Šířka tohoto ramene je kolem 100 m. Vytinės Uostas odděluje ostrov Kiemo sala (vlevo) od ostrovů Vito sala a Kubilių sala (oba vpravo).\n\nVytinės Uostas znamená litevsky přístav (ramene) Vytinė, Vidujinė - prostřední, Kiemo sala - ostrov dvorku, Kubilių sala - ostrov kbelíků, Vito sala - Vitův ostrov.\n\nToto rameno nemá žádné přítoky.\n\n\n"}
{"id": "521077", "url": "https://cs.wikipedia.org/wiki?curid=521077", "title": "Liquid handling", "text": "Liquid handling\n\nLiquid handling je termín hodně používaný ve spojení pro manipulací s tekutou složkou. Asi nejjednodušší překlad do češtiny by byl pipetování.\n\nJedná se o nasávání a transfer určitého objemu tekutiny z jednoho místa a dispenzi (vypuzení tekutého obsahu) na místo druhé. Jednoduchým příkladem může být pipeta běžně používaná v laboratoři. V tomto případě definujeme \"Liguid handling\" jako přístroj, který ovládá objem pomocí pístu a tzv. mrtvého objemu vzduchu.\n\nToto popisuje i mezinárodně uznávaná norma ISO, v případě pipetoru ISO 8655. \n\nPro náročnější operace doporučuji použít překlad opisem – Liguid handling = Transfer a manipulace tekutou (kapalnou) složkou.\n"}
{"id": "521079", "url": "https://cs.wikipedia.org/wiki?curid=521079", "title": "Ma'ale Gilboa", "text": "Ma'ale Gilboa\n\nMa'ale Gilboa ( מַעֲלֵה גִּלְבּוֹעַ, doslova „\"Úbočí [hory] Gilboa\"“, Ma'ale Gilboa) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v pohoří Gilboa nad Bejtše'anským údolím v nadmořské výšce 389 metrů. Stojí nedaleko vrcholu hory Micpe Gilboa. K východu odtud stékají vádí Nachal Cvija a Nachal Jicpor. Další převážně zalesněné kopce sousedí s obcí na jižní straně (Har Avinadav) nebo na straně severní (Har Jicpor).\n\nVesnice je situována cca 30 kilometrů jihojihozápadně od Galilejského jezera, 13 kilometrů západně od Jordánu, cca 8 kilometrů jihozápadně od města Bejt Še'an, cca 75 kilometrů severovýchodně od centra Tel Avivu a cca 55 kilometrů jihovýchodně od centra Haify. Ma'ale Gilboa obývají Židé, přičemž osídlení v tomto regionu je ryze židovské. Vesnice ovšem leží necelý kilometr od Zelené linie, která odděluje Izrael od okupovaného Západního břehu Jordánu s demografickou převahou palestinských Arabů. Od Západního břehu Jordánu byla ale vesnice počátkem 21. století oddělena izraelskou bezpečnostní bariérou.\n\nMa'ale Gilboa je na dopravní síť napojen pomocí lokální silnice číslo 667, která vede po hřebenu horského pásma Gilboa.\n\nMa'ale Gilboa byl založen v roce 1962. Původně šlo o polovojenskou osadu typu Nachal, která zde vznikla v listopadu 1962. Jejími prvními obyvateli byla skupina aktivistů z hnutí Bnej Akiva. Šlo o první sídlo zřízené na horském hřbetu Gilboa, těsně při hranicích s tehdejším Jordánským královstvím. Ryze civilním kibucem se Ma'ale Gilboa stal v roce 1968.\n\nKibuc se dlouhodobě potýkal s ekonomickými potížemi. V polovině 90. let 20. století bylo rozhodnuto o jeho privatizaci, po které jsou členové kibucu odměňováni individuálně, podle odvedené práce. V roce 2003 začala výstavba nové obytné čtvrti Nofim be-Gilboa (נופים בגלבוע), která již je organizována jako ryze privátní rezidenční okrsek, bez kolektivního hospodaření. Plánuje se tu zbudování 200 bytových jednotek. Zhruba polovina populace v současnosti náleží do původního kibucu.\n\nEkonomika obce je založena zčásti na zemědělství (organická kuřecí farma, živočišná výroba). V kibucu funguje ješiva se 120 žáky, která kombinuje náboženskou výuku s vojenským přípravným kurzem. V obci jsou k dispozici zařízení předškolní péče o děti. Základní škola je v kibucu Sde Elijahu. V obci je zdravotní středisko, sportovní areály, obchod, synagoga, mikve, knihovna a společná jídelna.\n\nObyvatelstvo kibucu Ma'ale Gilboa je nábožensky orientované. Podle údajů z roku 2014 tvořili naprostou většinu obyvatel v Ma'ale Gilboa Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 618 lidí. Během roku 2014 populace stoupla o 4,4 %.\n\n\n"}
{"id": "521081", "url": "https://cs.wikipedia.org/wiki?curid=521081", "title": "Vousy", "text": "Vousy\n\nVousy patří mezi druhotné pohlavní znaky, neboť jejich růst způsobuje stimulace vlasových buněk dihydrotestosteronem, který vzniká redukcí specificky mužského pohlavního hormonu testosteronu. Testosteron (androgenní hormon) ovlivňuje také vývoj maskulinních (mužských) znaků, proto se vousy objevují také u žen s vysokou hladinou tohoto hormonu v krvi.\n\nRůst vousů vysoká hladina testosteronu stimuluje, u vlasů způsobuje naopak jejich vypadávání.\n\nZbarvení vousů je podobně jako u vlasů dáno geneticky, stejně jako hustota porostu a síla vousu. Je to také jeden z rysů, kterým se fyziologicky odlišují lidské rasy.\n\n\nVousy mohou mít nejroztodivnější úpravu, omezenou pouze dispozicemi a vkusem jejich nositele. V zásadě je výchozích následujících šest základních typů úprav vousu. Další možné jsou v podstatě jejich variacemi a kombinacemi.\n\nMimo základní typologie střihu vousů existuje řada hovorových označení, které nepostihují jen jeden konkrétní typ úpravy, ale i kombinace několika typů. Hovoří-li se tedy, že má někdo \"císařský knír\", má obvykle na mysli vousy à la František Josef I., které jsou kombinací licousů a kníru. Pod \"mušketýrským knírem\" si zase obvykle představí kombinaci kníru, mušky a bradky. Pod \"kozí bradkou\" delší bradku, atp.\n\nTato hovorová označení často vycházejí ze jmen typických nositelů či podobností.\nNásledující tabulka představuje pro srovnání typologii různých střihů v jiných jazycích.\n\n"}
{"id": "521084", "url": "https://cs.wikipedia.org/wiki?curid=521084", "title": "Jak dostat tatínka do polepšovny", "text": "Jak dostat tatínka do polepšovny\n\nJak dostat tatínka do polepšovny je česká rodinná komedie. Byla natočena roku 1978 jako televizní film, který režírovala a jehož scénář napsala Marie Poledňáková. Hlavní role vytvořili Jana Preissová, Tomáš Holý a František Němec. Jde o volné pokračování televizní komedie \"Jak vytrhnout velrybě stoličku\".\n\nOsmadvacetiletá baletka Anna (Jana Preissová) vychovává jako svobodná matka osmiletého syna Vaška (Tomáš Holý). V zimě na horách potkala po devíti letech horolezce Luboše, se kterým kdysi prožila krátký románek. Nyní se Luboš dozvěděl, že Vašek je jeho syn. Nadcházející letní prázdniny plánují prožít společně: Luboš chce Vaškovi vynahradit aspoň trochu všechen čas a Anna chce Luboše blíž poznat.\n\nAnna se pečlivě připravuje na prázdniny a balí kufry, i když neví, kam je Luboš vezme. Její jedinou podmínkou je, aby nejeli na hory – Anna si nepřeje, aby Vašek lezl na skály, nechce totiž, aby se mu něco stalo. Její představa prázdnin je jasná: Luboš se bude věnovat Vaškovi a ona bude moci odpočívat.\n\nJejí představy a realita se ale rozejdou. První dny stráví na kolech a pod stanem. Pak konečně dojedou k cíli cesty – k Lubošově rodné chalupě. Zde je přivítá Lubošův otec (Josef Karlík). Vašek je šťastný, že má i dědu. Zato Anna se zhrozí, když uvidí dědovu kuchyň. Pro Vaška může začít opravdové prázdninové dobrodružství, protože za chalupou jsou skály. Když to Anna druhý den zjistí, zakáže Lubošovi a Vaškovi na skálu lézt.\n\nLuboš tráví hodně času s Vaškem, ale také by byl chvíli rád s Annou o samotě. To jde ale těžko, když je v chalupě ještě Vašek a děda. Děda navíc trvá na tom, aby byla co nejdříve svatba. A taky se snaží, aby Anna nepřišla na to, že kluci každý den, když jezdí do vsi nakupovat, lezou na skály. Když na to Anna přijde, přesvědčí ji Luboš, že na skály lezl jen on a Vašek se díval. Pro zatím mu Anna uvěří. Ale Luboš s Vaškem lezou na skály dál. Luboš navíc dostane telegram, že musí na mezinárodní soustředění horolezců – nebude tak moci zůstat s Annou a Vaškem u dědy do půlky prázdnin, jak původně plánoval.\n\nAnna svolí k svatbě. Luboš by ji rád uskutečnil před jeho odjezdem, což Anna neví. Nedopatřením ji to prozradí lidé z vesnice. Anna jede zkratkou ze vsi, což jí opět poradili místní, a všimne si skal – na jednu z nich zrovna vylezli Luboš s Vaškem. Anna je strachy bez sebe. Navíc je rozzlobená a zklamaná, že Luboš zradil její důvěru, a odjíždí domů.\n\nZačátkem září se Luboš vrací ze soustředění a snaží se i s dědou vše urovnat. To ještě netuší, že Anna čeká druhé dítě. I Vašek mámu pořád přesvědčuje, aby tátovi odpustila – nechce o něj přijít. Luboš s Annou se nakonec usmíří.\n\n\n"}
{"id": "521091", "url": "https://cs.wikipedia.org/wiki?curid=521091", "title": "Mejrav", "text": "Mejrav\n\nMejrav ( מֵירַב, Meirav, v oficiálním seznamu sídel Merav) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v pohoří Gilboa nad Bejtše'anským údolím v nadmořské výšce 422 metrů. Stojí přímo na vrcholu hory Har Avinadav. K východu odtud stéká vádí Nachal Avinadav. Další převážně zalesněné kopce sousedí s obcí na jižní straně (Har Malkišua) nebo na straně severní (Micpe Gilboa). Na východní straně se v prudkém klesání do Bejtše'anského údolí nacházejí skalní stupně Cukej Migda a Matlul Avinadav.\n\nVesnice je situována 32 kilometrů jihojihozápadně od Galilejského jezera, 13 kilometrů západně od Jordánu, cca 8 kilometrů jihozápadně od města Bejt Še'an, cca 75 kilometrů severovýchodně od centra Tel Avivu a cca 57 kilometrů jihovýchodně od centra Haify. Mejrav obývají Židé, přičemž osídlení v tomto regionu je ryze židovské. Vesnice ovšem leží přímo na Zelené linii, která odděluje Izrael od okupovaného Západního břehu Jordánu s demografickou převahou palestinských Arabů. Od Západního břehu Jordánu byl ovšem tento kibuc počátkem 21. století oddělen izraelskou bezpečnostní bariérou.\n\nMejrav je na dopravní síť napojen pomocí lokální silnice číslo 667, která vede po hřebenu horského pásma Gilboa.\n\nMejrav byl založen v roce 1987. Původně šlo o polovojenskou osadu typu Nachal. Na civilní sídlo se proměnila roku 1982, ale teprve roku 1987 se osadníci přestěhovali z původního provizorního místa (nyní Malkišua) do nynější lokality. Zakladateli a obyvateli nově zřízené vesnice byli členové náboženské organizace hnutí Bnej Akiva.\n\nV obci jsou k dispozici zařízení předškolní péče o děti. Základní škola je v kibucu Sde Elijahu. Funguje tu zdravotní středisko, synagoga, mikve, zubní ordinace, sportovní areály, knihovna a společenské centrum. Místní ekonomika je zčásti založena zemědělství (živočišná výroba), které zaměstnává 28 % místních lidí, ale většina obyvatel dojíždí za prací do jiných obcí.\n\nObyvatelstvo kibucu Mejrav je nábožensky orientované. Podle údajů z roku 2014 tvořili naprostou většinu obyvatel v Mejrav Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rychle rostoucí populací. K 31. prosinci 2014 zde žilo 645 lidí. Během roku 2014 populace stoupla o 3,7 %.\n\n\n"}
{"id": "521094", "url": "https://cs.wikipedia.org/wiki?curid=521094", "title": "Anna Carin Olofssonová-Zideková", "text": "Anna Carin Olofssonová-Zideková\n\nAnna Carin Olofsson-Zidek (* 1. dubna 1973, Sveg) je švédská biatlonistka, původně běžkyně na lyžích. Je olympijskou vítězkou z roku 2006 a mistryní světa z roku 2007.\n\nProvdala se za Čechokanaďana Toma Zidka, servismana kanadského biatlonového týmu, v roce 2008 se jim narodil syn Liam. Po mateřské přestávce se vrátila k závodění a zúčastnila se olympiády ve Vancouveru 2010.\n\nV letní přestávce v roce 2011 ukončila aktivní kariéru. Jako důvod uvedla ztrátu motivace.\n\n"}
{"id": "521095", "url": "https://cs.wikipedia.org/wiki?curid=521095", "title": "Tiesioji (Vytinė)", "text": "Tiesioji (Vytinė)\n\nTiesioji je jedno z ramen delty Němenu, levá odbočka (nejvíce vlevo ze čtyř) ramene delty Němenu Vytinė (neplést s ramenem Tiesioji, levou odbočkou ramene Skirvytė). Dalo by se považovat také za levou větev (pravá větev je Vytinės Uostas) z rozdvojení levého pokračování ramene Vytinė, neboť se odděluje vzápětí po jejím odbočení z ramene Vytinė. Tiesioji se dále rozvětvuje na ramena Rindos šaka (vpravo) a Vikis (vlevo) a ještě má slepé rameno zleva jménem Prasuknis. Odděluje ostrov Briedžių sala (vlevo) od ostrova Kiemo sala (vpravo). Voda v rameni Tiesioji teče směrem jihozápadním. Šířka tohoto ramene je kolem 80 m.\n\nTiesioji znamená litevsky přímá, Vytinės Uostas - přístav (ramene) Vytinė, Kiemo sala - ostrov dvorku, Briedžių sala - ostrov losů.\n\nToto rameno nemá žádné přítoky.\n\n\n"}
{"id": "521097", "url": "https://cs.wikipedia.org/wiki?curid=521097", "title": "Fabrizio Sigismondi", "text": "Fabrizio Sigismondi\n\nFabrizio Sigismondi (* 7. dubna 1981) je český drezurní jezdec. Narozen v italském Bergamu, do 5 let vyrůstal ve vesničce Strozza v severní Itálii, poté odešel s matkou do Vídně. Základní školu absolvoval částečně ve Vídni a částečně v Brně, kde se naučil česky. Ve Vídni posléze navštěvoval elitní jezdeckou školu Spanische Hofreitschule. Po dokončení školy nastoupil dráhu profesionálního drezurního jezdce.\n\nJe dvojnásobný mistr České republiky mladých jezdců v drezuře koní (2001 a 2002) a šestinásobný drezurní Mistr České republiky v seniorské kategorii (2009, 2010, 2012, 2013, 2014, 2017). Drezurní šampion ČR 2014, 2016 a 2017 v nejtěžší úrovni TT.\nStříbrný na MČR 2008,2019 a\nBronzový 2016.\nPravidelně reprezentuje Českou republiku na mezinárodních drezurních závodech seriálu Světového poháru v těžké úrovni a na úrovni Grand Prix. Vítěz závodů Světového poháru CDI-W Brno 2010, 2012 a 2013, trojnásobný vítěz CDI3* Zakrzow 2013, vítěz CDI3* Zakrzow 2015, stříbro z CDI-W Kaposvár 2010, z CDI3* Radzionkow 2013, CDI3* Zakrzow 2014 a CDI-W Brno 2014,2019, bronz z Grand Prix Freestyle CDI3* Zakrzow 2015, dále z CDI-W Wroclaw 2012, CDI-W Kaposvar 2014, CDI-W Lipica 2014 a CDI1* Radzionkow 2010 v úrovni Intermediate. V roce 2014 se umístil v kvalifikaci Světového drezurního poháru na celkovém 12.místě Středoevropské ligy, což je dosud nejlepší umístění českého jezdce v historii tohoto prestižního seriálu. Šestinásobný vítěz PAVO Poháru Jezdectví (2010, 2012, 2013, 2014, 2015 a 2016). \n\nDržitel absolutního českého rekordu v hodnocení české dvojice na mezinárodních drezurních závodech kategorie CDI (v malé rundě na CDI3* Zakrzow 2015 dosáhl hodnocení 72.950% s koněm Apropos a ve velké rundě 69.525% s koněm Trevis Jospo).\n\nPůsobí v jezdecké stáji v Praze - Komořanech. Od roku 2010 startuje za jezdecký klub Dressage Academy, kde zároveň působí jako trenér. Mnoho svých svěřenců dovedl k domácím mistrovským titulům v drezuře a na evropské drezurní šampionáty juniorů a mladých jezdců.\n\n"}
{"id": "521098", "url": "https://cs.wikipedia.org/wiki?curid=521098", "title": "Shannon Rowburyová", "text": "Shannon Rowburyová\n\nShannon Rowburyová (* 19. září 1984 San Francisco, Kalifornie) je americká atletka, běžkyně, která se věnuje středním tratím.\n\nNa letních olympijských hrách v Pekingu 2008 skončila ve finále závodu na 1500 metrů sedmá. O rok později získala bronzovou medaili na mistrovství světa v Berlíně.\n\n"}
{"id": "521100", "url": "https://cs.wikipedia.org/wiki?curid=521100", "title": "Key West (ostrov)", "text": "Key West (ostrov)\n\nKey West je nejjižnější ostrov souostroví Florida Keys, jež se nachází ve Floridském průlivu v Severní Americe.\n\nCelý ostrov prakticky zabírá stejnojmenné město, jež zasahuje i na sousední ostrovy.\n\nKey West je asi 6,4 km dlouhý a 2,3 km široký. Koncem 50. let minulého století byla řada zdejších odpařovacích jezírek sloužících dříve k těžbě soli zasypána, čímž se téměř zdvojnásobila pevninská plocha ostrova. Jeho nynější rozloha je 13,6 km.\n\nSprávně je ostrov součástí okresu Monroe, jenž je součástí státu Florida.\n\nV předkolumbovské době obýval ostrov indiánský kmen Kalusů. Prvním Evropanem, jenž vstoupil na jeho půdu, byl v roce 1521 španělský objevitel Juan Ponce de León, který roku 1513 objevil a pojmenoval Floridu. V době počátků španělské kolonizace zde byla založena osada s vojenskou posádkou.\n\nV roce 1761 se Florida dostala pod koloniální správu Království Velké Británie a zdejší španělsky mluvící obyvatelstvo bylo přesunuto do Havany.\n\nV březnu roku 1822 připlul na Key West americký škuner \"USS Shark\" pod velením Matthewa C. Perryho, který zde vztyčil vlajku USA a prohlásil souostroví Florida Keys za území Spojených států amerických. V USA byl totiž Key West považován pro svoji strategickou pozici ve Floridském průlivu mezi Mexickým zálivem a Atlantským oceánem za jakýsi „Gibraltar západu“.\n\nPůvodní španělské jméno ostrova zní \"Cayo Hueso\", což doslovně znamená ostrov kostí. Bylo jich zde prý spousta, snad šlo o pozůstatky nějakého indiánského bojiště či pohřebiště. Teorií o tom, jak ostrov získal své anglické jméno, je několik, ta nejrozšířenější tvrdí, že Key West je anglická zkomolenina španělského Cayo Hueso (čti kajo ueso).\n\n\n"}
{"id": "521103", "url": "https://cs.wikipedia.org/wiki?curid=521103", "title": "Zámek Bellegarde (Loiret)", "text": "Zámek Bellegarde (Loiret)\n\nZámek Bellegarde leží v obci Bellegarde v departementu Loiret, region Centre-Val de Loire a náleží k zámkům na Loiře.\n\nV 14. století, v letech 1355 až 1388, dal Nicolas Braque přebudovat pevnost s donjonem z 12. století na zámek.\n"}
{"id": "521104", "url": "https://cs.wikipedia.org/wiki?curid=521104", "title": "Vliv člověka na životní prostředí", "text": "Vliv člověka na životní prostředí\n\nVliv člověka na životní prostředí nebo antropogenní vliv na životní prostředí jsou změny v životním prostředí, ekosystémech, biodiverzitě a přírodních zdrojích způsobené přímo nebo nepřímo člověkem, jako jsou globální oteplování, environmentální degradace (např. okyselování oceánů), hromadné vymírání organizmů, ztráta biodiverzity mimo jiné.\n\nČlověkem jsou zásadně ovlivněny všechny krajinné sféry Země (zejm. hydrosféra, atmosféra, biosféra či pedosféra). S termínem \"antropogenní\" se proto lze nejčastěji setkat ve vědních oborech, které mají vazbu na životní prostředí, jako jsou např. ekologie, environmentalistika, geografie, biologie, chemie a mnohé další.\n\n\n\n\n\n\n"}
{"id": "521109", "url": "https://cs.wikipedia.org/wiki?curid=521109", "title": "Jiří Šejba", "text": "Jiří Šejba\n\nJiří Šejba (* 22. července 1962 Pardubice, Československo) je bývalý český hokejový útočník a později hokejový trenér.\n\nV letech 2010-2011 a 2013-2017 byl hlavním trenérem polského GKS Tychy. Člen Síně slávy českého hokeje.\n\nJde o odchovance Tesly Pardubice. V československé hokejové lize odehrál za 13 sezón 479 zápasů a vstřelil 226 gólů, získal 4 tituly mistra republiky.V roce 1985 byl draftován klubem NHL Buffalo Sabres jako číslo 182 v 9. kole.V NHL nastoupil jen v 11 zápasech, během nichž nevstřelil žádný gól, zaznamenal pouze dvě přihrávky. Většinu času (druhou sezónu celou) strávil ve farmářském klubu Rochester Americans, za který odehrál v základní části ligy AHL celkem 90 zápasů a dal 42 gólů, v playoff této soutěže odehrál dalších 16 zápasů a dal 6 gólů (z toho ve druhém roce pouze 2 zápasy bez vstřeleného gólu).\n\nV československé hokejové reprezentaci odehrál celkem 134 zápasů a dal 33 gólů. Zúčastnil se MS 1985 (mistr světa), MS 1986, MS 1987, Kanadského poháru 1987, ZOH 1988, MS 1989. Hokejové publikace uvádějí jako nejlepší výkon Jiřího Šejby v reprezentaci utkání proti Kanadě na MS 1985, které rozhodovalo o titulu mistra světa. Jiří Šejba v tomto zápase dal 3 góly, z toho jeden v oslabení po sóle z vlastního obranného pásma.\n\nOd roku 2000 trénoval mládež v Pardubicích, v sezóně 2004/05 působil spolu s Vladimírem Martincem u A-mužstva v české hokejové extralize. Opakovaně trénoval v Pardubicích, jak u mládeže, tak u A-týmu, vedl například i Mladou Boleslav, působil jako sportovní ředitel týmu Pardubic. Trénoval také na Slovensku a v Polsku.\n\n"}
{"id": "521113", "url": "https://cs.wikipedia.org/wiki?curid=521113", "title": "Libanon na Zimních olympijských hrách 2010", "text": "Libanon na Zimních olympijských hrách 2010\n\nLibanon na Zimních olympijských hrách 2010 reprezentovali 3 olympionici.\n\nŽeny\n\nMuži\n\n"}
{"id": "521118", "url": "https://cs.wikipedia.org/wiki?curid=521118", "title": "Adinčiava", "text": "Adinčiava\n\nAdinčiava jinak také nazývaná \"Odinčytė\", je potok v Litvě, na západním okraji okresu Trakai. Pramení 1,5 km na jih od vsi Miciūnai, na západním okraji okresu Trakai. Protéká málo obydlenými oblastmi při západních hranicích okresu Trakai. Teče směrem na sever. Je to levý přítok řeky Verknė.\n"}
{"id": "521119", "url": "https://cs.wikipedia.org/wiki?curid=521119", "title": "Kamila Hájková", "text": "Kamila Hájková\n\nKamila Hájková (* 25. září 1987, Polička) je bývalá česká krasobruslařka. Jejím partnerem v soutěžích tanečních párů byl David Vincour. Na Mistrovství České republiky se stali šampióny v letech 2006–2010, v roce 2005 se umístili na 3. místě na Memoriálu Ondreje Nepely.\n\nS Vincourem startovala na Zimních olympijských hrách 2010, kde se umístili na 21. místě.\n\nV roce 2010 byla posluchačkou Fakulty sportovních studií Masarykovy univerzity.\n\n\"(společně s Davidem Vincourem)\"\n\n"}
{"id": "521120", "url": "https://cs.wikipedia.org/wiki?curid=521120", "title": "David Vincour", "text": "David Vincour\n\nDavid Vincour (* 14. března 1984, Brno) je bývalý český krasobruslař. Jeho partnerkou v soutěžích tanečních párů byla Kamila Hájková. Na Mistrovství České republiky se stali šampióny v letech 2006–2010, v roce 2005 se umístili na 3. místě na Memoriálu Ondreje Nepely. Dříve reprezentoval Rakousko s partnerkami Sabine Pichlerovou a Barbarou Herzogovou.\n\nS Hájkovou startoval na Zimních olympijských hrách 2010, kde se umístili na 21. místě.\n\nVystudoval Fakultu sportovních studií Masarykovy univerzity v Brně (titul Mgr.)\n\n\"(společně s Kamilou Hájkovou)\"\n\n"}
{"id": "521125", "url": "https://cs.wikipedia.org/wiki?curid=521125", "title": "Sarah Gronertová", "text": "Sarah Gronertová\n\nSarah Gronertová (* 6. července 1986) je současná německá profesionální tenistka, která dosud hrála pouze na okruhu ITF. Hraje pravou rukou, bekhendem obouruč. Jejím nejvyšším umístěním na žebříčku WTA ve dvouhře bylo 254. místo (15. únor 2010). Na okruhu ITF dosud vyhrála 5 turnajů ve dvouhře a 1 turnaj ve čtyřhře.\n\nSarah Gronertová se narodila jako hermafrodit (s mužskými i ženskými pohlavní orgány). Ve svých 19 letech si nechala operativně z těla odstranit mužské pohlavní orgány a je tudíž právně považována za ženu.\n\nŽádného finále na WTA se neúčastnila.\n\n\n"}
{"id": "521128", "url": "https://cs.wikipedia.org/wiki?curid=521128", "title": "Pont Louis-Philippe", "text": "Pont Louis-Philippe\n\nPont Louis-Philippe (česky \"Most Ludvíka Filipa\") je silniční most přes řeku Seinu v Paříži. Nachází se ve 4. obvodu, kde spojuje pravý břeh a severozápadní cíp ostrova sv. Ludvíka. Most nese jméno francouzského krále Ludvíka Filipa.\n\nZákladní kámen dřevěného mostu byl položen 29. července 1833 při oslavě nástupu Ludvíka Filipa na trůn. Most byl pro veřejnost otevřen 26. července 1834. Most vyhořel během revoluce v roce 1848 a v roce 1852 byl obnoven pod názvem \"pont de la Réforme\" (\"most Reformy\"). Protože tento most záhy nedostačoval narůstajícímu provozu, bylo rozhodnuto jej zbořit a nahradit jiným. Nový kamenný most byl postaven v letech 1860–1862 o něco dále po proudu a na rozdíl od předchozích staveb směřuje kolmo k řece. Most byl otevřen v dubnu 1862. V roce 1995 bylo vyměněno staré kamenné zábradlí, zničené počasím.\n\nMost postavili inženýři Edmond-Jules Féline-Romany a Jules Savarin. Kamenný most má tři oblouky, je 100 metrů dlouhý a široký 15,20 metrů. Pilíře jsou zdobeny kovovou růžicí, kolem které je kamenný věnec.\n\n"}
{"id": "521132", "url": "https://cs.wikipedia.org/wiki?curid=521132", "title": "Krasobruslení na Zimních olympijských hrách 2010 – jednotlivci", "text": "Krasobruslení na Zimních olympijských hrách 2010 – jednotlivci\n\nSoutěž mužů v krasobruslení na Zimních olympijských hrách 2010 se konala v Pacific Coliseum ve Vancouveru 16. února (krátký program) a 18. února 2010 (volné jízdy). Účastnilo se jí 30 závodníků z 20 zemí. Obhájcem olympijského zlata byl Rus Jevgenij Pljuščenko, který skončil na druhém místě. Olympijským vítězem se stal Američan Evan Lysacek, který ukončil nepřetržitou sérii ruských vítězství od roku 1992. Českou republiku reprezentovali Michal Březina (10. místo) a Tomáš Verner (19. místo).\n\n"}
{"id": "521133", "url": "https://cs.wikipedia.org/wiki?curid=521133", "title": "Skoronice (Bujanov)", "text": "Skoronice (Bujanov)\n\nSkoronice je vesnice, část obce Bujanov v okrese Český Krumlov. Nachází se asi 2,5 km na severovýchod od Bujanova. Prochází zde silnice I/3. Je zde evidováno 58 adres.\n\nSkoronice leží v katastrálním území Zdíky o výměře 5,85 km².\n\nPrvní písemná zmínka o vesnici pochází z roku 1358.\n\n"}
{"id": "521134", "url": "https://cs.wikipedia.org/wiki?curid=521134", "title": "Suchdol (Bujanov)", "text": "Suchdol (Bujanov)\n\nSuchdol je malá vesnice, část obce Bujanov v okrese Český Krumlov. Nachází se asi 2 km na jih od Bujanova. Je zde evidováno 22 adres.\n\nSuchdol leží v katastrálním území Suchdol u Bujanova o rozloze 11,61 km². V katastrálním území Suchdol u Bujanova leží i Bujanov.\n\nPrvní písemná zmínka o vesnici pochází z roku 1366.\n\n\n"}
{"id": "521135", "url": "https://cs.wikipedia.org/wiki?curid=521135", "title": "Zdíky", "text": "Zdíky\n\nZdíky je malá vesnice, část obce Bujanov v okrese Český Krumlov. Nachází se asi 1 km na severovýchod od Bujanova. Je zde evidováno 19 adres.\n\nZdíky jsou také název katastrálního území o rozloze 5,85 km². V katastrálním území Zdíky leží i Skoronice.\n\nPrvní písemná zmínka o vesnici pochází z roku 1368.\n\n"}
{"id": "521136", "url": "https://cs.wikipedia.org/wiki?curid=521136", "title": "Bližná", "text": "Bližná\n\nBližná je vesnice, část obce Černá v Pošumaví v okrese Český Krumlov. Nachází se asi 2 km na jihozápad od Černé v Pošumaví. Je zde evidováno 392 adres.\n\nBližná leží v katastrálním území Černá v Pošumaví o výměře 44,67 km². V blízkosti obce se těží grafit.\n\nPrvní písemná zmínka o vesnici pochází z roku 1268.\n"}
{"id": "521137", "url": "https://cs.wikipedia.org/wiki?curid=521137", "title": "Mokrá (Černá v Pošumaví)", "text": "Mokrá (Černá v Pošumaví)\n\nMokrá je vesnice, část obce Černá v Pošumaví v okrese Český Krumlov. Nachází se asi 3 km na severovýchod od Černé v Pošumaví. Je zde evidováno 84 adres.\n\nMokrá leží v katastrálním území Černá v Pošumaví o výměře 44,67 km².\n\nPrvní písemná zmínka o vesnici pochází z roku 1268.\n"}
{"id": "521138", "url": "https://cs.wikipedia.org/wiki?curid=521138", "title": "Muckov (Černá v Pošumaví)", "text": "Muckov (Černá v Pošumaví)\n\nMuckov je malá vesnice, část obce Černá v Pošumaví v okrese Český Krumlov. Nachází se asi 3 km na východ od Černé v Pošumaví. Je zde evidováno 35 adres.\n\nMuckov leží v katastrálním území Černá v Pošumaví o výměře 44,67 km².\n\nPrvní písemná zmínka o vesnici pochází z roku 1518.\n\n"}
{"id": "521139", "url": "https://cs.wikipedia.org/wiki?curid=521139", "title": "Plánička (Černá v Pošumaví)", "text": "Plánička (Černá v Pošumaví)\n\nPlánička () je vesnice, část obce Černá v Pošumaví v okrese Český Krumlov. Nachází se asi 2,5 km na jihovýchod od Černé v Pošumaví. Je zde evidováno 61 adres.\n\nPlánička leží v katastrálním území Černá v Pošumaví o výměře 44,67 km².\n\nPrvní písemná zmínka o vesnici pochází z roku 1530.\n"}
{"id": "521143", "url": "https://cs.wikipedia.org/wiki?curid=521143", "title": "Pont de l'Alma", "text": "Pont de l'Alma\n\nPont de l'Alma (česky \"Almský most\") je most přes řeku Seinu v Paříži. Spojuje 8. obvod na pravém břehu a 7. obvod na levém. Most byl pojmenován podle bitvy na řece Almě v roce 1854 během Krymské války.\n\nPrvní kamenný most o třech obloucích byl postaven v letech 1854–1856. Původně měl být dokončen již v roce 1855 u příležitosti výstavy, ale nakonec byl otevřen za účasti Napoleona III. 2. dubna 1856. Při světové výstavě v roce 1900 byl most rozšířen na straně proti proudu o lávku, které se říkalo \"passerelle de l'Alma\" (\"Almská lávka\"). V roce 1970 byl most zbořen a do roku 1974 kompletně přestavěn.\n\nMost je zděný, má jeden hlavní oblouk přes Seinu a dva malé na nábřeží, jeho celková délka činí 153 metry a šířka 42 metry.\n\nPilíře původního mostu byly zdobeny čtyřmi sochami, které představovaly čtyři pluky z Krymské války – Zuáva, Granátníka (autor Georges Diebolt), Myslivce a Dělostřelce (autor Arnaud). Při přestavbě mostu v 70. letech byly sochy přemístěny. Socha Myslivce se nachází ve Vincenneském lesíku, Granátník je v Dijonu a Dělostřelec byl přemístěn do La Fère v departementu Aisne.\n\nPouze socha Zuáva zůstala u mostu. Tato socha sloužila po roce 1856 jako veřejný ukazatel stavu povodní na Seině. Když voda dosahovala Zuávovi k nohám, byly obvykle uzavřeny silnice na náplavce. Když hladina dosahovala k jeho stehnům, přestala být Seina splavná. Při povodni v roce 1910 dosahovala voda až na ramena sochy. Po roce 1970 již socha ztratila tento smysl, neboť byla umístěna v jiné výšce. Úrovně povodní jsou zaznamenávány u mostu Tournelle.\n\n"}
{"id": "521147", "url": "https://cs.wikipedia.org/wiki?curid=521147", "title": "Komule střídavolistá", "text": "Komule střídavolistá\n\nKomule střídavolistá (\"Buddleja alternifolia\") je druh rostlin z čeledi krtičníkovitých (\"Scrophulariaceae\").\nVytrvalý opadavý keř nebo malý strom vysoký až tři metry, který se silně rozrůstá do šířky. Listy jsou kopinaté, vstřícné, krátce řapíkaté. Vonné květy vyrůstají v latách. Kvete v červnu. Barva květů je v odstínech fialové až růžové, spíše světlá.\n\nPůvodní rozšíření v Číně. Pěstuje se jako okrasná dřevina.\n\nDruh lze použít v České republice jako okrasné rostliny. Jsou to efektní solitéry, ale výborně se uplatní i ve skupinách.\n\nVyhovují jí slunná a chráněná stanoviště se středně těžkými propustnými půdami s vyšším obsahem vápníku. Snese polostín, kde ovšem hůře kvete. Během zimy často namrzá, na jaře ale dobře regeneruje. Velmi dobře snáší průmyslové prostředí. Řez se provádí vždy na jaře. Je vhodné odstranit suché výhony.\n\nMnoží se řízkováním dřevitými řízky, může se sama rozmnožovat výsevem semen.\n\n"}
{"id": "521158", "url": "https://cs.wikipedia.org/wiki?curid=521158", "title": "Kyjský rybník", "text": "Kyjský rybník\n\nKyjský rybník je rybník v katastru pražských Kyjí o rozloze 14,7 ha, nedaleko kostela sv. Bartoloměje.\n\nRybník byl údajně založen již ve 14. století arcibiskupem Arnoštem z Pardubic, který stál u počátků rybníkářství v Kyjích. Rybník byl zásobárnou vody pro bývalý mlýn. Kvůli téměř úplnému zanesení usazeninami byl v roce 1962 z poloviny odbahněn. Další odbahnění proběhlo na přelomu 70. a 80. let při výstavbě sídliště Černý Most, odkud byla do rybníka svedena spodní voda. Zároveň zde byla vybudována za dělící hrází sedimentační nádrž.\n\nV rámci projektu \"Obnova a revitalizace pražských nádrží\", který byl finančně podpořen z evropských fondů prostřednictvím Jednotného programového dokumentu pro Cíl 2 došlo v letech 2007 - 2008 i k revitalizaci a odbahnění Kyjského rybníka. Celkem bylo plovoucím sacím bagrem vytěženo 69 000 kubíků bahna. Při vypouštění rybníka byl zjištěn výskyt škeble říční. Škeble byly následně přemístěny do Počernického rybníka.\n\nV roce 2010 pak byl v druhé fázi revitalizace na rybníce vytvořen umělý ostrov, sloužící zejména jako hnízdiště pro vodní ptactvo. Současně zbudovaná dělící přeronová hráz má zamezit dalšímu celoplošnému zanášení nádrže sedimenty. Rovněž břehy rybníka byly upraveny, stabilizovány a osázeny mokřadní vegetací, kterou doplnila okolní výsadba keřů a stromů.\n\nDalší skutečností je, že v důsledku této obnovy byla odstraněna železná lávka pro pěší, která byla umístěna na \"malé části\" Kyjského rybníka, těsně pod železničním mostem, který mimochodem při té příležitosti prošel rovněž rekonstrukcí.\n"}
{"id": "521170", "url": "https://cs.wikipedia.org/wiki?curid=521170", "title": "Malkišua", "text": "Malkišua\n\nMalkišua ( מלכישוע, Malkishua) je komplex terapeutické komunity pro léčbu drogově závislých v Izraeli, v Severním distriktu, v Oblastní radě Emek ha-Ma'ajanot.\n\nLeží v pohoří Gilboa nad Bejtše'anským údolím v nadmořské výšce 512 metrů. Stojí poblíž vrcholku hory Har Malkišua, která je s nadmořskou výškou 536 metrů nejvyšším bodem masivu Gilboa. K východu odtud stéká vádí Nachal Malkišua. Další převážně zalesněné kopce sousedí s obcí na jižní straně (Har Avner) nebo na straně severní (Har Avinadav).\n\nVesnice se nachází 33 kilometrů jihojihozápadně od Galilejského jezera, 13 kilometrů západně od Jordánu, cca 10 kilometrů jihozápadně od města Bejt Še'an, cca 72 kilometrů severovýchodně od centra Tel Avivu a cca 58 kilometrů jihovýchodně od centra Haify. Malkišuu obývají Židé, přičemž osídlení v tomto regionu je ryze židovské. Osada ovšem leží přímo na Zelené linii, která odděluje Izrael od okupovaného Západního břehu Jordánu s demografickou převahou palestinských Arabů. Od Západního břehu Jordánu byla počátkem 21. století fyzicky oddělena izraelskou bezpečnostní bariérou. Tato bariéra v tomto místě nesleduje zcela přesně Zelenou linii, ale vybíhá obloukem cca 1 kilometr do krajiny na Západním břehu Jordánu, kterou tak fakticky přičleňuje k okolí Malkišuy.\n\nMalkišua je na dopravní síť napojena pomocí lokální silnice, jež vede do sousedního kibucu Mejrav, odkud pokračuje jako lokální silnice číslo 667 po hřebenu horského pásma Gilboa.\n\nOsídlení v prostoru nynější komunity Malkišua vzniklo v roce 1976. Podle jiného zdroje roku 1982. Původně šlo o polovojenskou osadu typu nachal, pak tu vznikl civilní zemědělský kibuc Mejrav. Roku 1987 se ovšem jeho obyvatelé přestěhovali necelé 2 kilometry severním směrem, kde stojí vesnice Mejrav dodnes. Lokalita na vrcholu hory Har Malkišua tak byla dočasně opuštěna.\n\nV roce 1990 pak byl areál opuštěného kibucu využit pro zřízení terapeutické komunity Malkišua, zaměřené na léčbu drogově závislých. Od roku 1995 tu funguje i sekce pro mladistvé klienty. Cílem je drogově závislým poskytnout životní styl v izolovaném prostředí s vysokou mírou soběstačnosti a osobní zodpovědnosti. Kapacita komunity je 200 klientů a personálu.\n\nK 31. prosinci 2014 se zde uvádí 138 obyvatel. Během roku 2014 populace klesla o 8,0 %. Obyvatelstvo je etnicky židovské.\n\n"}
{"id": "521172", "url": "https://cs.wikipedia.org/wiki?curid=521172", "title": "Novaja Žizň", "text": "Novaja Žizň\n\nNovaja Žizň (rusky:Новая Жизнь, česky \"Nový život\") byly první legální noviny (deník) vydávané Ruskou sociálně demokratickou dělnickou stranou a zároveň jejich ústřední tiskový orgán. První vydání vyšlo v Petrohradě 9. listopadu 1905 (27. října juliánského kalendáře). Celkem vyšlo legálně 27 vydání, poslední z 16. prosince 1905 (3. prosince juliánského kalendáře), pak byly noviny zakázány. 28. číslo vyšlo ilegálně. Jejich redaktorem byl Maxim Maximovič Litvinov a mezi přispěvateli se objevovala jména jako Lenin, Anatolij Lunačarskij a Maxim Gorkij. Vycházel v nákladu 80 000 kusů.\n"}
{"id": "521180", "url": "https://cs.wikipedia.org/wiki?curid=521180", "title": "Pavel Churavý", "text": "Pavel Churavý\n\nPavel Churavý (* 22. dubna 1977 Liberec, Československo) je bývalý český sdruženář.\n\nK jeho největším sportovním úspěchům patří 8. místo z velkého můstku na Mistrovství světa 2009. Čtyřikrát reprezentoval Českou republiku na olympijských hrách. Na hrách v Salt Lake City v roce 2002 vybojoval v individuálních závodech 16. a 15. místo, na hrách v Turíně v roce 2006 skončil na 21. a 31. příčce. Jeho nejlepším umístěním je 5. a 12. místo z her ve Vancouveru 2010. V týmových závodech byl devátý v Salt Lake City a osmý v Turíně a ve Vancouveru. V Soči 2014 se v individuálních závodech umístil na 23. a 32. místě, v týmovém závodě byl sedmý.\n\nJako člen Dukly Liberec má hodnost praporčíka.\n\nSportovní kariéru ukončil po sezóně 2014/2015.\n\nJe ženatý, má 2 syny a stále bydlí v Liberci, kde si postavil dům.\n\n"}
{"id": "521181", "url": "https://cs.wikipedia.org/wiki?curid=521181", "title": "USS New York (LPD-21)", "text": "USS New York (LPD-21)\n\nUSS New York (LPD-21) je válečná loď amerického námořnictva třídy \"San Antonio\" řazená do kategorie amphibious transport dock. Loď na své palubě nese 700 vojáků americké námořní pěchoty, které může dopravit na břeh a podporovat pomocí tří základních systémů používaných americkou námořní pěchotou – výsadkovými vznášedly Landing Craft Air Cushion, vozidly Expeditionary Fighting Vehicle a letouny V-22 Osprey.\n\nKrátce po teroristických útocích ze dne 11. září 2001 ve Spojených státech, guvernér George Pataki napsal dopis na ministerstvo amerického námořnictva Gordonu R. Englandovi, kde požádal o pojmenování lodi určené k boji proti terorismu podle amerického státu New York. Tomuto požadavku bylo 28. srpna 2002 vyhověno.\n\nZakázku realizovala společnost Northrop Grumman Ship Systems v loděnicích Avondale Shipyard. Při stavbě lodi bylo použito 7,5 tun oceli z trosek TWC \"(Světové obchodní centrum zničené teroristickým útokem 11. 9. 2001)\".\n\nLoď byla spuštěna na vodu 19. prosince 2007 a 1. března 2008 pokřtěna v New Yorku, patronem lodi se stala Dotty Englandová \"(manželka Gordonuo R. Englanda)\", 21. srpna 2008 byla následně předána do služby americkému námořnictvu US Navy. Do plné služby byla nasazena koncem roku 2009. Domovským přístavem je Naval Station Norfolk.\n\nLoď dostala do vínku motto Never forget, tj. \"Nikdy nezapomeneme\". Dalšími podobnými loděmi by měly být USS \"Somerset\" (věnovaná na památku obětem letu 89) a USS \"Arlington\" (věnované obětem útoku na Pentagon).\n\nPlavidlo je určeno pro rychlé výsadkové operace jako podpůrné plavidlo, čemuž odpovídá i výzbroj.\n\nZákladní výzbroj tvoří dva 30mm kanóny na přední a zadní palubě, dva raketomety RIM-116 s velkou účinností na krátkou vzdálenost. Řízené střely země-vzduch z těchto raketometů mají infračervené navádění a jsou určeny proti vzdušným cílům. Každý raketomet (hmotnost pouhých 5770 kg) je schopen vypálit během několika sekund 21 střel do vzdálenosti 7,5 km.\n\nVe výzbroji jsou dále 2 letouny Boeing V-22 Osprey s kolmým startem a 2 helikoptéry Sikorsky CH-53E Super Stallion nebo čtyři helikoptéry CH-46 Sea Knight, čtyři helikoptéry Bell AH-1 Cobra nebo čtyři helikoptéry Bell UH-1 Iroquois.\n\nDetekci lodi ztěžuje použití pasivních i aktivních prvků technologie stealth. O dalším technickém vybavení lodě nejsou dostupné relevantní informace, lze však předpokládat, že loď je vybavena celou řadou špičkových technologií v oblasti konstrukce, materiálu i elektroniky.\n\nVálečná loď USS New York, třídy San Antonio je dlouhá 208 m, posádku tvoří 361 námořníků, výtlak plavidla je 24 900 tun, nejvyšší rychlost 22 uzlů (41 km/h).\n\nLoď je poháněna čtyřmi turbokompresorovými naftovými motory Kolt Pielstick.\n"}
{"id": "521182", "url": "https://cs.wikipedia.org/wiki?curid=521182", "title": "Marie Barbara z Braganzy", "text": "Marie Barbara z Braganzy\n\nMarie Barbara z Braganzy (portugalsky \"Maria Madalena Bárbara Xavier Leonor Teresa Antónia Josefa de Bragança\") 4. prosince 1711, Lisabon – 27. srpna 1758, Madrid) byla portugalská infantka – princezna, dcera Jana V. Portugalského a Marie Anny Habsburské a jako manželka španělského krále Ferdinanda VI. v letech 1746–1758 španělská královna.\n\nJejí rodiče měli svatbu v roce 1708, avšak královna několik let nemohla otěhotnět. Král učinil slib Bohu, že pokud se narodí dědic trůnu, postaví jako výraz díků velký klášter. 4. prosince se narodila infantka Marie Barbara a následně byla zahájena stavba kláštera a paláce v Mafře.\n\nPrincezna byla pokřtěna jako \"Maria Madalena Bárbara Xavier Leonor Teresa Antónia Josefa\". Obvykle byla zvána \"Bárbara\" nebo \"Maria Bárbara\", jménem, které nikdy předtím nebylo v portugalské královské rodině použito, a to na počest svaté Barbory, světice, v den jejíhož svátku se narodila.\n\nBarbara byla od mládí vzdělaná a kultivovaná žena příjemného vzhledu a milé povahy, ovládala šest jazyků, byla velkou milovnicí hudby. V roce 1729, ve svých 18 letech, se ve španělském městě Badajoz provdala za tehdejšího asturského prince (titul španělských následníků trůnu) Dona Ferdinanda, o dva roky mladšího. Barbařin bratr Josef, následník portugalského trůnu, se oženil s Ferdinandovou nevlastní sestrou infantkou Marianou Viktorií.\n\nBarbara nebyla krasavice a její všední vzhled měl způsobit Ferdinandovi viditelný šok, když se viděli poprvé. Vzniklo však mezi nimi hluboké pouto, Ferdinand sdílel její vášeň pro hudbu a lze říci, že se Ferdinand a Barbara hluboce milovali. Po dobu vlády Ferdinandova otce Filipa V. žili podle vůle Filipovy druhé manželky Alžběty Farnese izolovaně od dvora.\n\nV roce 1746 nastoupil po smrti svého otce Ferdinand na španělský trůn. Barbara hrála u dvora důležitou roli, především jako prostředník mezi portugalským králem a svým manželem. Byla známá ochranou a podporou, kterou poskytovala slavnému italskému zpěvákovi Carlu Broschimu (známý pod jménem Farinelli) a svou hudbymilovností vůbec. Jejím učitelem hry na cembalo byl od roku 1721 do jejích 14 let mistr cembala, skladatel Domenico Scarlatti. Po její svatbě v roce 1729 ji následoval do Madridu a žil na jejím dvoře až do její smrti. Zkomponoval stovky sonát, které jí při publikaci dedikoval, a Barbara sama je hrála. Po dobu svého panování pořádala mnoho velkolepých slavností a koncertů v Královském paláci v Aranjuezu, který byl útočištěm tohoto jejího favorita.\nByla iniciátorkou stavby Convento de las Salesas Reales v Madridu. Po jeho slavnostním otevření v roce 1757 přesídlila do Aranjuezu, kde po dlouhé agonii 27. srpna 1758 zemřela – od mládí trpěla těžkým astmatem a její štíhlost z mládí záhy vystřídala nadváha; obému lze přičítat největší podíl na jejím předčasném (v 47 letech) skonu.\n\nJejí smrt zlomila jejímu manželovi srdce a vyvolala u něj šílenství. Pár neměl potomky a po Ferdinandově smrti se jeho nástupcem stal jeho nevlastní bratr Karel III.\n"}
{"id": "521188", "url": "https://cs.wikipedia.org/wiki?curid=521188", "title": "Manučar Kvirkvelija", "text": "Manučar Kvirkvelija\n\nManučar Kvirkvelija (* 12. října 1978 Ozurgeti) je bývalý gruzínský zápasník – klasik, olympijský vítěz z roku 2008.\n\nZápasení se věnoval od 13 let v rodném Ozurgeti. Pod vedením Džoni Rechvijašviliho se později specializoval na řecko-římský (klasický) styl. Vrcholově se připravoval v Tbilisi pod vedením Begi Darčiji. V gruzínské mužské reprezentaci se prosazoval od roku 2002 ve váze do 66 kg. V roce 2004 startoval na olympijských hrách v Athénách. Před turnajem musel shazovat 12 kg, což se podepsalo na jeho psychické pohobě. V úvodním kole základní skupiny byl v zápase s Turkem Şerefem Eroğlu diskvalifikován z celého turnaje za hrubá chování.\n\nOd roku 2005 startoval ve váze do 74 kg. V roce 2008 se kvalifikoval na olympijské hry v Pekingu. Ve čtvrtfinále, po vyrovaném průběhu porazil Maďara Pétera Bácsiho 2:1 na sety, když ve třetím setu zvítězil na lopatky. Ve finále se utkal s domácím Číňanem Čchang Jung-siangem. Úvodní set vyhrál vysoko 7:0 na technické body a ve druhém setu si v jeho závěru pohlídal vítězství 3:0 na technické body. Získal zlatou olympijskou medaili. Po olympijských hrách polevil v přípravě a na své předchozí úspěchy nenavázal. Sportovní kariéru ukončil v roce 2012.\n\n\n"}
{"id": "521191", "url": "https://cs.wikipedia.org/wiki?curid=521191", "title": "Oberlaa", "text": "Oberlaa\n\nOberlaa je dřívější dolnorakouská obec, nyní část 10. vídeňského okresu Favoriten. Jižní část tvoří \"Oberlaa Land\" a severní část \"Obwerlaa Stadt\" a je jednou z 89 katastrálních území Vídně.\n\nOberlaa leží na jihu Favoriten. K historickému území Liesing patří dnes sídliště Laaer Berg. Na opačné straně sousedí Oberlaa s bývalou obcí Rothneusiedl, dnes rovněž součástí Favoriten. Na jih od Oberlaa je dolnorakouský městys Leopoldsdorf, nyní vídeňský okres Leopoldsdorf.\n\nObě katastrální území Oberlaa Stadt (748,28 hektarů) a Oberlaa Land (450.37 ha) se rozprostírají na celkové ploše 1198,65 ha. Jsou však od sebe odděleny železniční tratí \"Donauländebahn\".\n\nPůvodně se místo Unterlaa ležící po proudu toku jmenovalo \"Laa\".\n\nV roce 1873 větší neobydlené části obce byly přičleněny pod správu Vídně. Zákonem z 1. října 1938 po připojení Rakouska k Německé říši byla vytvořena Velká Vídeň. K ní byla připojena obec Oberlaa, jakož i sousední obec Unterlaa. Po skončení druhé světové války bylo v roce 1954 připojení obcí potvrzeno.\n\n\nDo konce roku 2007 měla v Oberlaa své sídlo rakouská letecká společnost Austrian Airlines.\n\n"}
{"id": "521193", "url": "https://cs.wikipedia.org/wiki?curid=521193", "title": "Oblastní rada Gilboa", "text": "Oblastní rada Gilboa\n\nOblastní rada Gilboa ( מועצה אזורית הגלבוע - \"\"Mo'aca azorit ha-Gilboa\"\", Gilboa Regional Council) je administrativní a samosprávná část izraelského distriktu Sever, která zahrnuje vesnická sídla v Galileji, v prostoru na pomezí Jizre'elského údolí a Bejt Še'anského údolí, mezi městy Afula a Bejt Še'an. Na jižní straně lemuje okraj hranice oblastní rady horský masiv Gilboa.\n\nOblastní rada Gilboa sdružuje 32 izraelských vesnic, které fungují buď jako kolektivně hospodařící komunity typu kibuc či mošav, jako individuální společné osady, nebo jde o arabská vesnická sídla. Sídlo úřadů oblastní rady leží jižně od dálnice číslo 71, poblíž vjezdu do kibuců Ejn Charod Me'uchad a Tel Josef.\n\nOblastní rada Gilboa byla ustavena roku 1949. Židovská osidlovací politika ale v tomto regionu začala již dříve. Již roku 1921 vznikla židovská osada v lokalitě poblíž pramene Ma'ajan Charod, zvaná Ejn Charod. Téhož roku pak přibyl i kibuc Tel Josef. Následovala vlna zakládání vesnic během 20., 30. a 40. let. Další vesnice vznikaly po vzniku státu Izrael, tedy po roce 1948.\n\nStarostou oblastní rady je דני עטר - Danny Atar. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nK 31. prosinci 2013 žilo v Oblastní radě Gilboa 28 300 obyvatel. Z celkové populace bylo 16 800 Židů. Včetně statistické kategorie \"ostatní\" tedy nearabští obyvatelé židovského původu ale bez formální příslušnosti k židovskému náboženství jich bylo 17 500. Ostatní obyvatelé patří převážně do etnické skupiny izraelských Arabů.\n\nDo roku 2020 si vedení oblastní rady vytyčilo za cíl zdvojnásobení počtu obyvatel v hranicích Oblastní rady Gilboa.\n\n\n"}
{"id": "521203", "url": "https://cs.wikipedia.org/wiki?curid=521203", "title": "Hradní stráž", "text": "Hradní stráž\n\nHradní stráž je zvláštní součást ozbrojených sil České republiky, je podřízena náčelníkovi Vojenské kanceláře prezidenta republiky, kterého jmenuje a odvolává prezident republiky.\n\nHistorie Hradní stráže se začala psát 6. prosince 1918, kdy vznikla zvláštním rozkazem tzv. Hradní setnina, která byla vyčleněna 28. pěším pražským plukem. Do té doby, od vyhlášení republiky, vykonávali stráž nad Pražským Hradem pražští sokolové, kteří se zhostili, díky své disciplinovanosti, i stráže nad pořádkem v Praze a na mnoha dalších místech nově vzniklého Československa. Za první československé republiky byly nošeny legionářské stejnokroje z Francie, Itálie a Ruska a členové byli bývalými příslušníky čs. legií. Během pozdějšího komunistického režimu Hradní stráž skomírala a byla začleněna pod Ministerstvo vnitra. Nový rozkvět přišel až po sametové revoluci za prezidenta Václava Havla.\n\nÚkoly Hradní stráže jsou:\n\nHradní stráž je vojenským útvarem brigádního typu s celkovým počtem 653 osob – 81 důstojníků, 75 praporčíků, 377 poddůstojníků, 77 příslušníků mužstva a 43 občanských zaměstnanců.\n\n\nSymboly Hradní stráže jsou prapor, znak a pečeť.\n\nPro reprezentační účely je Hradní stráž vyzbrojena puškou vz. 52/57 v poniklované úpravě a bajonety. Hlavní zbraní Hradní stráže je ale samopal CZ Scorpion EVO3 A1 „Škorpion“, doplněný CZ 805 BREN.\n\nHradní stráž používá specifické typy uniforem, které pro ni v roce 1990 navrhl výtvarník Theodor Pištěk. V některých případech používá stejnokroj shodný s Armádou ČR.\n\n\n"}
{"id": "521209", "url": "https://cs.wikipedia.org/wiki?curid=521209", "title": "Třída Oliver Hazard Perry", "text": "Třída Oliver Hazard Perry\n\nTřída Oliver Hazard Perry je lodní třída fregat Námořnictva Spojených států amerických z éry studené války. Byly navrženy v 70. letech 20. století jako víceúčelová plavidla pro doprovod konvojů. Fregaty měly být dostatečně levné pro stavbu ve velké sérii a nahradit tak dosluhující lodě pocházející z éry druhé světové války. V USA bylo postaveno celkem 55 jednotek, z toho 51 bylo určeno pro US Navy a další čtyři si objednalo Australské námořnictvo jako třídu \"Adelaide\". Dalších 16 bylo postaveno v zahraničí — osm postavil Tchaj-wan jako třídu \"Cheng Kung\", šest Španělsko jako třídu \"Santa María\" a dvě další postavily australské loděnice pro tamní námořnictvo.\n\nAmerické námořnictvo roku 2015 vyřadilo svou poslední fregatu třídy \"O. H. Perry\", přičemž část vyřazených plavidel již získala námořnictva amerických spojenců — Bahrajn jednu, Egypt čtyři, Pákistán jednu, Polsko dvě, Tchaj-wan dvě a Turecko osm. Zejména australské a turecké fregaty (tzv. třída \"G\") této třídy prošly výraznou modernizací.\n\nPro americké námořnictvo bylo postaveno celkem 51 jednotek této třídy, přičemž další čtyři postavily americké loděnice pro Austrálii. Stavbu provedly loděnice Bath Iron Works v Bathu a pobočky loděnice Todd Pacific Shipyards v San Pedru a Seattlu.\n\nJednotky třídy \"O. H. Perry\":\nProti vzdušným a pozemním cílům slouží jeden 76mm kanón OTO Melara ve věži umístěné na nástavbě. Na přídi je odpalovací zařízení Mk.13 se zásobou 40 střel. Lze z něj odpalovat buď protiletadlové střely Standard SM-1MR, nebo protilodní střely Harpoon (z amerických lodí bylo roku 2004 odstraněno). Na střeše hangáru je dále umístěn 20mm kanón systému blízké obrany Phalanx CIWS. Na palubě jsou též čtyři 12,7mm kulomety. Protiponorkovou výzbroj tvoří dva tříhlavňové 324mm protiponorkové torpédomety Mk.32, ze kterých jsou odpalována torpéda Mk.46, nebo Mk.50.\n\nZ lodí operují dva vrtulníky typu Sikorsky SH-60B Seahawk systému LAMPS III (\"Light airborne multipurpose system\"). Vrtulníky nesou protiponorková torpéda, protilodní střely, dále mohou být použity k zásobování, evakuaci raněných apod.\n\nTřídu \"O. H. Perry\" pohání, jako první americké fregaty, plynové turbíny. Konkrétně jsou typu General Electric LM2500. Lodní šroub je jeden. Nejvyšší rychlost dosahuje 29 uzlů.\n\nFregaty třídy \"O. H. Perry\" byly nasazeny například v 80. letech v Perském zálivu, ve kterém probíhala Irácko-íránská válka. Fregatu USS \"Stark\" dne 17. května 1987 omylem zasáhly dvě irácké protilodní střely Exocet. Při incidentu zemřelo 37 námořníků. Dne 14. dubna 1988 se po najetí na minu téměř potopila fregata USS \"Samuel Roberts\". Obě plavidla se nakonec podařilo zachránit.\n\nDo roku 2015 byla třída \"O. H. Perry\" z amerického námořnictva zcela vyřazena. Jako poslední ve službě 29. září 2015 skončila fregata USS \"Simpson\" (FFG-56).\n\nV roce 2017 byla zvažována reaktivace čtveřice fregat a jejich nasazení do protipašeráckých operací. Bylo to považováno za rychlé a levné řešení urgentní potřeby námořnictva. Ukázalo se však, že náklady by dosáhly stovek milionů dolarů na jednu fregatu, a proto bylo rozhodnuto do těchto misí vyslat bojové lodě Littoral Combat Ship a rychlé transportní lodě třídy \"Spearhead\".\n\n"}
{"id": "521210", "url": "https://cs.wikipedia.org/wiki?curid=521210", "title": "Budákov", "text": "Budákov\n\nBudákov, též Budáky (německy \"Pudageln\") je malá vesnice, část obce Dolní Dvořiště v okrese Český Krumlov. Nachází se asi 4 km na severovýchod od Dolního Dvořiště. Je zde evidováno 7 adres.\n\nBudákov leží v katastrálním území Mladoňov o rozloze 10,1 km².\n\nPrvní písemná zmínka o vesnici pochází z roku 1379.\n\nV roce 1843 Budákov patřil do panství Rožmberk a stálo zde 8 domů a žilo 50 obyvatel.\n\nV letech 1869-1910 pod názvem Budáky jako osada obce Lhotka, v letech 1921-1930 to byla osada obce Mladoňov, v roce 1950 to byla osada obce Všeměřice, v letech 1961-1980 to byla část obce Rychnov nad Malší, od 1.1.1981 část obce Dolní Dvořiště.\n\n"}
{"id": "521212", "url": "https://cs.wikipedia.org/wiki?curid=521212", "title": "Jenín", "text": "Jenín\n\nJenín je malá vesnice, část obce Dolní Dvořiště v okrese Český Krumlov. Nachází se asi 4 km na jihozápad od Dolního Dvořiště. Prochází tudy železniční trať Rybník – Lipno nad Vltavou. Je zde evidováno 23 adres. Jižně od obce existovala železniční zastávka Jenín, která byla v roce 2011 zrušena.\n\nJenín je také název katastrálního území o rozloze 19,88 km².\n\nPrvní písemná zmínka o vesnici pochází z roku 1379.\n\n"}
{"id": "521215", "url": "https://cs.wikipedia.org/wiki?curid=521215", "title": "Tichá (Dolní Dvořiště)", "text": "Tichá (Dolní Dvořiště)\n\nTichá je vesnice, část obce Dolní Dvořiště v okrese Český Krumlov. Nachází se asi 5,5 km na východ od Dolního Dvořiště. Je zde evidováno 51 adres.\n\nTichá je také název katastrálního území o rozloze 16,91 km². Vesnice Tichá leží i v katastrálním území Cetviny o rozloze 6,38 km² a Mikulov o rozloze 3,88 km².\n\nPrvní písemná zmínka o vesnici pochází z roku 1360.\n\n\n"}
{"id": "521217", "url": "https://cs.wikipedia.org/wiki?curid=521217", "title": "Trojany (Dolní Dvořiště)", "text": "Trojany (Dolní Dvořiště)\n\nTrojany ( je malá vesnice, část obce Dolní Dvořiště v okrese Český Krumlov. Nachází se asi 1,5 km na severozápad od Dolního Dvořiště. Je zde evidováno 24 adres.\n\nTrojany leží v katastrálním území Horní Kaliště o rozloze 7,72 km² a Trojany u Dolního Dvořiště o rozloze 2,5 km².\n\nPrvní písemná zmínka o vesnici pochází z roku 1361. V Trojanech bývala na návrší Seníkový vrch () již ve 14. století tvrz, která byla opuštěna začátkem 17. století. Na jihu a západě byla tvrz chráněna předsunutou hrází a přírodním návrším, na východě a na severu příkopy a valy.\n\n"}
{"id": "521219", "url": "https://cs.wikipedia.org/wiki?curid=521219", "title": "Všeměřice", "text": "Všeměřice\n\nVšeměřice je malá vesnice, část obce Dolní Dvořiště v okrese Český Krumlov. Nachází se asi 3,5 km na severovýchod od Dolního Dvořiště. Je zde evidováno 31 adres.\n\nVšeměřice je také název katastrálního území o rozloze 7,63 km².\n\nPrvní písemná zmínka o vesnici pochází z roku 1379.\n\n\n"}
{"id": "521222", "url": "https://cs.wikipedia.org/wiki?curid=521222", "title": "Čertyně", "text": "Čertyně\n\nČertyně je malá vesnice, část obce Dolní Třebonín v okrese Český Krumlov. Nachází se asi 3 km na severozápad od Dolního Třebonína. Je zde evidováno 27 adres.\n\nČertyně leží v katastrálním území Záluží nad Vltavou o výměře 6,95 km².\n\nPrvní písemná zmínka o vesnici pochází z roku 1365.\n\n\n"}
{"id": "521223", "url": "https://cs.wikipedia.org/wiki?curid=521223", "title": "Dolní Svince", "text": "Dolní Svince\n\nDolní Svince je malá vesnice, část obce Dolní Třebonín v okrese Český Krumlov. Nachází se asi 2 km na východ od Dolního Třebonína. Je zde evidováno 19 adres.\n\nDolní Svince je také název katastrálního území o rozloze 2,12 km².\n\nPrvní písemná zmínka o vesnici pochází z roku 1383.\n\n\n"}
{"id": "521224", "url": "https://cs.wikipedia.org/wiki?curid=521224", "title": "Horní Svince", "text": "Horní Svince\n\nHorní Svince je malá vesnice, část obce Dolní Třebonín v okrese Český Krumlov. Nachází se asi 3 km na jihovýchod od Dolního Třebonína. Je zde evidováno 13 adres.\n\nHorní Svince leží v katastrálním území Prostřední Svince o výměře 3,5 km².\n\nPrvní písemná zmínka o vesnici pochází z roku 1315.\n\n"}
{"id": "521225", "url": "https://cs.wikipedia.org/wiki?curid=521225", "title": "Horní Třebonín", "text": "Horní Třebonín\n\nHorní Třebonín je malá vesnice, část obce Dolní Třebonín v okrese Český Krumlov. Nachází se asi 1 km na jihovýchod od Dolního Třebonína. Prochází zde silnice II/155. Je zde evidováno 13 adres.\n\nHorní Třebonín leží v katastrálním území Dolní Třebonín o výměře 5,83 km².\n\nPrvní písemná zmínka o vesnici pochází z roku 1375.\n\n\n"}
{"id": "521226", "url": "https://cs.wikipedia.org/wiki?curid=521226", "title": "Štěkře", "text": "Štěkře\n\nŠtěkře je malá vesnice, část obce Dolní Třebonín v okrese Český Krumlov. Nachází se asi 2 km na severozápad od Dolního Třebonína. Je zde evidováno 15 adres.\n\nŠtěkře je také název katastrálního území o rozloze 2,04 km².\n\nPrvní písemná zmínka o vesnici pochází z roku 1339.\n\n\n"}
{"id": "521227", "url": "https://cs.wikipedia.org/wiki?curid=521227", "title": "Záluží (Dolní Třebonín)", "text": "Záluží (Dolní Třebonín)\n\nZáluží je malá vesnice, část obce Dolní Třebonín v okrese Český Krumlov. Nachází se asi 2,5 km na severozápad od Dolního Třebonína. Je zde evidováno 39 adres.\n\nZáluží leží v katastrálním území Záluží nad Vltavou o rozloze 6,95 km². V katastrálním území Záluží nad Vltavou leží i Čertyně.\n\nPrvní písemná zmínka o vesnici pochází z roku 1389.\n\n\n"}
{"id": "521228", "url": "https://cs.wikipedia.org/wiki?curid=521228", "title": "Blatná (Frymburk)", "text": "Blatná (Frymburk)\n\nBlatná je vesnice, část městyse Frymburk v okrese Český Krumlov. Nachází se asi 4,5 km na severovýchod od Frymburku. Prochází zde silnice II/162. Je zde evidováno 276 adres.\n\nBlatná leží v katastrálním území Frymburk o výměře 54,07 km².\n\nPrvní písemná zmínka o vesnici pochází z roku 1379.\n\n"}
{"id": "521229", "url": "https://cs.wikipedia.org/wiki?curid=521229", "title": "Malaysian Open (tenis)", "text": "Malaysian Open (tenis)\n\nMalaysian Open, oficiálně se jménem sponzora ALYA WTA Malaysian Open, byl profesionální tenisový turnaj žen hraný v malajsijském hlavním městě Kuala Lumpur. Na okruhu WTA Tour patřil do kategorie WTA International Tournaments a poprvé se uskutečnil v sezóně 2010. \n\nTurnaj původně probíhal v areálu Bukit Kiara Sports Complex. V letech 2013–2017 se dějištěm stal oddíl TPC Kuala Lumpur (dříve známý jako Kuala Lumpur Golf & Country Club), s otevřenými dvorci s tvrdým povrchem DecoTurf. \n\nMalaysian Open navázal na dva halové ročníky z let 1992 a 1993, které byly v Kuala Lumpuru odehrány pod názvem Women’s Open v rámci kategorie Tier IV okruhu WTA Tour.\n\nMezi roky 2011–2016 se oficiálním sponzorem stala automobilová firma BMW, což se odrazilo v komerčním názvu BMW Malaysian Open. Žádná ze singlistek nezískala více než jeden titul. Ve čtyřhře si nejvíce trofejí připsala tchajwanská hráčka Čang Kchaj-čen, když triumfovala dvakrát v letech 2012 a 2013. Do soutěže dvouhry nastupovalo třicet dva tenistek a čtyřhry se účastnilo šestnáct párů. Celková dotace události činila 250 000 dolarů.\n\nRočník konaný v sezóně 2014 byl nejprve zrušen, když jej v kalendáři WTA Tour nahradil Hong Kong Open. Později však došlo k jeho obnovení. Pořadatelé odkoupili práva na pořádání od Internazionali Femminili di Tennis di Palermo. Daný rok byl přesunut termín z února na duben, ovšem následně opět vrácen na přelom února a března. Chorvatka Donna Vekićová získala v roce 2014 premiérový titul na okruhu WTA Tour, když ve finále zdolala favorizovanou světovou desítku Dominiku Cibulkovou.\n\nZrušení organizátor Carbon Worldwide oznámil v listopadu 2017. V médiích uváděný důvod, že si původní držitel licence Palermo, které pronajalo pořadatelství Kuala Lumpuru, vzalo licenci zpět po nezaplacení pohledávek, firma Carbon Worldwide odmítla. Její výkonný ředitel Keld Kristiansen uvedl, že od smlouvy odstoupili sami z řady důvodu a vůči Palermu neměli žádné závazky, když od roku 2013 licenci turnaji poskytovala přímo Ženská tenisová asociace (WTA).\n"}
{"id": "521230", "url": "https://cs.wikipedia.org/wiki?curid=521230", "title": "Kovářov (Frymburk)", "text": "Kovářov (Frymburk)\n\nKovářov je vesnice, část městyse Frymburk v okrese Český Krumlov. Nachází se asi 4,5 km na severozápad od Frymburku. Je zde evidováno 298 adres.\n\nKovářov leží v katastrálním území Frymburk o výměře 54,07 km².\n\nPrvní písemná zmínka o vesnici pochází z roku 1379.\n\n"}
{"id": "521232", "url": "https://cs.wikipedia.org/wiki?curid=521232", "title": "Milná", "text": "Milná\n\nMilná je velká vesnice, část městyse Frymburk v okrese Český Krumlov. Nachází se asi 4 km na sever od Frymburku. Prochází zde silnice II/163. Je zde evidováno 445 adres.\n\nMilná leží v katastrálním území Frymburk o výměře 54,07 km².\n\nPrvní písemná zmínka o vesnici pochází z roku 1373.\n"}
{"id": "521234", "url": "https://cs.wikipedia.org/wiki?curid=521234", "title": "Třísov", "text": "Třísov\n\nTřísov je vesnice, část obce Holubov v okrese Český Krumlov. Nachází se asi 2 km na východ od Holubova. Prochází tudy železniční trať České Budějovice – Černý Kříž – Volary/Nové Údolí. Je zde evidováno 149 adres.\n\nTřísov je také název katastrálního území o rozloze 5,16 km².\n\nPrvní písemná zmínka o vesnici pochází z roku 1379.\n\n\n"}
{"id": "521235", "url": "https://cs.wikipedia.org/wiki?curid=521235", "title": "Mýto (Hořice na Šumavě)", "text": "Mýto (Hořice na Šumavě)\n\nMýto je malá vesnice, část obce Hořice na Šumavě v okrese Český Krumlov. Nachází se asi 1,5 km na severozápad od Hořic na Šumavě. Je zde evidováno 29 adres.\n\nMýto leží v katastrálním území Mýto u Hořic na Šumavě o rozloze 7,06 km².\n\nPrvní písemná zmínka o vesnici pochází z roku 1272.\n\n"}
{"id": "521236", "url": "https://cs.wikipedia.org/wiki?curid=521236", "title": "Provodice", "text": "Provodice\n\nProvodice je osada, část obce Hořice na Šumavě v okrese Český Krumlov. Nachází se asi 3 km na sever od Hořic na Šumavě. Jsou zde evidovány tři adresy.\n\nProvodice leží v katastrálním území Svíba o výměře 3,95 km².\n\nPrvní písemná zmínka o vesnici pochází z roku 1268.\n\n"}
{"id": "521237", "url": "https://cs.wikipedia.org/wiki?curid=521237", "title": "Skláře (Hořice na Šumavě)", "text": "Skláře (Hořice na Šumavě)\n\nSkláře je malá vesnice, část obce Hořice na Šumavě v okrese Český Krumlov. Nachází se asi 2,5 km na severovýchod od Hořic na Šumavě. Je zde evidováno 15 adres.\n\nSkláře leží v katastrálním území Skláře na Šumavě o rozloze 2,39 km².\n\nPrvní písemná zmínka o vesnici pochází z roku 1788.\n\n"}
{"id": "521239", "url": "https://cs.wikipedia.org/wiki?curid=521239", "title": "Stěžerov", "text": "Stěžerov\n\nStěžerov je samota, část obce Hořice na Šumavě v okrese Český Krumlov. Nachází se asi 2 km na sever od Hořic na Šumavě. Je zde evidována jedna adresa.\n\nStěžerov leží v katastrálním území Svíba o výměře 3,95 km².\n\n"}
{"id": "521240", "url": "https://cs.wikipedia.org/wiki?curid=521240", "title": "Šebanov", "text": "Šebanov\n\nŠebanov () je vesnice, část obce Hořice na Šumavě v okrese Český Krumlov. Nachází se asi 2 km na severovýchod od Hořic na Šumavě. Je zde evidováno 51 adres.\n\n\"Šebanov\" je také název katastrálního území o rozloze 7,55 km². K Šebanovu náleží i katastrální území \"Cipín\" o rozloze 3,42 km² a \"Žestov\" o rozloze 2,25 km².\n\nPrvní písemná zmínka o vesnici pochází z roku 1530.\n\nKe vsi nyní patří nyní rovněž zčásti zaniklý Žestov (), v němž roce 1921 žilo 158 obyvatel, z toho 152 Němců ve 22 domech, a nyní zcela zaniklý Cipín (), který měl v roce 1921 celkem (včetně Žestova, který tehdy byl jeho osadou) 301 obyvatel, z toho 292 Němců, ve 45 domech (tj. na samotný Cipín připadalo 143 obyvatel ve 23 domech). Patřily sem dříve i osady Mýtina () a Těchlov ().\n\nV roce 1921 zde žilo celkem 313 obyvatel, z toho 304 německé národnosti, v celkem 46 domech.\n\n"}
{"id": "521241", "url": "https://cs.wikipedia.org/wiki?curid=521241", "title": "Krnín", "text": "Krnín\n\nKrnín je malá vesnice, část obce Chlumec v okrese Český Krumlov. Nachází se asi 1 km na východ od Chlumce. Je zde evidováno 14 adres.\n\nKrnín leží v katastrálním území Chlumec o výměře 3,24 km².\n\nPrvní písemná zmínka o vesnici pochází z roku 1395.\nRoku 1395 prodal Jindřich z Rožmberka část Krnína o velikosti čtyř lánů, po několika převodech se stal vlastníkem tohoto majetku krumlovský prelát. Dolní část Krnína patřila Holkovcům z Holkova. Roku 1513 prodal poslední Holkovec Matěj zbytek svého panství Jiříku Kunáši z Machovic. Machovický rod držel tento majetek do roku 1757, kdy se dostal do vlastnictví zlatokorunského kláštera. Po zrušení kláštera dne 10. listopadu 1785 přešla pak tato část Krnína k panství krumlovskému.\n\nKrnín byl v roce 1995 vyhlášen vesnickou památkovou zónou. Zemědělská usedlost čp. 3 je od července 2010 národní kulturní památkou a venkovská usedlost čp. 1 je kulturní památkou.\n\n"}
{"id": "521242", "url": "https://cs.wikipedia.org/wiki?curid=521242", "title": "Borová (Chvalšiny)", "text": "Borová (Chvalšiny)\n\nBorová je malá vesnice, část obce Chvalšiny v okrese Český Krumlov. Nachází se asi 1,5 km na severovýchod od Chvalšin. Je zde evidováno 44 adres.\n\nBorová leží v katastrálním území Borová u Chvalšin o rozloze 6,01 km². V katastrálním území Borová u Chvalšin leží i Borovští Uhlíři.\n\nPrvní písemná zmínka o vesnici pochází z roku 1440.\n\n\n"}
{"id": "521243", "url": "https://cs.wikipedia.org/wiki?curid=521243", "title": "Hejdlov", "text": "Hejdlov\n\nHejdlov je malá vesnice, část obce Chvalšiny v okrese Český Krumlov. Nachází se asi 3,5 km na východ od Chvalšin. Je zde evidováno 14 adres.\n\nHejdlov leží v katastrálním území Chvalšiny o výměře 20,13 km².\n\nPrvní písemná zmínka o vesnici pochází z roku 1789.\n\n\n"}
{"id": "521244", "url": "https://cs.wikipedia.org/wiki?curid=521244", "title": "Kladenské Rovné", "text": "Kladenské Rovné\n\nKladenské Rovné () je malá vesnice, část obce Kájov v okrese Český Krumlov. Nachází se asi 3 km na jihozápad od Kájova. Prochází zde silnice I/39. Je zde evidováno 36 adres.\n\nKladenské Rovné je také název katastrálního území o rozloze 3,53 km².\n\nPrvní písemná zmínka o vesnici pochází z roku 1300.\n\n"}
{"id": "521245", "url": "https://cs.wikipedia.org/wiki?curid=521245", "title": "Kladné", "text": "Kladné\n\nKladné () je malá vesnice, část obce Kájov v okrese Český Krumlov. Nachází se asi 1 km na východ od Kájova. Je zde evidováno 41 adres.\n\nKladné je také název katastrálního území o rozloze 9,28 km². V katastrálním území Kladné leží i Kájov, Přelštice a Staré Dobrkovice.\n\nPrvní písemná zmínka o vesnici pochází z roku 1263.\n\nSeverovýchodně od vesnice leží přírodní památka Kalamandra.\n\n"}
{"id": "521246", "url": "https://cs.wikipedia.org/wiki?curid=521246", "title": "Křenov (Kájov)", "text": "Křenov (Kájov)\n\nKřenov () je vesnice, část obce Kájov v okrese Český Krumlov. Nachází se asi 2,5 km na sever od Kájova. Prochází zde silnice II/166. Je zde evidováno 62 adres.\n\nKřenov leží v katastrálním území Křenov u Kájova o výměře 22,35 km². V katastrálním území Křenov u Kájova leží i části Lazec a část Kájova.\n\nPrvní písemná zmínka o vesnici pochází z roku 1263.\n\n\n"}
{"id": "521247", "url": "https://cs.wikipedia.org/wiki?curid=521247", "title": "Lazec (Kájov)", "text": "Lazec (Kájov)\n\nLazec () je malá vesnice, část obce Kájov v okrese Český Krumlov. Nachází se asi 3 km na sever od Kájova. Je zde evidováno 19 adres.\n\nLazec leží v katastrálním území Křenov u Kájova o výměře 22,35 km².\n\nPrvní písemná zmínka o vesnici pochází z roku 1440.\n\n"}
{"id": "521249", "url": "https://cs.wikipedia.org/wiki?curid=521249", "title": "Mezipotočí", "text": "Mezipotočí\n\nMezipotočí () je malá vesnice, část obce Kájov v okrese Český Krumlov. Nachází se asi 3 km na jihozápad od Kájova. Prochází tudy železniční trať České Budějovice – Černý Kříž. Je zde evidováno 29 adres.\n\nMezipotočí leží v katastrálním území Novosedly u Kájova o výměře 11,27 km².\n\nPrvní písemná zmínka o vesnici pochází z roku 1312.\n\n"}
{"id": "521254", "url": "https://cs.wikipedia.org/wiki?curid=521254", "title": "Specifický symbol", "text": "Specifický symbol\n\nSpecifický symbol je dodatečný symbol bankovních plateb, který je definován jako nejvýše desetimístné číslo, přičemž i algebraicky nevýznamné nuly před začátkem čísla jsou pro vyhodnocení symbolu platné.\n\nSpecifický symbol není u plateb povinný, slouží jako rozšiřující identifikátor pro označení například stejných saldokontních případů (IČO, rodné číslo, číslo smlouvy) účtovaných v různých fiskálních měsících, tak aby variabilní symbol mohl dále plnit svou funkci jednoznačného (variabilního /proměnného) identifikátoru konkrétní platby a zároveň bylo možné identifikovat platby za stejný saldokontní případ. \n\nV současné době však většina obchodníků aplikuje postup opačný a zaměňuje roli specifického a variabilního symbolu z důvodu snazší implementace systémů zahrnujících přímé bankovnictví a automatické účetnictví.\n\nDříve byl specifický symbol používán i jako součást identifikace bankovního účtu a vkladních knížek České spořitelny. Zákazníci jedné pobočky banky měli společný účet a byli rozlišováni právě specifickým symbolem. Tato zvláštnost skončila 5. dubna 2004, kdy došlo k přečíslování na plnohodnotné individuální účty. V ostatních českých bankách již čísla účtů požadavkům Evropské unie odpovídala. Ještě pět let však bylo možné posílat peníze i na účty s původním číslem a specifickým symbolem.\n\n"}
{"id": "521255", "url": "https://cs.wikipedia.org/wiki?curid=521255", "title": "Novosedly (Kájov)", "text": "Novosedly (Kájov)\n\nNovosedly () je vesnice, část obce Kájov v okrese Český Krumlov. Nachází se asi 1,5 km na jih od Kájova. Prochází zde silnice I/39. Je zde evidováno 56 adres.\n\nNovosedly leží v katastrálním území Novosedly u Kájova o rozloze 11,27 km². V katastrálním území Novosedly u Kájova leží i Mezipotočí.\n\nPrvní písemná zmínka o vesnici pochází z roku 1379.\n\nV západní části vsi stojí výklenková kaplička a na návsi křížek.\n\n"}
{"id": "521256", "url": "https://cs.wikipedia.org/wiki?curid=521256", "title": "Přelštice", "text": "Přelštice\n\nPřelštice () je malá vesnice, část obce Kájov v okrese Český Krumlov. Nachází se asi 1,5 km na západ od Kájova. Je zde evidováno 7 adres. Trvale zde žije 5 obyvatel.\n\nPřelštice leží v katastrálním území Kladné o výměře 9,28 km².\n\nPrvní písemná zmínka o vesnici pochází z roku 1440.\n\n"}
{"id": "521258", "url": "https://cs.wikipedia.org/wiki?curid=521258", "title": "Staré Dobrkovice", "text": "Staré Dobrkovice\n\nStaré Dobrkovice () je osada, část obce Kájov v okrese Český Krumlov. Nachází se asi 2 km na severovýchod od Kájova. Je zde evidováno 50 adres.\n\nStaré Dobrkovice leží v katastrálním území Kladné o výměře 9,28 km².\n\nPrvní písemná zmínka o vesnici pochází z roku 1347. Etiologický význam jména Dobrkovice = ves lidí Dobrkovích = dobrka, dobrek, dobrъka = mocný člověk, bohatec (Gebauerův Slovník staročeský (1, s.269 ). \n\n\n"}
{"id": "521259", "url": "https://cs.wikipedia.org/wiki?curid=521259", "title": "Bohouškovice", "text": "Bohouškovice\n\nBohouškovice je malá vesnice, část městyse Křemže v okrese Český Krumlov. Nachází se asi 2 km na sever od Křemže. Je zde evidováno 18 adres.\n\nBohouškovice leží v katastrálním území Křemže o výměře 22,01 km².\n\nPrvní písemná zmínka o vesnici pochází z roku 1312. Po zavedení obecní samosprávy v roce 1848 se Bohouškovice staly součástí velké obce Křemže, která byla v roce 1884 rozdělena na čtyři obce samostatné − jednou z nich byla Mříč s Bohouškovicemi a Slavčí.\n\nBohouškovice patří k nejzajímavějším mineralogickým lokalitám v jižních Čechách. Zdejší nerosty vznikly převážně rozkladem hadců.\n\nOpály lze najít prakticky na všech polích směrem dolů od vsi. Mimo obecný opál tu můžeme najít kusově mléčný opál, méně často hyalit - buďto jako rosolovité povlaky, nebo vzácněji kusový. Ostatní odrůdy vznikly příměstí dalších látek. Tzv. mechové opály jsou prostoupené wadovými sraženinami (směs oxidů a hydroxidů manganu) a mohou vycházet jak z mléčného opálu, vzácně z hyalitu, často z nevýrazně zabarveného opálu obecného. Oxidy a hydroxidy železa způsobují zabarvení žlutavé, červené až hnědé, přičemž průsvitné až průhledné opály těchto barev bývají označované jako ohnivé, opakní jako voskové.\n\nMístním specifikem jsou zelené opály (někdy zvané jako prasopál), které vznikly proniknutím vodnatých křemičitanů niklu. Odstíny jsou od světlé, jablečné až po modrozelenou. V menší míře se lze setkat s opály namodralými či nafialovělými, které obarvily zřejmě sloučeniny manganu. Pokud je jejich koncentrace vysoká, vzniká (zvlášť v kombinaci s obsahem sloučenin železa) černý opál. Žlutavé zabarvení může být způsobeno i přítomností oxidu chromu.\n\nČástečnou dehydratací opálu vznikají tzv. hydrofány, které ztrátou vody ztrácejí i lesk a barvy. Vodu jsou schopné opětovně nasát, ale na vzduchu ji znovu ztrácejí a blednou. Dalším produktem vzniku opálů jsou siliciofity, které vytvářejí kory, někdy s mikroskopickými krystalky křišťálu. Také se můžeme setkat s chalcedonem, čistým i zabarveným, případně rezavohnědou směsí opálu, chalcedonu a limonitu, která bývá někdy nazývána opáljaspis. Podobného charakteru jsou zelenavé hlízy, které však obarvily niklové sole. Bývají nazývány jako chryzopras, ale oproti známým polským chrazoprasům se liší - mají variabilnější barvu (od žlutozelené po modrozelenou) i strukturu, která někdy připomíná až rohovec.\n\nMimo opálů se na polích vyskytuje různobarevný křemen s rozptýlenými šupinkami slídy (aventurín), biotit, bronzit, diopsid, dialag, chlority, limonit (často ve směsi s opálem), magnezit, omfacit, wad (jako povlaky, výplně puklin nebo dendrity v opálech), rohovce, chryzotilový azbest a ortoklas.\n\n\n"}
{"id": "521260", "url": "https://cs.wikipedia.org/wiki?curid=521260", "title": "Chlum (Křemže)", "text": "Chlum (Křemže)\n\nChlum je vesnice, část městyse Křemže v okrese Český Krumlov. Nachází se asi 1 km na západ od Křemže. Prochází zde silnice II/143. Je zde evidováno 227 adres.\n\nChlum leží v katastrálním území Chlum u Křemže o rozloze 14,81 km². V katastrálním území Chlum u Křemže leží i Lhotka a Loučej.\n\nPrvní písemná zmínka o vesnici pochází z roku 1279.\n\n\n"}
{"id": "521261", "url": "https://cs.wikipedia.org/wiki?curid=521261", "title": "Chlumeček", "text": "Chlumeček\n\nChlumeček je malá vesnice, část městyse Křemže v okrese Český Krumlov. Nachází se asi 1,5 km na severozápad od Křemže. Je zde evidováno 29 adres.\n\nChlumeček leží v katastrálním území Křemže o výměře 22,01 km².\n\nPrvní písemná zmínka o vesnici pochází z roku 1440.\n\n\n"}
{"id": "521263", "url": "https://cs.wikipedia.org/wiki?curid=521263", "title": "Chmelná (Křemže)", "text": "Chmelná (Křemže)\n\nChmelná je vesnice, část městyse Křemže v okrese Český Krumlov. Nachází se asi 4 km na severozápad od Křemže. Je zde evidováno 51 adres.\n\nChmelná leží v katastrálním území Křemže o výměře 22,01 km².\n\nPrvní písemná zmínka o vesnici pochází z roku 1379.\n\n\n"}
{"id": "521264", "url": "https://cs.wikipedia.org/wiki?curid=521264", "title": "Lhotka (Křemže)", "text": "Lhotka (Křemže)\n\nLhotka je malá vesnice, část městyse Křemže v okrese Český Krumlov. Nachází se asi 3,5 km na západ od Křemže. Je zde evidováno 36 adres.\n\nLhotka leží v katastrálním území Chlum u Křemže o výměře 14,81 km².\n\nPrvní písemná zmínka o vesnici pochází z roku 1543.\n\n\n"}
{"id": "521265", "url": "https://cs.wikipedia.org/wiki?curid=521265", "title": "Loučej", "text": "Loučej\n\nLoučej je vesnice, část městyse Křemže v okrese Český Krumlov. Nachází se asi 2,5 km na západ od Křemže. Je zde evidováno 53 adres.\n\nLoučej leží v katastrálním území Chlum u Křemže o výměře 14,81 km².\n\nPrvní písemná zmínka o vesnici pochází z roku 1440.\n\n\n"}
{"id": "521266", "url": "https://cs.wikipedia.org/wiki?curid=521266", "title": "Mříč", "text": "Mříč\n\nMříč je vesnice, část městyse Křemže v okrese Český Krumlov. Nachází se asi 1,5 km na východ od Křemže. Prochází zde silnice II/143. Je zde evidováno 133 adres.\n\nMříč leží v katastrálním území Křemže o výměře 22,01 km². Jižně od vsi prochází železniční trať České Budějovice – Černý Kříž, která má v Mříči stanici Křemže. Na severu vsi byla vybudována fotovoltaická elektrárna.\n\nPrvní písemná zmínka o vesnici pochází z roku 1440.\n\nV letech 1888–1957 byla součástí obce i osada Slavče.\n\n\n"}
{"id": "521268", "url": "https://cs.wikipedia.org/wiki?curid=521268", "title": "Stupná (Křemže)", "text": "Stupná (Křemže)\n\nStupná je vesnice, část městyse Křemže v okrese Český Krumlov. Nachází se asi 2 km na severozápad od Křemže. Je zde evidováno 62 adres.\n\nStupná leží v katastrálním území Křemže o výměře 22,01 km².\n\nPrvní písemná zmínka o vesnici pochází z roku 1387.\n\n\n"}
{"id": "521269", "url": "https://cs.wikipedia.org/wiki?curid=521269", "title": "Vinná", "text": "Vinná\n\nVinná je malá vesnice, část městyse Křemže v okrese Český Krumlov. Nachází se asi 3,5 km na severozápad od Křemže. Je zde evidováno 7 adres.\n\nVinná leží v katastrálním území Křemže o výměře 22,01 km².\n\nPrvní písemná zmínka o vesnici pochází z roku 1841.\n\n"}
{"id": "521270", "url": "https://cs.wikipedia.org/wiki?curid=521270", "title": "Slupečná", "text": "Slupečná\n\nSlupečná je vesnice, část obce Lipno nad Vltavou v okrese Český Krumlov. Nachází se asi 1 km na severozápad od Lipna nad Vltavou. Je zde evidováno 213 adres.\n\nSlupečná leží v katastrálním území Lipno nad Vltavou o výměře 19,49 km².\n\nPrvní písemná zmínka o vesnici pochází z roku 1353.\n"}
{"id": "521274", "url": "https://cs.wikipedia.org/wiki?curid=521274", "title": "Nové Domky (Loučovice)", "text": "Nové Domky (Loučovice)\n\nNové Domky je malá vesnice, část obce Loučovice v okrese Český Krumlov. Nachází se asi 3 km na západ od Loučovic. Je zde evidováno 38 adres.\n\nNové Domky leží v katastrálním území Kapličky o výměře 19,78 km².\n\nPrvní písemná zmínka o vesnici pochází z roku 1789.\n"}
{"id": "521276", "url": "https://cs.wikipedia.org/wiki?curid=521276", "title": "Bělá (Malonty)", "text": "Bělá (Malonty)\n\nBělá je vesnice, část obce Malonty v okrese Český Krumlov. Nachází se asi 3 km na jih od Malont. Je zde evidováno 52 adres.\n\nBělá leží v katastrálním území Bělá u Malont o rozloze 9,87 km².\n\nPrvní písemná zmínka o vesnici pochází z roku 1361.\n\n\n"}
{"id": "521277", "url": "https://cs.wikipedia.org/wiki?curid=521277", "title": "Bukovsko", "text": "Bukovsko\n\nBukovsko ( je malá vesnice, část obce Malonty v okrese Český Krumlov. Nachází se asi 2,5 km na západ od Malont. Je zde evidováno 32 adres.\n\nBukovsko je také název katastrálního území o rozloze 6,19 km².\n\nPrvní písemná zmínka o vesnici pochází z roku 1362.\n\n"}
{"id": "521278", "url": "https://cs.wikipedia.org/wiki?curid=521278", "title": "Desky (Malonty)", "text": "Desky (Malonty)\n\nDesky (německy \"Brettern\") je malá vesnice, část obce Malonty v okrese Český Krumlov. Nachází se asi 4 km na sever od Malont. Je zde evidováno 36 adres.\n\nDesky leží v katastrálním území Ličov-Desky o rozloze 4,45 km² a Hodonice u Malont o rozloze 4,02 km².\n\nPrvní písemná zmínka o vesnici pochází z roku 1369.\n\n\n"}
{"id": "521279", "url": "https://cs.wikipedia.org/wiki?curid=521279", "title": "Jaroměř (Malonty)", "text": "Jaroměř (Malonty)\n\nJaroměř, také Jaromiř (německy \"Jarmiern\") je vesnice, část obce Malonty v okrese Český Krumlov. Nachází se asi 3,5 km na severozápad od Malont. Prochází zde silnice II/158. Je zde evidováno 52 adres.\n\nJaroměř leží v katastrálním území Jaroměř u Malont o rozloze 7,03 km².\n\nPrvní písemná zmínka o vesnici pochází z roku 1361.\n\nV roce 1843 zde stálo 65 domů a žilo 277 obyvatel.\n\nDo roku 1848 byla Jaroměř součástí novohradského panství. V roce 1951 převzal pozemky v Jaroměři Státní statek Malonty. Škola byla v Jaroměři do roku 1964.\n\n\n"}
{"id": "521280", "url": "https://cs.wikipedia.org/wiki?curid=521280", "title": "Meziříčí (Malonty)", "text": "Meziříčí (Malonty)\n\nMeziříčí (německy Uretschlag) je vesnice, část obce Malonty v okrese Český Krumlov. Nachází se asi 2,5 km na severovýchod od Malont. Je zde evidováno 58 adres.\n\nMeziříčí leží v katastrálním území Meziříčí u Malont o rozloze 8,11 km².\n\nPrvní písemná zmínka o vesnici pochází z roku 1439. Jiné zdroje uvádí, že v roce 1375 byl zmiňován Přibík z Meziříčí a že v roce 1378 patřila ves Oldřichovi z Rožmberka. Meziříčí patřilo pod rychtu Malonty. V roce 1843 Meziříčí mělo 331 obyvatel. V roce 1930 Meziříčí mělo 240 obyvatel. V roce 1949 zde bylo založeno JZD, které v roce 1951 zaniklo v souvislosti s rozšiřováním Státního statku Malonty. V roce 1953 zde byla zrušena obecní samospráva.\n\n\n"}
{"id": "521281", "url": "https://cs.wikipedia.org/wiki?curid=521281", "title": "Radčice (Malonty)", "text": "Radčice (Malonty)\n\nRadčice (německy \"Radinetschlag)\" je malá vesnice, část obce Malonty v okrese Český Krumlov. Nachází se asi 2,5 km na východ od Malont. Je zde evidováno 16 adres.\n\nRadčice leží v katastrálním území Radčice u Malont o rozloze 4,94 km².\n\nPrvní písemná zmínka o vesnici pochází z roku 1368, kdy ves vlastnil Jindřich z Michalovic, od roku 1837 ves vlastnili Rožmberkové, pak Švamberkové a po nich Buquoyové. V roce 1676 celá ves (dvacet usedlostí) vyhořela.\n\nV roce 1843 bylo v Radčicích 38 domů a 219 obyvatel.\n\nV letech 1869-1930 osada obce Rapotice v okr. Kaplice, v r. 1950 osada obce Malonty v okr. Kaplice, od r. 1961 část obce Malonty v okr. Český Krumlov.\n\nZdroj: Historický lexikon obcí ČR\n\n"}
{"id": "521283", "url": "https://cs.wikipedia.org/wiki?curid=521283", "title": "Rapotice (Malonty)", "text": "Rapotice (Malonty)\n\nRapotice (německy \"Rappetschlag\") je samota, část obce Malonty v okrese Český Krumlov. Nachází se asi 5 km na jihovýchod od Malont. Je zde evidována jedna adresa.\n\nRapotice leží v katastrálním území Rapotice u Malont o rozloze 6,22 km².\n\nPrvní písemná zmínka o vesnici pochází z roku 1486.\n\n\n"}
{"id": "521286", "url": "https://cs.wikipedia.org/wiki?curid=521286", "title": "Malaysian Open", "text": "Malaysian Open\n\nNázev Malaysian Open se může vztahovat na více soutěží:\n"}
{"id": "521287", "url": "https://cs.wikipedia.org/wiki?curid=521287", "title": "Ostrov (Malšín)", "text": "Ostrov (Malšín)\n\nOstrov je malá vesnice, část obce Malšín v okrese Český Krumlov. Nachází se asi 1 km na jih od Malšína. Je zde evidováno 49 adres.\n\nOstrov leží v katastrálním území Boršov u Loučovic o rozloze 1,49 km², Ostrov na Šumavě o rozloze 7,24 km², Běleň o rozloze 5,04 km², Horní Dlouhá o rozloze 4,51 km², Horní Okolí o rozloze 5,49 km² a Šafléřov o rozloze 3,34 km². V katastrálním území Ostrov na Šumavě leží i Malšín.\n\nPrvní písemná zmínka o vesnici pochází z roku 1372.\n\n\n"}
{"id": "521288", "url": "https://cs.wikipedia.org/wiki?curid=521288", "title": "Chabičovice", "text": "Chabičovice\n\nChabičovice je malá vesnice, část obce Mirkovice v okrese Český Krumlov. Nachází se asi 1,5 km na západ od Mirkovic. Prochází zde silnice II/157. Je zde evidováno 23 adres.\n\nChabičovice je také název katastrálního území o rozloze 4,98 km. V katastrálním území Chabičovice leží i Svachova Lhotka.\n\nPrvní písemná zmínka o vesnici pochází z roku 1347.\n\n"}
{"id": "521289", "url": "https://cs.wikipedia.org/wiki?curid=521289", "title": "Malčice (Mirkovice)", "text": "Malčice (Mirkovice)\n\nMalčice () je malá vesnice, část obce Mirkovice v okrese Český Krumlov. Nachází se asi 2,5 km na jih od Mirkovic. Je zde evidováno 26 adres.\n\nMalčice je také název katastrálního území o rozloze 3,07 km².\n\nPrvní písemná zmínka o vesnici pochází z roku 1379.\n\n"}
{"id": "521290", "url": "https://cs.wikipedia.org/wiki?curid=521290", "title": "Svachova Lhotka", "text": "Svachova Lhotka\n\nSvachova Lhotka je osada, část obce Mirkovice v okrese Český Krumlov. Nachází se asi 2 km na severozápad od Mirkovic. Je zde evidováno 5 adres.\n\nSvachova Lhotka leží v katastrálním území Chabičovice o výměře 4,98 km².\n\nPrvní písemná zmínka o vesnici pochází z roku 1347.\n\n"}
{"id": "521291", "url": "https://cs.wikipedia.org/wiki?curid=521291", "title": "Zahrádka (Mirkovice)", "text": "Zahrádka (Mirkovice)\n\nZahrádka je malá vesnice, část obce Mirkovice v okrese Český Krumlov. Nachází se asi 2 km na jihozápad od Mirkovic. Je zde evidováno 35 adres.\n\nZahrádka leží v katastrálním území Zahrádka u Mirkovic o rozloze 1,76 km².\n\nPrvní písemná zmínka o vesnici pochází z roku 1347.\n\n\n"}
{"id": "521292", "url": "https://cs.wikipedia.org/wiki?curid=521292", "title": "Žaltice", "text": "Žaltice\n\nŽaltice je malá vesnice, část obce Mirkovice v okrese Český Krumlov. Nachází se asi 1 km na východ od Mirkovic. Je zde evidováno 27 adres.\n\nŽaltice je také název katastrálního území o rozloze 2,15 km².\n\nPrvní písemná zmínka o vesnici pochází z roku 1315.\n\n"}
{"id": "521294", "url": "https://cs.wikipedia.org/wiki?curid=521294", "title": "Černice (Mojné)", "text": "Černice (Mojné)\n\nČernice je malá vesnice, část obce Mojné v okrese Český Krumlov. Nachází se asi 2 km na západ od Mojného. Je zde evidováno 46 adres.\n\nČernice leží v katastrálním území Rájov-Černice o rozloze 2,29 km².\n\nVes byla poprvé zmíněna roku 1315 v majetku zlatokorunského kláštera.\n\n\n"}
{"id": "521295", "url": "https://cs.wikipedia.org/wiki?curid=521295", "title": "Záhorkovice", "text": "Záhorkovice\n\nZáhorkovice je malá vesnice, část obce Mojné v okrese Český Krumlov. Nachází se asi 0,5 km na jihovýchod od Mojného. Je zde evidováno 8 adres.\n\nZáhorkovice je také název katastrálního území o rozloze 1,29 km².\n\nPrvní písemná zmínka o vesnici pochází z roku 1339.\n\n\n"}
{"id": "521296", "url": "https://cs.wikipedia.org/wiki?curid=521296", "title": "Dlouhá", "text": "Dlouhá\n\nDlouhá je malá vesnice, část obce Netřebice v okrese Český Krumlov. Nachází se asi 2,5 km na severovýchod od Netřebic. Je zde evidováno 18 adres.\n\nDlouhá je také název katastrálního území o rozloze 5,35 km². V katastrálním území Dlouhá leží i Výheň.\n\nPrvní písemná zmínka o vesnici pochází z roku 1401.\n\n\n"}
{"id": "521297", "url": "https://cs.wikipedia.org/wiki?curid=521297", "title": "Výheň", "text": "Výheň\n\nVýheň je malá vesnice, část obce Netřebice v okrese Český Krumlov. Nachází se asi 1,5 km na východ od Netřebic. Prochází tudy železniční trať České Budějovice – Summerau. Je zde evidováno 38 adres.\n\nVýheň leží v katastrálním území Dlouhá o výměře 5,35 km².\n\nPrvní písemná zmínka o vesnici pochází z roku 1358.\n\n\n\n"}
{"id": "521298", "url": "https://cs.wikipedia.org/wiki?curid=521298", "title": "Blažkov (Omlenice)", "text": "Blažkov (Omlenice)\n\nBlažkov je malá vesnice, část obce Omlenice v okrese Český Krumlov. Nachází se asi 2 km na sever od Omlenice. Je zde evidováno 15 adres.\n\nBlažkov leží v katastrálním území Stradov u Kaplice o výměře 3,92 km².\n\nPrvní písemná zmínka o vesnici pochází z roku 1358.\n\n"}
{"id": "521299", "url": "https://cs.wikipedia.org/wiki?curid=521299", "title": "Omlenička", "text": "Omlenička\n\nOmlenička je vesnice, část obce Omlenice v okrese Český Krumlov. Nachází se asi 1,5 km na severozápad od Omlenice. Je zde evidováno 83 adres.\n\nOmlenička leží v katastrálním území Omlenice o výměře 6,23 km².\n\nVes Omlenička patřila do panství hradu Pořešína, založeného na počátku 14. století panem Bavorem III. ze Strakonic. První písemná zmínka o Omleničce pochází z roku 1358. Jeden z potomků rozvětveného rodu pánů z Pořešína, Oldřich, získal Omleničku v r. 1364 a postavil v ní kamennou tvrz, patrně v sousedství staršího opevněného dvorce. Barokní zámek a kostel nechal postavit ve dvacátých letech 18.století hrabě Jan Antonín Nutz. Po roce 1770 se stala součástí majetku kláštera církevního řádu cisterciáků ve Vyšším Brodu.\n\nPo druhé světové válce došlo k odsunu původního německého obyvatelstva tvořícího do roku 1945 drtivou většinu obyvatelstva a dosídlení novým obyvatelstvem. Následně došlo k úpadku obce a zničení množství okolních vesniček a objektů.\n\n\n"}
{"id": "521300", "url": "https://cs.wikipedia.org/wiki?curid=521300", "title": "Stradov (Omlenice)", "text": "Stradov (Omlenice)\n\nStradov je malá vesnice, část obce Omlenice v okrese Český Krumlov. Nachází se asi 2 km na severovýchod od Omlenice a 2 km západně od Kaplice. Je zde evidováno 31 adres.\n\nStradov leží v katastrálním území Stradov u Kaplice o rozloze 3,92 km². V katastrálním území Stradov u Kaplice leží i Blažkov.\n\nPrvní písemná zmínka o vesnici pochází z roku 1358.\n\n"}
{"id": "521301", "url": "https://cs.wikipedia.org/wiki?curid=521301", "title": "Výnězda", "text": "Výnězda\n\nVýnězda je malá vesnice, část obce Omlenice v okrese Český Krumlov. Nachází se asi 2 km na severozápad od Omlenice. Je zde evidováno 29 adres.\n\nVýnězda leží v katastrálním území Zahrádka u Omlenic o rozloze 3,64 km².\n\nPrvní písemná zmínka o vesnici pochází z roku 1312.\n\n\n"}
{"id": "521302", "url": "https://cs.wikipedia.org/wiki?curid=521302", "title": "Dubová (Přídolí)", "text": "Dubová (Přídolí)\n\nDubová je malá vesnice, část městyse Přídolí v okrese Český Krumlov. Nachází se asi 4 km na jih od Přídolí. Je zde evidováno 8 adres.\n\nDubová leží v katastrálním území Lověšice o rozloze 5,68 km², částečně také v katastrálním území Zátes.\n\nPrvní písemná zmínka o vesnici pochází z roku 1371.\n\n"}
{"id": "521303", "url": "https://cs.wikipedia.org/wiki?curid=521303", "title": "Práčov (Přídolí)", "text": "Práčov (Přídolí)\n\nPráčov je malá vesnice, část městyse Přídolí v okrese Český Krumlov. Nachází se asi 3 km na jih od Přídolí. Je zde evidováno 17 adres.\n\nPráčov leží v katastrálním území Zátes o výměře 7,35 km².\n\nPrvní písemná zmínka o vesnici pochází z roku 1375.\n\n\n"}
{"id": "521304", "url": "https://cs.wikipedia.org/wiki?curid=521304", "title": "Spolí (Přídolí)", "text": "Spolí (Přídolí)\n\nSpolí je malá vesnice, část městyse Přídolí v okrese Český Krumlov. Nachází se asi 2,5 km na jihozápad od Přídolí. Je zde evidováno 28 adres.\n\nSpolí je také název katastrálního území o rozloze 7,12 km². V katastrálním území Spolí leží i Přídolí.\n\nPrvní písemná zmínka o vesnici pochází z roku 1259.\n\n"}
{"id": "521305", "url": "https://cs.wikipedia.org/wiki?curid=521305", "title": "Všeměry", "text": "Všeměry\n\nVšeměry jsou malá vesnice, část městyse Přídolí v okrese Český Krumlov. Nachází se asi 5 km na jih od Přídolí. Je zde evidováno 12 adres.\n\nVšeměry je také název katastrálního území o rozloze 1,51 km².\n\nPrvní písemná zmínka o vesnici pochází z roku 1557.\n\n"}
{"id": "521306", "url": "https://cs.wikipedia.org/wiki?curid=521306", "title": "Zahořánky", "text": "Zahořánky\n\nZahořánky () je malá vesnice, část městyse Přídolí v okrese Český Krumlov. Nachází se asi 3,5 km na jihovýchod od Přídolí. Je zde evidováno 34 adres. V roce 1921 zde žilo ve 13 domech 78 obyvatel, z toho 76 německé národnosti, a osada tehdy byla součástí obce Malčice.)\n\nZahořánky leží v katastrálním území Malčice-Osek o výměře 8,89 km².\n\nPrvní písemná zmínka o vesnici pochází z roku 1379.\n\n\n"}
{"id": "521307", "url": "https://cs.wikipedia.org/wiki?curid=521307", "title": "Záluží (Přídolí)", "text": "Záluží (Přídolí)\n\nZáluží je malá vesnice, část městyse Přídolí v okrese Český Krumlov. Nachází se asi 3 km na jih od Přídolí. Je zde evidováno 12 adres. \n\nZáluží leží v katastrálním území Zátes o výměře 7,35 km².\n\nPrvní písemná zmínka o vesnici pochází z roku 1389.\n\n"}
{"id": "521308", "url": "https://cs.wikipedia.org/wiki?curid=521308", "title": "Čeřín", "text": "Čeřín\n\nČeřín je malá vesnice, část obce Rožmitál na Šumavě v okrese Český Krumlov. Nachází se asi 2 km na severozápad od Rožmitálu na Šumavě. Je zde evidováno 31 adres.\n\nČeřín je také název katastrálního území o rozloze 8,77 km². V katastrálním území Čeřín leží i Rožmitál na Šumavě.\n\nPrvní písemná zmínka o vesnici pochází z roku 1278.\n\n\n"}
{"id": "521310", "url": "https://cs.wikipedia.org/wiki?curid=521310", "title": "Hněvanov", "text": "Hněvanov\n\nHněvanov je malá vesnice, část obce Rožmitál na Šumavě v okrese Český Krumlov. Nachází se asi 3 km na jihovýchod od Rožmitálu na Šumavě. Je zde evidováno 24 adres.\n\nHněvanov je také název katastrálního území o rozloze 13,8 km². V katastrálním území Hněvanov leží i Michnice.\n\nPrvní písemná zmínka o vesnici pochází z roku 1379.\n\n"}
{"id": "521311", "url": "https://cs.wikipedia.org/wiki?curid=521311", "title": "Michnice", "text": "Michnice\n\nMichnice je malá vesnice, část obce Rožmitál na Šumavě v okrese Český Krumlov. Nachází se asi 2 km na severovýchod od Rožmitálu na Šumavě. Je zde evidováno 8 adres. Michnice leží v katastrálním území Hněvanov o výměře 13,8 km².\n\nJméno Michnice (\"Michnitz\") pochází z vlastního jména Michna, znamená tedy, že se jedná o „ves lidí Michnových“. Tvrz společně s vesnicí byla poprvé připomínána v roce 1259, obývali ji zemané z rodu Doudlebských a Jivnovských. Na konci 14. století tvrz vlastnil Mikšík z Michnic, jehož potomkové se nazývali Pouzary z Michnic. Roku 1602 koupil vesnici s tvrzí Petr Vok z Rožmberka a o sedm let později je věnoval svému synovci Janu Zrinskému ze Serynu. Vesnice zůstala součástí rožmberského panství, tvrz byla pravděpodobně odprodána. Poslední zpráva o tvrzi se datuje k roku 1615. Do současné doby se z tvrze nic nedochovalo a místo, kde stála, lze těžko lokalizovat.\n\n\n"}
{"id": "521313", "url": "https://cs.wikipedia.org/wiki?curid=521313", "title": "Smrhov", "text": "Smrhov\n\nSmrhov () je malá vesnice, část obce Soběnov v okrese Český Krumlov. Nachází se asi 2 km na severozápad od Soběnova. Je zde evidováno 22 adres.\n\nSmrhov leží v katastrálním území Soběnov o výměře 12,51 km².\n\nPrvní písemná zmínka o vesnici pochází z roku 1358.\n\n"}
{"id": "521314", "url": "https://cs.wikipedia.org/wiki?curid=521314", "title": "Dobrné", "text": "Dobrné\n\nDobrné () je malá vesnice, část města Větřní v okrese Český Krumlov. Nachází se asi 2 km na jihovýchod od Větřní. Prochází zde silnice II/160. Je zde evidováno 22 adres.\n\nDobrné leží v katastrálním území Hašlovice o výměře 8 km².\n\nPrvní písemná zmínka o vesnici pochází z roku 1310.\n\nKamenný klenutý most č. 160-007 na silnici z Č.Krumlova do Rožmberka\n"}
{"id": "521315", "url": "https://cs.wikipedia.org/wiki?curid=521315", "title": "Anastasija Taranovová", "text": "Anastasija Taranovová\n\nAnastasija Taranovová-Potapovová () (* 6. září 1985) je ruská atletka, halová mistryně Evropy v trojskoku.\n\nV roce 2003 získala ve finském Tampere zlatou medaili na juniorském mistrovství Evropy. O rok později se stala v Grossetu také juniorskou mistryní světa. Na mistrovství Evropy do 22 let v roce 2007 v Debrecínu vybojovala bronzovou medaili. Na halovém ME v Turíně 2009 získala zlatou medaili, když si ve finále zlepšila hodnotu osobního rekordu na 14,68 m. Druhá Slovinka Marija Šestaková skočila o osm cm méně.\n\nVěnuje se též skoku do dálky.\n\n"}
{"id": "521316", "url": "https://cs.wikipedia.org/wiki?curid=521316", "title": "Hašlovice", "text": "Hašlovice\n\nHašlovice () je malá vesnice, část města Větřní v okrese Český Krumlov. Nachází se asi 4 km na jihovýchod od Větřní. Je zde evidováno 19 adres.\n\nHašlovice je také název katastrálního území o rozloze 8 km². V katastrálním území Hašlovice leží i Dobrné a Lužná.\n\nPrvní písemná zmínka o vesnici pochází z roku 1310.\n\n"}
{"id": "521317", "url": "https://cs.wikipedia.org/wiki?curid=521317", "title": "Lužná (Větřní)", "text": "Lužná (Větřní)\n\nLužná () je malá vesnice, část města Větřní v okrese Český Krumlov. Nachází se asi 1,5 km na jihovýchod od Větřní. Je zde evidováno 13 adres.\n\nLužná leží v katastrálním území Hašlovice o výměře 8 km².\n\nPrvní písemná zmínka o vesnici pochází z roku 1310.\n\n"}
{"id": "521318", "url": "https://cs.wikipedia.org/wiki?curid=521318", "title": "Nahořany (Větřní)", "text": "Nahořany (Větřní)\n\nNahořany () je malá vesnice, část obce Větřní v okrese Český Krumlov. Nachází se asi 7 km na jihovýchod od Větřní. Je zde evidováno 21 adres. Ve vsi se do Vltavy vlévá Všimarský potok.\n\nNahořany leží v katastrálním území Záhoří u Větřní o rozloze 12,24 km².\n\nPrvní písemná zmínka o vesnici pochází z roku 1379.\n\n"}
{"id": "521319", "url": "https://cs.wikipedia.org/wiki?curid=521319", "title": "Němče", "text": "Němče\n\nNěmče () je vesnice, část obce Větřní v okrese Český Krumlov. Nachází se asi 1 km na sever od Větřní. Je zde evidováno 89 adres.\n\nNěmče leží v katastrálním území Větřní o výměře 5,88 km².\n\nPrvní písemná zmínka o vesnici pochází z roku 1293.\n\n"}
{"id": "521320", "url": "https://cs.wikipedia.org/wiki?curid=521320", "title": "Zátoňské Dvory", "text": "Zátoňské Dvory\n\nZátoňské Dvory () je malá vesnice, část města Větřní v okrese Český Krumlov. Nachází se asi 5,5 km na jihovýchod od Větřní. Je zde evidováno 21 adres.\n\nZátoňské Dvory je také název katastrálního území o rozloze 0,92 km².\n\nPrvní písemná zmínka o vesnici pochází z roku 1376.\n\n"}
{"id": "521321", "url": "https://cs.wikipedia.org/wiki?curid=521321", "title": "Dolní Pláně", "text": "Dolní Pláně\n\nDolní Pláně je malá vesnice, část obce Věžovatá Pláně v okrese Český Krumlov. Nachází se asi 1 km na severovýchod od Věžovaté Pláně. Je zde evidováno 28 adres.\n\nDolní Pláně leží v katastrálním území Věžovatá Pláně o výměře 4,79 km².\n\nPrvní písemná zmínka o vesnici pochází z roku 1358.\n\n"}
{"id": "521324", "url": "https://cs.wikipedia.org/wiki?curid=521324", "title": "Dolní Drkolná", "text": "Dolní Drkolná\n\nDolní Drkolná je malá vesnice, část města Vyšší Brod v okrese Český Krumlov. Nachází se asi 4 km na jihovýchod od Vyššího Brodu. Je zde evidováno 13 adres.\n\nDolní Drkolná je také název katastrálního území o rozloze 8,7 km². Dolní Drkolná leží i v katastrálním území Svatomírov o rozloze 4,44 km².\n\nPrvní písemná zmínka o vesnici pochází z roku 1281.\n"}
{"id": "521325", "url": "https://cs.wikipedia.org/wiki?curid=521325", "title": "Dolní Jílovice", "text": "Dolní Jílovice\n\nDolní Jílovice (dříve \"Německý Jílovec\") je malá vesnice, část města Vyšší Brod v okrese Český Krumlov. Nachází se asi 4,5 km na severozápad od Vyššího Brodu. Je zde evidováno 36 adres.\n\nDolní Jílovice leží v katastrálním území Bolechy o rozloze 10,48 km².\n\nPrvní písemná zmínka o vesnici pochází z roku 1277.\n\n"}
{"id": "521326", "url": "https://cs.wikipedia.org/wiki?curid=521326", "title": "Herbertov", "text": "Herbertov\n\nHerbertov je malá vesnice, část města Vyšší Brod v okrese Český Krumlov. Nachází se asi 3 km na východ od Vyššího Brodu. Prochází tudy železniční trať Rybník – Lipno nad Vltavou. Je zde evidováno 13 adres.\n\nHerbertov je také název katastrálního území o rozloze 7,73 km². V katastrálním území Herbertov leží i Těchoraz.\n\nPrvní písemná zmínka o vesnici pochází z roku 1278.\n\nNalézá se zde kaple s malou věžičkou u bývalé požární nádrže nahoře ve stráni u statků nad pravým vltavským břehem, starý most se sochou svatého Jana Nepomuckého (stojící poblíž u silnice na Lipno) přes Větší Vltavici, železniční zastávka a kdysi vyšebrodskému cisterciánskému klášteru patřící Horní Mlýn, zrekonstruovaný na Učební středisko fakulty strojní ČVUT v Praze. Do Vltavy se zde vlévá potok Větší Vltavice, protékající údolím nedaleko Horního Dvořiště se skautskou osadou až z Rakouska. U silnice poblíž silničního mostu stojí kovová socha sv. Jana Nepomuckého. Příhradová konstrukce železničního mostu z roku 1900 přes Větší Vltavici byla vyměněna za novou v roce 2000. \n\nČást ostrova, tvořeného Větší Vltavicí, Vltavou a náhonem na turbínu, na němž se areál Horního Mlýna nalézá, je pokryta celou řadou hřišť a dalších sportovních zařízení, mlýnem a jeho nádvořím přestavěným na hotel s konferenčním sálem, stravovacím zařízením a devíti dřevěnými sruby s příslušenstvím. Součástí je i malá loděnice na konci ostrova proti toku Vltavy. Areál má již více než dvacet let malou solární elektrárnu, hydroelektrárnu a tepelné čerpadlo.\nAreál trpěl při povodních v srpnu 2002, kdy byly dolní chaty zcela zaplaveny.\n\nDalší malá zděná kaplička, stojící ještě v roce 1968 u přejezdu přes železniční trať, zanikla v průběhu normalizace, kdy ve stráni naproti bylo zřízeno pozorovací, hlídací a monitorovací stanoviště pohraniční stráže. Další pozorovatelna byla zřízena na blízké Herbertovské křižovatce s odbočkou k hradu Rožmberk za nedalekým rožmberským nádražím. Zachován je však kamenný poměrně rozsáhlý komplex s křížem z nasucho ložených kvádrů v lese nad Herbertovskými statky. Lesní cestou od pravého břehu Vltavy lze dosáhnout náměstí v městečku Horním Dvořišti za necelou hodinu pěší chůze.\n\nHerbertovský kamenný jez má propust pro vodáky i je možné ho snadno přenášet. Za normální vody není příliš složitý, za velké vody se stává smrtelně nebezpečným i pro rafty. Např. v červnu 2013 (za průtoku 130 kubíků za vteřinu, tj. třináctisobku normálního stavu) se do jeho válce chytil raft s pěti přiopilými vodáky, z nichž se dva utopili.\n"}
{"id": "521327", "url": "https://cs.wikipedia.org/wiki?curid=521327", "title": "Hrudkov", "text": "Hrudkov\n\nHrudkov je vesnice, část města Vyšší Brod v okrese Český Krumlov. Nachází se asi 2,5 km na severovýchod od Vyššího Brodu. Je zde evidováno 66 adres.\n\nHrudkov je také název katastrálního území o rozloze 12,25 km². V katastrálním území Hrudkov leží i Lachovice.\n\nPrvní písemná zmínka o vesnici pochází z roku 1278.\n\n"}
{"id": "521328", "url": "https://cs.wikipedia.org/wiki?curid=521328", "title": "Max Wolf", "text": "Max Wolf\n\nMaximilian Franz Joseph Cornelius Wolf (21. června 1863, Heidelberg – 3. října 1932) byl německý astronom a průkopník na poli astrofotografie. Vyučoval astronomii na Univerzitě v Heidelbergu a byl ředitelem observatoře Landessternwarte Heidelberg-Königstuhl mezi lety 1902 až 1932.\n\nMax Wolf se narodil v Heidelbergu jako syn populárního lékaře Dr. Franze Wolfa. Jeho otec podporoval Maxův zájem o vědu a na zahradě svého domu pro něho postavil malou observatoř, kde mladý Wolf objevil v roce 1884 svoji první kometu nazvanou na počest objevitele 14P/Wolf.\n\nWolf navštěvoval světově známou univerzitu ve svém rodném městě, kde v roce 1888 ve věku 25 let získal titul Ph.D. Následně strávil jeden rok na postgraduálním studiu ve švédském Stockholmu, jediný významnější čas, který strávil mimo Heidelberg. V roce 1890 se vrátil zpět do Heidelbergu, kde přijal na univerzitě pozici privátního docenta, kde vedl populární přednášky o astronomii. Během této doby odmítl několik nabídek z jiných institucí. V roce 1902 se stal předsedou a ředitelem nově vzniklé observatoře Landessternwarte Heidelberg-Königstuhl, v této funkci setrval až do své smrti v roce 1932.\n\nV roce 1910 nabídl Karlovi Zeissovi a jeho firmě návrh na nový výrobek, planetárium. Začátek I. světové války výrobu zastavil, ale po válce se Karl Zeiss k nápadu opět vrátil a 21. října 1923 se konala první veřejná projekce v Německém muzeu v Mnichově.\n\nBěhem své návštěvy USA se začal zajímat o tehdy nový obor v podobě astrofotografie, což ho přivedlo k setkání s E. E. Barnardem. Jejich setkání vyústilo v dlouholetou korespondenci, spolupráci a přátelství. Smrt jeho přítele v roce 1923 Wolfa silně zasáhla a vedla k sepsání dlouhého nekrologu.\n\nUniverzita pod Wolfovým vedením se stala známým a významným centrem astronomie. Sám Wolf i nadále pokračoval ve výzkumu a publikování vědeckých prací z mnoha oblastí astronomie až do konce svého života. Zemřel v Heidelbergu 3. října 1932 ve věku 69 let, zanechal po sobě vdovu a tři syny.\n\nWolf začal svoji kariéru jako lovec komet a tímto oborem se zaobíral po celý svůj život. Objevil či se podílel na objevení několika komet včetně komet 14P/Wolf a 43P/Wolf-Harrington. Vyhrál sázku se svým přítelem Barnardem o to, kdo bude pozorovat první návrat Halleyovy komety v dubnu roku 1910.\n\nObjevil či se podílel na objevení čtyř supernov, a to SN 1895A (neboli VW Vir), 1909A (neboli SS UMa), 1920A, a 1926A (společně s Reinmuthem).\n\nDalším z jeho přínosů bylo na poli pozorování temných mlhovin, které byly již od dob Williama Herschela pro astronomy záhadou. V některých částech oblohy se nachází jen černé pozadí, ve kterém zcela chybí hvězdy. Pečlivým pozorováním a fotografováním oblastí společně s Barnardem dokázali, že se jedná o oblasti neprůhledných prachových mračen.\n\n"}
{"id": "521329", "url": "https://cs.wikipedia.org/wiki?curid=521329", "title": "Sokodé", "text": "Sokodé\n\nSokodé je druhé největší město v Togu, sídlo prefektury Tchaoudjo a regionu Centrale. Nachází se v centrální části země přibližně 339 km od města Lomé a leží v kopcovité oblasti mezi řekami Mô a Mono. V roce 2004 zde žilo 86 500 obyvatel. Jedná se o multietnické obchodní středisko okolních zemědělských oblastí.\n\nJe domovem fotbalových klubů týmu AC Semassi F.C. a Tchaoudjo Athlétic Club, které sdílí městský stadion Stade Municipal. Disponuje také vlastním letištěm.\n\nSokodé je domovem etnika Tem a mnoho lidí ve městě mluví jazykem Kokoli.\n\nSokodé je město s největší koncentrací islámu v Togu.\n"}
{"id": "521330", "url": "https://cs.wikipedia.org/wiki?curid=521330", "title": "Lachovice (Vyšší Brod)", "text": "Lachovice (Vyšší Brod)\n\nLachovice je malá vesnice, část města Vyšší Brod v okrese Český Krumlov, poblíž čertovy stěny.Nachází se asi 2,5 km na sever od Vyššího Brodu. Je zde evidováno 29 adres.\n\nLachovice leží v katastrálním území Hrudkov o výměře 12,25 km².\n\nPrvní písemná zmínka o vesnici pochází z roku 1338.\n"}
{"id": "521332", "url": "https://cs.wikipedia.org/wiki?curid=521332", "title": "Studánky (Vyšší Brod)", "text": "Studánky (Vyšší Brod)\n\nStudánky () jsou vesnice, část města Vyšší Brod v okrese Český Krumlov. Nachází se ve Vyšebrodském průsmyku asi tři kilometry jižně od Vyššího Brodu a devět kilometrů severně od Bad Leonfelden. Je zde silniční hraniční přechod Studánky – Weigetschlag mezi Českem a Rakouskem. Prochází zde silnice II/161. Je zde evidováno 63 adres.\n\nStudánky leží v katastrálním území Studánky u Vyššího Brodu o rozloze 15,57 km².\n\nPřes Studánky vedla stará Linecká stezka. První písemná zmínka o vesnici pochází z roku 1278. V roce 1843 Studánky (Kaltenbrunn) patřily Vyšebrodskému klášteru a stálo zde 38 domů a žilo 380 obyvatel.\n\nStudánky byly v letech 1869–1910 pod názvem obcí v okrese Kaplice. Samostatnou obcí byly ještě při sčítání lidu v roce 1950, ale od roku 1961 jsou část obce Vyšší Brod. Až do svého zániku k obci patřily osady Boršíkov, Bystrá, Čížkrajice pod Chobolkou, Dolní Drkolná, Horní Drkolná, Kamenná, Petřejov a Valdov.\n\nOsada Bystrá byla v letech 1869-1910 vedena pod názvem Schild jako osada obce Kaltenbrunn, v letech 1921-1930 jako osada osada obce Studánky, v dalších letech jako osada zanikla.\n\nOsada Čížkrajice pod Chobolkou byla v roce 1869 vedena pod názvem Schlagl am Rossberg jako osada obce Kaltenbrunn, v r. 1880 se jako osada neuvádí, v r. 1890-1910 byla vedena pod názvem Schlagl am Rossberg jako osada obce Kaltenbrunn, v r. 1921-1930 byla vedena jako osada obce Studánky v okr. Kaplice, v dalších letech jako osada zanikla.\n\nJako osady obce Studánky byly v roce 1950 vedeny Dolní Drkolná a Horní Drkolná.\n\nOsada Kamenná byla v letech 1869-1910 vedena pod názvem Stein jako osada obce Kaltenbrun, v letech 1921-1930 byla vedena jako osada obce Studánky, v dalších letech jako osada zanikla.\n\nOsada Petřejov byla v letech 1869-1910 vedena pod názvem Bretterschlag jako osada obce Kaltenbrunn, v letech byla vedena 1921-1950 jako osada obce Studánky, v dalších letech jako osada zanikla.\n\nOsada Valdov byla v letech 1869-1910 vedena pod názvem Waldau jako osada obce Kaltenbrunn, v letech 1921-1930 jako osada obce Studánky, v dalších letech jako osada zanikla. \n\n\n\n\n"}
{"id": "521334", "url": "https://cs.wikipedia.org/wiki?curid=521334", "title": "Těchoraz (Vyšší Brod)", "text": "Těchoraz (Vyšší Brod)\n\nTěchoraz je malá vesnice, část města Vyšší Brod v okrese Český Krumlov. Nachází se asi 1,5 km na východ od Vyššího Brodu. Je zde evidováno 34 adres.\n\nTěchoraz leží v katastrálním území Herbertov o výměře 7,73 km².\n\nPrvní písemná zmínka o vesnici pochází z roku 1379.\n"}
{"id": "521335", "url": "https://cs.wikipedia.org/wiki?curid=521335", "title": "Plešovice", "text": "Plešovice\n\nPlešovice je vesnice, část obce Zlatá Koruna v okrese Český Krumlov. Nachází se asi 1,5 km na severozápad od Zlaté Koruny. Prochází tudy železniční trať České Budějovice – Černý Kříž. Je zde evidováno 58 adres.\n\nPlešovice je také název katastrálního území o rozloze 3,9 km².\n\nV katastrálním území, na východním svahu kopce Jiříčkův vrch (757 metrů), se nachází granulitový lom s výrobní kapacitou 800 tisíc tun ročně.\n\nPrvní písemná zmínka o vesnici pochází z roku 1440.\n\n\n"}
{"id": "521336", "url": "https://cs.wikipedia.org/wiki?curid=521336", "title": "Rájov (Zlatá Koruna)", "text": "Rájov (Zlatá Koruna)\n\nRájov je vesnice, část obce Zlatá Koruna v okrese Český Krumlov. Nachází se asi 1 km na jih od Zlaté Koruny. Prochází zde silnice I/39. Je zde evidováno 71 adres.\n\nRájov je také název katastrálního území o rozloze 3,16 km².\n\nPrvní písemná zmínka o vesnici pochází z roku 1316.\n\n\n"}
{"id": "521337", "url": "https://cs.wikipedia.org/wiki?curid=521337", "title": "Alsa (přítok Mituvy)", "text": "Alsa (přítok Mituvy)\n\nAlsa je řeka v Litvě, v Žemaitsku. Teče v okresech Raseiniai (Kaunaský kraj) a Jurbarkas (Tauragėský kraj), v Karšuvské nížině. Je to pravý přítok řeky Mituva. Pramení v okrese Raseiniai, nedaleko dálnice A1 Klaipėda – Vilnius, u obce Pažėrai. Teče směrem jihozápadním. Protéká západním okrajem lesa jménem Birbiliškės miškas. Do Mituvy se vlévá jako její pravý přítok 47 km od jejího ústí do Němenu u obce Pažėrai. Průměrný spád je 178 cm/km.\n\nLevé:\nPravé:\n"}
{"id": "521338", "url": "https://cs.wikipedia.org/wiki?curid=521338", "title": "Markvartice (Zubčice)", "text": "Markvartice (Zubčice)\n\nMarkvartice je malá vesnice, část obce Zubčice v okrese Český Krumlov. Nachází se asi 2,5 km na severovýchod od Zubčice. Je zde evidováno 35 adres.\n\nMarkvartice leží v katastrálním území Zubčice o výměře 9,49 km².\n\nPrvní písemná zmínka o vesnici pochází z roku 1337.\n\n\n"}
{"id": "521344", "url": "https://cs.wikipedia.org/wiki?curid=521344", "title": "Domoradice (Český Krumlov)", "text": "Domoradice (Český Krumlov)\n\nDomoradice (německy Dumrowitz) je část města Český Krumlov v okrese Český Krumlov. Nachází se na severovýchodě Českého Krumlova. Prochází tudy železniční trať České Budějovice – Černý Kříž – Volary/Nové Údolí a silnice I/39. Je zde evidováno 188 adres.\n\nDomoradice leží v katastrálním území Přísečná-Domoradice o rozloze 1,56 km².\n\nPrvní písemná zmínka o vesnici pochází z roku 1369.\n\n"}
{"id": "521351", "url": "https://cs.wikipedia.org/wiki?curid=521351", "title": "Alsa", "text": "Alsa\n\nNázev Alsa může znamenat:\n\n\n"}
{"id": "521360", "url": "https://cs.wikipedia.org/wiki?curid=521360", "title": "Horní Brána", "text": "Horní Brána\n\nHorní Brána je část města Český Krumlov v okrese Český Krumlov. Nachází se na jihovýchodě Českého Krumlova. Je zde evidováno 583 adres. Trvale zde žije 2444 obyvatel.<ref name=\"Obyvatele\">\n\nStojí zde také českokrumlovská nemocnice, autobusové nádraží a městský úřad.\n\n"}
{"id": "521361", "url": "https://cs.wikipedia.org/wiki?curid=521361", "title": "Hořejší rybník (Hloubětín)", "text": "Hořejší rybník (Hloubětín)\n\nHořejší rybník je rybník o rozloze 4,06 ha, spadající pod katastrální území pražského Hloubětína. Leží v západní části katastru u železničních mostů tratě Praha-Kolín, na jih od areálu společnosti Tesla. Hráz je zemní sypaná s výškou cca 4,5 m. Vlastníkem je Hlavní město Praha, správcem je společnost Lesy hl. m. Prahy.\n\nRybník byl založen nejspíš v 16. století. Původně se zde po proudu vedle Hořejšího rybníka nacházela ještě jedna menší nádrž. Zanášela se však a ucpával se její odtok, a proto byla zrušena. \n\nRybník byl postaven k chovu ryb a současně sloužil i jako zásobárna vody pro nedaleký Kejřův mlýn. Před vybudováním koupaliště v letech 1961-1962 v sousedství rybníku byl využíván též ke koupání, jeho okolí bylo travnaté a bez stromů. Nedlouho předtím proběhlo odbahnění rybníka. Vytěženým materiálem se zavezly mokřady okolo Rokytky v Kyjích, kde se následně postavily skleníky pro pěstování zeleniny (dnes už nepoužívané). Při výstavbě koupaliště byla současně vystavěna dělící hráz mezi rybníkem a Rokytkou, která původně nádrží přímo protékala. Koryto řeky bylo uměle upraveno, stejně jako břehy rybníka, vyložené betonovými tvárnicemi.\n\nV letech 2008–2010 byla na tělese bývalé železniční vlečky ČKD vybudována cyklostezka Rokytka, která začíná u Hořejšího rybníka.\n\nV letech 2012–2013 proběhla celková rekonstrukce rybníku a rovněž jeho odbahnění. Ze dna bylo odtěženo 20 000 m³ sedimentu, který byl použit na rekultivaci pozemku pod hrází a pro založení nového lesa Třešňovka v Hrdlořezích. Poškozené betonové opevnění na hrázi nahradila kamenná dlažba a opraveny byly i další technické prvky (nátok na Kejřův mlýn, požerák). Podél Rokytky byl břeh rybníku stabilizován kamenným záhozem. Pro návštěvníky vyrostlo na rybníce malé dřevěné molo. Upravena byla i cesta na dělící hrázi, stejně jako vlastní koryto Rokytky - původní stupně byly nahrazeny balvanitými skluzy, které umožňují pohyb ryb. Podél rybníka vede turistická značená trasa 1105 od konečné tramvají v Kobylisích do Starých Malešic.\n"}
{"id": "521362", "url": "https://cs.wikipedia.org/wiki?curid=521362", "title": "Latrán (Český Krumlov)", "text": "Latrán (Český Krumlov)\n\nLatrán je jedna z historických částí města Český Krumlov ve stejnojmenném okrese v Jihočeském kraji. Nachází se na levobřežním ostrohu Vltavy bezprostředně pod hradem a tvoří severní část historického jádra Krumlova.\n\nJméno \"Latrán\" je odvozeno od umístění čtvrti v podhradí. Názvem latrán, pocházejícím z latinského \"latus/lateranus \"(česky postranní, vedlejší), se v minulosti označovala opevněná městská část přiléhající k hradu, k němuž zpravidla existenčně i správně náležela.\n\nJako oddělená městská část vznikala postupně se založením hradu Vítkem II. starším. Když v roce 1302 vymřela krumlovská větev Vítkovců a panství se ujali páni z Rožmberka (jiná větev rodu Vítkovců), kteří brzy poté přesídlili z hradu Rožmberk na Krumlov, celé blízké okolí se stalo střediskem rozsáhlého panství. Vybudován byl nový, větší hrad a město v podhradí zažilo velký hospodářský i stavební rozvoj.\n\nJelikož se jednalo de facto o samostatné město, mezi Latránem a Krumlovem existovala po několik století velká rivalita obzvláště v oblasti městských práv a výsad. Postupně se však Latrán do města na meandru nezvratně začleňoval. Ač samostatný, měl Latrán již od dob Rožmberků mezi krumlovskými konšely v tzv. \"Radě dvanácti\" vlastní zastoupení. Konečně v době, kdy vzájemná nevraživost mezi Latránem a Krumlovem přesáhla nejvyšší možnou mez, nařídil Vilém z Rožmberka roku 1555 velkým výnosem propojení obou dvou měst v město jediné.\n\nV této městské čtvrti se nachází velké množství historicky cenných objektů v gotickém a renesančním slohu.\n\nMezi dominanty se řadí:\n\nLatrán se nachází na katastrálním území Český Krumlov o výměře 9,72 km a v současné době je v této části města evidováno 220 adres. Trvale zde žije 1088 obyvatel. Osou čtvrti je stejnojmenná ulice \"Latrán\", dalšími ulicemi jsou \"Formanská, Klášterní, Klášterní Dvůr, Nové Město, Pivovarská, Věžní, V Jámě\".\n\n"}
{"id": "521363", "url": "https://cs.wikipedia.org/wiki?curid=521363", "title": "Rychlobruslení na Zimních olympijských hrách 2010 – 5000 metrů muži", "text": "Rychlobruslení na Zimních olympijských hrách 2010 – 5000 metrů muži\n\nZávod na 5000 metrů mužů na Zimních olympijských hrách 2010 se konal v hale Richmond Olympic Oval v Richmondu dne 13. února 2010. Čeští závodníci se jej nezúčastnili.\n\n"}
{"id": "521364", "url": "https://cs.wikipedia.org/wiki?curid=521364", "title": "Nádražní Předměstí", "text": "Nádražní Předměstí\n\nNádražní Předměstí je část města Český Krumlov v okrese Český Krumlov. Nachází se na severu Českého Krumlova. Je zde evidováno 271 adres.\n\nNádražní Předměstí leží v katastrálním území Český Krumlov o výměře 9,72 km².\n\n"}
{"id": "521365", "url": "https://cs.wikipedia.org/wiki?curid=521365", "title": "Nové Dobrkovice", "text": "Nové Dobrkovice\n\nNové Dobrkovice je část města Český Krumlov v okrese Český Krumlov. Nachází se na severozápadě Českého Krumlova. Prochází zde silnice I/39. Je zde evidováno 45 adres.\n\nNové Dobrkovice leží v katastrálním území Kladné-Dobrkovice o rozloze 0,64 km².\n\nPrvní písemná zmínka o vesnici pochází z roku 1347.\n\n\n"}
{"id": "521366", "url": "https://cs.wikipedia.org/wiki?curid=521366", "title": "Nové Spolí", "text": "Nové Spolí\n\nNové Spolí je část města Český Krumlov v okrese Český Krumlov. Nachází se na jihu Českého Krumlova. Je zde evidováno 128 adres. Trvale zde žije 535 obyvatel.\n\nNové Spolí leží v katastrálním území Spolí-Nové Spolí o rozloze 0,81 km².\n\nPrvní písemná zmínka o vesnici pochází z roku 1259.\n"}
{"id": "521367", "url": "https://cs.wikipedia.org/wiki?curid=521367", "title": "Slupenec", "text": "Slupenec\n\nSlupenec je část města Český Krumlov v okrese Český Krumlov. Nachází se na jihu Českého Krumlova. Je zde evidováno 33 adres. \n\nSlupenec je také název katastrálního území o rozloze 3,6 km².\n\nPrvní písemná zmínka o vesnici pochází z roku 1347.\n"}
{"id": "521369", "url": "https://cs.wikipedia.org/wiki?curid=521369", "title": "Vnitřní Město (Český Krumlov)", "text": "Vnitřní Město (Český Krumlov)\n\nVnitřní Město je historická část města Český Krumlov v okrese Český Krumlov, která je zcela obklopena meandrem Vltavy. S ostatními částmi města je propojena několika mosty – \"Lazebnickým \"se čtvrtí Latrán, \"Dr. Edvarda Beneše\" se čtvrtí Plešivec a jedním mostem i se čtvrtí Horní Brána. Důležitým spojením pro centrum města je i tzv. \"Jelení lávka\", která je spojuje s \"Jelení zahradou\".\n\nJe zde evidováno 171 adres. Trvale zde žije 412 obyvatel.\n\nVnitřní Město leží v katastrálním území Český Krumlov o výměře 9,72 km.\n\nV minulosti se pro označení města v zákrutu Vltavy užívalo mnoha názvů, nejčastěji pak \"Staré město (Altstadt)\", aby se dalo do protikladu k dříve samostatnému městu Latrán a také ke čtvrti \"Neustadt (Nové město).\"\n\nV pravěku byla hlavní střediska lidského osídlení na území dnešního města soustředěna na skalnatý ostroh, kde se dnes nachází krumlovský zámek, a po několik desítek tisíc let především na tzv. \"Novém městě. \"Bezprostřední okolí tak bylo osídleno jak lidmi neolitickými, tak i například za laténské kultury historickými Kelty.\n\nVzhledem ke stavebnímu vytížení historického centra ve středověku se však podařilo získat jen minimum důkazů o osídlení centra před samotným založením hradu na ostrohu Vítkem II. starším. O založení města na zelené louce ve středověku svědčí mimo jiné i čtvercový půdorys náměstí a systém ulic a opevnění.\n\nMěsto je poprvé písemně doloženo v roce 1274 a od roku 1309 je již nazýváno městem. Již od samého počátku existence vedle sebe žili čeští a němečtí osadníci. V době vlády Rožmberků, za jejichž vlády se město stalo centrem tzv. Rožmberského dominia a zažilo nebývalý kulturní, obchodní a samozřejmě i stavební rozmach, bylo město řízeno tzv. \"Velkou radou\".\" \"Ta se skládala z 12 volených městských konšelů, kteří pak ze svého středu volili i nejvyššího purkmistra.\n\nOd vzniku hradu se vedle sebe bezprostředně nacházela dvě samostatná města – \"Staré město\", dnešní \"Vnitřní město\", a Latrán, dnešní stejnojmenná čtvrť. Mezi těmito dvěma městy panovala velká rivalita týkající se předeveším práv, obchodu a poplatků. V roce 1555 rozhodl Vilém z Rožmberka o propojení obou měst do jediného.\n\nCelá čtvrť je tvořena velmi cennými stavbami gotického a renesančního charakteru. Mezi hlavní dominanty čtvrti patří\n\n"}
{"id": "521370", "url": "https://cs.wikipedia.org/wiki?curid=521370", "title": "Vyšný (Český Krumlov)", "text": "Vyšný (Český Krumlov)\n\nVyšný (německy Weischseln) je vesnice, část města Český Krumlov v okrese Český Krumlov. Nachází se asi 2,5 km na severozápad od Českého Krumlova. Je zde evidováno 130 adres.\n\nVyšný je také název katastrálního území o rozloze 5,83 km².\n\nPrvní písemná zmínka o vesnici pochází z roku 1272.\n\nV katastrálním území Vyšný se nachází nebo do něj zasahují tři chráněné území: přírodní památka Výří vrch na západě, přírodní památka Cvičák na jihovýchodě a národní přírodní rezervace Vyšenské kopce na jihozápadě.\n\n"}
{"id": "521372", "url": "https://cs.wikipedia.org/wiki?curid=521372", "title": "Bližší Lhota", "text": "Bližší Lhota\n\nBližší Lhota je vesnice, část města Horní Planá v okrese Český Krumlov. Nachází se asi 2 km na jihozápad od Horní Plané. Je zde evidováno 104 adres.\n\nBližší Lhota leží v katastrálním území Zvonková o rozloze 39,2 km² a Pestřice o rozloze 11,55 km².\n\nPrvní písemná zmínka o vesnici pochází z roku 1440.\n\n"}
{"id": "521374", "url": "https://cs.wikipedia.org/wiki?curid=521374", "title": "Hodňov", "text": "Hodňov\n\nHodňov () je malá vesnice, část města Horní Planá v okrese Český Krumlov. Nachází se asi 3,5 km na severovýchod od Horní Plané. Prochází tudy železniční trať České Budějovice – Černý Kříž – Volary/Nové Údolí. Je zde evidováno 25 adres.\n\nHodňov leží v katastrálním území Horní Planá o výměře 37,25 km².\n\nPrvní písemná zmínka o vesnici pochází z roku 1440.\n\n\n"}
{"id": "521375", "url": "https://cs.wikipedia.org/wiki?curid=521375", "title": "Hory (Horní Planá)", "text": "Hory (Horní Planá)\n\nHory je vesnice, část města Horní Planá v okrese Český Krumlov. Nachází se asi 4,5 km na severozápad od Horní Plané. Je zde evidováno 69 adres. Ve vsi je železniční stanice Pernek na Šumavě.\n\nHory leží v katastrálním území Pernek o výměře 11,25 km².\n\nPrvní písemná zmínka o vesnici pochází z roku 1445.\n\n"}
{"id": "521376", "url": "https://cs.wikipedia.org/wiki?curid=521376", "title": "Olšina (Horní Planá)", "text": "Olšina (Horní Planá)\n\nOlšina je malá vesnice, část města Horní Planá v okrese Český Krumlov. Nachází se asi 5 km na východ od Horní Plané. Prochází tudy železniční trať České Budějovice – Černý Kříž – Volary/Nové Údolí. Je zde evidováno 37 adres. Trvale zde žije obyvatel.\n\nOlšina leží v katastrálním území Horní Planá o výměře 37,25 km².\n\nPrvní písemná zmínka o vesnici pochází z roku 1440.\n\n"}
{"id": "521377", "url": "https://cs.wikipedia.org/wiki?curid=521377", "title": "Pernek (Horní Planá)", "text": "Pernek (Horní Planá)\n\nPernek je vesnice, část města Horní Planá v okrese Český Krumlov. Nachází se asi 4 km na severozápad od Horní Plané. Prochází zde silnice I/39. Je zde evidováno 97 adres.\n\nPernek je také název katastrálního území o rozloze 11,25 km². V katastrálním území Pernek leží i Hory.\n\nPrvní písemná zmínka o vesnici pochází z roku 1440.\n\nV katastrálním území Pernek leží osada Maňava (dříve \"Německá Maňava\", německy ). Nad Maňavou se rozkládá (nezalesněný) Telecí vrch.\n\nZmínky pocházejí již z roku 1445 (tehdy byla osada označována jako \"Maniawa Theutunicalis\"), kdy byl vystavěn první dům. V roce 1653 je uváděno 10 usedlých. Roku 1921 zde stálo 22 domů s 226 obyvateli, o 9 let později vzrostl počet domů na 25 a počet obyvatel klesl na 196. Maňava byla částečně vysídlena po roce 1945, dochovaly se 4 původní domy, žijí zde 3 stálí obyvatelé.\n\nU východního okraje katastru Pernek se rozkládá osada Pihlov (při silnici Horní Planá – Pernek), která je využívána především k rekreačním účelům.\n\nPrvní dům byl postaven roku 1400, roku 1445 je uváděn název Pichlow. Daňový svitek z roku 1653 uvádí čtyři usedlé. V roce 1910 zde stálo 10 domů se 107 obyvateli; roku 1930 počet obyvatel klesl na 84. Po roce 1945 byl Pihlov postupně vysídlen. Jihozápadně od vesnice leželo známé Srdce Vltavy. Z domku východně od vesnice pocházela dívka Johanna, kterou se nechal inspirovat Adalbert Stifter v novele Popsaná jedlička.\n\n"}
{"id": "521378", "url": "https://cs.wikipedia.org/wiki?curid=521378", "title": "Pedalboard", "text": "Pedalboard\n\nPedalboard je podložka, kufr či prostě obal na kytarové efekty, který umožní kytaristovi jejich pohodlné rozložení, ochranu před vnějšími vlivy, možnost rychlého sbalení a odnesení efektů apod.\n\nPedalboardy je možné vyrobit svépomocí například nařezáním překližkových lišt, natřením, opatřením kování - tedy vlastnoruční výrobou kufru pro efekty, nebo modifikací kufru sloužícího k jiným nebo podobným účelů.\n\nMnoho firem vyrábí pedalboardy, které už není nutno dále modifikovat. Pedalbord je obalem / kufrem s odnímatelným víkem, do kterého už stačí pouze naskládat efekty podle potřeby a vyřešit vzájemné propojení a napájení několika krabiček.\n\nNěkteré firmy vyrábějí kompaktní pedalboardy, které mají již vyřešenou i část napájení. Není třeba dokupovat zdroj, protože ten již je integrován v pedalboardu s možností změny polority apod.\n\nPři kompletování pedalboardů mnoho kytaristů využívá true bypass lišty, které zajišťují to, aby kytarový signál nebyl ochuzen o svůj charakter díky průchodu efektem, který ve skutečnosti není zcela vypnut.\n\n"}
{"id": "521379", "url": "https://cs.wikipedia.org/wiki?curid=521379", "title": "Žlábek (Horní Planá)", "text": "Žlábek (Horní Planá)\n\nŽlábek je malá vesnice, část města Horní Planá v okrese Český Krumlov. Nachází se asi 4 km na východ od Horní Plané. Je zde evidováno 29 adres.\n\nŽlábek leží v katastrálním území Horní Planá o výměře 37,25 km².\n\nPrvní písemná zmínka o vesnici pochází z roku 1440.\n\n"}
{"id": "521380", "url": "https://cs.wikipedia.org/wiki?curid=521380", "title": "Blansko (Kaplice)", "text": "Blansko (Kaplice)\n\nBlansko je vesnice, část města Kaplice v okrese Český Krumlov. Nachází se asi 1,5 km na východ od Kaplice. Prochází zde silnice II/154. Je zde evidováno 104 adres.\n\nBlansko leží v katastrálním území Blansko u Kaplice o rozloze 6,13 km².\n\nPrvní písemná zmínka o vesnici pochází z roku 1360.\n\n\n"}
{"id": "521383", "url": "https://cs.wikipedia.org/wiki?curid=521383", "title": "Dobechov", "text": "Dobechov\n\nDobechov je malá vesnice, část města Kaplice v okrese Český Krumlov. Nachází se asi 3,5 km na jihovýchod od Kaplice. Je zde evidováno 12 adres.\n\nDobechov leží v katastrálním území Mostky o výměře 7,36 km².\n\nPrvní písemná zmínka o vesnici pochází z roku 1378.\n\n"}
{"id": "521384", "url": "https://cs.wikipedia.org/wiki?curid=521384", "title": "Hradiště (Kaplice)", "text": "Hradiště (Kaplice)\n\nHradiště je malá vesnice, část města Kaplice v okrese Český Krumlov. Nachází se asi 3,5 km na východ od Kaplice. Prochází zde silnice II/154. Je zde evidováno 32 adres.\n\nHradiště leží v katastrálním území Hradiště u Kaplice o rozloze 5,01 km².\n\nPrvní písemná zmínka o vesnici pochází z roku 1400.\n\nNa vrcholu Hradištské hory se nachází mohyla se zbytky Keltského hradiště, po kterém je vesnice pojmenována.\n\n"}
{"id": "521385", "url": "https://cs.wikipedia.org/wiki?curid=521385", "title": "Hubenov (Kaplice)", "text": "Hubenov (Kaplice)\n\nHubenov je malá vesnice, část města Kaplice v okrese Český Krumlov. Nachází se asi 2 km na severozápad od Kaplice. Prochází zde silnice I/3. Je zde evidováno 29 adres.\n\nHubenov leží v katastrálním území Žďár u Kaplice o výměře 6,11 km².\n\nPrvní písemná zmínka o vesnici pochází z roku 1383.\n\n"}
{"id": "521386", "url": "https://cs.wikipedia.org/wiki?curid=521386", "title": "Květoňov", "text": "Květoňov\n\nKvětoňov je malá vesnice, část města Kaplice v okrese Český Krumlov. Nachází se asi 3,5 km na jihovýchod od Kaplice. Prochází zde silnice II/158. Je zde evidováno 8 adres.\n\nKvětoňov leží v katastrálním území Mostky o výměře 7,36 km².\n\nPrvní písemná zmínka o vesnici pochází z roku 1349.\n\n"}
{"id": "521387", "url": "https://cs.wikipedia.org/wiki?curid=521387", "title": "Rindos šaka", "text": "Rindos šaka\n\nRindos šaka je jedno z ramen delty Němenu, pravé rameno ramene delty Němenu Tiesioji (neplést s ramenem Tiesioji, levou odbočkou ramene Skirvytė). Levé rameno Tiesioji je Vikis. Odděluje ostrov (?) (vlevo) od ostrova Kiemo sala (vpravo). Voda v rameni Rindos šaka teče směrem západním. Šířka tohoto ramene je kolem 70 m.\n\nTiesioji znamená litevsky přímá, Kiemo sala – ostrov dvorku, Briedžių sala – ostrov losů, Rindos šaka: šaka – zde rameno delty; Rinda – místní zeměpisný název (tedy odbočka Rindy), Vikis – název (nepřekládá se); náhodnou shodou okolností je to homonymum slova vikev (\"Vicia\").\n\nToto rameno nemá žádné přítoky.\n\n\n"}
{"id": "521388", "url": "https://cs.wikipedia.org/wiki?curid=521388", "title": "Mostky", "text": "Mostky\n\nMostky je malá vesnice, část města Kaplice v okrese Český Krumlov. Nachází se asi 2 km na jihovýchod od Kaplice. Je zde evidováno 32 adres.\n\nMostky je také název katastrálního území o rozloze 7,36 km². V katastrálním území Mostky leží i Dobechov a Květoňov.\n\nPrvní písemná zmínka o vesnici pochází z roku 1366.\n\n"}
{"id": "521389", "url": "https://cs.wikipedia.org/wiki?curid=521389", "title": "Pořešín (Kaplice)", "text": "Pořešín (Kaplice)\n\nPořešín je vesnice, část města Kaplice v okrese Český Krumlov. Nachází se asi 4,5 km na sever od Kaplice. Je zde evidováno 106 adres.\n\nPořešín je také název katastrálního území o rozloze 8,2 km². V katastrálním území Pořešín leží i Pořešinec a Rozpoutí.\n\nPrvní písemná zmínka o vesnici pochází z roku 1312.\n\n\n"}
{"id": "521390", "url": "https://cs.wikipedia.org/wiki?curid=521390", "title": "Pořešinec", "text": "Pořešinec\n\nPořešinec () je malá vesnice, část města Kaplice v okrese Český Krumlov. Nachází se asi 3 km na sever od Kaplice. Je zde evidováno 35 adres.\n\nPořešinec leží v katastrálním území Pořešín o výměře 8,2 km².\n\nPrvní písemná zmínka o vesnici pochází z roku 1312.\n\n\n"}
{"id": "521391", "url": "https://cs.wikipedia.org/wiki?curid=521391", "title": "Rozpoutí", "text": "Rozpoutí\n\nRozpoutí () je malá vesnice, část města Kaplice v okrese Český Krumlov. Nachází se asi 4,5 km na sever od Kaplice. Je zde evidováno 30 adres. Patří do římskokatolické farnosti Kaplice.\n\nRozpoutí leží v katastrálním území Pořešín o výměře 8,2 km².\n\nPrvní písemná zmínka o vesnici pochází z roku 1369. V roce 1850 se zde narodil historik Matouš Klimeš (též či \"Matyáš Klimesch),\" který se zabýval především dějinami bývalého kaplického okresu a pořešínského panství.\n\n"}
{"id": "521392", "url": "https://cs.wikipedia.org/wiki?curid=521392", "title": "Favoriten (Vídeň)", "text": "Favoriten (Vídeň)\n\nFavoriten je městská část ve stejnojmenném 10. vídeňském okrese Favoriten a je jedním z 89 vídeňských katastrálních území.\n\nFavoriten leží v severní části okresu a sousedí na jihu s částí okresu Inzersdorf-Stadt a Oberlaa. Katastr obce má výměru 526,14 hektarů, z čehož 2 ha připadá na pozemní komunikace.\n\nCísařský barokní zámek \"Nová Favorita\", dnešní veřejné gymnázium Tereziánská akademie a v obecním okrese Vídeň dostal jméno od názvu dárce \"favoritky\". U Linienwallu poblíž zámku vznikla malá osada. Větší část Favoriten ještě až do 19. století byla využívána jako pole, vinice a pastviny.\n\nČást Favoriten byla již v roce 1850 začleněna do Vídně. V roce 1874 vznikl 10. vídeňský okres Favoriten, který nejdříve sestával jen z dnešní části Favoriten.\n\n\nZnak Favoriten pochází z roku 1905 a zobrazuje Jana Evangelistu, kterému je také zasvěcený kostel na Keplerově náměstí.\nVe Favoriten se také nachází sociálně lékařské centrum \"Sozialmedizinisches Zentrum Süd – Kaiser-Franz-Josef-Spital\", hlavní hasičská stanice a Amalienbad.\n\nNa severu městské části je hlavní vídeňské nádraží Wien Hauptbahnhof. Jako jediná z deseti obecních okresů Favoriten leží na lince metra U1 se stanicí na \"Keplerplatzu\" a \"Reumannplatzu\".\n\n\n"}
{"id": "521393", "url": "https://cs.wikipedia.org/wiki?curid=521393", "title": "Žďár (Kaplice)", "text": "Žďár (Kaplice)\n\nŽďár je malá vesnice, část města Kaplice v okrese Český Krumlov. Nachází se asi 2,5 km na sever od Kaplice. Je zde evidováno 22 adres.\n\nŽďár leží v katastrálním území Žďár u Kaplice o rozloze 6,11 km². V katastrálním území Žďár u Kaplice leží i Hubenov.\n\nPrvní písemná zmínka o vesnici pochází z roku 1358.\n\n"}
{"id": "521394", "url": "https://cs.wikipedia.org/wiki?curid=521394", "title": "Přízeř", "text": "Přízeř\n\nPřízeř je vesnice, část města Rožmberk nad Vltavou v okrese Český Krumlov. Nachází se asi 2 km na západ od Rožmberka nad Vltavou. Je zde evidováno 63 adres. Přízeř leží v katastrálním území Horní Jílovice o rozloze 16,84 km².\n\nPrvní písemná zmínka o vesnici pochází z roku 1379.\n\nK Rožmberku nad Vltavou je připojena od roku 1950. Dříve byla součástí obce České Jílovice, zaniklé v 50. letech 20. století. V osadě sídlí sbor dobrovolných hasičů pro Rožmberk nad Vltavou, který zasahoval např. při tragické nehodě autobusu u Nažidel v březnu 2003. K zaniklé obci České Jílovice patřila i samota Studenec s památkově chráněnou kaplí svaté Anny s bývalými lázněmi a křížovou cestou s kamennými schody.\n\nV katastrálním území Horní Jílovice, severovýchodně od Přízeře, leží přírodní rezervace Český Jílovec.\n\n"}
{"id": "521395", "url": "https://cs.wikipedia.org/wiki?curid=521395", "title": "Bor (Velešín)", "text": "Bor (Velešín)\n\nBor je malá vesnice, část města Velešín v okrese Český Krumlov. Nachází se asi 2 km na jihozápad od Velešína. Je zde evidováno 14 adres.\n\nBor leží v katastrálním území Chodeč o výměře 2,48 km².\n\nPrvní písemná zmínka o vesnici pochází z roku 1790.\n\n"}
{"id": "521396", "url": "https://cs.wikipedia.org/wiki?curid=521396", "title": "Holkov", "text": "Holkov\n\nHolkov je malá vesnice, část města Velešín v okrese Český Krumlov. Nachází se asi 1,5 km na sever od Velešína. Prochází tudy železniční trať České Budějovice – Summerau a silnice I/3. Je zde evidováno 32 adres.\n\nHolkov leží v katastrálním území Prostřední Svince-Holkov o rozloze 1,63 km².\n\nPrvní písemná zmínka o vesnici pochází z roku 1378.\n\nPoblíž Holkova se nachází nejstarší železniční most v kontinentální evropě - 3 metry dlouhý kamenný obloukový most z roku 1828 se zachovaným zbytkem koňspřežné dráhy.\n\n"}
{"id": "521398", "url": "https://cs.wikipedia.org/wiki?curid=521398", "title": "Chodeč (Velešín)", "text": "Chodeč (Velešín)\n\nChodeč je malá vesnice, část města Velešín v okrese Český Krumlov. Nachází se asi 1,5 km na jih od Velešína. Je zde evidováno 27 adres.\n\nChodeč je také název katastrálního území o rozloze 2,48 km². V katastrálním území Chodeč leží i Bor.\n\nPrvní písemná zmínka o vesnici pochází z roku 1381.\n\n"}
{"id": "521399", "url": "https://cs.wikipedia.org/wiki?curid=521399", "title": "Skřidla", "text": "Skřidla\n\nSkřidla je malá vesnice, část města Velešín v okrese Český Krumlov. Nachází se asi 2 km na západ od Velešína. Je zde evidováno 28 adres.\n\nSkřidla leží v katastrálním území Mojné-Skřidla o rozloze 2,03 km².\n\nPrvní písemná zmínka o vesnici pochází z roku 1315.\n\n"}
{"id": "521400", "url": "https://cs.wikipedia.org/wiki?curid=521400", "title": "Vikis", "text": "Vikis\n\nVikis je jedno z ramen delty Němenu, levé rameno ramene delty Němenu Tiesioji (neplést s ramenem Tiesioji, levou odbočkou ramene Skirvytė). Pravé rameno Tiesioji je Rindos šaka. Odděluje ostrov (?) (vpravo) od ostrova Briedžių sala (vlevo). Voda v rameni Vikis teče směrem jihozápadním. Šířka tohoto ramene je kolem 60 m.\n\nTiesioji znamená litevsky přímá, Kiemo sala - ostrov dvorku, Briedžių sala - ostrov losů, Rindos šaka: šaka - zde rameno delty; Rinda - místní zeměpisný název (tedy odbočka Rindy), Vikis - název (nepřekládá se).\n\nToto rameno nemá žádné přítoky.\n\n"}
{"id": "521402", "url": "https://cs.wikipedia.org/wiki?curid=521402", "title": "Brokerjet České spořitelny", "text": "Brokerjet České spořitelny\n\nBrokerjet České spořitelny, a.s. je makléřská společnost založená v říjnu 2002, jako dceřiná společnost České spořitelny a rakouské společnosti ecetra Internet Services AG, dceřiné společnosti Erste Bank. I přes zlepšující se hospodářské výsledky se ČS rozhodla Brokerjet k 30.11.2015 ukončit.\n\nSnahou společnosti brokerjet v České republice bylo rozšíření online obchodování s nástroji peněžního trhu mezi nejširší veřejnost. V roce 2009 společnost spustila projekt Trading School - sérii vzdělávacích seminářů a webinářů zaměřených na vzdělávání od základů kapitálového trhu až k obchodním technikám profesionálů.\n\n\"Typy nástrojů peněžního trhu, s nimiž je s brokerjet možné obchodovat:\"\n\n"}
{"id": "521405", "url": "https://cs.wikipedia.org/wiki?curid=521405", "title": "Nimrud", "text": "Nimrud\n\nNimrud (Nimrúd) bylo starověké asyrské město, které leželo na řece Tigris jižně od Ninive. Ve starověkém období se nazývalo Kalchu (Kalach). Arabové ho později nazývali Nimrud podle legendárního lovce Nimroda.\n\nMěsto zabíralo území přibližně 41 km² a jeho ruiny bývaly k vidění asi kilometr od vesnice Númaníja, asi 30 kilometrů jihovýchodně od Mosulu.\n\nV letech 2015 a 2016 byly chrámy, památky i archeologická naleziště zničeny příslušníky Islámského státu.\n\nNimrud byl identifikován jako biblické město Kalach. Počátky města spadají do období asi 23. století př. n. l., ale opravdu důležitým centrem se stalo za asyrského krále Salmanassara I., který si ho ve 13. stol. př. n. l. vybral za své sídlo. Největší rozmach města pak nastal kolem roku 880 př. n. l., kdy jej král Aššurnasirpal II. ustanovil hlavním městem celé Novoasyrské říše. Aššurnasirpal nechal znovu vybudovat na ruinách zašlé slávy města nové paláce a chrámy.\n\nVelkolepá otevírací ceremonie, slavnosti a opulentní banket v roku 879 př. n. l. je popsán na stéle objevené při archeologických vykopávkách v této lokalitě. Město Aššurnasirpala II. bylo domovem až 100 000 obyvatel a mělo např. botanickou a zoologickou zahradu. Jeho syn Salmanassar III. pokračoval ve výstavbě města, když nechal postavit tzv. Velký zikkurat a k němu přiléhající chrám. Nechal zde také vybudovat svůj sídelní palác, který dnes slouží jako muzeum. Je to jeden z pouhých dvou zachovaných asyrských paláců (tím druhým je Sinacheribův palác v Ninive).\n\nKalchu zůstalo hlavním asyrským městem až přibližně do r. 713 př. n. l., kdy ho vystřídal nejprve Chorsábád a později Ninive. I poté zůstalo důležitým centrem a sídlem novoasyrských králů až do r. 612 př. n. l., kdy byla Asýrie rozdrcena invazí Médů a Babyloňanů.\n\nNázev Nimrud ve spojitosti s touto lokalitou byl poprvé použit v dopisech Carstena Niebuhra z Mosulu v březnu 1766. Název je dáván do souvislosti s Nimrodem - lovcem (např. Genesis 10:11-12)\n\nLokalita byla poprvé prozkoumána v letech 1845–1851 britským archeologem H. A. Layardem, který ji považoval za část Ninive (odtud pochází pojmenování naleziště v názvech raných prací o Nimrudu). Layardova knihy „Monumenty z Ninive“ a „Ninive a jeho pozůstatky“ odkazují právě k tomuto nalezišti. Další práce zde prováděli např. Hormuzd Rassam (1853–54 a 1877–79), W.K. Loftus (1854–55), George Smith (1873), Max Mallowan (1949–57), David Oates (1958–62), Julian Orchard (1963), irácká nadace (1956, 1959–60, 1969–78 a 1982–92), Janusz Meuzynski (1974–76), Paolo Fiorina (1987–89), a John Curtis (1989).\n\nPři vykopávkách bylo nalezeno mj. mnoho soch a písemných záznamů. Socha Aššurnasirpala II. byla nalezena téměř nepoškozena, stejně jako sochy obrovských okřídlených \"lamassu\" a \"šédu\", střežících vstup do paláce (každá ze soch váží mezi 9–27 tunami). Díky nálezům množství záznamů a nápisů o králi Aššurnasirpalu II. je období jeho vlády dokladováno mnohem lépe ve srovnání s jinými vladaři tohoto období. Části naleziště byly označeny jako chrámy Ninurty a Enlila, a další z budov byla zasvěcena bohu Nabuovi. Nalezeno bylo také rozsáhlé městské opevnění a hradby.\n\nDále byly objeveny paláce králů Aššurnasirpala II., Salmanassara III. a Tiglatpilesara III. Roku 1846 zde Layard nalezl slavný Salmanassarův černý obelisk. Monument je cca 2 metry vysoký a je na něm popis králových vítězství v letech 859–824 př. n. l.\nZnámým je i tzv. „Nimrudský poklad“ – sbírka 613 kusů zlatých klenotů a drahokamů. Ten přežil válku v Iráku r. 2003 v bankovním sejfu, v kterém byl uschován do svého „znovuobjevení“.\n\nV letech 2015 a 2016 byly chrámy, památky i archeologická naleziště zničeny džihádisty z Islámského státu.\n\n"}
{"id": "521416", "url": "https://cs.wikipedia.org/wiki?curid=521416", "title": "Meiringen-Innertkirchen Bahn", "text": "Meiringen-Innertkirchen Bahn\n\nMeiringen-Innertkirchen-Bahn (MIB) je úzkorozchodná železnice ve Švýcarsku s rozchodem 1000 mm. Spojuje městečka Meiringen a Innertkirchen, vzdálených 5km, s několika mezilehlými zastávkami.\n\nTrať byla původně postavena jako stavební železnice při budování vodních přehrad v Oberhasli a v průsmyku Grimsel Pass. Společnost Kraftwerke Oberhasli (KWO) byla založena v roce 1923 za účelem stavby a provozu železnice. Trať byla otevřena v roce 1926. Z počátku bylo na trati nasazeno několik parních lokomotiv Mallet, převzatých od Rhätische Bahn. I když byla trať primárně určena ke stavební dopravě, byla zde taktéž v omezené míře provozována i osobní doprava pro zaměstnance a jejich rodiny. V současnosti je tomu obráceně, a hlavní přepravní kapacita je věnována osobní dopravě.\n\nV roce 1946 obdržela společnost licenci pro provozování veřejné osobní - železniční přepravy, a za tímto účelem byla taktéž založena společnost Mieringen-Innertkirchen-Bahn (MIB), která byla dceřinou společností vlastníků KWO.\n\nPři obnovování provozní licence v roce 1976, bylo rozhodnuto o zásadní modernizaci tratě a vozového parku. Původní vozový park byl pro cestující značně nepohodlný a taktéž byl na konci své ekonomické životnosti. Trať byla elektrifikována a byly nasazeny elektrické tramvaje. V současné době se pro osobní dopravu používají tři kolejová vozidla. Denně je vypraveno až 17 spojů tam-zpět. Nákladní doprava je naopak provozována na základě poptávka, z velké části pro dopravu náhradních dílů pro elektrárny, které patřily dříve pod Brünigbahn, nyní Zentralbahn.\n\nTrať začíná v Meiringenu, kde je přípoj na Zentralbahn. I když obě společnosti působící v Meiringenu používají stejný rozchod 1000 mm, není možný přechod trakčních strojů z jedné trati na druhou z důvodu rozdílné elektrifikace (MIB 1,2 kV DC / Zentralbahn - 15kV 16,7Hz AC). Toto by mohly vyřešit univerzální multisystémové lokomotivy v budoucnu.\n\nZ celkové délky tratě 4,99 km je 1,5 km vedeno tunelem s tunelovou zastávkou Aareschlucht Ost.\n\nTrať končí v Innertkirchenu, kde je také drážní depo.\n\n"}
{"id": "521419", "url": "https://cs.wikipedia.org/wiki?curid=521419", "title": "Adenovirové infekce ptáků", "text": "Adenovirové infekce ptáků\n\nPříslušníci čeledi \"Adenoviridae\" tvoří definovanou skupinu DNA virů o průměrné velikosti 70-90 nm, s ikozaedrální symetrií kapsidy, bez lipoproteinového obalu a s vláknitými projekcemi na vrcholových kapsomerách. Adenoviry jsou rezistentní na organická rozpouštědla, značně termostabilní a změnu pH snášejí v širokém rozsahu (pH 3-9). Zatímco morfologické a fyzikálně-chemické vlastnosti příslušníků čeledi Adenoviridae jsou téměř shodné, antigenní složení a biologická aktivita ptačích adenovirů (rod \"Aviadenovirus\") se liší od savčích (\"Mastadenovirus\").\n\nPtačí adenoviry (AAV) jsou všeobecně rozšířené, šíří se vertikálně i horizontálně, a ptáci jsou často jejich latentními nosiči i za přítomnosti protilátek. Význam AAV spočívá v tom, že:\n\n\nPtačí adenoviry se v současnosti rozdělují podle jejich biologických vlastností na tři skupiny.\n\nVedle všeobecných a zpravidla subklinických infekcí se AAV I. klinicky manifestující relativně nejčastěji pod obrazem inkluzní hepatitidy. Slepičí adenovirus sérotypu 1 (FAV-1) je také původcem bronchitidy virginských křepelů. Od roku 1988 je v Asii a Americe diagnostikována tzv. „Angara disease“, projevující se u výkrmových kuřat zvýšenou mortalitou a nálezem hydroperikardu, hepatitidy, edému plic a nefritidou. Za původce je označován FAV-4. U papoušků jsou AAV infekce méně časté, popsány byly adenovirová folikulitida (u andulek a agapornisů), konjunktivitidy, pankreatitidy, hepatitidy a enteritidy; podobná je situace u pštrosů a holubů.\n\n"}
{"id": "521420", "url": "https://cs.wikipedia.org/wiki?curid=521420", "title": "Koalice modrého psa", "text": "Koalice modrého psa\n\nKoalice modrého psa (angl. \"Blue Dog Coalition\") je uskupení kongresmanů náležících ke středovému umírněnému křídlu Demokratické strany, poprvé zformované v roce 1995. Jejím účelem mělo být sdružovat konzervativněji orientované členy Demokratické strany ve Sněmovně reprezentantů. Její založení kongresmanem Petem Greenem mělo být reakcí na údajné přílišné vychýlení strany doleva, které mělo přinést demokratům porážku ve volbách do Kongresu v roce 1994, kdy poprvé od roku 1952 ztratili většinu v dolní komoře. Zajímavostí je, že nováčci v této skupině bývají nazýváni \"blue pups\" (modrá štěnata).\nNázev této skupiny vznikl jako narážka na tzv. Yellow Dog Democrats, což bylo pro označení pro jižanské demokraty z doby po skončení občanské války, o jejichž voličích se tvrdilo, že by raději hlasovali pro žlutého psa, než aby odevzdali svůj hlas republikánskému kandidátu. Jih byl v tehdejší době baštou demokratů. Vymyšlení názvu se přijládá zakladateli frakce Petu Greenovi, který měl prohlásit, že jeho podobně smýšlející kolegové z Demokratické strany se dusili modrou od demokratů, kteří byli extrémně nalevo.\n\nFrakce je složená především ze zástupců konzervativnějších států, náležejících většinou k baštám republikánů. Na začátku se připojilo 23 reprezentantů pocházejících zejména z jižanských států. Na počátku podpořili např. republikány navržený Contract with America.\nZa svoje hlavní priority považuje finanční stabilitu a národní bezpečnost. Její zástupci jsou fiskálně konzervativnější, než je zbytek strany a mohou zastávat názory více napravo od většiny dalších demokratů i v jiných otázkách, nicméně jejich jediným oficiálně deklarovaným postojem, které je možné považovat za konzervativní, je právě zmíněná rozpočtová odpovědnost. Celkově tedy stojí více nalevo, než republikáni. \n\nTzv. mid-term elections v roce 2010, které znamenal pro Demokratickou stranu jako celek drtivou porážku a přišli tak o svoji většinu v dolní sněmovně amerického Kongresu, těžce postihl právě umírněné demokraty v \"soutěživých obvodech.\" Zatímco během 111. zasedání komory v letech 2009–2011 skupina čítala 54 členů, od roku 2011 byla v rámci 112. zasedání Sněmovny reprezentantů zastoupeno 26 kongresmany a jejich počet tak poklesl o polovinu.\n\nNásledující volby v roce 2012 znamenaly pro Koalici modrého psa další oslabení, kdy počet jejích členů ve Sněmovně reprezentantů poklesl na pouhých 14. V průběhu 113. zasedání Kongresu ale přibyli další členové. První z nich zástupce za stát Illinois Dan Lipinski, který posílil řady Koalice modrého psa v dubnu roku 2013. V lednu následujícího roku se přidali další čtyři členové Sněmovny reprezentantů zvolení za Demokratickou stranu a nynější počet členů této skupiny demokratů činí 19. \n\n\"Pozn.\" v závorce je zkratka státu Unie a číslo volebního obvodu.\n\n\n\n"}
{"id": "521423", "url": "https://cs.wikipedia.org/wiki?curid=521423", "title": "Alexandra Hasmonejská", "text": "Alexandra Hasmonejská\n\nAlexandra Hasmonejská (zabita 28 př. n. l.) byla dcerou Hyrkana II. (zabit 30 př. n. l.), jenž byl synem Alexandra Jannaie. Provdala se za svého bratrance Alexandra (zemřel 48 př. n. l.), který byl syn Aristobúla II. (Jejich společný děd byl tedy Alexandr Jannaios, druhý nejstarší syn Jana Hyrkana). Jejich dcera byla Mariamné, manželka Heroda Velkého, a syn Jonatan Aristobúlos III.\n\nAlexandra oponovala svému zeti Herodovi Velkému a když se ten trápil po popravě Mariamné, pokusila se o převrat. Ten byl však neúspěšný a ona byla popravena.\n\n\n\n"}
{"id": "521430", "url": "https://cs.wikipedia.org/wiki?curid=521430", "title": "Mohamed Farah", "text": "Mohamed Farah\n\nSir Mohamed „Mo“ Farah, CBE ( , ) (* 23. března 1983, Mogadišu, Somálsko) je britský atlet, běžec, který se věnuje středním a dlouhým tratím, čtyřnásobný olympijský vítěz.\n\nV roce 2001 získal zlatou medaili v závodě na 5000 metrů na mistrovství Evropy juniorů v italském Grossetu. Dvě stříbrné medaile vybojoval na evropském šampionátu do 23 let. První v roce 2003 v Bydhošti a druhou o dva roky později v německém Erfurtu. Na ME v atletice 2006 Göteborgu doběhl ve finále běhu na 5000 metrů na druhém místě v čase 13:44,79 a nestačil jen na Španěla Jesúse Españu, který byl o devět setin rychlejší.\n\nO rok později skončil na mistrovství světa v Ósace šestý. V roce 2009 získal na halovém ME v Turíně zlatou medaili v závodě na 3000 metrů. Na předchozím šampionátu v Birminghamu se umístil na pátém místě. Na Mistrovství světa v atletice 2009 v Berlíně skončil ve finále (5000 m) sedmý v čase 13:19,69.\n\nPrvní zlatou medaili na mezinárodních soutěžích vybojoval v roce 2010. Tehdy zvítězil na mistrovství Evropy v Barceloně v závodě na 10 000 metrů.\n\nDne 19. února 2011 na atletickém mítinku Aviva Grand Prix v Birminghamu zaběhl pětikilometrovou trať v novém halovém evropském rekordu, jehož hodnota je 13:10,60. V témže roce obhájil v Paříži titul halového mistra Evropy (3000 m). 4. června téhož roku překonal v předprogramu mítinku Diamantové ligy v americkém Eugene časem 26:46,57 dvanáct let starý evropský rekord Belgičana Mohammeda Mourhita na trati 10 000 metrů.\n\nNa světovém šampionátu v jihokorejském Tegu vybojoval časem 13:23,36 titul mistra světa v běhu na 5000 metrů. Na dvojnásobné trati získal stříbro.\n\nNa olympiádě v Londýně nejprve vybojoval zlatou medaili v běhu na 10 000 metrů časem 27:30,42., poté zvítězil i v běhu na 5 000 metrů v čase 13:41,66.\nDne 19. července 2013 překonal na mítinku Diamantové ligy v Monaku časem 3:28,81 starý evropský rekord Španěla Fermína Cachoa na trati 1 500 metrů.\n\nNa světovém šampionátu v Moskvě vybojoval dne 10. srpna 2013 zlatou medaili v běhu na 10 000 metrů, když ve finiši porazil obhájce titulu Ibrahima Jeilana z Etiopie.\nDvojnásobným vítězstvím na 5 000 i 10 000 metrů pro něj skončil světový šampionát v Pekingu.\n\nMo Farah zopakoval svůj úspěch z roku 2012 a na Letní olympiádě 2016 v Rio de Janeiro vyhrál běh jak na 5 000 m tak na 10 000 m.\nNa světovém šampionátu v Londýně vybojoval třetí zlatou medaili v běhu na 10 000 metrů. Na poloviční trati pak získal stříbrnou medaili.\n"}
{"id": "521440", "url": "https://cs.wikipedia.org/wiki?curid=521440", "title": "Stoh (Krkonoše)", "text": "Stoh (Krkonoše)\n\nStoh (německy \"Heuschober\") je vrchol v České republice ležící v Krkonoších.\n\nStoh se nachází v centrálních Krknoších asi 3,5 km východně od Špindlerova Mlýna Je prvním vrcholem rozsochy vybíhající západním směrem z asi 1,5 km vzdálené Zadní planiny. Od ní a od jihozápadně ležící Přední planiny jej oddělují nepříliš hluboká sedla. Severní a jižní svahy vykazují značné převýšení, severní, spadající do Dlouhého dolu je navíc velmi prudký. Hora se nachází na území Krkonošského národního parku.\n\nStoh se nachází v povodí Labe. Svatopetrský (či též Dolský) potok sbírající vodoteče odvodňující severní svah se ve Špindlerově Mlýně do něj zleva vlévá. Na jižním svahu pramení potoky sbíhající se v jeho dalším přítoku - Malém Labi.\n\nVrcholová partie Stohu je hustě porostlá klečí. Původní smrčiny na úbočích byly z velké části vykáceny. Na jižním svahu se nachází rozsáhlá luční enkláva Klínové Boudy.\n\nVrcholová partie Stohu je prosta staveb. Na severozápadní úbočí vede ze Svatého Petra o délce 1122 metrů lyžařský vlek a sjezdovka. Modře značená trasa KČT 1807 ze Špindlerova Mlýna na Výrovku stoupá severním svahem do sedla mezi ním a Zadní planinou.\n\n"}
{"id": "521443", "url": "https://cs.wikipedia.org/wiki?curid=521443", "title": "Pražské matky", "text": "Pražské matky\n\nPražské matky jsou občanské sdružení působící v Praze, které se zaměřuje na zlepšování životního prostředí. Jeho historie začala demonstrací 29. května 1989, kdy skupina pražských matek u příležitosti v Praze pořádané konference ministrů životního prostředí sepsala petici, získala pod ni v ulicích zhruba 400 podpisů a doručila tuto petici na konferenci. Hlavním cílem bylo získat informace o smogové zátěži, které režim svým občanům neposkytoval.\n\nMezi hlavní aktivity sdružení patří projekt \"Bezpečné cesty do školy.\" V roce 2009 se Pražské matky spolu se sdruženími Oživení a Auto*Mat zasazovaly o nerušení pražských přechodů.\n\nV roce 2010 sdružení prosazovalo plošné snížení povolené maximální rychlosti v Praze na padesát kilometrů za hodinu a její snižování na třicet kilometrů za hodinu v obytných zónách.\n\n10. února 2012 spustily portál Chodci sobě, jehož prostřednictvím mohou pražští chodci upozornit odpovědné představitele veřejné správy i své spoluobčany na problémy, se kterými se setkávají na svých cestách městem. Projekt usiluje o zviditelnění potřeb pražských chodců, o zprostředkování oboustranné komunikace a díky vizualizaci a kategorizaci podnětů i o možnost jejich efektivnějšího a komplexnějšího řešení. \n"}
{"id": "521452", "url": "https://cs.wikipedia.org/wiki?curid=521452", "title": "Leopoldstadt", "text": "Leopoldstadt\n\nLeopoldstadt () byl do roku 1850 samostatná obec a dnes jde o městskou čtvrť stejnojmenného 2. vídeňského okresu Leopoldstadt.\n\nOsadě se nejdříve říkalo „Werd\" (ostrov) naproti červené věži, potom „Nízký Werd\" a nakonec „Dolní Werd\". Název „Dolní Werd\" byl poprvé v dokumentech uvedený v roce 1337. Osídlení vznikalo v luzích nejprve jako osada na ostrově mezi Dunajem a Dunajským kanálem. V roce 1670 Leopold I. vyhnal židovské obyvatelstvo a na místě zbourané synagogy dal postavit kostel, který zasvětil svatému Leopoldovi. Z toho pak vznikl název místa Leopoldstadt. V roce 1850 byla obec připojena k Vídni jako součást nového 2. okresu. Až do druhé světové války zůstal Leopoldstadt největší židovskou čtvrtí Vídně.\n\nZnak Leopoldstadtu vyjadřuje postavu svatého Leopolda na zelené louce se stříbrným pozadím.\n\n\n\n"}
{"id": "521463", "url": "https://cs.wikipedia.org/wiki?curid=521463", "title": "Přední Planina", "text": "Přední Planina\n\nPřední Planina (německy \"Planur\") je vrchol v České republice ležící v centrálních Krkonoších, asi 2,5 km jižně od Špindlerova Mlýna. Je součástí rozsochy vybíhající z asi 3,5 km vzdálené Zadní Planiny, která se v prostoru Přední planiny stáčí k jihu. Od severovýchodně umístěného Stohu jí odděluje nehluboké sedlo, ostatní svahy vykazují velké převýšení. Severní svah, spadající do údolí Svatého Petra, je velmi prudký. Na severozápadní straně hory se nachází výrazný výběžek Hromovka. Severní a západní svah odvodňují přítoky Labe, jižní svah přítoky Malého Labe.\n\nProstor Přední planiny pokrývá systém lesních cest různé kvality, západně od vrcholu prochází zeleně značená trasa 4206 ze Špindlerova Mlýna do Pece pod Sněžkou, přes vrchol pak krátká modře značená trasa 1809. Vrchol se nachází na území Krkonošského národního parku, vrcholové partie byly vykáceny, na úbočích se dochoval porost smrku ztepilého. Jižně od vrcholu se nachází dvojice nevelkých lučních enkláv s horskými chalupami. Jednou z nich je Bouda Na Pláni.\n\nSeverní svah Přední planiny včetně jejího výběžku Hromovky pokrývá systém lanových drah, lyžařských vleků a sjezdovek skiareálu Špindlerův Mlýn. Lanové dráhy jsou zde tři - Pláň, Pláň Východ a Hromovka. Nejdelší dosahuje až do vrcholových partií.\n\n"}
{"id": "521468", "url": "https://cs.wikipedia.org/wiki?curid=521468", "title": "Jahodník obecný", "text": "Jahodník obecný\n\nJahodník obecný (\"Fragaria vesca\") obecně známý též jako lesní jahoda, je trvalá, 5–20 cm vysoká rostlina z čeledi růžovitých. Roste planě na osluněných stanovištích v lesích a hájích, na lesních pasekách, na loukách i na mezích. Vzhledem se mu podobá o něco drobnější jahodník trávnice (\"Fragaria viridis\"). Vlhčí místa porůstá jahodník truskavec (\"Fragaria moschata\") s jahodami červenými pouze na osluněné straně.\n\nJahodník kvete od května po celé léto, přičemž jeho nepravé plody, přesněji souplodí, zvané jahody po celou dobu průběžně dozrávají.\n\nJahodník je vytrvalá víceletá bylina, rozmnožuje se vegetativně přízemními šlahouny, které vyrůstají z úžlabí řapíkatých trojčetných listů složených z vejčitých pilovitých lístků. Šlahouny pak na mnoha místech zakořeňují, čímž vznikají nové, samostatné rostliny. Mateřská rostlina živí šlahounem novou rostlinu tak dlouho dokud se rostlina neuchytí, pak šlahoun uschne a rostlina se živí jako samostatný jedinec. Právě proto se jahodník velmi rychle rozrůstá do ucelených porostů. Obvykle oboupohlavné bílé květy mají pětičetný kalich s pěti korunními lístky a jsou uspořádány v řídkých vrcholičnatých květenstvích. Každý květ má větší počet přisedlých semeníků a mnoho tyčinek. Semeníky po opylení dozrávají v plody – nažky. Současně se zvětšuje květní lůžko, jež v době zrání dužnatí a červená. Vzniká tak souplodí nažek zapuštěných do povrchu červeně zbarvené dužniny neboli jahoda, jež bývá nesprávně označována jako plod.\n\nPro léčebné účely se sbírají mladé listy nebo kořen a zralé plody. Připravuje se z nich čaj, který pomáhá při látkové výměně, při katarech žaludku a střev, při zánětech močových cest a hemoroidech.\n\nJahodník je pro včely spíše pylonosnou rostlinou. Dělnice jej odnášejí ve žlutých pylových rouskách. Nektarium květu jahodníku vyprodukuje za 24 hodin 0,34 mg nektaru s cukernatostí 45 %. Cukerná hodnota, tedy množství cukru vyprodukovaného v květu za 24 hodin, je 0,15 mg. Opylováním včelami se zvyšují výnosy jahod a jejích dozrávání je pravidelnější. Druhové medy jahodníku nejsou známé.\n\n\n\n \n"}
{"id": "521490", "url": "https://cs.wikipedia.org/wiki?curid=521490", "title": "Akrobatické lyžování na Zimních olympijských hrách 2010", "text": "Akrobatické lyžování na Zimních olympijských hrách 2010\n\nAkrobatické lyžování na Zimních olympijských hrách 2010 ve Vancouveru se konalo v areálu Cypress Bowl Ski Area severně od Vancouveru od 15. do 28. února 2010.\n\n"}
{"id": "521492", "url": "https://cs.wikipedia.org/wiki?curid=521492", "title": "Video Phone", "text": "Video Phone\n\nVideo Phone je píseň americké R&B zpěvačky Beyoncé. Píseň pochází z jejího třetího alba \"I Am… Sasha Fierce\". Lady Gaga pro tuto píseň udělala remix, který můžete slyšet i ve videu.\n"}
{"id": "521497", "url": "https://cs.wikipedia.org/wiki?curid=521497", "title": "Bejt Alfa", "text": "Bejt Alfa\n\nBejt Alfa ( בֵּית אַלְפָא, Beit Alfa, v oficiálním seznamu sídel Bet Alfa) je vesnice typu kibuc v Izraeli, v Severním distriktu, v Oblastní radě Gilboa.\n\nLeží v nadmořské výšce 81 metrů pod úrovní moře na pomezí intenzivně zemědělsky obdělávaného Charodského údolí (které dál k východu přechází v v Bejtše'anské údolí) a pohoří Gilboa. Svahy pohoří Gilboa jsou většinou zalesněné a vystupují prudce ze dna údolí. Poblíž vesnice zde Gilboa vybíhá v dílčí vrcholky Har Barkan a Har Gefet. Severně od obce začíná zcela rovinaté Charodské údolí, jímž protéká potok Nachal Charod, členěné četnými umělými vodními nádržemi.\n\nVesnice je situována 25 kilometrů jihojihozápadně od Galilejského jezera, 13 kilometrů západně od řeky Jordánu, cca 6 kilometrů západně od města Bejt Še'an, cca 78 kilometrů severovýchodně od centra Tel Avivu a cca 52 kilometrů jihovýchodně od centra Haify. Bejt Alfu obývají Židé, přičemž osídlení v tomto regionu je ryze židovské. Je územně propojená s vedlejším kibucem Chefciba.\n\nBejt Alfa leží 3 kilometry od Zelené linie, která odděluje Izrael od okupovaného Západního břehu Jordánu s demografickou převahou palestinských Arabů. Od Západního břehu Jordánu byla počátkem 21. století oddělena izraelskou bezpečnostní bariérou.\n\nBejt Alfa je na dopravní síť napojena pomocí lokální silnice číslo 669.\n\nBejt Alfa byla založena v roce 1922. K jejímu založení došlo 4. listopadu 1922. Zakladateli vesnice byli polští židovští přistěhovalci v rámci třetí alije. Ti se roku 1921 zapojili do aktivit mládežnického sionistického hnutí ha-Šomer ha-Cair a následujícího roku se usadili zde, v lokalitě známé tehdy pod arabským názvem Chirbet Bajt Ilfa. Ta zase navazovala na starší osídlení regíonu sahajícího do starověku. Nedlouho po založení kibucu, roku 1929, byla poblíž Bejt Alfy objevena synagoga z doby Talmudu a Mišny s mozaikovou podlahou. Tato synagoga v Bejt Alfa je dnes turisticky využívána a je vyhlášena za národní park.\n\nŠlo o první kibuc zřízený hnutím ha-Šomer ha-Cair. V počáteční fázi museli osadníci provést melioraci močálů, které lemovaly Nachal Charod podél Bejt Še'anského údolí.\n\nV dubnu 1927 byl kibuc Bejt Alfa jednou ze zastávek československého prezidenta Tomáše Garrigua Masaryka na jeho cestě po Palestině. Šlo o první návštěvu hlavy některého státu v Palestině po první světové válce.\n\nV roce 1929, během arabských nepokojů v Palestině, byla vesnice napadena okolními Araby. V roce 1936 z Bejt Alfy vzešla skupina osadníků, která založila cca 2 kilometry východním směrem první opevněnou osadu typu Hradba a věž (dnes Nir David). Podobné osady pak vznikaly na desítkách míst tehdejší britské Palestiny.\n\nKvůli ideologickým rozporům mezi obyvateli došlo v roce 1940 k částečné výměně obyvatelstva mezi kibucem Bejt Alfa a kibucem Ramat Jochanan poblíž Haify. Stoupenci strany Mapaj odtud odešli a nahradili je stoupenci ha-Šomer ha-Cair (o ideologických rozdílech obyvatel kibuců viz článek kibuc).\n\nBěhem války za nezávislost v roce 1948 Bejt Alfa sloužila jako jedno z center Hagany. Vesnice byla v počátečním stádiu války ostřelována Araby. Roku 1949 měla vesnice 518 obyvatel a rozlohu katastrálního území 6000 dunamů (6 kilometrů čtverečních).\n\nEkonomika kibucu je založena na zemědělství a průmyslu. V obci funguje oblastní střední škola. V Bejt Alfa je k dispozici zdravotní středisko, plavecký bazén a další sportovní areály, společná jídelna a obchod. Kibuc zahájil nabídku stavebních pozemků pro soukromé uchazeče. V první fázi takto prodal 13 parcel.\n\nObyvatelstvo kibucu Bejt Alfa je sekulární. Podle údajů z roku 2014 tvořili naprostou většinu obyvatel v Bejt Alfa Židé - cca 700 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1000 osob).\n\nJde o menší sídlo vesnického typu s dlouhodobě stagnující populací, která ale od roku 2007 skokově narostla, zejména díky existenci centra pro absorpci nových přistěhovalců. K 31. prosinci 2014 zde žilo 969 lidí. Během roku 2014 populace klesla o 13,6 %.\n\n\n\n"}
{"id": "521506", "url": "https://cs.wikipedia.org/wiki?curid=521506", "title": "Tankcsapda", "text": "Tankcsapda\n\nTankcsapda je maďarská heavy metal-rocková kapela. Samostatně začala hrát v roce 1989, první album neslo název \"Baj van!!\". Předtím spolupracovala s další kapelou Aurora.\n\nJejími členy jsou Lukács László, Cseresznye a Fejes Tamás. Dříve byli součástí skupiny také Buzsik György, Elek Ottó a Tóth Laboncz Attila,\n\n"}
{"id": "521511", "url": "https://cs.wikipedia.org/wiki?curid=521511", "title": "Abštorfští z Vojenic", "text": "Abštorfští z Vojenic\n\nAbštorfští z Vojenic je větev českého vladyckého rodu z Vojenic, nazývaná podle Abstorfu (dnes Opatova u Litomyšle). Rod mezi lety 1531 a 1618 vlastnil křetínské panství.\n\nV červeném štítě se nachází obrněná paže, rostoucí z levého okraje štítu a pokrčená v lokti, držící v dlani meč (lovecký tesák) se zlatým jílcem, směřující hrotem dolů. Korunovaná kolčí helma je s červeno-stříbrnými pokrývkami. Klenot má otevřená křídla, pravé je děleno stříbrno-červeně a levé naopak.\n\n"}
{"id": "521515", "url": "https://cs.wikipedia.org/wiki?curid=521515", "title": "Shannon Bahrkeová", "text": "Shannon Bahrkeová\n\nShannon Bahrke (* 7. listopadu 1980, Reno) je americká akrobatická lyžařka v disciplíně jízda na boulích (\"moguls\"). Je rovněž podnikatelkou - se svým přítelem založili společnost \"Silver Bean Coffee\".\n\nShannon Bahrke je dvojnásobná olympijská medailistka - v Salt Lake City 2002 získala stříbro, ve Vancouveru 2010 bronz. Stejnou bilanci má i z mistrovství světa. Je sedminásobná vítězka závodů Světového poháru.\n\n"}
{"id": "521520", "url": "https://cs.wikipedia.org/wiki?curid=521520", "title": "Letiště Jičín", "text": "Letiště Jičín\n\nLetiště Jičín je veřejné vnitrostátní letiště s civilním provozem. Leží přibližně 2 kilometry jihozápadně od města Jičín a na samé hranici Českého ráje. Hojně se využívá k sportovní činnosti aeroklubu a k vyhlídkovým letům nad Prachovské skály případně Krokonoše.\n\nLetiště je určeno pro lety VFR za dne a výsadkovou činnost. Provozní doba je od 15. dubna do 15. listopadu ve dnech – sobota, neděle a státem uznaný svátek v hodinách: 8:00 – 15:00 UTC. Mimo provozní dobu jsou přílety na LKJC povoleny jen po předchozí konzultaci s provozovatelem letiště (ověření provozuschopnosti pohybových ploch).\nPřílet letadla bez obousměrného radiového spojení je možný pouze po předchozí dohodě s provozovatelem letiště.\n\nLetištní okruhy: RWY 12 pravé / RWY 30 levé\nVýška okruhů: 1900ft/580m AMSL\nFrekvence: 118,080 MHz (Jičín RADIO)\n\n\n"}
{"id": "521522", "url": "https://cs.wikipedia.org/wiki?curid=521522", "title": "Arcuate rilles", "text": "Arcuate rilles\n\nArcuate rilles (někdy nazývané Arcuate rimae, česky obloukovité brázdy) jsou údolí s plochým dnem a strmými stěnami na povrchu Měsíce. Dno je několik kilometrů široké a protější stěny rovnoběžné a srázné. Jejich hloubka je od 50 do 250 m. Podobají se tak tektonickým zlomům na Zemi. Vyskytují se hlavně u okrajů měsíčních moří Oceanus Procellarum, Mare Imbrium, Mare Serenitatis, Mare Tranquillitatis a Mare Humorum.\n\nJejich původ je stále předmětem výzkumu, předpokládá se, že jejich vznik souvisí s izostatickým stlačením hornin podloží impaktních pánví po jejich naplnění bazaltovými výlevy. Tlak bazaltových výlevů způsobil pokles vnitřních částí a na okraji vznikly zlomy (Arcuate rilles) a hřbety (Dorsa).\n"}
{"id": "521524", "url": "https://cs.wikipedia.org/wiki?curid=521524", "title": "Trần Thái Tông", "text": "Trần Thái Tông\n\nTrần Thái Tong (17. července 1218 – 17. června 1277), byl vietnamský císař (1226–1258) z dynastie Trần. Od roku 1258 byl velký císař.\n\nTrần Thái Tong se narodil jako Trần Canh v roce 1218, v této době byla vládnoucí dynastie Lý v úpadku, čehož využil jeho strýc Trần Thủ Độ a donutil tehdejšího císaře Lý Huệ Tônga, aby za Trần Thái Tônga provdal svoji jedinou dceru Lý Chiêu Hoàng. K této svatbě došlo již v roce 1224 a o rok později byla Lý Chiêu Hoàng donucena abdikovat ve prospěch svého manžela. Trần Thái Tong se stal císařem roku 1226, v té době mu však bylo pouze dvanáct let, proto za něj prakticky vládl jeho strýc Trần Thủ Độ.\n\nV roce 1257 se Vietnamu pod jeho velením podařilo odrazit tzv. první mongolskou invazi, což byl obrovský vojenský úspěch. Po této invazi se jeho politika soustředila na odvrácení další invaze a to jak zahraniční, tak vnitřní. V rámci zahraniční politiky uznával nadřazenost mongolské říše, v rámci vnitřní politiky udělal řadu opatření, která umožňovala lepší organizaci armády.\n"}
{"id": "521535", "url": "https://cs.wikipedia.org/wiki?curid=521535", "title": "Recyklace kovů", "text": "Recyklace kovů\n\nRecyklace kovů je proces opětovného využití použitého kovu.\nDůvod recyklace je jednak ekologický, protože zatížení životního prostředí při získávání kovů z rud je podstatně vyšší, než při recyklaci a recyklace snižuje množství kovů, které by se spolu s odpadem dostávaly do životního prostředí. Také ekonomický efekt není zanedbatelný, protože získávání kovů z kovového odpadu je většinou levnější než těžba a zpracování rud.\n\nRecyklace začíná shromažďováním použitého kovu ve výkupnách a sběrnách, kde je kovový odpad tříděn do stanovených sort a rozměrově upravován. Některé vytříděné sorty jsou určeny k přímému využití jako hutní vsázka. Ostatní sorty procházejí další úpravou obvykle u specializovaných firem, kde se postupně získávají jednotlivé druhy kovů. Účelem je, získat jednotlivé kovy v co nejčistší formě nebo je alespoň zbavit těch nečistot, které jsou pro další zpracování nejškodlivější. \n\nByznys s odpady aneb jak prodávat marketing recyklace? \n"}
{"id": "521538", "url": "https://cs.wikipedia.org/wiki?curid=521538", "title": "Chefcibah", "text": "Chefcibah\n\nChefcibah nebo Chefcivah ( , Heftziba, v oficiálním seznamu sídel Hefzi-Bah) je vesnice typu kibuc v Izraeli, v Severním distriktu, v oblastní radě Gilboa.\n\nLeží v nadmořské výšce 76 m pod úrovní moře na pomezí intenzivně zemědělsky obdělávaného Charodského údolí (které dál k východu přechází v v Bejtše'anské údolí) a pohoří Gilboa. Svahy pohoří Gilboa jsou většinou zalesněné a vystupují prudce ze dna údolí. Poblíž vesnice zde Gilboa vybíhá v dílčí vrcholky Har Barkan a Har Gefet. Severně od obce začíná zcela rovinaté Charodské údolí, jímž protéká potok Nachal Charod, členěné četnými umělými vodními nádržemi.\n\nVesnice je situována 25 km jihojihozápadně od Galilejského jezera, 13 km západně od řeky Jordánu, přibližně 6 km západně od města Bejt Še'an, 78 km severovýchodně od centra Tel Avivu a 52 km jihovýchodně od centra Haify. Chefcibah obývají Židé, přičemž osídlení v tomto regionu je ryze židovské. Vesnice je územně propojená s vedlejším kibucem Bejt Alfa.\n\nChefcibah leží 3 km od Zelené linie, která odděluje Izrael od okupovaného Západního břehu Jordánu s demografickou převahou palestinských Arabů. Od Západního břehu Jordánu byla počátkem 21. století oddělena izraelskou bezpečnostní bariérou.\n\nChefcibah je na dopravní síť napojena pomocí lokální silnice číslo 669.\n\nChefcibah byl založen v roce 1922. Zakladateli kibucu byla skupina židovských přistěhovalců z třetí alije původem z Německa a Československa, kteří předtím procházeli zemědělským výcvikem na farmě Chavat Chefcibah poblíž Chadery. Později se sem přistěhovali i Židé z Rumunska a SSSR.\n\nKibuc Chefcibah vznikl jen několik set metrů od osady Bejt Alfa založené téhož roku. Postupem času obě vesnice srostly do souvislé aglomerace, byť si uchovávají svou administrativní samostatnost. Nedlouho po založení kibucu byla na pomezí Chefcibahu a sousední Bejt Alfy objevena synagoga z doby Talmudu a Mišny s mozaikovou podlahou. Tato synagoga v Bejt Alfa je dnes turisticky využívána a je vyhlášena za národní park.\n\nRoku 1949 měla vesnice 371 obyvatel a rozlohu katastrálního území 2456 dunamů (2,456 km²).\n\nEkonomika je založena na zemědělství a průmyslu. Kibuc prošel privatizací a odměňuje své členy individuálně, podle odvedené práce. V obci funguje zdravotní středisko a plavecký bazén.\n\nObyvatelstvo kibucu Chefcibah je sekulární. Podle údajů z roku 2014 tvořili naprostou většinu obyvatel v Chefcibahu Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě klesající populací. K 31. prosinci 2014 zde žilo 463 lidí. Během roku 2014 populace stoupla o 3,8 %.\n\n\n"}
{"id": "521552", "url": "https://cs.wikipedia.org/wiki?curid=521552", "title": "Flexomornis", "text": "Flexomornis\n\nFlexomornis je dávno vyhynulým druhem enantiornitinního ptáka. Žil na území dnešního Texasu v období cenomanu. Je znám pouze jeden druh, \"F. howei\", popsaný v roce 2010.\n\n"}
{"id": "521554", "url": "https://cs.wikipedia.org/wiki?curid=521554", "title": "Marco Ruffo", "text": "Marco Ruffo\n\nMarco Ruffo \"(údaje o narození a úmrtí nejsou známy)\" byl známý italský architekt 15. století.\n\nDoma působil v Miláně jako vojenský architekt. V Benátkách se setkal s ruským velvyslancem, který z pověření Ivana III. hledal tvůrčí osobu pro výstavbu v Kremlu; tak se dostal do Moskvy.\n\nV Rusku se zúčastnil prací na stavbách na Moskevského kremlu. V Rusku byl nazýván \"Mark Frjazin\". Frjasin byl přitom pseudonym příjmení, které je odvozené od staroruského výrazu \"frjaz\", označovaný pro cizince. Toto jméno bylo tehdy bez rozdílu dáváno v Rusku žijícím cizincům. Tak se jmenovali nejméně tři italští architekti v Kremlu působící zde v 15. století. Jako \"Anton Frjazin\" byl označován architekt Antonio Gilardi, \"Bon Frjazin\" (občanské jméno pro neznámého) a \"Aleviz Frjazin\" – Aloisio da Milano.\n\nV Rusku byl činný v letech 1485 až 1495 na pozvání velkoknížete Ivana III. Velikého (1440–1505) z rodu Rurikovců. Podle jeho návrhů vznikla dosud zachovaná hradební zeď s věžemi Kremlu: Spasská věž, Beklemiševská věž a Nikolská (Mikulášská) věž. V roce 1491 v Kremlu dokončil společně se svým krajanem Pietro Antonio Solari stavbu Diamantového paláce (Грановитая палата).\n\nV roce 1991 proběhla v Moskvě oslava 500 let trvání Fasetového paláce; přitom byl přítomen jeho potomek kníže Rufo Ruffo.\n\n"}
{"id": "521559", "url": "https://cs.wikipedia.org/wiki?curid=521559", "title": "Vojtěch Bernatský", "text": "Vojtěch Bernatský\n\nMgA. Vojtěch Bernatský (* 13. března 1975 Praha) je český televizní sportovní moderátor. \n\nV letech 1995–1999 studoval na FAMU, katedře filmové a televizní produkce. Dne 15. srpna 2014 si na zámku Ctěnice vzal za manželku partnerku Kateřinu, se kterou má dceru Elišku. Na svatbě mu byl za svědka Petr Svěcený.\n\nOd konce roku 1995 byl externím spolupracovníkem Redakce sportu České televize, od 1. ledna 2001 je zaměstnán v Redakci zpravodajství. Pracovně zařazený je jako moderátor pořadu \"Branky, body, vteřiny\".\n\nPůsobil také jako reportér během přímých přenosů zápasů České hokejové extraligy. Od roku 1998 do roku 2012 moderoval televizní Olympijská studia.\n\nV minulosti působil jako moderátor pořadu České televize \"Svět rekordů a kuriozit\". V roce 2009 se stal spolu s Petrou Janů vítězem soutěže \"Duety… když hvězdy zpívají\".\n\nZa roky 2011–2014 se stal vítězem ankety TýTý v kategorii „Sportovní moderátor“.\n\n"}
{"id": "521560", "url": "https://cs.wikipedia.org/wiki?curid=521560", "title": "Raymond Hecht", "text": "Raymond Hecht\n\nRaymond Hecht (* 11. listopadu 1968, Gardelegen, Sasko-Anhaltsko) je bývalý východoněmecký a později německý atlet, jehož specializací byl hod oštěpem.\n\nPrvní úspěch zaznamenal v roce 1987 na juniorském mistrovství Evropy v Birminghamu, kde získal bronzovou medaili. Na mistrovství Evropy ve Splitu 1990 skončil ve finále desátý (77,72 m). Na následujícím evropském šampionátu v Helsinkách 1994 se umístil na pátém místě. Těsně pod stupni vítězů, čtvrtý skončil na mistrovství světa v Göteborgu 1995, kde se stal mistrem světa Jan Železný. O rok později se kvalifikoval na letní olympijské hry v Atlantě. Ve finále měřil jeho nejdelší pokus 86,88 m, což stačilo na čtvrté místo. Bronz získal finský oštěpař Seppo Räty, který hodil o deset cm dále.\n\nV roce 1998 získal bronzovou medaili na mistrovství Evropy v Budapešti, kde byli lepší jen britští oštěpaři Mick Hill a Steve Backley. O rok později skončil pátý na světovém šampionátu v Seville (85,92 m). I na letní olympiádě v Sydney 2000 nezískal medaili, když se umístil znovu na čtvrtém místě . V roce 2001 skončil pátý na mistrovství světa v kanadském Edmontonu. Jeho posledním velkým závodem bylo mistrovství Evropy v Mnichově 2002, kde se umístil na pátém místě (83,95 m). \n\nJeho osobní rekord ho řadí na čtvrté místo v historických tabulkách. Dál hodil v celé historii novým typem oštěpu jen Rus Sergej Makarov, Fin Aki Parviainen a několikrát český oštěpař Jan Železný. \n\n"}
{"id": "521564", "url": "https://cs.wikipedia.org/wiki?curid=521564", "title": "Tomcat", "text": "Tomcat\n\nTomcat (anglický výraz pro kocoura) označuje:\n"}
{"id": "521567", "url": "https://cs.wikipedia.org/wiki?curid=521567", "title": "Československý spisovatel", "text": "Československý spisovatel\n\nČeskoslovenský spisovatel, později Český spisovatel, bylo jedno z nejvýznamnějších nakladatelství v Československu v 2. polovině 20. století. Firma byla po desetiletí provázána s Českým literárním fondem (název byl oficiálně uváděn i Československý spisovatel, nakladatelství českého literárního fondu).\n\nNakladatelství vzniklo v roce 1949 spojením Nakladatelství a knihkupectví František Borový, Evropského literárního klubu, SFINX - Bohumil Janda a Nakladatelského družstva Máj. Jeho úkolem bylo vydávání soudobé české poezie a prózy a výsledků literární vědy. V období 1949-1956 byl jeho ředitelem spisovatel Václav Řezáč.\n\nRoku 1970 se nakladatelství stalo vydavatelskou platformou \"Českého literárního fondu\". Mezi zaměstnance patřila i řada spisovatelů a literárních vědců.\n\nČeskoslovenský spisovatel vydával reprezentativní publikace soudobé české literární tvorby, jeho knihy získaly i řadu zahraničních ocenění. Mezi nejznámější edice patřily \"Spirála\", \"Slunovrat\", \"Klub přátel poezie\", \"Zlatý klíček\", \"Klenotnice\", \"Knihovna české prózy\". Vycházela zde i řada literárních časopisů (\"Host do domu\", \"Tvář\").\n\nV roce 1993 došlo k přejmenování na \"Český spisovatel\", v roce 1997 nakladatelství zaniklo.\nV roce 2008 došlo k obnovení značky \"Československý spisovatel\" pod záštitou společnosti Levné knihy, a. s. (dříve Levné Knihy KMa), tato spolupráce trvala pouze do roku 2013.\n\nCelkem vyšlo v nakladatelství přibližně 6 500 titulů.\n\nNová společnost \"Československý spisovatel, s.r.o.\" byla zapsána do obchodního rejstříku v roce 2008.\n\n\n\n"}
{"id": "521580", "url": "https://cs.wikipedia.org/wiki?curid=521580", "title": "Aki Parviainen", "text": "Aki Parviainen\n\nAki Uolevi Parviainen (* 26. října 1974, Helsinky) je bývalý finský atlet, jehož specializací byl hod oštěpem.\n\nPrvní úspěch zaznamenal v roce 1991 v Soluni na mistrovství Evropy juniorů, kde získal bronzovou medaili. O rok později se stal v jihokorejském Soulu juniorským mistrem světa. V roce 1999 na světovém šampionátu v Seville získal zlatou medaili (89,52 m). Na letních olympijských hrách v Sydney 2000 skončil na pátém místě (86,62 m). O rok později vybojoval stříbrnou medaili na mistrovství světa v Edmontonu, když jeho jediný platný pokus ve finále měřil 91,31 m. Mistrem světa se stal Jan Železný.\n\nJeho osobní rekord ho řadí na druhé místo v historických tabulkách. Dál hodil v celé historii novým typem oštěpu několikrát jen český oštěpař Jan Železný.\n\n\n"}
{"id": "521584", "url": "https://cs.wikipedia.org/wiki?curid=521584", "title": "Seznam katastrálních území v okrese Český Krumlov", "text": "Seznam katastrálních území v okrese Český Krumlov\n\nV této tabulce je uveden kompletní výčet katastrálních území Okresu Český Krumlov, včetně rozlohy a sídel, které na nich leží.\nCelková výměra 1614,98 km\n\nhttp://www.uir.cz/, územně identifikační registr ČR\n"}
{"id": "521586", "url": "https://cs.wikipedia.org/wiki?curid=521586", "title": "Akademie Chan-lin", "text": "Akademie Chan-lin\n\nAkademie Chan-lin (čínsky: znaky 翰林院, pinyin Hànlín Yuàn) byla čínská akademická a správní instituce založená v 8. století za vlády tchangského císaře Süan-cunga.\n\nČlenství v akademii bylo omezeno na elitní skupinu učenců, kteří fungovali jako císařští tajemníci a poradci řešící pro císařský dvůr problémy literárního a ideologického charakteru. Záhy též připravovali návrhy císařských ediktů. Experti akademie zpracovávali oficiální interpretace konfuciánských klasiků, na jejichž základě byly hodnoceny práce uchazečů o úřední hodnosti. Akademie také fungovala jako nejvyšší vzdělávací instituce pro úředníky, císařská knihovna, spadali pod ní dvorní malíři. Od 10. století zodpovídala i za historiografii.\n\nAkademie fungovala nepřetržitě až do roku 1911.\n\n"}
{"id": "521588", "url": "https://cs.wikipedia.org/wiki?curid=521588", "title": "Jaroslav Jurečka", "text": "Jaroslav Jurečka\n\nJaroslav Jurečka (* 10. února 1943 Vsetín) je český politik, po sametové revoluci československý poslanec Sněmovny lidu Federálního shromáždění za Občanské fórum, později za ODS, v 90. letech 20. století senátor za Senátní obvod č. 7 – Plzeň-jih, počátkem 21. století hlavní manažer ODS.\n\nJe ženatý, má dceru a syna. Absolvoval Fakultu technické a jaderné fyziky ČVUT v Praze. Do listopadu 1989 působil po dobu 20 let v plzeňské Škodě jako výzkumný pracovník. Podílel se na projektech jaderných elektráren.\n\nV letech 1999–2004 vedl představenstvo společnosti Factoring KB, jež patří Komerční bance. V roce 2007 se stal prorektorem pro rozvoj Vysoké školy Karla Engliše v Brně.\n\nBěhem sametové revoluce zakládal plzeňské Občanské fórum. Ve volbách roku 1990 zasedl do Sněmovny lidu (volební obvod Západočeský kraj) za OF. Po rozkladu Občanského fóra v roce 1991 přešel do poslaneckého klubu ODS. Za ODS obhájil mandát ve volbách roku 1992. Ve Federálním shromáždění setrval do zániku Československa v prosinci 1992.\n\nV 90. letech pracoval také na vládních postech. V letech 1991–1992 působil na postu náměstka ministra federálního ministra financí, v roce 1992 jako 1. náměstek federálního ministra hospodářství a v období let 1993–1996 zastával post náměstka českého ministra pro správu národního majetku a privatizaci. Do zvolení senátorem v roce 1996 zastával funkci poradce ministra financí.\n\nV senátních volbách roku 1996 byl zvolen členem horní komory českého parlamentu, když v obou kolech porazil kandidáta ČSSD Jiřího Poděbradského. Předsedal Výboru pro hospodářství, zemědělství a dopravu. V senátních volbách roku 1998 jej porazil nestraník kandidující za Čtyřkoalici, Jiří Skalický se ziskem 54,09 % hlasů, přestože po prvním kole vedl občanský demokrat v poměru 27,62 % ku 25,51 % hlasů.\n\nV letech 1992–1998 pracoval ve smírčím výboru ODS. V období 1998–2000 předsedal západočeskému regionálnímu sdružení ODS a v letech 1999–2001 navíc zasedal ve výkonné radě strany. V lednu 2005 ho výkonná rada ODS jednomyslně navrhla na post hlavního manažera ODS. Na tomto postu nahradil Libuši Benešovou. Na pozici hlavního manažera ODS působil v letech 2005–2007.\n\n"}
{"id": "521589", "url": "https://cs.wikipedia.org/wiki?curid=521589", "title": "Encyklopedie Jung-le", "text": "Encyklopedie Jung-le\n\nEncyklopedie Jung-le () byla encyklopedie sestavená čínskými učenci říše Ming v letech 1403–1408, největší kdy napsaná encyklopedie.\n\nDílo bylo na příkaz císaře Jung-le sestaveno komisí sestávající z více než dvou tisíc učenců v letech 1403–1408. V čele komise stál a hlavním editorem byl Jao Kuang-siao. Encyklopedie zahrnovala osm tisíc děl všech oborů lidského vědění – zemědělství, umění, astronomie, drama, geologie, historie, literatury, lékařství, přírodních věd, náboženství, filozofie a technologie, stejně jako popis přírodních i nadpřirozených událostí. Měla 917 480 stran v 22 937 dílech sloučených do 11 095 svazků, dílo obsahovalo na 50 milionů znaků čínského písma.\n\nDo dnešního dne přežil pouze nepatrný zlomek – méně než 400 svazků – celého díla.\n\n"}
{"id": "521591", "url": "https://cs.wikipedia.org/wiki?curid=521591", "title": "Bang-Bang Club", "text": "Bang-Bang Club\n\nBang-Bang Club byl název spojovaný především se skupinou čtyř fotografů činných v oblasti Jižní Afriky v období apartheidu, zejména mezi roky 1990 a 1994, než byl po volbách v roce 1994 zvolen prvním černým prezidentem Jihoafrické republiky Nelson Mandela. Zatímco řada fotografů a fotoreportérů s Bang Bang Clubem pracovala (např. James Nachtwey nebo Gary Bernard), byli to především čtyři muži, kteří byli s tímto klubem spojeni: Kevin Carter, Greg Marinovich, Ken Oosterbroek a Joao Silva.\n\nNázev \"Bang Bang-Club\" se zrodil z článku publikovaném v Jihoafrické časopisu \"Living\". Původně se spolek jmenoval \"Bang Bang Paparazzi\", později byl však název změněn na \"Club\", protože jeho členové cítili, že slovo paparazzi neodpovídá jejich práci. Název pochází z kultury samotné, obyvatelé obce mluví o fotografech \"bang-bang\" s odkazem na násilí, ke kterému dochází uvnitř jejich komunity, ale doslova \"bang-bang\" znamená zvuk střelby a je to hovorová forma označující používaná pro konfliktní fotografy.\n\nDne 18. dubna 1994, během přestřelky mezi Národními mírovými silami a příznivci Afrického národního kongresu v městysu Tokoze, křížová palba Oosterbroeka zabila a vážně zranila Marinoviche. Soudní vyšetřování smrti Oosterbroeka proběhla v roce 1995. Soudce rozhodl, že žádná strana nenese za jeho smrt vinu. V roce 1999 řekl peacekeeper Brian Mkhize Marinovichovi a Silvovi, že věří, že kulka, která zabila Oosterbroek byla jeho.\n\nCarter spáchal sebevraždu v červenci 1994.\n\nV roce 2000 Marinovich a Silva zveřejnili knihu \"Bang Bang Club\", ve které popsali své zkušenosti.\n\nDva členové klubu vyhráli Pulitzerovu cenu za fotografii. Greg Marinovich ji vyhrál v roce 1991 za reportáž o smrti Lindsaye Tshabalaly v roce 1990. Kevin Carter ji získal v roce 1994 za fotografii supa, který pronásledoval hladovějící dítě v jižním Súdánu.\n\n\n"}
{"id": "521593", "url": "https://cs.wikipedia.org/wiki?curid=521593", "title": "Virvytė", "text": "Virvytė\n\nVirvytė (žemaitsky \"Virvītė\" litevsky někdy také nazývaná Virvyčia, od pramene do jezera Paršežeris pod názvem Upstas, mezi Paršežerisem a jezerem Lūkstas pod názvem Sietuvos, dále až k jezeru Biržulis pod názvem Varnelė) je řeka na severu Žemaitska, pramení v mokřadu \"Ežero pelkė\" 3 km na východ od města Laukuvy, okres Šilalė. Protéká okresy Šilalė, Telšiai a Mažeikiai. Teče na sever, dále na severozápad, protéká Paršežerisem, mokřady \"Paršežerio pelkė\" a \"Sietuvos pelkė\", jezerem Lūkstas, mokřadem \"Debesno pelkė\", městem Varniai, mokřadem \"Degėsių-Vartuvos pelkė\", jezerem Biržulis, mokřadem \"Pabiržulio pelkė\", městysem Tryškiai a za vsí Gyvoliai u vsi Santekliai se vlévá do Venty 224 km od jejího ústí do Baltského moře jako její levý přítok. Šířka koryta v horním a středním toku 4 - 12 m, v dolním toku do 30 m. Hloubka 0,5 - 1 m. Rychlost toku v horním toku 0,2 — 0,4 m/s, ve středním a dolním toku 0,5 — 0,9 m/s. Šířka říčního údolí v horním toku je 50 — 60 m, v dolním toku do 800 m. Na jaře řekou proteče 39 %, v létě 10 %, na podzim 22 % a v zimě 29 % celkového ročního průtoku. Na řece bylo 13 vodních mlýnů a 6 hydroelektráren. V současnosti je na řece 8 vodních mlýnů a 4 hydroelektrárny.\n\n\"V tomto článku je použit překlad textu z článku\" \"Virvytė\" \"na wikiprojektu mažeikiaiské oblastní Wikipedie\"\n"}
{"id": "521594", "url": "https://cs.wikipedia.org/wiki?curid=521594", "title": "Ol Pejeta", "text": "Ol Pejeta\n\nOl Pejeta (anglicky Ol Pejeta Conservancy či Ol Pejeta Bush Camp) je název soukromé rezervace nacházející se v centrální Keni. Ol Pejeta byla postupně vybudována v 80. letech 20. století z původního ranče. Jedná se o nevládní neziskovou organizaci chránící velká zvířata Afriky (zejména pak šimpanze učenlivého (\"Pan troglodytes\")). Spolu s těmito zvířaty se v rezervaci nachází i skot plemene Boran (vznikl křížením plemen Simentál a Charolais). Koncem roku 2009 byli do Ol Pejety dopraveni také 4 z 8 tehdy žijících nosorožců tuponosých severních (\"Ceratotherium simum cottoni\") ze Zoo v Dvoře Králové. Došlo zde k poslednímu pokusu o záchranu tohoto poddruhu, ale v březnu 2018 zde zemřel poslední samec a na živu tak zůstaly už jen dvě samice. V Ol Pejetě se v současnosti nachází ještě 3 nosorožci tuponosí jižní (\"Ceratotherium simum simum\") a 83 nosorožců dvourohých (\"Diceros bicornis\").\n"}
{"id": "521606", "url": "https://cs.wikipedia.org/wiki?curid=521606", "title": "Jaroslav Fiala (politik ČSSD)", "text": "Jaroslav Fiala (politik ČSSD)\n\nJaroslav Fiala (* 29. února 1956) je český politik ČSSD, v letech 2006 až 2010 poslanec Parlamentu ČR, bývalý zastupitel Karlovarského kraje.\n\nV letech 1976–1982 vystudoval ekonomiku průmyslu na VŠE v Praze. V období 1982–1984 absolvoval postgraduální studium v oboru tvorba a ochrana životního prostředí na ČVUT. V roce 1994 získal na VŠZ v Praze akademickou hodnost kandidáta zemědělsko-lesnických věd. V roce 1995 ještě prošel státním rekvalifikačním programem – likvidátor, správce konkurzní podstaty.\n\nV letech 1980–1992 pracoval v Poldi Kladno, z toho v posledních dvou letech zastával funkci vedoucího závodu. Poté do roku 1995 vedl firmu VESO, a.s., poté se začal věnovat lázeňství. Od roku 2003 vyučuje na Středočeském vysokoškolském institutu v Kladně, kde od roku 2005 zasedá ve správní radě.\nV dubnu 2001 se stal členem ČSSD\n\nV komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Karlovy Vary za ČSSD. Profesně se k roku 2002 uvádí jako ekonom, následně k roku 2006 coby poslanec, v roce 2010 jako vysokoškolský učitel. V krajských volbách roku 2004 byl zvolen do Zastupitelstva Karlovarského kraje za ČSSD. V krajském zastupitelstvu působil jako předseda výboru pro hospodaření s majetkem a od roku 2004 byl rovněž místopředsedou Krajského výkonného výboru ČSSD Karlovarského kraje.\n\nVe volbách v roce 2006 byl zvolen do poslanecké sněmovny za ČSSD (volební obvod Karlovarský kraj). Byl místopředsedou kontrolního výboru sněmovny a členem výboru pro obranu. Ve volbách v roce 2010 svůj mandát neobhájil, přestože kandidoval v čele volební listiny ČSSD v Karlovarském kraji, ze sněmovny jej vyřadilo tzv. kroužkování, kdy si občané vybrali za poslance Josefa Novotného.\n\nKdyž na podzim 2010 město Karlovy Vary schválilo hlasy ODS a ČSSD kontroverzní prodej Lázní III za 95 miliónů Kč, stala se nabyvatelem firma Lázně III–Veso, která již předtím měla tento objekt v nájmu. Jaroslav Fiala byl jejím spolumajitelem. V roce 2012 se uvádí jako vlastník společnosti Bau-reality.\n"}
{"id": "521608", "url": "https://cs.wikipedia.org/wiki?curid=521608", "title": "Empenthrin", "text": "Empenthrin\n\nEmpenthrin (též nazývaný vaporthrin) je syntetický pyrethroid používaný v insekticidech. Je účinný proti široké škále létajícího hmyzu, včetně molů a dalšího hmyzu poškozujícího textil. Má nízkou akutní toxicitu pro savce (orální LD je nad 5 000 mg/kg pro potkany samce, nad 3500 mg/kg pro samice a více než 3 500 mg/kg pro myši). Pro ryby a další vodní živočichy je vysoce toxický (96hodinová LC pro pstruha duhového je 1,7 μg·l, 48hodinová EC pro hrotnatku 20 μg·l).\n"}
{"id": "521616", "url": "https://cs.wikipedia.org/wiki?curid=521616", "title": "Embryonální vývoj", "text": "Embryonální vývoj\n\nPod pojmem embryonální vývoj (též zárodečný vývoj či embryogeneze) je v běžné mluvě myšlen vývoj embrya (zárodku) živočichů, a to zejména obratlovců, jako je člověk (viz embryonální vývoj člověka). Podobným vývojem však prochází v podstatě všichni živočichové. Zcela unikátním způsobem pak probíhá embryonální vývoj rostlin, který je v tomto článku ponechán stranou.\n\nPravděpodobně nejsložitějším vývojem prochází embrya strunatců, a proto jim je v tomto textu věnována velká pozornost. Jevy jako vznik neurální trubice, chordy a žaberních oblouků na embryu však jsou známy právě u různých druhů obratlovců a nejsou tedy obecně platné.\n\nZygota, vlastně oplozené vajíčko, vzniká oplozením - splynutím pohlavních buněk. Pohlavní buňky mají každá poloviční sádku chromozómů (u člověka 1n - haploidní), po splynutí je zygota diploidní. Zygota je již obvykle polarizovaná a v jedné části obsahuje výživné látky (žloutek), naopak v animální části se bude odehrávat vlastní dělení a vývoj. Po určitých procesech, jež se ve vajíčku po oplození odehrají, se roztáčí kolo buněčných dělení, tzv. rýhování, čímž vlastně začíná vývoj moruly a později blastogeneze.\n\nRýhování je vlastně mnoho po sobě jdoucích mitotických dělení. U běžných buněk bývá mezi dvěma děleními poměrně dlouhá interfáze, kdy dochází k přípravě na další dělení, ale rýhující se vajíčko má interfázi velice redukovanou a neznatelnou. Důležité je pro buňku pokaždé rychle replikovat (kopírovat) svou DNA – s přepisem DNA v RNA (tzv. transkripcí) se nezdržuje a veškerá buněčná RNA pochází ještě od matky. Blastomery se tedy postupně zmenšují a 16-buněčná morula je rozměrově stejná, jako původní oplozené vajíčko.\n\nRýhování může být dvojího druhu buď úplné (totální, holoblastické.) nebo částečné (parciálním, meroblastické). Úplné rýhování probíhá u vajíček s nízkým nebo žádným obsahem žloutku (např. savci, měkkýši nebo hlístice). Částečné rýhování probíhá u vajíček se žloutkem a může být superficiální (povrchové, u hmyzu) nebo diskoidální (terčíkovité).\n\nBlastula je rané embryonální stadium, které má kulovitý tvar a uvnitř obsahuje dutinu, blastocoel. V klasickém schématu embryonálního vývoje vzniká v procesu blastulace (blastogeneze) z moruly a vyvíjí se z ní gastrula. Blastula je typická tím, že v ní začíná docházet k první regulaci buněčného dělení a také začíná vlastní transkripce, díky čemuž může docházet k diferenciaci buněk.\n\nPodoba blastuly závisí na typu rýhování, jimž dělící se zárodek procházel. V některých případech dokonce blastula vůbec nemusí mít zřetelný blastocoel (je plná). Rozlišuje se:\n\nBlastula u savců se nazývá blastocysta. Ta se pohybuje volně v děloze, vyživuje se jejím sekretem, ale nakonec (u člověka během 6. dne vývoje zárodku) dojde k přichycení celé blastocysty k epitelu endometriální sliznice a k postupnému uhnízdění – nidaci.\n\nV průběhu časné embryogeneze začínají obvykle vznikat zárodečné listy. To platí pro všechny pokročilé živočichy, zahrnované obvykle do Eumetazoa. Podle toho, zda vznikají listy dva nebo tři, rozlišujeme živočich dvojlisté a trojlisté. Zárodečné listy vznikají v době, kdy se blastula mění na gastrulu. Tento proces se nazývá gastrulace. Gastrula má nakonec již dvě vrstvy buněk a obsahuje dutinu (tzv. prvostřevo), která se otvírá do okolního světa otvorem zvaným blastoporus. Vrstvy gastruly se postupně transformují v tzv. zárodečné listy - entoderm, ektoderm a mezoderm.\n\nPodle nejčastěji uváděného schématu gastrulace se buňky na jednom konci kulovité blastuly začnou pohybovat směrem dovnitř dutiny, čímž vytváří jakýsi polokulovitý dutý útvar (přirovnávaný k prokopnutému míči). Migrující buňky posléze téměř přilnou k těm na opačné straně a v místě, kde zprvu začala gastrulace, jsou teď prvotní ústa (tedy budoucí ústa prvoústých). Gastrulace však probíhá u různých organizmů různě a zrovna způsob gastrulace u člověka je poměrně specifický. Závisí totiž na typu blastuly, z níž gastrula vzniká. Z coeloblastuly vzniká coelogastrula přibližně tak, jak bylo právě popsáno. Jiná situace nastává u blastul, které obsahují velké množství žloutku nebo například vůbec nejsou duté. V takových případech se uplatňují složitější procesy, při nichž se určitá populace buněk začne množit a prorůstat určitým směrem.\n\nDalší kroky již samozřejmě nejsou univerzální a neuplatňují se tedy u všech živočichů; příkladem je namátkou neurulace a vznik chordy, oba procesy probíhají v podstatě výhradně u strunatců.\n\nKlíčem ke vzniku notochordu u lidského enmbrya je proces gastrulace: nořící se epiblastové buňky vytváří tímto způsobem entodermální a mezodermální tkáně. Jednou z nich je i notochord čili struna hřbetní. Část buněk vnikajících primitivní brázdičkou do spodní části embrya se stáčí směrem k tzv. prechordální ploténce, o tu se zastaví a vytvoří hlavový úsek notochordu. Následně sice nakrátko zaniká, ale později se opět zvýrazňuje a tvoří pevnou osu vedoucí od Hensenova uzlu (na jenom konci brázdičky) až po prechordální ploténku. Díky slavnému procesu neurální indukce později dojde nad chordou ke vzniku nervové trubice (osa nervové soustavy) a později i základů dalších struktur.\n\nEmbryonální stadium, v němž vzniká neurální trubice, se nazývá neurula – vlastně je to však pozdní gastrula. Spouštěčem vzniku neurální trubice je vznik struny hřbetní (chorda dorsalis). V této souvislosti se říká, že dochází k neurální indukci. Ektoderm ležící nad chordou začne díky tomu tloustnout a formuje se nejprve tzv. neurální ploténka, jejíž tkáň se označuje jako neuroektoderm. Tím začíná celý proces neurulace. Následně se buňky nervové ploténky vchlipují, okraje ektodermu nad ním („neurální valy“) se začnou vzájemně přibližovat a nakonec splývají, čímž vzniká pod ektodermem dutá neurální trubice. Neurulace probíhá poněkud odlišně v hlavové části, než ve zbytku těla, velkou roli tam totiž hraje tzv. kaudální morfogenetický systém. Proces neurulace je poté víceméně u konce, vzniklá nervová trubice má uvnitř tzv. nervový kanálek.\n\nV pozdějších fázích vývoje embrya však dojde k velkým tvarovým změnám nervové trubice, při nichž vznikají komplikovanější struktury, jako je mícha nebo mozek. S procesem neurulace souvisí také vznik neurální lišty, což je populace buněk, které vzniknou po odškrcení nervové trubice od zbylého ektodermu. Buňky neurální lišty mají schopnost migrace a dávají vznik důležitým tkáním v těle obratlovců.\n\nTělní segmentace je ze všech živočichů asi nejrozvinutější u členovců a podrobně zkoumána byla u octomilky („mouchy“ rodu \"Drosophila\"). Octomilky jsou oblíbeným modelovým organismem genetiků a proto není divu, že zde byl průběh segmentace popsán právě z molekulárního hlediska. Výraznou roli hraje v segmentaci těla hmyzu gen bicoid, který umožňuje již velmi záhy po oplození vajíčka rozlišit budoucí přední a zadní část embrya. Tento morfogen řídí spouštění dalších genů v jednotlivých tělních článcích, tyto geny se označují gap geny. Postupně se tím spouští čím dál jemnější kontrola nad jednotlivými oblastmi embrya.\n\nU strunatců, jako je například člověk, však dochází rovněž ke vzniku segmentů, které se označují somity či také primitivní segmenty. Jsou to párové oblasti mezodermu, které se vytváří v raných fázích vývoje a leží na obou bocích podél struny hřbetní. Obecně platí, že se odštěpují jako váčky z coelomu. Posléze vyplňují prostor kolem neurální trubice a nakonec vrůstají i do bočních mezer mezi střevem a stěnou těla. U kopinatců je vývoj poněkud odlišný než například u ryb, ale obecně ze somitů vznikají zejména svaly, někdy však i podkožní vazivo,vylučovací soustava atd. Na svalovině ryb jsou na dobře patrné myomery, které se vyvíjí právě ze somitů.\n\nŽaberní oblouky (\"arcus branchiales\") jsou přepážky, které oddělují jednotlivé žaberní štěrbiny. Na první pohled by se mohlo zdát, že se jedná o nevýznamnou strukturu u několika vodních obratlovců, ale žaberní oblouky se vyskytují v embryonálním stadiu většiny obratlovců. Všichni obratlovci se totiž vyvinuly z předků ve vodě. Ti měli zřejmě 9 párů žaberních štěrbin a oblouků. Kruhoústí (primitivní obratlovci) mají tento stav do velké míry zachovaný, ale již u čelistnatých obratlovců došlo k velkým stavebním změnám, díky nimž vznikly čelisti. Například u ryb jsou žaberní oblouky sloužící k výměně plynů pouze čtyři, pátý bývá přeměněn na požerákové zuby. Tyto rybí žaberní oblouky se samozřejmě u suchozemských obratlovců ve své původní funkci nezachovaly; přesto se během embryonálního stadia zakládají a vytváří neuvěřitelné množství struktur v lidské hlavě i krku. V tom také tkví největší význam žaberních oblouků.\n\nNakonec se embryo obvykle mění na fétus čili plod. Např. embryonální vývoj člověka technicky vzato končí devátý týden po oplození. V té době jsou již vytvořeny základy všech orgánových soustav.\n\n"}
{"id": "521621", "url": "https://cs.wikipedia.org/wiki?curid=521621", "title": "Kostel svatého Leonarda", "text": "Kostel svatého Leonarda\n\nKostelů zasvěcených svatému Leonardu je více:\n\nČeská republika:\na další…\n\nzahraničí:\n\n"}
{"id": "521630", "url": "https://cs.wikipedia.org/wiki?curid=521630", "title": "Genesis Rock", "text": "Genesis Rock\n\nGenesis Rock je kámen, který mezi měsíčními vzorky dopravila na Zem výprava Apolla 15. Chemická analýza zjistila, že se jedná o anortozit a jeho stáří je přibližně 4 mld. let. V době nálezu to byl největší anortozit dopravený z měsíčního povrchu na Zemi.\n\n"}
{"id": "521633", "url": "https://cs.wikipedia.org/wiki?curid=521633", "title": "Pavel Hojda", "text": "Pavel Hojda\n\nPavel Hojda (* 2. listopadu 1952 Duchcov) je český politik, v letech 1998 až 2013 poslanec Poslanecké sněmovny PČR, od roku 2016 zastupitel Karlovarského kraje, od roku 1990 zastupitel města Cheb, člen KSČM.\n\nVyučil se automechanikem, poté absolvoval střední školu pro pracující. Po studiu na Vysoké škole strojní a elektrotechnické v Plzni nastoupil do ČSAD v Chebu. V období 1990–1993 se živil jako automechanik a autoelektrikář u soukromé firmy v Německu. V letech 1995–1999 vedl firmu TEREA Cheb, s.r.o.\n\nOd roku 1972 byl členem KSČ, v současnosti členem KSČM.\n\nV roce 1980 vstoupil do komunální politiky, dodnes působí v zastupitelstvu města Cheb. Do tamního zastupitelstva byl opakovaně volen v komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010.\n\nVe volbách v roce 1998 byl zvolen do poslanecké sněmovny za KSČM (volební obvod Západočeský kraj). Mandát obhájil ve volbách v roce 2002, volbách v roce 2006 a volbách v roce 2010. Byl setrvale členem sněmovního hospodářského výboru (od roku 2006 jeho místopředseda). V období let 2006–2010 zasedal rovněž ve volebním výboru sněmovny.\n\nVe stínové vládě KSČM spravuje resort dopravy, průmyslu a obchodu.\n\nVe volbách do Poslanecké sněmovny PČR v roce 2013 kandidoval v Karlovarském kraji jako lídr KSČM, nebyl ale zvolen, za Karlovarský kraj byl zvolen pouze Jaroslav Borka, na kandidátce druhý. Borka měl podle údajné předvolební dohody místo ve sněmovně Hojdovi přepustit, což ale neudělal.\n\nVe volbách do Senátu PČR v roce 2014 kandidoval za KSČM v obvodu č. 3 – Cheb. Se ziskem 14,16 % hlasů skončil na 3. místě a nepostoupil tak ani do kola druhého. V krajských volbách v roce 2016 byl za KSČM zvolen zastupitelem Karlovarského kraje.\n\n"}
{"id": "521636", "url": "https://cs.wikipedia.org/wiki?curid=521636", "title": "Broken-Hearted Girl", "text": "Broken-Hearted Girl\n\n„Broken-Hearted Girl“ je píseň od americké R&B zpěvačky Beyoncé. Je to sedmý singl z jejího třetího alba \"I Am… Sasha Fierce\".\n"}
{"id": "521637", "url": "https://cs.wikipedia.org/wiki?curid=521637", "title": "Karl Pearson", "text": "Karl Pearson\n\nKarl Pearson, původním jménem Carl Pearson, (27. březen 1857 - 27. dubna 1936) byl anglický matematik a filozof, zastánce machizmu, zakladatel oboru matematické statistiky a její aplikace na biologii (biometrie). V roce 1911 založil v Londýně na University College historicky první katedru statistiky. Ve své základní filozofické práci \"Gramatika vědy\" (1892) se věnuje otázkám metodologie vědy. Úloha vědy se podle něj zakládá na klasifikaci a popisu faktů. Materiální věci představují skupiny smyslových vjemů a zákonů přírody. Prostor a čas jsou výtvory lidského rozumu.\n\nNarodil jako druhé dítě Williama Pearsona a Fanny Smithové. Měl staršího bratra Arthura a mladší sestru Amy.\n\"Carl Pearson\" se nechtěně stal \"Karl Pearson\", poté co byl takto chybně zapsán na univerzitě v Heidelbergu v roce 1879. Používal obě tyto varianty svého jména až do roku 1884, kdy se s konečnou platností ponechal jméno Karl (údajně také díky jmenovci Karlu Marxovi, i když někteří lidé tvrdí opak) a stal se všeobecně známý jako \"KP\".\n\nV roce 1890 se oženil s Marii Sharpovou se kterou měl dvě dcery, Sigrid Loetitia Pearson, Helgu Sharpe Pearson a syna Egona Sharpe Pearson. Egon Sharpe Pearson se stal stejně jako jeho otec významným statistikem a působil jako vedoucí oddělení Aplikované statistiky na University College v Londýně.\n\nStudoval na University College v Londýně, následně nastoupil do královské University v Cambridge ke studiu matematiky. Mezi lety 1879 a 1880 se zabýval středověkou literaturou a německou literaturou z 16. století na univerzitách v Berlíně a Heidelbergu.\n\nUniversitu v Cambridge vystudoval v roce 1879. Následně odcestoval do Německa studovat fyziku na univerzitě v Heidelbergu, kde navštěvoval přednášky slavného fyziologa Emila du Bois-Reymonda o darwinismu. Dále studoval v Berlíně římské právo, středověkou literaturu a literaturu z 16. století a také socialismus. Byl silně ovlivněn těmito kurzy a stal se odborníkem na německou literaturu. Dokonce mu bylo nabídnuto místo v německém oddělení na Universitě v Cambridge.\nV své první knize, \"Nový Werther\", naznačuje, proč se věnoval studiu různých témat: \" spěchal jsem od vědy k filosofii, a od filozofie k našim starým básníkům, a poté, po únavě tím přílišným idealismem jsem se navrátil k vědě. Už jste se někdy pokusily představit všechno, co je ve světě dobré vědět, že každý předmět ve vesmíru si zaslouží být prostudován? Velikáni literatury, tajemství mnoha-rozměrného prostoru, pokusy Boltzmanna a Crookse proniknout do laboratoře přírody, Kantovy teorie vesmíru, a do nejnovějších objevů v embryologii, s úžasným příběhem vývoje života - jaká je nezměrnost mimo náš dosah! ... Lidstvo se zdá na pokraji nových a slavných objevů. To, co vytvořil Isaac Newton pro zjednodušení planetárních pohybů, musí být nyní provedeno k sjednocení různých izolovaných teoriích matematické fyziky v jeden celek.\"\n\nVrátil se pak do Londýna, aby studoval práva stejně jako kdysi jeho otec, a mohl tak pracovat v advokátní komoře. Jeho dalším kariérním postupem se stal vstup do jednoho z významných sdružení pro advokáty, kde přednášel právo až do roku 1881 (ačkoli právo nikdy nepraktikoval). Následně se vrátil k matematice, když se stal profesorem matematiky na Královské akademii v roce 1881 a profesorem na University College v roce 1883. V roce 1884 zde byl jmenován předsedou oddělení aplikované matematiky a mechaniky. Na Gresham College se profesně seznámil se zoologem Walterem Weldonem a spolu spolupracovali na rozvoji biometrie a evoluční teorie až do Weldonovi smrti v roce 1906. Před svou smrtí jej seznámil s Francisem Galtonem bratrancem známého Charlese Darwina. Galton se v té době zabýval aspekty vývoje jakým je dědičnost a eugenika. Převzal jeho nadšení nad zmíněnou oblastí výzkumu a po jeho smrti napsal jeho životopis a publikoval jeho práce. Při této činnosti prohlašoval, že by Galton měl být za svou práci významnější než Charles Darwin.\n\nV souladu s Galtonovým přáním se stal předsedou eugeniky a genetiky na University College v Londýně. Zde také založil Ústav aplikované statistiky, kde zůstal až do odchodu do důchodu v roce 1933.\n\nKdyž Albert Einstein se svými dvěma mladšími přáteli Mauricem Solovinem a Konrádem Habichtem začínali diskutovat o problémech fyziky a matematiky byla to právě práce Karla Pearsona Gramatika vědy, která je uvedla do problematiky. V této knize bylo několik témat, která se později staly součástí teorií Einsteina a dalších vědců. Pearson tvrdil, že zákony přírody jsou vztaženy k schopnosti pozorovatele vnímat. Tvrdil, že nevratnost přírodních procesů, je čistě relativní pojem. Pozorovatel, který cestuje rychlostí světla by viděl neměnnou současnost, nebo absenci pohybu. Spekuloval, že pozorovatel, který cestoval rychleji než světlo uvidí obrácení času, podobně jako v kině je film pozpátku. Pearson rovněž v práci zmiňuje antihmotu, čtvrtý rozměr, a zakřivení času.\n\nPearsonova práce se uplatnila v rozvoji matematické statistiky pro oblast biologie, epidemiologie, antropometrie, medicíny a sociálních dějin. V roce 1901 s Weldonem a Galtonem založili časopis Biometrika, jejímž předmětem byl vývoj statistických teorií. Pearson sám redigoval tento časopisu až do své smrti. Také založil časopis Annals of Eugenika (nyní Annals of Human Genetics).\nPearson vytvořil mnoho klasických statistických metod, které se běžně používají dnes. Mezi jeho příspěvky se řadí následující:\n"}
{"id": "521638", "url": "https://cs.wikipedia.org/wiki?curid=521638", "title": "Miloš Patera", "text": "Miloš Patera\n\nMiloš Patera (* 26. ledna 1962 Karlovy Vary) je český politik, počátkem 21. století poslanec Parlamentu ČR za Karlovarský kraj, bývalý člen ODS.\n\nPo maturitě na gymnáziu vystudoval Fakultu stavební ČVUT v Praze, kde v roce 1984 obdržel titul Ing. Do roku 1992 pracoval pro Pozemní stavby Karlovy Vary, odcházel z pozice stavbyvedoucího. Pracoval také ve firmě Lias Vintířov. V letech 1993 až 2013 byl členem ODS. Je ženatý. Má syna a dceru.\n\nV komunálních volbách roku 1994 a komunálních volbách roku 1998 byl zvolen do zastupitelstva města Karlovy Vary za ODS. Neúspěšně sem kandidoval v komunálních volbách roku 2002. Profesně se uvádí k roku 1998 jako vedoucí obchodu a marketingu, k roku 2002 coby poslanec. V krajských volbách roku 2000 byl zvolen do Zastupitelstva Karlovarského kraje za ODS.\n\nVe volbách v roce 2002 byl zvolen do poslanecké sněmovny za ODS (volební obvod Karlovarský kraj). Byl členem sněmovního výboru pro sociální politiku a zdravotnictví a od února do června 2006 i členem rozpočtového výboru. Mandát obhájil ve volbách v roce 2006. Byl členem kontrolního výboru a rozpočtového výboru (v období prosinec 2009 – červen 2010 i jeho místopředsedou). Působil i jako místopředseda poslaneckého klubu ODS. Ve sněmovně setrval do voleb v roce 2010. V červnu 2006 ho postihla mozková příhoda, ale na výkon jeho mandátu to nemělo vliv, protože se zotavil. V roce 2008 musel vysvětlovat sněmovnímu mandátovému a imunitnímu výboru, zda není v konfliktu zájmů, když koncem roku 2007 neuvedl, že je předsedou dozorčí rady společnosti, jíž svým hlasováním pomohl k pětimiliónové dotaci ze státního rozpočtu. Patera se hájil tím, že jde obecně prospěšnou společnost \"České lázně v Evropě\" a má v ní jen kontrolní funkci.\n\nVe volbách 2010 svůj mandát neobhájil kvůli takzvanému kroužkování, přestože vedl kandidátku ODS v Karlovarském kraji. Před volbami v roce 2010 navíc měl konflikt s vedením strany, když prohlásil: „\"ODS v Karlových Varech má svůj zenit za sebou. Občanům nelze lhát, když všichni vidí, jaké jsou výsledky lhaní a podivných kauz. Jsem přesvědčen, že podzimní komunální volby v Karlových Varech skončí pro ODS velmi slabým výsledkem\".“ V reakci na jeho výroky zaznělo z ODS, že by měl z kandidátní listiny odstoupit. Po odchodu z poslanecké sněmovny se stal členem správní rady VZP. Na námitky, že jde o takzvanou trafiku, tedy post přidělený nikoliv díky schopnostem, ale pro uplatnění bývalých politiků, reagoval následovně: „\"odmítám, že jde o trafiku. Podívejte se, jak fungují bývalí politici po celém světě, premiéři běžně dostávají významné posty, přednáší\".“ A dále prohlásil: „\"Strana by měla chovat větší úctu k lidem, kteří pro ni pracovali. V mém případě tomu tak není. Pomohla mi sedět v jedné správní radě za pár korun, nejsou to žádné statisíce, padesáti tisíce ani třicetitisíce. Samozřejmě, čekal bych víc\".“\n\nV roce 2011 se uvádí, že podniká v lázeňství a je předsedou představenstva firmy \"České lázně v Evropě\".\n\nVe volbách do Poslanecké sněmovny PČR v roce 2013 kandidoval v Karlovarském kraji jako lídr hnutí Hlavu vzhůru, ale neuspěl.\n"}
{"id": "521644", "url": "https://cs.wikipedia.org/wiki?curid=521644", "title": "Anna Haagová", "text": "Anna Haagová\n\nAnna Haagová, rozená Anna Hanssonová (* 1. června 1986 v Köpingu), je bývalá švédská běžkyně na lyžích. Závodila za klub \"IFK Mora SK\".\n\nV závodě Světového poháru dospělých poprvé startovala 18. 11. 2006 ve švédském Gällivare. Na Mistrovství světa v klasickém lyžování startovala poprvé v Liberci 2009 a získala tam bronzovou medaili v závodu štafet. Při svém prvním staru na ZOH obsadila ve Vancouveru 2010 4. místo v běhu na 10 km volně. Na stejné olympiádě pak dosáhla životního úspěchu ziskem dvou stříbrných medailí – v kombinaci na 15 km a v týmovém sprintu (s Charlotte Kalla). V závodech Světového poháru v běhu na lyžích byla zatím nejlépe dvakrát třetí (21. 11. 2009 v Beitostølenu 10 km volně a 20. prosince 2009 v Rogle 15 km klasicky). V celkovém pořadí Tour de Ski byla třináctá (2007/08) a sedmá (2008/09).\n\nJe svobodná a žije v Moře. Jejím přítelem je švédský běžec na lyžích Emil Jönsson. Na jaře 2008 změnila své příjmení z Hanssonová na Haagová, což je rodné příjmení její matky.\n\n"}
{"id": "521649", "url": "https://cs.wikipedia.org/wiki?curid=521649", "title": "Merseburg", "text": "Merseburg\n\nMerseburg nebo Merseburk (česky zastarale \"Meziboř\") je historické město ve středním Německu na řece Saale se slavným dómem, zámkem a technickou univerzitou. V okolí města byl ve 20. století významný chemický průmysl.\n\nMísto bylo osídleno už od mladší doby kamenné a v muzeu jsou nálezy z halštatské i římské doby. Jako město se poprvé připomíná koncem 9. století, po roce 919 zde založil Jindřich I. Ptáčník císařskou falc, roku 968 bylo založeno biskupství, kolem roku 1000 benediktinský klášter a roku 1015 dóm sv. Jana Křtitele, z něhož se dodnes zachovala románská krypta. Biskup Dětmar z Merseburku ve své kronice, která obsahuje i mnoho důležitých údajů o českých dějinách, popsal dějiny 10. století. Roku 1219 dostalo město hradby, k roku 1289 se poprvé připomíná městská samospráva a od roku 1426 bylo město členem Hansy. Kolem roku 1470 byl přestavěn zámek a roku 1473 zde vznikla první tiskárna.\n\nPo roce 1561 přišla do města reformace, biskupství i klášter byl zrušen a majetek připadl panovníkovi. Po roce 1605 byl opět přestavěn zámek a v letech 1656–1738 zde sídlil sasko-merseburský hrabě, což městu velmi prospívalo. Po Vídeňském kongresu roku 1815 připadl Merseburg Prusku. V roce 1841 byly v biskupské knihovně objeveny tzv. Merseburské zlomky, opis prastarých zaříkadel a svědectví o předkřesťanské kultuře starých Germánů. Roku 1846 se Merseburg připojil na železnici a po roce 1916 zde začaly vznikat chemické továrny (Buna, Leuna). Za druhé světové války bylo město silně poškozeno a další historické části byly strženy po roce 1968. Počet obyvatel dosáhl maxima (téměř 51 tisíc) v roce 1961 a od té doby pomalu klesal. Teprve po roce 1989 začala důkladná rekonstrukce památek.\n\n\nMerseburg má přímé železniční spojení s městy Halle, Naumburg a Eisenach a leží na dálnicích A9 a A38.\n\n\n\n"}
{"id": "521654", "url": "https://cs.wikipedia.org/wiki?curid=521654", "title": "Ascaridia galli", "text": "Ascaridia galli\n\nAscaridia galli (škrkavka slepičí) je kosmopolitně rozšířený druh hlístic (\"Nematoda\") parazitujících ve střevním traktu ptáků.\n\n\"A. galli\" je velký, žlutobíle zbarvený červ. Kutikula je příčně zřasená. Ústa jsou obdána třemi prominujícími rty, jejichž volný okraj je opatřen zoubky. Dorzální ret je opatřen dvěma zřetelnými papilami, dva lateroventrální rty mají po jedné papile. Cervikální křídla chybějí.\n\nSamec bývá 1,4-7,6 cm dlouhý a 490 µm až 1,21 mm široký. Jeho kaudální konec je opatřen nevelkými křidélky a kruhovou nebo mírně oválnou preanální přísavkou velikosti 170-190 x 210-230 µm, jež je ohraničena mohutným chitinovým prstencem, přerušeným pouze v zadní části kruhovitou papilou. Na kaudálním konci se nachází 10 párů papil. Vzdálenost kloaky ke konci těla je asi 0,68 mm. Obě spikula jsou stejně velká, dosahují délky 0,54-2,4 mm; proximálně se rozšiřují, distálně naopak zužují.\n\nSamice je 3,3-11,6 cm dlouhá a 800 µm až 1,8 mm široká. Vulva je uložena ve střední části těla. Vzdálenost mezi řití a koncem těla se pohybuje od 0,4 do 1,88 mm.\n\nVajíčka jsou oválná, silnostěnná, velikosti 65-88 x 40-54 µm. Jsou velmi odolná vůči chemickým činidlům. Mají 3 obaly: (1) vnější tenká a propustná blána bílkovinné povahy slouží k přichycování vajíčka na různé předměty, (2) velmi tlustý střední obal vajíčka (\"membrana lucida\") je jeho mechanickou ochranou, a (3) vnitřní obal (\"membrana vitellina\") je voskové povahy a je odolná vůči chemickým látkám s výjimkou rozpustidel tuků.\n\nŠkrkavky (askaridie) patří mezi geohelminty, vyvíjejí se přímo bez mezihostitele. Pohlavně dospělé samičky kladou v proventrikulu nebo duodenu vnímavého hostitele velký počet nerozrýhovaných vajíček, která odcházejí do vnějšího prostředí s trusem. Usuzuje se, že samička naklade za život až 50 miliónů vajíček, což při délce života 1 rok znamená asi 140 tisíc vajíček denně. Ve vnějším prostředí dochází za příznivých teplotních a vlhkostních podmínek a za dostatku kyslíku k rýhování vajíček. Rychlost vývoje vajíček je nepřímo úměrná teplotě prostředí - při teplotě 17 °C trvá vývoj 25 dní, při teplotě 39 °C pouze 5 dní. Nerozrýhovaná vajíčka jsou ve vnějším prostředí poměrně odolná. Mráz –8 až –12 °C vydrží 15 hodin; při 10 °C přežívají měsíc.\n\nK infekci hostitele dochází pozřením zralých vajíček nebo paratenických hostitelů (dešťovky, luční kobylky), v jejichž těle larvy přežívají. Prostředí trávicího traktu (proventrikulus a svalnatý žaludek) aktivizuje larvy k pohybu a k opuštění obalů vajíček. V prvních 9 dnech po infekci (PI) zůstávají larvy v tenkém střevu volně mezi klky. Od 10. do 17. dne PI se zavrtávají předním koncem těla do sliznice, a po 18. dni PI opouštějí sliznici a zůstávají volně ve střevním luminu. Larvy nemigrují různými orgány hostitele a vytvářejí tak vlastní typ vývoje (tzv. askaridioidní). Pohlavně dospívají v 50 dnech a během vývoje se 3x svlékají. Dospělci zůstávají v organismu hostitele 9-14 měsíců.\n\nInfekce škrkavkou slepičí se u kura domácího projevuje nejintenzivnější mezi 10. až 17. dnem PI. Na sliznici tenkého střeva dochází k poškození střevních klků a Lieberkühnských krypt. Na sliznici se objevují zánětlivé změny, otoky, hyperémie, hemoragie a buněčná infiltrace. Pronikání larev sliznicí střeva vede k podráždění nervových zakončení a k poruše sekrece žláz a trávicích pochodů. Po 18. dnu PI se larvy uvolňují ze sliznice zpět do lumina střeva, exsudace je zmenšená a převládají produktivní procesy, jejichž účelem je zahladit defekty na sliznici, což trvá zpravidla do 30. dne PI. Velký počet červů může způsobit až obturaci střeva s následným úhynem. Překonáním infekce získává drůbež imunitu.\n\n\nParazituje v tenkém střevu, ojediněle i ve slepých střevech perliček. Samec \"A. numidae\" je 19-35 mm dlouhý, má 10 párů kaudálních papil; spikula jsou dlouhá 3 mm. Samice dosahuje délky 30-50 mm. Larvy \"A. numidae\" zůstávají v luminu střeva 4-14 dní a pak se zavrtávají do sliznice střeva.\n\nParazituje v tenkém střevu krůt,na kura domácího se nepřenáší. Samec \"A. dissimilis\" měří 35-65 mm a spikuly jsou dlouhé 1,3-2,2 mm. Samice jsou dlouhé 50-105 mm. Vývoj \"A. dissimilis\" je podobný jako u \"A. galli\". Vajíčka \"A. dissimilis\" dozrávají během 9-10 dnů; larvy maturují ve střevě za 30 dní.\n\n\nParazituje u holubovitých (\"Columbidae\") v tenkém střevu, někdy také v jícnu, proventrikulu, svalnatém žaludku, játrech nebo v tělní dutině. Samec \"A. columbae\" je 50-70 mm dlouhý; spikuly jsou stejně dlouhá 1,2-1,9 mm; má 4 páry ventrálních papil v blízkosti anu. Samice je 20-95 mm dlouhá. Vývoj \"A. columbae\" je mnohem invazivnější než \"A. galli\". Larvy 2. stadia často penetrují střevní sliznicí a mohou se dostat do jater, plic i CNS. V játrech se larvy dále nevyvíjejí, jsou resorbovány. Červi maturují asi za 37 dní po pozření rozrýhovaných vajíček.\n\n\nParazituje v tenkém střevu divoce žijících kurovitých ptáků (tetřev, koroptve, bažanti, křepelky) i volně žijících ptáků. \"A. compar\" je menší než \"A. galli\" - samec dosahuje 36-48 mm; spikula jsou dlouhá 1,8 mm; má 4 páry preanálních papil, z toho 2 páry v blízkosti preanální přísavky a 2 páry před anem. Samice je dlouhá 84-96 mm. Vývoj je podobný jako u \"A. galli\".\n\n\n"}
{"id": "521657", "url": "https://cs.wikipedia.org/wiki?curid=521657", "title": "Ferdinand VI.", "text": "Ferdinand VI.\n\nFerdinand VI. (španělsky \"Fernando VI de Borbón\"), 23. září 1713, Madrid, Španělsko – 10. srpna 1759, Villaviciosa de Odón), zvaný Moudrý nebo Spravedlivý, španělský král od roku 1746 do roku 1759, čtvrtý syn Filipa V. a jeho první ženy Marie Luisy Savojské. V roce 1729 se oženil v katedrále sv. Jana Křtitele v Badajozu s Marií Barbarou z Braganzy, jež pak byla španělskou královnou do své smrti v roce 1758.\n\nKdyž Ferdinand v roce 1746 nastoupil na trůn, bylo Španělsko účastníkem válek o rakouské dědictví, které záhy poté, v roce 1748, skončily mírem z Aachen (Cách); zde všechny zúčastněné evropské mocnosti potvrdily pragmatickou sankci. Španělsku nepřinesly žádný benefit. Svou vládu začal Ferdinand eliminací vlivu královny vdovy \"Alžběty (Isabely) Farnese\" a skupiny italských dvořanů, jejímž byla středem. Poté, co se stabilizovala mírová situace v zemi, snažil se král realizovat politiku neutrality a míru se zahraničím, aby získal prostor k realizaci vnitřních reforem. Jejich novými protagonisty byli frankofil \"markýz de la Ensenada\" a José de Carvajal y Lancaster, stranící naopak dohodě s Velkou Británií. Zápas mezi nimi skončil v roce 1754 smrtí Carvajalovou a pádem Ensenady; novou silnou osobností monarchie se stal Ricardo Wall.\n\n30. srpna 1749 schválil Ferdinand tvrdé stíhání cikánů, známé jako \"Velká razie\", s cílem zajistit je a následně vymýtit ve svém království.\n\nNařízením z 2. července 1751 zakázal svobodné zednářství.\n\nNejdůležitějším činem po dobu vlády Ferdinanda VI. bylo povýšení markýze de Ensenada, sekretáře (ministra) financí, námořnictví a Indie. Navrhl účast státu na modernizaci země. Pro to bylo nutné udržet si silné postavení v zahraničních vztazích, neboť Francie i Velká Británie chtěly alianci se Španělskem, Velká Británie ovšem bez odstoupení Gibraltaru. Uvažoval se také tajný plán \"Velké razie\" se záměrem uvěznit všechny cikány v království.\n\nMezi Ensenadovy projekty náleží:\n\nBěhem válek o rakouské dědictví a sedmileté války Španělsko posílilo svou vojenskou moc.\n\nHlavním konfliktem bylo střetnutí s Portugalskem kvůli kolonii Sacramento (část Uruguaye, odkud proudil britský kontraband přes Río de la Plata). José Carvajal dosáhl v roce 1750 podepsáním Madridské smlouvy toho, že Portugalsko se této kolonie vzdalo za volnou plavbu po Río de la Plata. Na oplátku Španělsko postoupilo Portugalsku dvě oblasti na brazilské hranici, jednu v Amazonii a druhou na jihu, kde se nacházelo šest ze třiceti jezuitských misií věnujících se indiánům Guaraní. Španělé museli jezuitské misionáře vyhnat, což vyprovokovalo střetnutí s indiány Guaraní, které trvalo jedenáct let. Tento konflikt vyvolal krizi na španělském dvoře. Markýz Ensenada, příznivce jezuitů, a padre Francisco Rábago y Noriega, králův zpovědník a člen Tovaryšstva Ježíšova, byli sesazeni a obviněni z maření dohod s Portugalskem.\n\nV roce 1729, ve svých 16 letech, se Ferdinand v Badajozu oženil s Marií Barbarou z Braganzy, dcerou portugalského krále Jana V. Portugalského, o dva roky starší vzdělanou a kultivovanou ženou příjemného vzhledu a milé povahy, velkou milovnicí hudby. Ferdinand sdílel její vášeň pro hudbu, vzniklo mezi nimi hluboké pouto a lze říci, že se Ferdinand a Barbara hluboce milovali. Po dobu vlády Ferdinandova otce Filipa V. žili podle vůle Filipovy druhé manželky Alžběty Farnese izolovaně od dvora.\n\nBarbařin bratr Josef, následník portugalského trůnu, se oženil s Ferdinandovou nevlastní sestrou infantkou Marianou Viktorií.\n\nKdyž v roce 1746 Ferdinand nastoupil po smrti svého otce na španělský trůn, Barbara hrála u dvora důležitou roli, především jako prostředník mezi portugalským králem a svým manželem.\n\n27. srpna 1758 zemřela po dlouhé agonii v Aranjuezu Ferdinandova manželka, královna Marie Barbara, což způsobilo i silné zhoršení zdravotního stavu krále samotného (král i královna byli oba těžce nemocní) a vyvolalo u něho šílenství. Poslední dobu svého života strávil v odloučení od světa v zámku Villaviciosa de Odón, kde zemřel 10. srpna roku 1759, téměř na rok přesně od smrti své milované ženy. Místo posledního odpočinku nalezli oba v kostele sv. Barbory v Madridu. Jejich náhrobek navrhl Francesco Sabatini a z mramoru a porfyru realizoval Francisco Gutiérrez Arribas.\n\nProtože královský pár neměl vlastních potomků, stal se následníkem Ferdinanda VI. jeho nevlastní (poloviční) bratr Karel III., syn Filipa V. a jeho druhé ženy Alžběty Farnese.\n"}
{"id": "521661", "url": "https://cs.wikipedia.org/wiki?curid=521661", "title": "Liška a pes", "text": "Liška a pes\n\nLiška a pes (v anglickém originále The Fox and the Hound) je americký animovaný film z roku 1981 z dílny Walta Disneye. Filmu se režisérsky ujal Ted Berman a Richard Rich. Námět pochází z novely spisovatele Daniel P. Mannixho. Jedná se v pořadí o 24. snímek z takzvané animované klasiky Walta Disneye. Premiéru měl 10. července 1981. Vypráví příběh Toda — červené lišky a Coppera — loveckého psa. Ti byli nejlepšími přáteli až do doby, kdy objevili, že jejich přirozeným instinktem je lovit se navzájem. Film se stal oblíbeným především pro svou poetickou zápletku, přátelství a odvahu Toda i jeho psího přítele.\n\nHlasy postaviček v originále namluvili herci jako Kurt Russell (Copper), Mickey Rooney (Tod), Pearl Bailey (velke mamy Sovy), Pat Buttram (Starouš), Sandy Duncan (Vixey), Richard Bakalyan (Dinky), Paul Winchell (Boomer), Jack Albertson (Amos Slade), Jeanette Nolan (bábinka), Keith Coogan (malý Tod), a Corey Feldman (malý Copper). Česká verze: Daniel Tůma, Michal Jagelka, Dana Hlaváčová, Alois Švehlík, Jitka Ježková, Vlasta Peterková, Petr Pelzer, Milan Stehlík, Zdeněk Hess, Tomáš Juřička, Jan Vondráček, Filip Holec, Pavel Dytrt, Hana Cross, Vlasta Bláhová, a Lenka Pantůčková. Na film pak volně navazuje film \"Liška a pes 2\" (2006).\n\nFilm začíná honem na lišku, při kterém z liščí nory uteče jen jedno malé liščí mládě - lišák Tod. Toho najdou dva ptáčci, kteří celé dny chytají malého červíčka. Ti ho zavedou k moudré sově a ta ho nechá u stařenky, která žije poblíž. Stařenčin soused, lovec a pytlák, si v té době pořídí ke svému loveckému psovi Starouši malé štěně — Coppera. Ten se s Todem spřátelí a celé dny si spolu hrají. Zatím ještě netuší, že je osud již brzy postaví proti sobě jako největší nepřátele.\n\nPo nějaké době nastane okamžik, kdy se Copper vydává na svou první loveckou výpravu. Než se z ní vrátí, on i Tod vyrostou, přesto se stále ještě přátelí. Potom chce ale Starouš zaútočit na Toda, přitom ho ale vážně zraní vlak, protože jsou na kolejích. Copper je rozhořčený a začne Toda nenávidět a Copperův a Staroušův majitel-lovec ho začne hnát z místa na místo. Stařenka tedy Toda dá do lesa, aby byl v bezpečí a aby ho lovec nedostal. Tam se smutný Tod seznámí s krásnou lištičkou Vixey a zdá se, že bude spokojený. Lovec s Cooperem ho však najdou a jejich nenávist pokračuje. Děj vyvrcholí soubojem s grizzlym, při kterém Tod zachrání Coppera i jeho pána a Cooper pochopí, že udělal chybu a vysíleného Toda zachrání před tím, aby ho lovec zastřelil. Film končí tím, že se stařenka stará o zraněného lovce a Copper, ležící vedle spícího Starouše, se podívá na kopec. Sedí tam Tod s Vixey a hledí dolů na něj a na vše, co se kolem děje.\n"}
{"id": "521662", "url": "https://cs.wikipedia.org/wiki?curid=521662", "title": "Mazda Tribute", "text": "Mazda Tribute\n\nMazda Tribute (kódové označení J14) je osobní automobil kategorie SUV vyráběný japonskou automobilkou Mazda od roku 2001. Je vyvíjen společně s Ford Motor Company a založen na platformě pocházející z vozu Mazda 626, která je základem také pro platformu CD2 používanou pro vůz Ford Escape. Tribute se prodává za nižší cenu než Ford Escape a Mercury Mariner (řada SUV postavených na CD2).\n\nVozy Tribute a Escape měly svůj debut v roce 2001, nabídly pohon přední nápravy nebo obou náprav a volbu mezi příčně montovanými zážehovými motory Ford Zetec 2.0 a Ford Duratec 3.0 V6. Ford Escape se prodává v Evropě také jako Ford Maverick, s řadovým čtyřválcem 2.0 s manuální převodovkou nebo s motorem 3.0 s automatickou převodovkou.\n\nHlavním rozdílem mezi Mazdou Tribute a Fordem Escape/Maverick je, že odpružení Tribute je naladěno tvrději, v souladu se sportovní image Mazdy. Tribute je nejstarším stále vyráběným SUV Mazdy.\n\nV současné době (2010) se Mazda Tribute do Česka nedováží. V minulosti však dovážena byla, a to ve dvou variantách s dvoulitrovým a v jedné variantě s třílitrovým motorem.\n\n"}
{"id": "521665", "url": "https://cs.wikipedia.org/wiki?curid=521665", "title": "Vojtěch Šimíček", "text": "Vojtěch Šimíček\n\nVojtěch Šimíček (* 19. srpna 1969 Ostrava) je český právník, vysokoškolský pedagog, soudce Nejvyššího správního soudu (od 12. června 2014 dočasně zproštěn výkonu funkce po dobu výkonu funkce soudce Ústavního soudu). Od roku 2014 soudce Ústavního soudu.\n\nPo listopadu 1989 se ještě jako student práv podílel na vzniku Mezinárodního politologického ústavu Masarykovy univerzity. V roce 1992 absolvoval Právnickou fakultu Masarykovy univerzity v Brně, kde v roce 1995 dokončil i postgraduální studium. V letech 1992 až 1993 působil jako stážista v Německém spolkovém sněmu.\n\nPůsobí na Katedře ústavního práva a politologie Právnické fakulty Masarykovy univerzity v Brně.\n\nSoudcem byl jmenován roku 2003 a přidělen byl k Nejvyššímu správnímu soudu. V roce 2010 předsedal soudnímu senátu, který nejprve odmítl rozpustit Dělnickou stranu. V dalším řízení však senát svým rozsudkem tuto stranu rozpustil. V roce 2011 měl zřejmě za toto rozhodnutí získat cenu Právník roku v kategorii Správní právo, kterou ale odmítl, protože podle něj by soudci „\"nikdy neměli mít dojem, že jsou někomu za cokoliv vděčni\".“\n\nV prosinci 2012 předsedal soudnímu senátu NSS, který řešil stížnosti týkající se registrace kandidátů pro volbu prezidenta republiky. Výklad Ministerstva vnitra České republiky (zastoupeného ředitelem odboru všeobecné správy ministerstva a členem Státní volební komise Václavem Henychem), že „chybovost v obou kontrolních vzorcích“ se rovná součtu chybovostí obou vzorů, prohlásil soud z jazykového hlediska za možný, ale neshledal v zákoně úmysl zákonodárce sankcionovat nesprávné údaje nad rámec exaktních zjištění statistické míry chyb z obou prověřovaných vzorků, a proto prohlásil způsob výkladu a aplikace provedený ministerstvem za jednoznačně protiústavní a také nelogický. Na základě přepočtu podpisů na registračních arších soud nařídil zaregistrovat kandidátku Janu Bobošíkovou. Všechny ostatní námitky soud zamítl. Tři členové soudního senátu včetně předsedy NSS Josefa Baxy, tedy jeho menšina, však uplatnili odlišné stanovisko, podle nějž soud pochybil, když se rozhodl předpokládat ústavnost volebního zákona. Následně se odmítnutý kandidát Tomio Okamura veřejně vyjádřil, že bude podávat (a následně podal) ústavní stížnost proti tomuto rozsudku. Kritizoval především část komentáře rozhodnutí NSS pro média, ve které soudce Šimíček uvedl, že „\"některé petiční archy byly psané celé jednou rukou\"“. Okamura nato adresně prohlásil, že základním důvodem jeho ústavní stížnosti „\"je a bude vyvracení lží doktora Šimíčka a zvrácení jeho naprosto nekvalifikovaného a nespravedlivého rozsudku\"“. I Vladimír Dlouhý se ohradil proti slovům soudce Šimíčka a označil za nedůstojné, aby soudce před veřejností otevřeně spekuloval o tom, že kandidáti podpisy manipulovali. Na základě většinového rozhodnutí Nejvyššího správního soudu nicméně neměli Tomio Okamura a Vladimír Dlouhý právo zúčastnit se voleb prezidenta České republiky v lednu 2013 jako kandidáti na úřad prezidenta.\n\nV letech 1997 až 2003 byl Šimíček asistentem ústavního soudce Vojena Güttlera.\n\nV dubnu 2014 jej prezident Miloš Zeman navrhl jako soudce Ústavního soudu ČR. Dne 29. května 2014 pak v Senátu PČR získal 56 hlasů od 58 přítomných senátorů a jeho kandidatura tak byla schválena. Dne 12. června 2014 byl do této funkce prezidentem jmenován.\n\nV roce 2019 Ústavní soud konstatoval, že oznámení, že občané Ruské federace se nemohou ubytovat v jednom z ostravských hotelů, pokud nepodepíší prohlášení odsuzující anexi Krymu, nebylo diskriminační. Šimíček jako soudce zpravodaj prohlásil, že „To, co udělal daný stěžovatel, koneckonců bylo v souladu s českou zahraniční politikou i politikou mezinárodních organizací.“ \n\n"}
{"id": "521669", "url": "https://cs.wikipedia.org/wiki?curid=521669", "title": "Alsa (přítok Šešuvisu)", "text": "Alsa (přítok Šešuvisu)\n\nAlsa je řeka v Litvě, v Žemaitsku, levý přítok řeky Šešuvis. Pramení ve vsi Latakai, na sever od Viduklė. Teče na jih, potom na jihozápad. Do Šešuvisu se vlévá v místě, kde tato řeka protéká rybníkem Paalsio tvenkinys.\n\nLevé:\n\n"}
{"id": "521670", "url": "https://cs.wikipedia.org/wiki?curid=521670", "title": "Henri Toivonen", "text": "Henri Toivonen\n\nHenri Pauli Toivonen (25. srpna 1956 Jyvaskyla – 2. května 1986 Korsika) byl finský rallyeový jezdec.\n\nNarodil se 25. srpna 1956 ve městě, která je místem konání Rally tisíce jezer. Již odmalička byl veden k závodění, protože jeho otec Pauli i jeho bratr Harri byli oba závodníci v rally.\n\nZačínal na motokárách, ale od devatenácti začal startovat v rally. Poprvé startoval na domácí Rallye tisíce jezer 1975 s vozem Simca Rallye 2. Spolujezdce mu dělal Antero Linqvist. Pro poruchu musel odstoupit, ale o dva roky později dosáhl na stejné soutěži pátého místa ve své třídě. To bylo s vozem Chrysler Avenger. V následujícím roce začal startovat na podnicích mistrovství světa v rallye 1978 s vozem Citroën CX 2400. Při Acropolis rallye 1978 i v Portugalsku musel odstoupit, ale obdržel nabídku startovat ve Finsku s vozem Porsche 911. Na konci sezony se zúčastnil britské RAC rallye 1978, kterou dokončil na devátém místě.\n\nV roce 1979 startoval na větším počtu soutěží, ale vždy s různými vozy. Až o rok později zvítězil na Arctic rally a obdržel angažmá v týmu Talbot a startuje s vozy Talbot Sunbeam Lotus. Portugalsko nedokončí, ale Rallye San Remo 1980 dojíždí na páté pozici. na konci sezony pak zvítězil v britské RAC rallye 1980, pro kterou změnil spolujezdce za Paula Whita. Bylo mu 24 let a donedávna byl nejmladším vítězem závodu mistrovství světa. Nyní drží tento rekord Jari-Matti Latvala, který dokázal vyhrát již ve 22. letech\n\nV sezoně mistrovství světa v rallye 1981 nebyly vozy Talbot konkurenceschopné, protože se objevila skupina B. Jeho spolujezdcem byl Fred Gallagher. Přesto získal páté místo na Rallye Monte Carlo 1982 a dvě druhé pozice v Portugalsku a na San Remu. Pro sezonu mistrovství světa v rallye 1982 tak změnil angažmá a přesunul se k týmuOpel Motorsport, kde pilotoval vůz Opel Ascona 400. S tím získal třetí místo na Acropolis rallye 1982, páté na San Remu a třetí na RAC rallye 1982. pro následující sezonu Opel představil nový vůz Opel Manta 400. Ani ten ale není schopný porážet vozy Lancia 037 a Audi Quattro, takže Henri získává jen čtvrté místo na San Remu. Na konci sezony vítězí pouze na Manx International Rally. Tou dobou ale již u Opelu končí.\n\nV mistrovství světa v rallye 1984 tak nemá žádnou nabídku, takže jen s novým spolujezdcem Juhou Piironenem startují v šampionátu European Rally Championship s vozem Porsche 911 S. I přes zdravotní problémy končí celkově druhý. Přichází aleme nabídka od týmu Lancia Racing na tři starty s vozy Lancia 037. V Portugalsku a na Acropolis rallye 1984 havaroval, ale ve Finsku dojel třetí a získal angažmá na celou další sezonu. V té ale již ani tento vůz nestačí na vozy Peugeot 205 Turbo 16 a Audi Quattro S1. Přesto získává šesté místo v Monte Carlu, čtvrté ve Finsku a třetí na San Remu. Na Sardínii ale havaruje a na čtvrt roku musí přerušit závodění. Lancia ale již připravuje nový vůz Delta S4. ten je poprvé nasazen na RAC Rallye 1985, kde Toivonen vítězí.\n\nPro mistrovství světa v rallye 1986 se jeho spolujezdcem stává Sergio Cresto. Vítězí na Monte Carlu a Costa Smeralda. Ve Švédsku mu vypoví službu motor a v Portugalsku všechny týmy odstoupí kvůli tragické havárii, kdy vůz Ford RS200 vlétne do diváků. Na korsické rally je sice nemocný, ale přesto celou soutěž vede. V osmnácté rychlostní zkoušce ale vyletěl z dráhy a zahynul v troskách vozu při explozi a požáru. Dnes je na místě havárie umístěn pomníček.\n"}
{"id": "521672", "url": "https://cs.wikipedia.org/wiki?curid=521672", "title": "Počítačové reproduktory", "text": "Počítačové reproduktory\n\nPočítačové reproduktory (anebo též multimediální reproduktory), jsou počítačový hardware a výstupní jednotka počítače, která umožňuje reprodukovat signály z počítače ve formě zvuku (hudba, slovo, zvukové efekty a pod.)\n\nJe to externí reproduktorová soustava, většinou s integrovaným zesilovačem. K počítači se připojuje standardním audio 3.5mm stereo jack konektorem. Barevné označení konektoru (zásuvky na zvukové kartě a zástrčky) je zelená. Některé reproduktory používají i Cinch (RCA) konektory. Existují i reproduktory připojené přes USB port. Počítačové reproduktory jsou standardní součástí osobního počítače. Vyrábějí se v široké varietě rozměrů, tvarů, kvalitě, ceně a druhu. Typické počítačové reproduktory jsou plastové skřínky napájené síťovým adaptérem, vybavené ovládáním hlasitosti a vypínačem, s výstupným hudebním výkonem 1 – 2 W. Dražší reproduktory jsou vybavené i dalšími ovládacími prvky (basy, vyvážení a pod.). Vyrábějí se i reproduktorové soustavy 2.1, 4.1, 5.1 a 7.1 (údaj za tečkou znamená počet subwooferů (basových reproduktorů), údaj před tečkou znamená počet satelitů reproduktorové soustavy (např. 5.1 znamená dva přední, dva zadní, střední reproduktor a subwoofer). Záleží na umístění počítače a nároků na zvuky.\n\nZabudovaný zesilovač vyžaduje externí napájení (obvykle síťovým adaptérem).\n\nNěkdy jsou reproduktory zabudované v těle počítače (jeho systémové jednotce) např. u notebooku, anebo jsou součástí monitoru.\n"}
{"id": "521673", "url": "https://cs.wikipedia.org/wiki?curid=521673", "title": "Karolina Špremová", "text": "Karolina Špremová\n\nKarolina Špremová (* 25. října 1984, Varaždín, Chorvatsko tehdy Jugoslávie) je současná chorvatská profesionální tenistka. Hraje pravou rukou, bekhendem obouruč. Jejím nejvyšším umístěním na žebříčku WTA ve dvouhře bylo 17. místo (11. říjen 2004) a ve čtyřhře 182. místo (8. květen 2006). Na okruhu WTA dosud nevyhrála žádný turnaj. Na okruhu ITF zvítězila na 10 turnajích ve dvouhře a jednom ve čtyřhře.\n\nKarolina Špremová se zúčastnila 9 zápasů ve Fed Cupu za tým Chorvatska s bilancí 6-5 ve dvouhře a 3-2 ve čtyřhře.\n\n\n"}
{"id": "521676", "url": "https://cs.wikipedia.org/wiki?curid=521676", "title": "John Grunsfeld", "text": "John Grunsfeld\n\nJohn Mace Grunsfeld, Ph.D. (* 10. října 1958, Chicago, Illinois, Spojené státy americké) je fyzik a od roku 1992 astronaut NASA, veterán letů raketoplánů, který byl pětkrát ve vesmíru. \n\nDo týmu NASA byl vybrán v roce 1992. Od roku 2010 pracuje v Baltimoru v Space Telescope Science Institute.\n\n\nJohn Grunsfeld je ženatý s Carol E. Schiffovou. Mají dvě děti. Mezi jeho koníčky patří létání, plavání, jízda na kole a hudba.\n\n"}
{"id": "521679", "url": "https://cs.wikipedia.org/wiki?curid=521679", "title": "Dřišťál obecný", "text": "Dřišťál obecný\n\nDřišťál obecný (\"Berberis vulgaris\") je druh rostlin patřící do čeledě dřišťálovité (\"Berberidaceae\").\n\n\nDříšťál obecný je až 3 m vysoký, opadavý keř, původní v Evropě. Má hladkou bělavě zelenou kůru a hluboce rýhované slámově žluté větve. Je to trnitý keř, jehož charakteristické trojčetné trny jsou listového původu (přeměněné listy s palisty). V jejich úžlabí pak vyrůstají zkrácené větvičky, brachyblasty, se svazečky zelených fotosyntetizujících listů. Listy jsou obvejčitě eliptické, nesíťkované , 2 – 5 cm dlouhé a 1 – 2,5 cm široké, na okraji osténkatě zubaté, vespod zelené. Řapík je 1 cm dlouhý. Keř kvete v dubnu až květnu. Květy jsou zlatožluté, šestičetné, intenzivně aromatické. Květy jsou v jednoduchých, nicích, mnohokvětých hroznech. Tato vrcholová květenství jsou na krátkých výhonech. Korunní lístky jsou 5 – 7 mm dlouhé, vejčité, uspořádané polokruhovitě. Počet tyčinek je 6. Hrozny květů krátce stopkaté, žluté, 4–6 cm dlouhé. Stopky květů 5–12 mm. Plodem jsou bobule protáhlého, elipsoidního tvaru asi 1 cm dlouhé, karmínově červené a lesklé. Tyto bobule mají kyselou chuť. Semena jsou mírně zploštělá, hnědá.\n\nHojný v křovinách, na světlých místech v lesích či na jejich okrajích, kamenitých svazích i v suchých nivách. Upřednostňuje půdy sypké, písčité až hlinitopísčité, zejména na substrátech obsahujících vápník.\n\nJihoevropská a středoevropská dřevina na východ se areál rozkládá až na Kavkaz. Dříšťál se na našem území nachází roztroušeně na suchých výslunných stráních a pastvinách, na okrajích listnatých lesů. Výskyt zejména v Českém krasu, v dolním Povltaví, ve Středočeské tabuli, v Džbánu, Znojemsko – brněnské pahorkatině a na Hané.\n\nNěkteré kultivary tohoto druhu jsou používány v Česku jako okrasné rostliny. Jsou to efektní solitéry, ale většinou jsou používány do živých plotů a skupin. Dřišťál poskytuje včelám dobrou pastvu. Kůra a kořeny dříšťálu obsahují žluté barvivo berberin, které se dříve využívalo k barvení kůže a textilií.\n\nDřišťál se používal pro léčebné účely už ve starém Řecku. Šťávu z plodů doporučoval i Paracelsus (slavný alchymista, astrolog a lékař, 1493-1541). V 21. století je ve farmaceutickém průmyslu berberin nahrazen jinými, komerčně vyráběnými látkami bez tolika vedlejších účinků.\n\nZkoumá se ale další použití při potlačení bakteriálních průjmů a proti nádorovým onemocněním.\n\nDruh je léčivá rostlina, obsahující řadu alkaloidů, hlavně berberin, oxyacantin a berbamin, zvláště v kůře. Ty působí v malých dávkách projímavě, močopudně a žlučopudně, ve velkých dávkách však můžou způsobit ochrnutí pohybových a dýchacích center. Je tedy třeba dávkovat s mírou, nejlépe po konzultaci s lékařem. Látky z kořenové kůry tlumí menstruační těžkosti, pomáhají při slabém krevním oběhu a působí proti zadržování vody v těle. Plody obsahují vitamin C.\n\nJemně trpké plody, nazývané dřišťálky, jsou přidávány do kompotů, ovocného cukroví a některých omáček. Lze z nich udělat marmeládu, šťávu na pití. Po zkvašení je lze vypálit jako zajímavý destilát.\n\nCelá rostlina obsahuje alkaloid berberin. U myší je smrtelná dávka (LD 50) 329 mg/kg váhy. Berberin ve větších dávkách utlumuje činnost dýchací a nervové soustavy, což může vést k ochrnutí a ve výjimečných případech i ke smrti.\n\nToxikologické informační středisko u plodů uvádí „\"téměř nejedovaté plody – nebezpečná může být dávka nad 20 plodů (bobulí, semen), po větším požitém množství se podává se aktivní uhlí, nebývá nutná hospitalizace (jen u mimořádně citlivých osob při závažných příznacích), u zdravých jedinců se objevují nanejvýš zažívací potíže.\"“ Další části rostliny jsou významně jedovaté.\n\nPříklady kultivarů:\n\nRostou i v polostínu, ale preferují plné slunce. Vhodná je téměř jakákoliv propustná, humózní až hlinitá půda. Snáší dobře sucho. Snáší exhalace. Dobře snáší řez, ale většinou jej nevyžaduje, obvykle netrpí škůdci.\n\nOdrůdy se rozmnožují řízkováním. Z výsevu semene vzcházejí jedinci s nestejnými vlastnostmi. Snadno se kříží s jinými druhy rodu, ale například i s mahónií.\n\nDřišťál obecný (\"Berberis vulgaris\") je alternativním hostitelem rzi travní (\"Puccinia graminis\") napadající pšenici, která je její vážnou houbovou chorobou.\nV ČR byly dřišťály téměř zcela vyhubeny v osvětové masové kampani, která si kladla jako společensky významné omezit ohrožení pšenice touto rzí. Později se zjistilo, že rez travní, která má ve svém vývojovém cyklu 5 mezihostitelů, může bez újmy dřišťál vynechat. Dodnes je však v ČR ohroženým druhem.\n\n"}
{"id": "521681", "url": "https://cs.wikipedia.org/wiki?curid=521681", "title": "Zákonnost", "text": "Zákonnost\n\nZákonnost (legalita) vyjadřuje nejen povinnosti dodržovat zákon, ale také konstrukci, že právní norma může být vydána jen na základě zákonem stanoveného postupu, zákonem oprávněným subjektem v zákonem stanovené formě. Ve státech socialistické soustavy se operovalo s pojmem \"socialistická zákonnost\", což nedůvodně mělo kompromitující účinek i na obecný pojem zákonnosti.\n\nOpakem zákonnosti je nezákonnost, resp. protiprávnost, což je chování v rozporu s právní normou v rámci právního řádu. Speciálně v trestním právu je protiprávnost, vedle znaků uvedených ve zvláštní části trestního zákoníku, obligatorním znakem trestného činu. Soustavná protiprávní činnost se označuje jako ilegální.\n\nV demokratickém právním státě má zákonnost dvě roviny:\n\nZákladními prameny principu zákonnosti v českém právním řádu jsou prakticky totožná ustanovení čl. 2 odst. 3 Ústavy a čl. 2 odst. 2 Listiny. Zatímco Ústava hovoří jen ve vztahu k občanům, Listina již hovoří o každém člověku, pokud ze zákona nevyplývá, že právo či povinnost se vztahuje jen k občanům České republiky.\n\nZárukami zákonnosti jsou zejména právní normy, procesní pravidla a soudní ochrana (především správní soudnictví).\n\nTakzvaná \"socialistická zákonnost\" byla zdůrazňována v politické praxi a odborné literatuře států socialistické soustavy. Tato zákonnost však byla v těchto státech porušována a sám její pojem byl pochybný. Socialistická zákonnost spočívala v tvorbě právních norem a v důsledném dodržování a plnění socialistických právních norem. Socialistická zákonnost byla zajišťována politicky (vedoucí úlohou marxisticko-leninské strany) a materiálně (odstraněním materiálních příčin porušování právních norem).\n\n"}
{"id": "521684", "url": "https://cs.wikipedia.org/wiki?curid=521684", "title": "Jírovec pleťový", "text": "Jírovec pleťový\n\nJírovec pleťový (\"Aesculus x carnea\") neboli jírovec červený je druh rostlin patřící do čeledě mýdelníkovité (\"Sapindaceae\"). Kvete růžovými vonnými květy v květnu, plody mají obvykle hladké obaly. Pravděpodobně se jedná o křížence mezi jírovci \"A. hippocastanum\" a \"A. pavia\".\n\nVýška stromu může být 25 – 30 m. Někdy i více. Borka je světle hnědá a jemně rozpraskaná. Větvičky mají světle šedou barvu a jemné oranžové lenticely. Jsou silné. Vrcholové pupeny zeleno hnědé, ale nelepí (jako u jírovce maďalu). Tmavě růžové laty kvetou v květnu/červnu, cca 3-4 týdny. Listy jsou tmavě zelené, tuhé a mají zvlněný okraj. Plodem jsou tobolky, které nemají (nebo jen málo) ostnitý obal.\n\nMimo běžný druh jírovec maďal (\"Aesculus hippocastanea\") je jírovec pleťový nejčastěji pěstovaným členem rodu. Většinou bývá používán do alejí.\n\nPři pěstování v mírném pásmu (ČR) roste na slunci i v polostínu. Vhodná je propustná, humózní až hlinitá půda, vlhká nebo dobře zásobená vodou a živinami. Snáší pH půdy 6,1–7,5, tedy mírně kyselé až neutrální. Rozmnožuje se semeny.\n\nObvykle tento druh neřežeme.\n\n\"Aesculus x carnea\" ' Briotii '\n\n"}
{"id": "521689", "url": "https://cs.wikipedia.org/wiki?curid=521689", "title": "Riza Zalamedová", "text": "Riza Zalamedová\n\nRiza Zalamedová (* 10. února 1986, Los Angeles, Kalifornie, USA) je současná americká profesionální tenistka úspěšnější především ve čtyřhře. Jejím nejvyšším umístěním na žebříčku WTA ve dvouhře bylo 534. místo (24. července 2006) a ve čtyřhře 89. místo (1. února 2010). Na okruhu WTA dosud nevyhrála žádný turnaj. Na okruhu ITF zvítězila na 2 turnajích ve dvouhře a 6 turnajích ve čtyřhře.\n\nŽádného finále na WTA se neúčastnila.\n\n\n"}
{"id": "521695", "url": "https://cs.wikipedia.org/wiki?curid=521695", "title": "Kurziva", "text": "Kurziva\n\nKurziva (variantně i -zí- a -si-, též polokurziva, či italika) je v typografii řez písma, písmo vyznačující se mírným sklonem doprava a drobnými změnami podoby u některých písmen oproti základnímu typu písma, bližší psacímu písmu. Typické je zejména tzv. kurzivní – jednobříškové – \"a\", vznik obloučků či dotažených smyček na dřících písmen. První kurzíva byla vytvořena v dílně Alda Manutia na přelomu 15. a 16. století (poprvé se objevuje v tisku z roku 1501) rytcem Francescem Griffem a tvarově vychází z psané humanistické polokurzivy. Toto písmo má poněkud nižší čitelnost než základní antikva. Počítačová sazba také umožňuje vytváření \"falešné kurzivy\" (' nebo '), což je pouhé naklonění písma.\n\nToto písmo se v češtině nejčastěji označuje kurziva, méně často i podle svého původu v Itálii italika. Zejména označení kurziva působí jisté problémy pociťované novověkými paleografy. Zejména starší paleografická literatura u humanistického písma rozlišovala pouze kreslené (okrouhlé) písmo a kurzivu, teprve od druhé poloviny 20. století (v češtině především Jaroslavem Kašparem) se zavádí mezistupeň označovaný polokurzíva (tedy písmo přizpůsobené běžném psaní, ale nespojované, ze kterého se právě tisková kurziva vyvinula). Označovat tiskovou kurzívou korektně paleografickou terminologií – tedy jako polokurzíva – není běžné, nicméně toto činí například Petr Voit.\n\n"}
{"id": "521696", "url": "https://cs.wikipedia.org/wiki?curid=521696", "title": "Soudní senát", "text": "Soudní senát\n\nSoudní senát je vícečlenné soudní těleso, které projednává a rozhoduje právní věci. Kromě soudního senátu může věc rozhodovat plénum nebo samosoudce (jediný soudce). Obsazení soudu stanovují zákony o řízení před soudy.\n\nKromě těchto rozhodovacích senátů existují u krajských a vrchních soudů i u Nejvyššího soudu evidenční senáty, složené nejméně ze tří soudců, případně dalších odborně vzdělaných referentů. Jejich úkolem je evidovat důležitá soudní rozhodnutí a zařazovat je do elektronického systému soudní judikatury.\n\nSenáty okresního soudu se vždy skládají z předsedy senátu a dvou přísedících, přičemž předsedou může být jen soudce. Senáty krajského soudu se skládají z předsedy senátu a dvou přísedících, jestliže rozhodují jako soudy prvního stupně v trestních věcech, ve všech ostatních případech pak z předsedy senátu a dvou soudců. Předsedou senátu i zde může být pouze soudce. Tříčlenné soudní senáty vrchních soudů, Nejvyššího správního soudu i Nejvyššího soudu se vždy skládají jen z předsedy senátu a soudců, stejně jako \"velké senáty kolegií\" Nejvyššího soudu, u nichž se však počet členů odvíjí od velikosti daného kolegia (minimálně devět).\n\nÚstavní soud vytváří čtyři tříčlenné senáty, které rozhodují ve věcech podle čl. 87 odst. 1 Ústavy, které nepatří do působnosti pléna, a ve věcech podle § 43 odst. 2 zákona o Ústavním soudu.\n\nV řízení před okresním soudem rozhoduje zpravidla samosoudce. Senát rozhoduje ve věcech pracovních a v dalších věcech, o nichž to stanoví zákon. Vzhledem k tomu, že žádný zákon takové další věci neurčuje, platí, že okresní soud rozhoduje v senátech jen ve věcech pracovních. Pokud rozhoduje krajský soud jako soud prvního stupně, pak rozhoduje samosoudcem. Senát zde rozhoduje v prvním stupni, pokud tak stanoví zákon, a v odvolacím řízení. Rozhodování senátem u krajského soudu připadá v úvahu v řízeních, která jsou vymezena v zákoně o vymáhání práv z průmyslového vlastnictví. V těchto případech rozhoduje Městský soud v Praze ve specializovaných senátech, které tvoří předseda a dva soudci. Vrchní soudy a Nejvyšší soud jednají a rozhodují v senátech.\n\nTrestní řád určuje, že v trestním řízení rozhoduje senát nebo samosoudce. Samosoudce rozhoduje v řízeních o trestných činech, na které zákon stanoví trest odnětí svobody do pěti let, nerozhoduje však v případě, jestliže má být uložen souhrnný trest nebo společný trest a dřívější trest byl uložen v řízení před senátem.\n\nNejvyšší správní soud rozhoduje v senátech nebo rozšířených senátech, pokud soudní řád správní nestanoví jinak. Senát se skládá z předsedy a šesti soudců (ve věcech volebních, ve věcech politických stran a hnutí a v řízení o kompetenčních žalobách), předsedy a čtyř soudců (v řízení o kasační stížnosti a ve věcech mezinárodní ochrany) a z předsedy a dvou soudců v ostatních případech. Rozšířený senát se skládá z předsedy a šesti soudců, rozhoduje-li soud věc postoupenou mu senátem složeným předsedou a dvěma soudci, v ostatních případech je rozšířený senát složen z předsedy a osmi soudců.\n\n"}
{"id": "521698", "url": "https://cs.wikipedia.org/wiki?curid=521698", "title": "Medailové pořadí na Letních olympijských hrách 1896", "text": "Medailové pořadí na Letních olympijských hrách 1896\n\nToto je medailové pořadí zemí na Letních olympijských hrách 1896, prvních moderních Olympijských hrách, které se konaly v Athénách v Řecku od 6. dubna 1896 do 15. dubna 1896. Těchto her se zúčastnilo 241 sportovců ze čtrnácti zemí ve 43 disciplínách v devíti sportech.dubna 1896. \n\nDeset ze čtrnácti účastnících se zemí získalo medaile a Smíšený tým, tým složený z atletů z mnoha národů, získal tři medaile. Nejvíce zlatých medailí (11) vyhrály Spojené státy americké, zatímco pořadatelská země, Řecko, získala celkově nejvíce medailí (46), stejně jako nejvíce stříbrných (17) a bronzových (19) medailí, měla o medaili méně než Spojené státy americké.\n\nToto je kompletní tabulka počtu medailí udělených na Letních olympijských hrách 1896 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "521702", "url": "https://cs.wikipedia.org/wiki?curid=521702", "title": "Dvoreček", "text": "Dvoreček\n\nDvoreček () je malá vesnice, část obce Blažejov v okrese Jindřichův Hradec. Nachází se asi 1,5 km na sever od Blažejova. Je zde evidováno 25 adres. V roce 2011 zde trvale žilo 22 obyvatel.\n\nDvoreček je také název katastrálního území o rozloze 2,34 km, kterým protéká Hamerský potok.\n\nPrvní písemná zmínka o vesnici pochází z roku 1633.\n\n\n"}
{"id": "521703", "url": "https://cs.wikipedia.org/wiki?curid=521703", "title": "Malý Ratmírov", "text": "Malý Ratmírov\n\nMalý Ratmírov () je vesnice, část obce Blažejov v okrese Jindřichův Hradec. Nachází se asi 2 km na východ od Blažejova. Je zde evidováno 253 adres. V roce 2011 zde trvale žilo 53 obyvatel.\n\nMalý Ratmírov je také název katastrálního území o rozloze 2,97 km.\n\nPrvní písemná zmínka o vesnici pochází z roku 1654.\n\n\n"}
{"id": "521704", "url": "https://cs.wikipedia.org/wiki?curid=521704", "title": "Oldřiš (Blažejov)", "text": "Oldřiš (Blažejov)\n\nOldřiš () je malá vesnice, část obce Blažejov v okrese Jindřichův Hradec. Nachází se asi 2,5 km na sever od Blažejova. Je zde evidováno 46 adres. V roce 2011 zde trvale žilo 65 obyvatel. Potok Olešná napájí řadu rybníků východně od vsi.\n\nOldřiš leží v katastrálním území Oldřiš u Blažejova o rozloze 5,44 km.\n\nPrvní písemná zmínka o vesnici pochází z roku 1560.\n\nKulturní památky ČR:\n\nDalší památky:\n\n"}
{"id": "521705", "url": "https://cs.wikipedia.org/wiki?curid=521705", "title": "Mutyněves", "text": "Mutyněves\n\nMutyněves () je vesnice, část obce Blažejov v okrese Jindřichův Hradec. Nachází se asi 3,5 km na severovýchod od Blažejova. Je zde evidováno 59 adres. V roce 2011 zde trvale žilo 43 obyvatel. Severně od vsi se nahází rybník Mutina.\n\nMutyněves je také název katastrálního území o rozloze 5,44 km.\n\nPrvní písemná zmínka o vesnici pochází z roku 1654.\n\n\n"}
{"id": "521706", "url": "https://cs.wikipedia.org/wiki?curid=521706", "title": "Borová (Budeč)", "text": "Borová (Budeč)\n\nBorová (dříve Rabštejn, ) je malá vesnice, část obce Budeč v okrese Jindřichův Hradec. Nachází se asi 1,5 km na jih od Budče. Je zde evidováno 22 adres. V roce 2011 zde trvale žilo 26 obyvatel.\n\nBorová leží v katastrálním území Budeč o výměře 5,12 km.\n\nPrvní písemná zmínka o vesnici pochází z roku 1786.\n\n"}
{"id": "521707", "url": "https://cs.wikipedia.org/wiki?curid=521707", "title": "Manešovice", "text": "Manešovice\n\nManešovice () je malá vesnice, část obce Budíškovice v okrese Jindřichův Hradec. Nachází se asi 2 km na jih od Budíškovic. Nejbližší železniční stanice Dačice. Nadmořská výška 506 m. Římskokatolická farnost Třebětice. Malá obec s českým obyvatelstvem. V r. 1850 měla 80 obyvatel. Katastr obce měl v r. 1900 výměru 278 ha. Je zde evidováno 20 adres. V roce 2011 zde trvale žilo 42 obyvatel.\n\nManešovice je také název katastrálního území o rozloze 2,78 km²\nObec leží v plošinaté krajině severního výběžku Jemnické kotliny, při východním úpatí nižší zalesněné skupiny hřbetu Třebětických kopců. Nejvyšší je Zadní hora 607 m n. m. v severní části. Hřbet je budován pruhem odolnějších kvarcitických rul. Výška plošin v okolí obce dosahuje asi 500 m n. m. (M. Hrádek)\n\nVes je patrně před kolonizačního původu. První písemná zmínka o Manešovicích je z roku 1378 (uváděn je také rok 1365), kdy Velislav z Manešovic prodal třetinu svého svobodného dvora synovi Vavřin­covi. Zbytek vsi už tehdy patřil k bílkovskému panství, patrně již před r. 1348. Ves pak sdílela osudy bílkovského zboží a od roku 1610 dačického panství až do roku 1849. Vedle vsi byl v Manešovicích také svobodný dvůr. Později se i tento dvůr stal součástí dačického velkostatku. Manešovice pak sdílely od roku 1610 osudy dačického panství až do roku 1849, kdy také zanikla robota.\n\nPodle lánového rejstříku bylo v Manešovicích před třicetiletou válkou 7 usedlostí a všechny zůstaly za války obsazeny. Z těch bylo 6 láníků a 1 domkář s půdou.\n\nPodle Tereziánského katastru moravského byl na katastru vsi vrchnostenský dvůr.\n\nPodle vceňovacího operátu žilo roku 1843 v Manešovicích 87 obyvatel, z toho 39 mužů a 45 žen v 19 domech a 22 domácnostech. Z nich se živilo 14 zemědělstvím, 1 živnos­tí a 7 bylo nádeníků. Ve vsi bylo vrchnostenské hospodářství s 94 jitry. Desátky byly odváděny panství Dačice. Na týdenní sobotní trhy se z Manešovic jezdilo do Dačic. Z uváděných živnosti zde byl 1 kovář.\n\nV letech 1850 až 1855 byla vesnice podřízena politické pravomoci Podkrajského úřadu v Dačicích a v rámci soudní správy Dačickému okresnímu soudu. V roce 1855 byly zřízeny smíšené okresní úřady s politickou a soudní pravomocí, a proto byla v letech 1855 až 1868 vesnice podřízena Okresnímu úřadu v Dačicích. V roce 1868, když byly veřejná správa a soudnictví opět odděleny, vrátila se vesnice pod politickou pravomoc Okresního hejtmanství v Dačicích. Po vzniku Československé republiky patřila od roku 1919 pod nově vzniklou Okresní správu politickou. Od roku 1928, po vzniku Okresního úřadu v Dačicích, náležela pod jeho správu až do roku 1945. Po osvobození Rudou armádou v květnu roku 1945 náležela vesnice pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj.\nV polovině roku 1960 došlo k rozsáhlé územní reorganizaci a po ní byla vesnice spolu s celým moravským Dačickem začleněna pod správní okres Jindřichův Hradec a Jihočeský kraj. Toto začlenění trvalo až do zrušení Okresního úřadu v Jindřichově Hradci koncem roku 2002.V roce 1960 byly Manešovice sloučeny s Třeběticemi, později s Budíškovicemi. Od roku 2003 spadají pod pověřený Městský úřad v Dačicích v samosprávném Jihočeském kraji.\n\nV roce 1880 měla obec 19 domů a 101 obyvatel, roku 1900 16 domů a 100 obyvatel, roku 1921 17 domů a 103 obyvatel, roku 1930 17 domů a 94 obyvatel, roku 1947 19 domů a 95 obyvatel, roku 1950 18 domů a 82 obyvatel, v roce 1970 18 domů a 73 obyvatel, a v roce 1982 17 domů a 59 obyvatel.\n\nVe 2. polovině 19. a v 1. polovině 20. století se většina obyvatelstva obce živila ze­mědělstvím. V roce 1900 byla výměra hospodářské půdy obce 271 ha. V roce 1911 zde nebyl žádný živnostník.\n\nV roce 1924 zde bylo 11 hospodařících rolníků rolníků.\n\nObec byla elektrifikována připojením na síť ZME Brno v roce 1930. JZD vzniklo v roce 1952, v roce 1970 bylo sloučeno s JZD Třebětice a v roce 1975 do JZD 1. máj Budíškovice.\n\nNyní převládající zaměstnání: zemědělství, část soukromě hospodařící zemědělci. \n\n\n"}
{"id": "521709", "url": "https://cs.wikipedia.org/wiki?curid=521709", "title": "Ostojkovice", "text": "Ostojkovice\n\nOstojkovice () je vesnice, část obce Budíškovice v okrese Jindřichův Hradec. Nachází se asi 5 km na jih od Budíškovic. Je zde evidováno 58 adres. Žije zde obyvatel.\n\nOstojkovice je také název katastrálního území o rozloze 7,03 km.\n\nPrvní písemná zmínka o vesnici pochází z roku 1327. Jako pustina (spustlá ves) byly později znovu založeny (Vostejkovice) a dostaly se do majetku města Jemnice. K obci Ostojkovice patří také osada Vlažinka, založena v 15. století (ovčírna hraběte z Vlašimi). K obci patří hájovna Vlažinka postavená v roce 1909, u silnice z Jemnice do Starého Hobzí byla postavena v r. 1922 vila. Škola stávala v místě kapličky. Do roku 1849 patřily Ostojkovice pod panství Jemnice.\n\n\n"}
{"id": "521710", "url": "https://cs.wikipedia.org/wiki?curid=521710", "title": "Vesce (Budíškovice)", "text": "Vesce (Budíškovice)\n\nVesce je malá vesnice, část obce Budíškovice v okrese Jindřichův Hradec. Nachází se asi 3 km na severozápad od Budíškovic. Je zde evidováno 39 adres. V roce 2011 zde trvale žilo 92 obyvatel. Pošta Dačice, zdravotní a matriční obvod tamtéž, římskokatolická farnost Horní Slatina. V roce 1850 měla 184 obyvatel, katastr obce měl výměru 380 ha. V současné době má 42 domů (je zde evidováno 39 adres) a cca 100 obyvatel, konkrétně v roce 2011 zde trvale žilo 92 obyvatel.\n\nVesce leží v katastrálním území Vesce u Dačic o rozloze 3,78 km.\n\nObec leží v malém údolí Strážovského potoka, v severním výběžku Jemnické kotliny a před úpatím břehů Slatinských kopců. Nejbližší železniční stanice Dačice. Nadmořská výška 494 m.\n\nJméno vzniklo zdrobnělinou podobnou názvu \"ves\", \"víska\". Názvy obce v pramenech 1356 \"villam dictam Wescze\", 1671 \"Wescže\", 1846 \"Wescze\", 1872 \"Wescze bei Datschitz\", česky Vesce u Dačic, 1885 \"Wesce\", od 1942 Vesce.\n\nPečeť o průměru 15 mm byla používaná v 18. i 19. století má v oválném pečetním poli zobrazenou lodičku a v ní veslující postavu a nad tím kapitálou písmena D a W.\n\nVes patřila k Borku a poprvé se uvádí v roku 1356, kdy jí Pešek z Borku prodal za 80 kop gr. Mikuláši a své snaše Anně z Knínic. Roku 1370 Detřich, Smil a Svach, bratři z Knínic, nejprve povolili sestře Dorotě prodat její věnný lán ve Vesci Alexandrovi, faráři v Budči a pak roku 1373 témuž prodali i ves Vesce. Po Alexandrově smrti měla ves připadnout Oldřichovi a Janovi z Heraltic. Oldřich pak prodal ves roku 1385 Mikuláši (Mikeši) z Hobzí prodal Heřmanovi ze Strachonic a Koňasovi z Knínic. Václa z Marejže dostal od svého bratra Jana ze Strachonína, jeho majetek ve Vescích, když zde koupil dvůr s rybníčky od Milosty z Heršic. Roku 1464 se spolčil Václav z Marejže se svými dětmi na ves a poplužní dvůr ve Vesci. Dcerou Václava z Marejže byla Kateřina, která po otci zdědila Vesce a roku 1499 přijala na spolek svého manžela Bohouše ze Zvole. Roku 1539 prodali a roku 1542 zapsali tvrz a ves Třebětice, Vesce, Újezd Lesonice a díl Loukovic Václavu Chroustenskému z Malovar. Ten prodal roku 1547 Třebětice s tvrzí a Vesce Volfovi st. krajíři z Krajku, nejvyššímu purkrabí pražskému k Dačicím. Albrecht Krajíř z Krajku na Dačicích zapsal své manželce Magdaléně z Vřesovic na svém zboží vsi Třeběticích, Vescích a Manešovicích 1 000 kop nad věno. Před rokem 1610 se ves Vesce ale stala součástí budíškovského panství, když byla s dačickým panstvím směněna za pustou ves Zahrádky. Od té doby sdílela s budíškovickým panstvím jeho osudy až do roku 1849.\n\nPodle lánového rejstříku před třicetiletou válkou bylo ve Vescích 12 usedlostí, z toho zůstalo za války obsazeno 7 a 5 zpustlo. Ve Vsi byl 1 láník a 5 pololáníku. Podle tereziánského katastru moravského bylo na rustikálu ve Vescích 384 měr. orné půdy, 6,7 měr. zahrad a 4,3 pastvin. Z luk bylo ročně 32 a čtvrt fůry sena, z rybníků byly 2 kopy štik. Ve vsi bylo 12 sedláků, kteří se 2 voly 6 dnů v týdnu a 1 domkář s pěší robotou 3 dny v týdnu. Na katastru vsi byl vrchnostenský dvůr. Podle vceňovacího operátu žilo roku 1843 ve Vescích 191 obyvatel, z toho 94 mužů a 97 žen ve 28 domech a 41 domácnostech. Z nich se 37 živilo zemědělstvím a 4 živnostmi. Ve vsi bylo 12 pololáníků s 23 a 28 jitry půdy, 3 dominikánské 1 až 9 jitra s 12 domkářů bez půdy. Byl zde vrchnostenský dvůr. Chovalo se zde 55 volů, 41 krav, 17 kusů mladého dobytka a 15 vepřů. Průměrný stav dobytka u větších usedlostí byl 4 voli, 1 kráva, 1 kus mladého dobytka a 1 vepř. Desítky se odváděli panství Budíškovice. Z Vesců se jezdilo na týdenní robotní trhy do Dačic. Ve vsi byl dům pojištěn proti ohni.\n\nVesce byly do roku 1849 součástí panství Budíškovice ve Znojemském kraji. V letech 1850 až 1855 byly podřízeny politické pravomoci Podkrajského úřadu v Dačicích a v rámci soudní správy okresního soudu tamtéž. Po vzniku smíšených okresních úřadů s politickou a soudní pravomocí byly v letech 1855 až 1868 podřízeny okresnímu úřadu v Dačicích. Po roce 1868 byly veřejná správa a soudnictví odděleny, po roce 1919 šlo o okresní správu politickou a od roku 1928 okresní úřad tamtéž, což trvalo až do roku 1945.\n\nPo osvobození v květnu 1945 náležely pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo do poloviny roku 1960, kdy po územní reorganizaci byly Vesce s moravským Dačickem začleněny pod správní okres Jindřichův Hradec a Jihočeský kraj, což trvalo do zrušení okresního úřadu v Jindřichově Hradci koncem roku 2002.\n\nV polovině roku 1974 byly Vesce spojeny s obcí Budíškovice. Od roku 2003 spadají pod pověřený městský úřad v Dačicích v samosprávném Jihočeském kraji. V soudní správě náležela obec do poloviny roku 1960 pod Okresní soud v Dačicích, poté pod Okresní soud v Jindřichově Hradci.\n\nV roce 1882 měla obec 30 domů a 190 obyvatel, roku 1900 30 domů a 175 obyvatel, roku 1921 30 domů a 175 obyvatel, roku 1930 38 domů a 200 obyvatel, roku 1947 40 domů a 185 obyvatel, roku 1950 41 domů a 173 obyvatel, roku 1970 35 domů a 125 obyvatel, roku 1982 32 domů a 97 obyvatel.\n\nVe druhé polovině 19 století a v první polovině 20. století se většina obyvatelstva živila zemědělstvím. V roce 19900 (?) byla v výměra hospodářské půdy 367 ha. Živnosti roku 1911: 1 hostinský, 1 kovář, 1 obchodník se smíš. zbožím. K roku 1924 se uvádí dvůr a správa lesního revíru velkostatku Budíškovice Wallisů, živnostmi: 1 kovář a podkovář, 2 obchodníci se smíš. zbožím, 14 hosp. rolníků. Obec byla elektrifikovaná připojením na síť ZME Brno roku 1932.\n\nJZD vzniklo roku 1958, v roce 1963 bylo sloučeno s JZD Budíškovice a roku 1975 do JZD 1. máj Budíškovice. Nyní převládající zaměstnání je zemědělství, v obci jsou dva soukromí zemědělci.\n\nV obci působí sbor dobrovolných hasičů.\n\nNa návsi je zvonička a kamenný kříž.\n\n\n"}
{"id": "521711", "url": "https://cs.wikipedia.org/wiki?curid=521711", "title": "Horní Radíkov", "text": "Horní Radíkov\n\nHorní Radíkov () byla původně samostatná obec asi 3,5 km na severozápad od Českého Rudolce. Nyní je její místní částí. Nejbližší železniční stanice jsou Dačice a Kunžak v Čechách. Nadmořská výška činí 605 m n. m. Pošta je Dačicích. Jde o malou, dříve německou obec se silnou českou menšinou, později českou se silnou německou menšinou, po roce 1945 české obyvatelstvo. Nyní je zde evidováno 25 adres. V roce 2011 zde trvale žilo pět obyvatel.\n\nObec je situována v údolí přítoku Radíkovského potoka, v severovýchodní části Novobystřické vrchoviny. Je obklopena vyššími vrchy se žulovými skalními útvary, např. Skalkou na jihozápadě. (M. Hrádek) \n\n\"Horní Radíkov\" je také název katastrálního území o rozloze 2,18 km.\n\nPrvní písemná zmínka o vsi je z roku 1356 (uváděn je také rok 1459) ji držel Dobeš z Kamenice. Ves náležela k hradu Landštejnu. Od poloviny 15. století byl Horní Radíkov v držení rodiny vladyků z Maříže a na Rudolci. V roce 1459 byla ves prodána spolu s bílkovským statkem Volfgangu Krajíři z Krajku na Dačicích. Jako majetek Krajířů zůstal Horní Radíkov do roku 1560, kdy byl spolu s vesnicemi Matějovcem, Vlastkovcem, Stálkovem a Stoječínem oddělen ve prospěch druhorozeného Zdeňka Krajíře z Krajku. Po jeho smrti se dostal roku 1580 do majetku manžela jeho dcery Anny Viléma z Roupova. V roce 1597 se stal Horní Radíkov součástí rudoleckého panství, kde setrval až do zrušení patrimoniální správy v roce 1849.\n\nPřed třicetiletou válkou bylo v Horním Radíkově 13 usedlostí, z toho zůstaly za války osazeny 4 a 9 zpustlo. Do roku 1671 se podařilo znovu osadit 4 usedlosti.\n\nPodle vceňovacího operátu žilo v roce 1843 v Horním Radíkově 121 obyvatel, z toho 55 mužů a 66 žen ve 24 domech a 25 domácnostech. Z nich se 9 obyvatel živilo zemědělstvím a 1 živností, vedle 15 nádeníků. Desátek v obilí se odváděl faře v Českém Rudolci. Na týdenní pondělní trhy se z Horního Radíkova jezdilo do Slavonic. Jediný zdejší živnostník byl krejčí. V roce 1850 měla 144 obyvatel.\n\nOd roku 1850 byl podroben politické pravomoci Podkrajského úřadu v Dačicích, posléze okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž. Po osvobození v květnu 1945 náležel pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. V roce 1960 po územní reorganizaci byl Horní Radíkov s moravským Dačickem začleněn pod správní okres Jindřichův Hradec a Jihočeský kraj. Toto trvalo až do zrušení Okresního úřadu v Jindřichově Hradci koncem roku 2002. V roce 1961 byl Horní Radíkov sloučen se sousední obcí Dolní Radíkov v obec Radíkov, která byla v roce 1974 sloučena v Českým Rudolcem. Od roku 2003 spadá pod pověřený městský úřad v Dačicích v samosprávném Jihočeském kraji. Obě vesnice, Radíkov i Horní Radíkov jsou v současnosti místními částmi obce Český Rudolec. V Horním Radíkově nikdy nebyla škola. \n\nVětšina obyvatelstva obce se ve druhé polovině 19. a první polovině 20. století živila zemědělstvím. Přípojení obce na elektrickou síť ZME Brno bylo provedeno až v roce 1948.\n\nNa katastru obce stávala stávala zaniklá ves Petrůvky, která je historických pramenech uváděna v roce 1597 jako pustá.\n\n"}
{"id": "521712", "url": "https://cs.wikipedia.org/wiki?curid=521712", "title": "Nová Ves (Český Rudolec)", "text": "Nová Ves (Český Rudolec)\n\nNová Ves () je malá vesnice, část obce Český Rudolec v okrese Jindřichův Hradec. Nachází se asi 3 km na jihovýchod od Českého Rudolce. Prochází zde silnice II/409. Je zde evidováno 18 adres. V roce 2011 zde trvale žilo devatenáct obyvatel.\n\nNová Ves leží v katastrálním území Dolní Bolíkov-Nová Ves o rozloze 3,8 km. Samostatné katastrální území vzniklo v roce 1960 odděleném osady Nová Ves od katastrálního území Dolní Bolíkov.\n\nPrvní písemná zmínka o vesnici pochází z roku 1745. Kaple na návsi je z roku 1924. \n\n"}
{"id": "521713", "url": "https://cs.wikipedia.org/wiki?curid=521713", "title": "Nový Svět (Český Rudolec)", "text": "Nový Svět (Český Rudolec)\n\nNový Svět () je malá vesnice, část obce Český Rudolec v okrese Jindřichův Hradec. Nachází se asi 4,5 km na západ od Českého Rudolce. Je zde evidováno 21 adres. V roce 2011 zde trvale žilo devět obyvatel.\n\nNový Svět leží v katastrálním území Dolní Radíkov o výměře 4,94 km.\n\nOsada Nový Svět 681 m n. m. na výběžku východní části ústřední žulové plošiny Novobystřické vrchoviny u Dolního Radíkova. Na plošině se zachovala řada tvarů zvětrávání žuly. Kromě skalnatého hřbítku Skalka 677 m n. m. vybíhajícího na východ k Radíkovu, je zde v blízkosti rekreačních chalup i nízce vystupující, zvonovitě zúžená skalka asi 1,5 m vysoká představující charakteristický pozůstatek vývoje rozsáhlejšího skalního útvaru. (M. Hrádek)\n\nOsada Nový Svět byla založena před rokem 1750, ze kterého pochází první písemná zmínka. U rudoleckého panství pak zůstala, jako součást Dolního Radíkova až do roku 1849. V roce 1974 byl Radíkov v rámci integrace obcí začleněn pod Český Rudolec jako místní část.\n\n"}
{"id": "521714", "url": "https://cs.wikipedia.org/wiki?curid=521714", "title": "Radíkov (Český Rudolec)", "text": "Radíkov (Český Rudolec)\n\nRadíkov () je malebná vesnice, část obce Český Rudolec v okrese Jindřichův Hradec. Malá obec dříve s německým obyvatelstvem a se silnou českou menšinou v osadě Nový Svět, po roce 1918 se silnou českou menšinou. Po odsunu německého obyvatelstva v roce 1946 české obyvatelstvo. Nejbližší železniční stanice Slavonice. Nadmořská výška 568 m. Pošta Dačice. Nachází se asi 3 km na západ od Českého Rudolce. Je zde evidováno 40 adres. V roce 2011 zde trvale žilo dvacet obyvatel.\n\nRadíkov leží v katastrálním území Dolní Radíkov o rozloze 4,94 km. V katastrálním území Dolní Radíkov leží i Nový Svět.\n\nObec leží ve východní části Novobystřické vrchoviny, v údolí Radíkovského potoka, v místě, kde do něj ústí přítoky od Matějovce a Horního Radíkova. Radíkovský potok je pravostranný přítok Bolíkovského potoka. Osada Nový Svět leží ve výběžku centrální žulové plošiny Novobystřické vrchoviny, ve výšce 681 m n. m. V údolí Radíkovského potoka a jeho přítoků jsou patrné terénní úpravy, související s činností hamru v Radíkově. Úpravy toků spočívaly zejména v budování hrází soustavy rybníků. Proto také lze nalézt stopy po hrázích zaniklých rybníků na horním toku Radíkovského potoka, v úseku pod Terezínem nazývaném Vlčí jáma. V zalesněném údolí s balvanitými výchozy žuly na strmých svazích i na dně se zachovaly protržené hráze zaniklých rybníků, které měly zabezpečit dostatek vody pro hamr.\n\nPoprvé se ves uvádí v historických pramenech k roku 1358 u Valtínova, kdy páni z Landštejna prodali Dobšovi z Kamenice s Valtínovem také ves Radíkov. V roce 1399 je uváděna u Matějovce, když Heřman z Hradce předal Janu z Kravař Matějovec s vesnicemi, mezi nimiž byl také Radíkov. Do roku 1466 příslušel Dolní Radíkov k bílkovskému statku pánů z Hradce, od kterých přešel do rukou Krajířů z Krajku na Dačicích. Po smrti Volfa Krajíře roku 1554 dostaly se vsi při hranicích s landštejnským panstvím do rukou Zdeňkovi Krajíři na Landštejně. Kolem roku 1580 tvořily Matějovec, Dolní Radíkov, Stálkov a další s Horními Němčicemi samostatný statek, který byl v roce 1596 prodán k Rudolci. Osada Nový Svět byla založena před rokem 1750. U rudoleckého panství pak zůstal Dolní Radíkov až do roku 1849.\n\nPodle lánového rejstříku před třicetiletou válkou bylo v Dolním Radíkově 16 usedlostí, z toho zůstaly za války osazeny 2 a 14 zpustlo. Do roku 1671 se podařilo znovu osadit 6 usedlostí. \n\nPodle vceňovacího operátu žilo roku 1843 v Dolním Radíkově 221 obyvatel, z toho 121 mužů a 100 žen v 41 domech a 60 domácnostech. Z nich se živilo 26 zemědělstvím, 3 živnostmi, vedle 31 nádeníků. Desátky byly odváděny panství Český Rudolec a faře v Matějovci. Z Dolního Radíkova se jezdilo na týdenní pondělní trhy do Slavonic. Z uvedených živností zde byl l mlynář, 1 kovář a 1 krejčí. \n\nV letech 1850 až 1855 byl Dolní Radíkov podřízen politické pravomoci Podkrajského úřadu v Dačicích. Od r. 1911 náležel pod Okresní soud ve Slavonicích do roku 1938. Po okupaci pohraničí nacistickým Německem náležel od října 1938 do května 1945 pod Landrat ve Waidhofenu a. d. T, říšská župa Dolní Dunaj. Po osvobození v květnu 1945 náležel pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy po územní reorganizaci byl Radíkov začleněn s moravským Slavonickem pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1961 Dolní Radíkov sloučen s Horním Radíkovem v obec Radíkov a v roce 1974 byl Radíkov v rámci integrace obcí začleněn pod Český Rudolec jako místní část.  \n\nVe druhé polovině 19. a v první polovině 20. století se většina obyvatelstva obce živila zemědělstvím. Živnosti r. 1911: 1 hostinský, 2 kováři, 1 krejčí, 1 obchodník se smíšeným zbožím, 1 mlynář, 2 stolaři. \n\nRoku 1924: Spořitelský a záloženský spolek v D. Radíkově, zaps. spol. s r. o. (čes.), živnosti: 2 kováři, 1 krejčí, 1 mlynář, 2 obchodníci se smíšeným zbožím, 1 pokrývač, 2 truhláři, 2 trafikanti, 20 hosp. rolníků. Na Radíkovském potoce pod obcí mlýn. \n\nObec byla elektrifikována připojením na síť ZME Brno až v roce 1948. Zemědělskou půdu zde po roce 1950 obdělávaly Čs. státní statky. Nyní převládající zaměstnání: lesnictví. \n\nPrvní záznam o zdejší škole je z roku 1690. Za nových podmínek byla zdejší škola zřízena roku 1789 a v roce 1890 zde bylo zavedeno industriální vyučování. Přiškoleny byly od roku 1832 obec Horní Radíkov s českou většinou a česká osada Nový Svět, které byly v letech 1789 až 1832 přiškoleny do Valtínova. Dokud se v Dolním Radíkově vyučovalo dvoujazyčně, nebyly problémy, ty nastaly, až zde začala být používána jen němčina. Záležitosti se ujaly od roku 1890 místní odbory Ústřední Matice školské v Dačicích a Telči za účelem zřízení české menšinové školy nejprve v Horním Radíkově, poté v Dolním Radíkově. Menšinová česká škola byla nakonec otevřena roku 1906 v Dolním Radíkově i s industriálním vyučováním, k čemuž přispěla také stávka českých dětí, které přestaly počátkem školního roku 1906/1907 navštěvovat německou školu s oznámením rodičů, že budou vyučovány soukromě, což prováděli učitelé z Markvarce a Valtínova. Právo veřejnosti dostala tato škola roku 1911. Po roce 1945 a odsunu německého obyvatelstva zde bylo obnoveno jen české vyučování. Škola byla zrušena v roce 1974 a žáci převedeni do Českého Rudolce. \n\n\n"}
{"id": "521717", "url": "https://cs.wikipedia.org/wiki?curid=521717", "title": "Rožnov (Český Rudolec)", "text": "Rožnov (Český Rudolec)\n\nRožnov (německy \"Rosenau\") je malá vesnice, část obce Český Rudolec v okrese Jindřichův Hradec. Nachází se asi 7 km na západ od Českého Rudolce. Je zde evidováno 9 adres. V roce 2011 zde trvale žili dva obyvatelé.\n\nRožnov leží v katastrálním území Matějovec o výměře 13,79 km².\n\nPrvní písemná zmínka o vesnici pochází z roku 1720.\n\n"}
{"id": "521718", "url": "https://cs.wikipedia.org/wiki?curid=521718", "title": "Bílá (Číměř)", "text": "Bílá (Číměř)\n\nBílá () je malá vesnice, část obce Číměř v okrese Jindřichův Hradec. Nachází se 2 km na severozápad od Číměře. Prochází zde silnice II/149. Je zde evidováno 26 adres. V roce 2011 zde trvale žilo 25 obyvatel.\n\nBílá leží v katastrálním území Bílá u Sedla o rozloze 4,77 km.\n\nPrvní písemná zmínka o vesnici pochází z roku 1487.\n\n"}
{"id": "521719", "url": "https://cs.wikipedia.org/wiki?curid=521719", "title": "Dobrá Voda (Číměř)", "text": "Dobrá Voda (Číměř)\n\nDobrá Voda () je malá vesnice, část obce Číměř v okrese Jindřichův Hradec. Nachází se asi 2 km na jihovýchod od Číměře. Je zde evidováno 26 adres. V roce 2011 zde trvale žilo 29 obyvatel.\n\nDobrá Voda leží v katastrálním území Dobrá Voda u Číměře o rozloze 6,14 km.\n\nPrvní písemná zmínka o vesnici pochází z roku 1381.\n\n\n"}
{"id": "521720", "url": "https://cs.wikipedia.org/wiki?curid=521720", "title": "Lhota (Číměř)", "text": "Lhota (Číměř)\n\nLhota () je malá vesnice, část obce Číměř v okrese Jindřichův Hradec. Nachází se asi 4 km na jihozápad od Číměře. Je zde evidováno 28 adres. V roce 2011 zde trvale žilo 39 obyvatel.\n\nLhota leží v katastrálním území Lhota u Sedla o rozloze 3,32 km². Protéká jí Lhotský potok, jenž vede i přes Návesní rybník. Na východ od vsi stojí barokní boží muka, jež jsou vedena jako kulturní památka České republiky.\n\nPrvní písemná zmínka o vesnici pochází z roku 1487.\n\n"}
{"id": "521721", "url": "https://cs.wikipedia.org/wiki?curid=521721", "title": "Nová Ves (Číměř)", "text": "Nová Ves (Číměř)\n\nNová Ves () je malá vesnice, část obce Číměř v okrese Jindřichův Hradec. Nachází se 5 km na západ od Číměře. Je zde evidováno 43 adres. V roce 2011 zde trvale žilo 57 obyvatel.\n\nNová Ves leží v katastrálním území Nová Ves u Sedla o rozloze 3,72 km² jižně od Jindřichova Hradce. Sousedními vesnicemi jsou Malíkov nad Nežárkou na severu, Číměř a Bílá na východě, Lhota a Nová Bystřice na jihovýchodě, Sedlo a Nový Vojířov na jihu, Příbraz a Dolní Lhota na jihozápadě, Lásenice na západě a Vydří na severozápadě.\n\nJižně od obce se do výšky 607 m metrů tyčí vrch Homolka.\n\nPrvní písemná zmínka o vesnici pochází z roku 1804.\n\n"}
{"id": "521722", "url": "https://cs.wikipedia.org/wiki?curid=521722", "title": "Potočná (Číměř)", "text": "Potočná (Číměř)\n\nPotočná (dříve Krampachy, ) je malá vesnice, část obce Číměř v okrese Jindřichův Hradec. Nachází se asi 3,5 km na jih od Číměře. Je zde evidováno 34 adres. V roce 2011 zde trvale žilo 45 obyvatel.\n\nPotočná leží v katastrálním území Potočná u Číměře o rozloze 3,92 km.\n\nPrvní písemná zmínka o vesnici pochází z roku 1364.\n\n"}
{"id": "521723", "url": "https://cs.wikipedia.org/wiki?curid=521723", "title": "Sedlo (Číměř)", "text": "Sedlo (Číměř)\n\nSedlo () je vesnice, část obce Číměř v okrese Jindřichův Hradec. Nachází se asi 4,5 km na jihozápad od Číměře na pomezí České Kanady a Třeboňské pánve, najít jej lze těsně nad nejsevernějším bodem jižně sousedícího Rakouska. Je zde evidováno 55 adres. V roce 2011 zde trvale žilo 93 obyvatel.\n\nSedlo leží v katastrálním území Sedlo u Číměře o rozloze 10,93 km.\n\nPrvní písemná zmínka o vesnici pochází z roku 1652.\n\nStarších zpráv týkajících se dějin vesnice se dochovalo jen minimum. Sedlo je bezpochyby vrcholně středověkého původu. Vesnice byla nejspíše vystavěna při velké kolonizaci hvozdů při česko-rakouské hranici ve druhé polovině 13. století nebo počátkem 14. století. První pravdivá zmínka o vesnici pochází až z poloviny 17. století, kdy Sedlo patřilo k jindřichohradeckému panství a bylo spravováno číměřskou rychtou. Roku 1654 bylo ve vesnici celkem 33 usedlostí osazených (z toho 17 selských) a jedna pustá. Středověký původ vesnice vyplývá především z její půdorysné struktury. Zástavba velkých usedlostí je soustředěna do dvou pravidelně parcelovaných řad. Víska má obdélníkovou náves o šířce cca 100 až 120 metrů, obě kratší strany (severní a jižní) zůstaly nezastavěny. Dominantou návsi je kaple sv. Anny z let 1894–95. Je historicky dokázáno, že v Sedle přespal Jan Žižka z Trocnova, který měl spadeno na nedalekou Novou Bystřici (dříve pouze Bystřice), kterou vypálil (proto název Nová Bystřice). Důkazem jeho pobytu jsou mince, které byly nalezeny v poli za zahradou jednoho z domů.\n\nNacházejí se zde Obecní rybník (v roce 2013 vyschlý a zarostlý) a dva menší rybníčky na návsi, Kaplický a menší nádržka, původně hasičská. Svojí velikostí a využitím je dominantní rybník Sedelský, který leží za vsí směrem na Bílou. Sedelský rybník napájejí potoky Bílý a Novoveský. Rybník je využíván k chovu ryb, chovu divokých kachen a zejména slouží pro místní obyvatelstvo jako rekreační. Kolem Sedla a částečně i samotným Sedlem protéká Bílý potok, který se bezprostředně za vesnicí (Sedlo) stéká s Koštěnickým potokem (dříve zvaný Hostice), přitékajícím od Číměře.\n\nVe třetím domě směrem od vesnice Lhota je historicky prokázáno, že nocoval Jan Žižka z Trocnova. Za stavením se našly mince z této doby. Za zmínku stojí kaple sv. Anny na návsi a krásná příroda. V zahradě domu čp. 14 stojí kaplička, na jihovýchodním okraji se nachází kříž.\n\nSedlo je pro své urbanistické a architektonické kvality navrženo k prohlášení za vesnickou památkovou zónu. Velice si jej oblíbil známý cestovatel a publicista Jiří Hanzelka, který zde řadu let bydlel. K nejznámějším místním akcím patří recesistický prvomájový průvod s veselicí, Fichtl Trophy – závod motocyklů do 50 cm³, nohejbalové a fotbalové turnaje, dětské dny, obecní zabijačka atd.\n\n"}
{"id": "521724", "url": "https://cs.wikipedia.org/wiki?curid=521724", "title": "Kunějov", "text": "Kunějov\n\nKunějov () je vesnice, část obce Člunek v okrese Jindřichův Hradec. Nachází se asi 3 km na jih od Člunku, 15 km od Jindřichova Hradce. Je zde evidováno 106 adres. V roce 2011 zde trvale žilo 59 obyvatel. Kunějov je také název katastrálního území o rozloze 9,93 km².\n\nVesnice se nachází v lokalitě Česká Kanada. Jedná se o typickou údolní lánovou vesnici bez návesního prostoru s dochovanou historickou strukturou typické záhumenicové plužiny. Protéká jí Kunějovský potok, který tvoří kaskádu rybníčků po celé délce vesnice. Pro tuto vesnici jsou typické hospodářské usedlosti vytvářející čtyřstranně uzavřené dvorce.\n\nPojmenování vesnice (Kunějov nebo také Kunas, Kuňov) se odvozuje od osobního jména Kuno nebo Kuna, což byla zkratka pro jméno Konrad.\n\nPrvní písemná zmínka o vesnici pochází z roku 1487.\nSídlo bylo založeno pravděpodobně v polovině 13. století a bylo nejsevernějším bodem držav rakouské šlechty (rodina Zöbingů či Hirschbergů). Vesnice spadala pod pasovské biskupství a v církevních spisech tohoto biskupství je dle některých pramenů zapsána jako součást novobystřické fary v roce 1355. Některé zprávy ukazují i na poničení vesnice při bojích mezi pány z Hradce a pány z Landštejna, poškozena měla být také v roce 1420 při postupu Jana Žižky z Trocnova proti husitskému odpůrci. První doložená zmínka o vsi je z 5. března 1487 Volfgang Krajíř z Krajku rozdělil část svých statků mezi své syny. Kunějov předal svým synům Jiřímu II. a Kunrátu III. o dva roky později.\nDalší zápisy o Kunějovu pochází z poloviny 16. století, kdy patřil k panství Nové Bystřice a Chlumu u Třeboně, které ovládal rod Lobkoviců. Od Lobkoviců koupil toto panství 29. března 1602 Radslav Kinský ze Vchynic a Tetova. Ten 18. března 1615 prodal panství Lucii Otýlii z Hradce (manželka Viléma Slavaty z Chlumu).\nVesnice byla poničena během třicetileté války, nejdříve císařskými vojsky, posléze švédskými oddíly. Při dělení slavatovského majetku po úmrtí Františka Leopoldy Slavaty připadlo panství Nové Bystřice a Chlumu od 17. listopadu 1693 hrabatům Fünfkirchenům. Po smrti Jana Adama hraběta Fünfkirchena v roce 1754 dědí jeho panství nezletilá dcera Antonie, která se provdala za Karla Ignáce hraběte Clary-Aldringena. Po smrti Antonie (1799) prochází novobystřické panství rukama několika majitelů a to až do roku 1848. Po tomto roce se na základě rozhodnutí Říšského sněmu museli všichni hospodáři z roboty vykoupit, tento proces byl v Kunějově ukončen v roce 1852. Zároveň došlo ke změně samosprávy a do čela vesnice se postavil starosta.\nZa první světové války byla většina zdejších mužů odvedena na frontu. Po podepsání mnichovské dohody připadlo Novobystřicko včetně Kunějova Německé říši. Za druhé světové války museli muži opět na válečnou frontu. Po válce bylo původní německé obyvatelstvo vyhnáno a vesnici začalo osídlovat české obyvatelstvo (v roce 1910 bylo z 478 obyvatel 7 Čechů, v roce 1945 z 204 obyvatel 174 Čechů). Dne 14. června 1964 zanikl místní výbor a Kunějov se společně s Lomy stal součástí obce Člunek. \nV centru vesnice stojí kaple svatého Filipa a Jakuba postavená v roce 1853. U kaple stojí kříž s Kristem a Pannou Marií z roku 1872. V dolní části Kunějova při odbočce na Číměř stojí socha sv. Jana Nepomuckého z roku 1906. Ve vesnici stojí rovněž památník, který původně připomínal německé obyvatele vesnice padlé v první světové válce, ale po vysídlení německého obyvatelstva byl upraven a nyní nese nápis „\"Na památku dosídlení Kunějova českými lidmi\"“. \n\nV horní části Kunějova vede žlutě značená turistická trasa spojující Jindřichův Hradec a Staré Město pod Landštejnem. Kunějovem prochází rovněž dvě cyklotrasy – č. 1119 (Suchdol – Dobrá Voda) a č. 1241 (Jindřichův Hradec – Kaproun). V zimním období lze využít upravované zimní běžecké trasy – Kunějovem vede okruh ZBT 06 (Kunějov – Kunějovský Dvůr – Senotín – Kunějov; cca 9 km) a okruh ZBT 08 (Dobrá Voda – Kunějov – Kunějovské samoty – Dobrá Voda; cca 8 km). V Kunějově je také jedno ze zastavení (informační panel) na naučné stezce vedoucí od Nové Bystřice, která popisuje historii a význam textilnictví na Novobystřicku.\nV blízkosti Kunějova se nachází Kačležský rybník. Poblíž cesty z Kunějova k tomuto rybníku se nachází Bílá skála, cca 4 metry vysoký skalní útvar zakončující křemennou žílu. Západně od vesnice se v lesích nachází Kamenný stůl – pravděpodobně se jedná o tzv. megalit.\n\n"}
{"id": "521730", "url": "https://cs.wikipedia.org/wiki?curid=521730", "title": "Bílkov", "text": "Bílkov\n\nBílkov () je vesnice, část města Dačice v okrese Jindřichův Hradec. Nachází se 3 km na východ od Dačic. Je zde evidováno 115 adres. V roce 2011 zde trvale žilo 378 obyvatel. Nejbližší železniční stanice je v Dačicích. Spadá pod římskokatolickou farnost Dačice. V Bílkově také stával stejnojmenný hrad.\n\nBílkov je také název katastrálního území o rozloze 6,34 km.\n\nVesnice je rozložena po obou stranách údolí Vápovky, ve východní části Dačické sníženiny, nedaleko styku s Brtnickou vrchovinou. Nejstarší část obce vznikla na ostrohu v pravostranném zákrutu, do kterého ústí Dobrohošťský potok. Katastrální území zasahuje na obě strany údolí, k západu na plošiny Dačické sníženiny, na východě do Slatinských kopců na jižní svah vrchu Bába. (M. Hrádek).\n\nPrvní písemná zmínka o vesnici pochází z roku 1253, kdy se uvádějí synové Ranožírovi Smil, Ratiboř, Jaroš a Markvart z Bílkova.  K roku 1303 se uvádí Ješek z Bílkova. Sňatkem Kláry z Bílkova s Oldřichem z Hradce se dostalo bílkovské zboží do rukou pánů z Hradce. Majitelé Bílkova se během let často střídali, až v roce 1459 prodal Zdeněk ze Šternberka jako poručník sirotků po Menhartovi z Hradce zbořený hrad Bílkov se vsí, městečkem Dačicemi a dalšími vesnicemi na panství Volfgangu Krajířovi z Krajku, načež Bílkov sdílel další osudy s dačickým panstvím až do konce patrimoniálního období v roce 1849.\n\nPodle lánového rejstříku před třicetiletou válkou bylo v Bílkově 24 usedlostí, z toho za války zůstalo osázeno 18 a 6 zpustlo. Do roku 1671 se podařilo znovu osadit 1 usedlost. V této době byli ve vsi ze starých usedlíků 1 láník, 5 pololáníků a 2 domkáři s půdou, z nových usedlíků 1 domkář s půdou.\n\nPodle Tereziánského katastru moravského bylo ve vsi 15 sedláků, 1 čtvrtláník a 5 chalupníků. Na katastru vsi byl vrchnostenský dvůr. Podle vceňovacího operátu žilo roce 1843 v Bílkově 325 obyvatel, z toho 148 mužů a 177 žen v 54 domech a 80 domácnostech. Z nich se 22 živilo v zemědělství, 8 živnostmi a 1 jiným zaměstnáním, vedle 49 nádeníků. Desátky byly odváděny panství Dačice a do Dačic se jezdilo z Bílkova na sobotní týdenní trhy. Z živnostníků zde byl 1 mlynář, 2 krejčí, 3 kováři, 1 švec a 1 tesař. V roce 1850 měla 400 obyvatel.\n\nVe 2. polovině 19. a v 1. polovině 20. století se většina obyvatelstva obce živila zemědělstvím. Katastr obce měl v roce 1900 výměru 972 ha a výměra hospodářské půdy obce byla 611 ha. Živnosti roku 1911: 1 hostinský, 1 kovář, 1 mlynář (s pilou), 1 obchodník se smíšeným zbožím, 1 prodejce piva a lihovin v uzavřených nádobách a 1 stolař. Živnosti roku 1924: 1 mlynář, 1 obchodník se smíšeným zbožím, 1 pokrývač, 1 stolař, 1 tra­fikant, 26 hospodařících rolníků, dvůr Karlov velkostatku Dalbergů. Obec byla elektrifikována připojením na síť ZME Brno v roce 1932.\n\nJZD vzniklo roku. 1957, v roce 1974 bylo sloučeno do JZD Čs.- sovětského přátelství Hříšice. Nyní převládající zaměstnání: zemědělství, dojížďka za prací v průmyslových závodech v Dačicích, v obci topenáři, zedníci, klempíři.\n\nDo roku 1849 byl Bílkov součástí panství Dačice v Jihlavském kraji. V letech 1850 až 1855 byl podřízen politické pravomoci Podkrajského úřadu v Dačicích a v rámci soudní správy okresnímu soudu tamtéž. Po zřízení smíšených okresních úřadů s politickou a soudní pravomocí byl v letech 1855 až 1868 podřízen Okresnímu úřadu v Dačicích. Když byly roku 1868 veřejná správa a soudnictví opět odděleny, vrátil se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž až do roku 1945. Po osvobození v květnu 1945 náležel pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy byl Bílkov po územní reorganizaci s moravským Dačickem začleněn pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. Od roku 1980 byla obec Bílkov sloučena s Dačicemi a od roku 2003 spadá pod pověřený Městský úřad v Dačicích v samosprávném Jihočeském kraji.\n\nPrvní zmínky o škole v Bílkově jsou z roku 1730, od 18. století byly k Bílkovu přiškoleny obce Dobrohošť, Hříšice a Malý Pěčín. Škola byla jednotřídní, teprve roce 1900 byla zřízena druhá třída v souvislosti se stavbou nové budovy. Škola působila v obci až do roku 1978, kdy byla z důvodu malého počtu žáků zrušena a žactvo bylo převedeno do školy v Dačicích.\n\n\n"}
{"id": "521732", "url": "https://cs.wikipedia.org/wiki?curid=521732", "title": "Borek (Dačice)", "text": "Borek (Dačice)\n\nBorek () je malá vesnice, část města Dačice v okrese Jindřichův Hradec. Nachází se asi 2 km na východ od Dačic. Prochází zde silnice II/151. Je zde evidováno 38 adres. V roce 2011 zde trvale žilo 124 obyvatel.\n\nBorek leží v katastrálním území Borek u Dačic o rozloze 6,16 km.\n\nPrvní písemná zmínka o vesnici pochází z roku 1356.\n\n"}
{"id": "521733", "url": "https://cs.wikipedia.org/wiki?curid=521733", "title": "Dačice I", "text": "Dačice I\n\nDačice I je část města Dačice v okrese Jindřichův Hradec. Je zde evidováno 332 adres. V roce 2011 zde trvale žilo 680 obyvatel.\n\nDačice I leží v katastrálním území Dačice o výměře 12,9 km.\n\n"}
{"id": "521735", "url": "https://cs.wikipedia.org/wiki?curid=521735", "title": "Dačice II", "text": "Dačice II\n\nDačice II je část města Dačice v okrese Jindřichův Hradec. Nachází se na jihozápadě Dačic. Je zde evidováno 91 adres. V roce 2011 zde trvale žilo 294 obyvatel.\n\nDačice II leží v katastrálním území Dačice o výměře 12,9 km.\n\n"}
{"id": "521736", "url": "https://cs.wikipedia.org/wiki?curid=521736", "title": "Dačice IV", "text": "Dačice IV\n\nDačice IV je část města Dačice v okrese Jindřichův Hradec. Nachází se na západě Dačic. Je zde evidováno 168 adres. V roce 2011 zde trvale žilo 566 obyvatel.\n\nDačice IV leží v katastrálním území Dačice o výměře 12,9 km.\n\n"}
{"id": "521737", "url": "https://cs.wikipedia.org/wiki?curid=521737", "title": "Dačice V", "text": "Dačice V\n\nDačice V je část města Dačice v okrese Jindřichův Hradec. Nachází se na severozápadě Dačic. Je zde evidováno 553 adres. V roce 2011 zde trvale žilo 3287 obyvatel.\n\nDačice V leží v katastrálním území Dačice o výměře 12,9 km.\n\n"}
{"id": "521738", "url": "https://cs.wikipedia.org/wiki?curid=521738", "title": "Toužín", "text": "Toužín\n\nToužín () je malá ves, na pravém břehu Moravské Dyje v ústí Volfířovského potoka, od roku 1960 část města Dačice v okrese Jindřichův Hradec. Nachází se asi 1,5 km na jihozápad od Dačic. Je zde evidováno 22 adres. V roce 2011 zde trvale žilo čtyřicet obyvatel.\n\nToužín leží v katastrálním území Dačice o výměře 12,9 km.\n\nPoprvé je ves jmenována již roku 1398 při statku dačickém. Uvádí se však také rok 1399.\n\nNarodil se zde 3. února 1815 spisovatel a politik Matěj Mikšíček (zemřel v Brně 12. března 1892).\n\n"}
{"id": "521739", "url": "https://cs.wikipedia.org/wiki?curid=521739", "title": "Velký Pěčín", "text": "Velký Pěčín\n\nVelký Pěčín () je vesnice, část města Dačice v okrese Jindřichův Hradec. Nachází se asi 4,5 km na sever od Dačic. Prochází tudy železniční trať Kostelec u Jihlavy – Slavonice a silnice II/406. Je zde evidováno 52 adres. Vesnice patří do farnosti Kostelní Vydří.\n\nVelký Pěčín je také název katastrálního území o rozloze 4,43 km².\n\nPrvní písemná zmínka o vesnici pochází z roku 1356.\n\nV letech 1869–1910 byla vesnice pod názvem Velký Pičín obcí v okrese Dačice, do kterého patřila ještě při sčítání lidu roku 1950. V období 1961–1976 byla obcí v okrese Jindřichův Hradec a dne 30. dubna 1976 se stala částí obce Dačice.\n\nSeverozápadně od vesnice leží židovský hřbitov zřízený v polovině 17. století.\n\n"}
{"id": "521740", "url": "https://cs.wikipedia.org/wiki?curid=521740", "title": "Dolní Němčice", "text": "Dolní Němčice\n\nDolní Němčice () je vesnice, část města Dačice v okrese Jindřichův Hradec. Nachází se asi 3,5 km na severozápad od Dačic. Je zde evidováno 101 adres. V roce 2011 zde trvale žilo 324 obyvatel.\n\nDolní Němčice je také název katastrálního území o rozloze 6,16 km.\n\nPrvní písemná zmínka o vesnici pochází z roku 1366.\n\n"}
{"id": "521741", "url": "https://cs.wikipedia.org/wiki?curid=521741", "title": "Hostkovice (Dačice)", "text": "Hostkovice (Dačice)\n\nHostkovice (německy \"Hostes\") je malá, dříve samostatná obec, nyní místní část města Dačice v okrese Jindřichův Hradec. Nachází se asi 3,5 km na západ od Dačic. Tato malá vesnice měla dříve německé obyvatelstvo, po roce 1918 s českou menšinou. Po odsunu německého obyvatelstva po druhé světové válce české obyvatelstvo. V roce 1850 měla obec 214 obyvatel. Nejbližší železniční stanice i pošta jsou v Dačicích. Prochází zde silnice II/151. Je zde evidováno 39 adres. V roce 2011 zde trvale žilo 105 obyvatel.\n\nHostkovice leží v katastrálním území Hostkovice u Dolních Němčic o rozloze 3,83 km v údolí Lipoleckého potoka, pravostranného přítoku Moravské Dyje. Ploché okolí obce náleží k západní části Dačické sníženiny. V okolí se vyskytují výjimečné skalní útvary, zpestřující jinak monotonní krajinu. Svah na pravém břehu Lipoleckého potoka je až 30 m vysoký. Svah uzavírá skalní převis.\n\nPrvní písemná zmínka o vesnici pochází z roku 1399. Roku 1610 náležely Hostkovice k Dačicím a součástí dačického panství byly až do roku 1849. Před třicetiletou válkou bylo v Hostkovicích 27 usedlostí, z toho zůstalo za války 20 osazeno a 7 zpustlo.\n\nPodle vceňovacího operátu žilo v roce 1843 v Hostkovicích 231 obyvatel, z toho 108 mužů a 123 žen ve 43 domech a 57 domácnostech. Desátky byly odváděny panství Dačice a faře v Lipolci.\n\nV letech 1850 až 1855 byly podřízeny politické pravomoci Podkrajského úřadu v Dačicích. Po vzniku smíšených okresních úřadů s politickou a soudní pravomocí byly v letech 1855 až 1868 podřízeny okresnímu úřadu v Dačicích. Když byly roku 1868 veřejná správa a soudnictví opět odděleny, vrátily se pod politickou pravomoc okresního hejtmanství v Dačicích. Od roku 1911 náležely pod okresní soud ve Slavonicích až do roku 1938. Po okupaci pohraničí nacistickým Německem patřily od října 1938 do května 1945 pod landrat ve Waidhofenu a. d. T.\n\nPo osvobození v květnu 1945 náležely pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo do poloviny roku 1960, kdy po územní reorganizaci byly Hostkovice s moravským Slavonickem začleněny pod správní okres Jindřichův Hradec a Jihočeský kraj, což trvalo až do zrušení okresního úřadu v Jindřichově Hradci koncem roku 2002. V roce 1964 byly Hostkovice připojeny k Dolním Němčicím a v roce 1980 k městu Dačicím. Od roku 2003 spadají pod pověřený městský úřad v Dačicích v samosprávném Jihočeském kraji.\n\nVe druhé polovině 19. století a v první polovině 20. století se většina obyvatelstva obce živila zemědělstvím.  K roku 1911 se uvádí živnosti: 1 hostinský, 1 kameník, 1 kolář, 1 krejčí a 2 obuvníci; k roku 1924: 1 kameník, 1 kolář, 3 krejčí, 1 mlynář, 1 obuvník, 1 výrobce cement. zboží, 22 hosp. rolníků. Obec byla elektrifikována připojením na síť ZME Brno roku 1931.\n\nPo roce 1945 byly postaveny další rodinné domky a tenisové kurty. JZD vzniklo roku 1956. V roce 1964 se sloučilo s JZD Lipnice, Lipolec a Markvarec do JZD Markvarec a to bylo roku 1976 sloučeno do JZD Dolní Němčice. Nyní převládající zaměstnání: zemědělství, dojížďka za prací do průmyslových závodů a služeb v Dačicích. V obci truhlářství, výrobna lahůdek, stavební firma. \n\n"}
{"id": "521742", "url": "https://cs.wikipedia.org/wiki?curid=521742", "title": "Chlumec (Dačice)", "text": "Chlumec (Dačice)\n\nChlumec () je malá vesnice, část města Dačice v okrese Jindřichův Hradec. Nachází se asi 4 km na jihovýchod od Dačic. Je zde evidováno 39 adres. V roce 2011 zde trvale žilo 109 obyvatel.\n\nChlumec leží v katastrálním území Chlumec u Dačic o rozloze 5,41 km.\n\nPrvní písemná zmínka o vesnici pochází z roku 1360.\n\n"}
{"id": "521743", "url": "https://cs.wikipedia.org/wiki?curid=521743", "title": "Malý Pěčín", "text": "Malý Pěčín\n\nMalý Pěčín () je malá vesnice, část města Dačice v okrese Jindřichův Hradec. Nachází se asi 3,5 km na severovýchod od Dačic. Prochází tudy železniční trať Kostelec u Jihlavy – Slavonice. Je zde evidováno 46 adres. V roce 2011 zde trvale žilo 143 obyvatel.\n\nMalý Pěčín je také název katastrálního území o rozloze 5,51 km.\n\nPrvní písemná zmínka o vesnici pochází z roku 1415.\n\n\n"}
{"id": "521744", "url": "https://cs.wikipedia.org/wiki?curid=521744", "title": "Bělčovice", "text": "Bělčovice\n\nBělčovice () je malá vesnice, část obce Dešná v okrese Jindřichův Hradec. Nachází se asi 4 km na severozápad od Dešné. Je zde evidováno 31 adres. V roce 2011 zde trvale žilo 38 obyvatel.\n\nBělčovice je také název katastrálního území o rozloze 3,13 km².\n\nPrvní písemná zmínka o vesnici pochází z roku 1312.\n\nVe vsi stojí kaple Krista Krále.\n\n"}
{"id": "521746", "url": "https://cs.wikipedia.org/wiki?curid=521746", "title": "Dančovice", "text": "Dančovice\n\nDančovice () je malá vesnice, část obce Dešná v okrese Jindřichův Hradec. Nachází se asi 1,5 km na severovýchod od Dešné. Je zde evidováno 32 adres. V roce 2011 zde trvale žilo padesát obyvatel.\n\nDančovice je také název katastrálního území o rozloze 6,27 km².\n\nPrvní písemná zmínka o vesnici pochází z roku 1529.\n\n\nNa návsi stojí kaple, u silnice na Mešovice stojí výklenková kaplička.\n\n"}
{"id": "521747", "url": "https://cs.wikipedia.org/wiki?curid=521747", "title": "Hluboká (Dešná)", "text": "Hluboká (Dešná)\n\nHluboká () je malá vesnice, část obce Dešná v okrese Jindřichův Hradec. Nachází se asi 3,5 km na jih od Dešné. Prochází zde silnice II/410. Obec leží 11,5 km jižně od Jemnice na Hranici s Rakouskem. Do roku 1846 nesla obec německý název Tiefenbach, český název Hluboká vznikl z německého překladu. Je zde evidováno 20 adres. V roce 2011 zde trvale žilo 36 obyvatel.\n\nHluboká leží v katastrálním území Hluboká u Dačic o rozloze 4,99 km².\n\nHluboká se poprvé připomíná v roce 1312, kdy se dostala jako dar Izoldy, manželky Matěje z Fulštejna, ke klášteru cisterciaček Vallis sanctae Mariae v Oslavanech. Hlavním zaměstnáním zdejšího obyvatelstva bylo hlavně zemědělství. Z památek této obce lze uvést pouze kapli. Obecní pečeť je doložena ze 70. let 18. století. V pečetním poli je zobrazena vodní hladina a uprostřed květina.\n\nVe vsi působí malé muzeum Život u železné opony otevřené v roce 2012.\n\n"}
{"id": "521748", "url": "https://cs.wikipedia.org/wiki?curid=521748", "title": "Chvalkovice (Dešná)", "text": "Chvalkovice (Dešná)\n\nChvalkovice () je malá vesnice, část obce Dešná v okrese Jindřichův Hradec. Nachází se asi 3,5 km na severozápad od Dešné. Je zde evidováno 43 adres. V roce 2011 zde trvale žilo 48 obyvatel.\n\nChvalkovice leží v katastrálním území Chvalkovice u Dešné o rozloze 4,28 km².\n\nPrvní písemná zmínka o vesnici pochází z roku 1353. Po vzniku Československa a pozemkové reformě stoupl v obci počet českého obyvatelstva. Roku 1921 bylo v obci napočítáno 86 Čechů a 139 Němců (r. 1910 41 Čechů, 167 Němců). České obyvatelstvo tvořily 3 rolnické rodiny, řemeslníci a zemědělští dělníci. Nově byla po provedení pozemkové reformy v českých rukách cihelna (majitel cihelny J. Procházka) a chvalkovický dvůr. Většina českých dětí navštěvovala obecnou školu v Nových Sadech, některé v Dešné. Německé děti docházely do Bělčovic. Valná většina německého obyvatelstva sestávala ze sedláků a domkářů.\n\n"}
{"id": "521750", "url": "https://cs.wikipedia.org/wiki?curid=521750", "title": "Plačovice", "text": "Plačovice\n\nPlačovice () je malá vesnice, část obce Dešná v okrese Jindřichův Hradec. \n\nObec se rozprostírá 6,5 km jihozápadně od města Jemnice. Původní název vsi byl Platišovice a znamenal ves lidí Platišových. Změna na Plačovice mohla být způsobena nářeční redukcí –tiš- na –tč-. Vzhledem k velikosti obce a její poloze v pohraničí, zde nebyla po roce 1945 prováděna žádná výstavba. Obec má urbanistickou vzácnou podkovovitou dispozici zdejších domů, které jsou pozdně empírové se středními vjezdy. Obecní pečeť je doložena ze 70. let 18. století. Uprostřed pečeti je zobrazeno srdce, za které ho vyrůstají tři květy, po stranách srdce je z pravé strany nůž a z levé radlice. Je zde evidováno 10 adres. V roce 2011 zde trvale žilo 34 obyvatel.\n\nPlačovice je také název katastrálního území o rozloze 2,79 km².\n\nPrvní písemná zmínka o vesnici pochází z roku 1353.\n\n"}
{"id": "521751", "url": "https://cs.wikipedia.org/wiki?curid=521751", "title": "Rancířov", "text": "Rancířov\n\nMalá ves Rancířov () je částí obce Dešná v okrese Jindřichův Hradec. Nachází se asi 10 km jihozápadně od Jemnice na křižovatce silnice II/409, silnice II/410 a Rancířovském potoce nedaleko hřbitova. Je zde evidováno 45 adres. V roce 2011 zde trvale žilo 126 obyvatel.\n\nRancířov se nachází v těsné blízkosti Rakouska. Na severu se zvedá Dešenský Šibeník (\"německy Galgenberg\") s 511 m n. m. Severně také sousedí s obcí Dešná, na severovýchodě s obcí Dančovice, na východě s Lubnicí a Mešovicemi, na jihovýchodě s Vratěnínem, na jihu od Rancířova leží vesnice Hluboká a Schaditz v Dolním Rakousku, Wilhelmshof na jihozápadě, Ziernreith na západě s dalšími obcemi Písečné a Županovice v severozápadní části.\n\nRancířov patří mezi nejstarší obce na jihu Moravy (před posunutím českomoravské hranice součástí územního celku Morava). V roce 1257, ze kterého pochází první písemná zmínka, věnoval Smil z Bílkova farnost „ad Ronzer“ premonstrátskému klášteru v Gerasu a tomu také patřila až do ukončení druhé světové války. 13. prosince 1450 klášter také potvrdil výměnu roboty za finanční dávky a upravil desátek s ohledem na vzdálenost poddaných ke Gerasu.Obecní pečeť je doložena ze sedmdesátých let 18. století. V pečetním poli je zobrazeno srdce z něhož vyrůstají tři květiny na stopkách. Až do roku 1945 hovořilo místní obyvatelstvo severobavorským nářečím, které potvrzuje příchod osadníků z Horní Falce. Během Třicetileté války v roce 1645 byla obec zpustošena a vypálena švédskými vojsky polního maršála Lennarta Torstenssona. Z této doby se také zachovala tzv. \"Kniha sirotků.\" Od roku 1724 jsou vedeny matriky. Obyvatelé se živili hlavně zemědělstvím. Pouť se slavila vždy až do roku 1945 o neděli po svátku Nanebevzetí Panny Marie 15. srpna.\n\nPo první světové válce se Rakousko-uherská monarchie rozpadla a podle smlouvy ze Saint-Germain připadla obec v roce 1919 s 97 % německých Jihomoravanů k Československu.\n\nPo Mnichovské dohodě v roce 1938 byla obec součástí Třetí říše. V říjnu přišla vojska wehrmachtu a obec spadala až do ukončení války pod Říšskou župu Dolní Podunají, venkovského okresu Waidhofen an der Thaya.\n\nPo ukončení druhé světové války, ve které padlo sedm obyvatel obce Rancířova, přijela do obce na začátku června 1945 ozbrojená motorizovaná horda českých partyzánů pod vedením plukovníka Hobzy a tzv. \"vyčistila obec a státní hranici od Němců.\" Zajali několik rukojmích z řad německého obyvatelstva, ostatní se museli do půl hodiny sejít u kostela s malým příručním zavazadlem. Všechno obyvatelstvo pak vyhnali za hranici do Dolního Rakouska přes hraniční přechod v Písečné, následně i zajaté rukojmí. Před hranicí bylo obyvatelstvo ještě jednou prohledáno a oloupeno o zlato, šperky, doklady a jiné cennosti, které partyzáni zabavovali. Podle Benešova dekretu § 108 je veškeré jmění a majetek Němců a zrovna tak jejich veřejný a církevní majetek konfiskován ve prospěch státu. Požadované vyrovnání ze strany německého obyvatelstva nenásledovalo.\n\nNa základě dohod z Postupimské konference požadoval Sovětský svaz v lednu 1946 transport všech Němců (\"tzv. německy Volksdeutschen\") na území Rakouska do Německa. Obyvatelé z Rancířova byli vysídleni do oblastí Baden-Württemberg a Hessen. V roce 2001 měla obec 35 domů a 136 obyvatel.\n\nJihovýchodně od vesnice leží přírodní památka Kysibl.\n\nŠkola v Rancířově je uváděna již v roce 1662 při místní faře, která byla obsazována premonstráty z Jerouše. V roce 1787 byla vystavěna nová školní budova, avšak v roce 1791 vyhořela. V roce 1867 byla postavena nová škola, která byla zrušena v roce 1979. \n\nNení zcela jasné, zda obec vlastnila vlastní pečeť. V literatuře se hovoří o srdci a z něj rašících květech.\n\n\n\n"}
{"id": "521752", "url": "https://cs.wikipedia.org/wiki?curid=521752", "title": "Lipovka (Deštná)", "text": "Lipovka (Deštná)\n\nLipovka (do roku 1948 Štilfrýdov, ) je malá vesnice, část města Deštná v okrese Jindřichův Hradec. Nachází se asi 3,5 km na severozápad od Deštné. Je zde evidováno 28 adres. V roce 2011 zde trvale žilo 42 obyvatel.\n\nLipovka je také název katastrálního území o rozloze 2,43 km².\n\nPrvní písemná zmínka o vesnici pochází z roku 1842.\n"}
{"id": "521754", "url": "https://cs.wikipedia.org/wiki?curid=521754", "title": "Horní Lhota (Dolní Žďár)", "text": "Horní Lhota (Dolní Žďár)\n\nHorní Lhota () je malá vesnice, část obce Dolní Žďár v okrese Jindřichův Hradec. Nachází se 1 km na jih od Dolního Žďáru. Je zde evidováno 32 adres. V roce 2011 zde trvale žilo 73 obyvatel.\n\nHorní Lhota leží v katastrálním území Horní Lhota u Lásenice o rozloze 3,08 km².\n\nPrvní písemná zmínka o vesnici pochází z roku 1340.\n\n"}
{"id": "521756", "url": "https://cs.wikipedia.org/wiki?curid=521756", "title": "Annovice", "text": "Annovice\n\nAnnovice () je malá vesnice, část obce Drunče v okrese Jindřichův Hradec. Nachází se asi 0,5 km na sever od Drunče. Je zde evidováno 12 adres. V roce 2011 zde trvale žilo devět obyvatel.\n\nAnnovice leží v katastrálním území Drunče o výměře 4,11 km².\n\nVesnice patří do římskokatolické farnosti Mnich.\n\nPrvní písemná zmínka o vesnici pochází z roku 1842. Ves byla pojmenována podle křesního jména hraběnky Anny Voračické.\n\n"}
{"id": "521758", "url": "https://cs.wikipedia.org/wiki?curid=521758", "title": "Jemčina", "text": "Jemčina\n\nJemčina () je malá vesnice, část obce Hatín v okrese Jindřichův Hradec. Nachází se asi 1,5 km na jihozápad od Hatína. Ve vsi se nachází lovecký zámek Jemčina, místo Černínských parforsních honů. Je zde evidováno 19 adres. V roce 2011 zde trvale žilo 27 obyvatel.\n\nJemčina leží v katastrálním území Hatín o výměře 28,11 km².\n\nPrvní písemná zmínka o vesnici pochází z roku 1384.\n\n\n"}
{"id": "521759", "url": "https://cs.wikipedia.org/wiki?curid=521759", "title": "Stajka", "text": "Stajka\n\nStajka () je malá vesnice, část obce Hatín v okrese Jindřichův Hradec. Nachází se asi 1 km na východ od Hatína. Je zde evidováno 37 adres. Trvale zde žije 50 obyvatel.\n\nStajka je také název katastrálního území o rozloze 1,78 km².\n\nPrvní písemná zmínka o vesnici pochází z roku 1384.\n\n"}
{"id": "521760", "url": "https://cs.wikipedia.org/wiki?curid=521760", "title": "Červený pokoj", "text": "Červený pokoj\n\nČervený pokoj (\"Röda rummet\"), přelomové dílo švédské literatury, je román Augusta Strindberga vydaný v roce 1879 nakladatelstvím Josepha Selingmanna.\n\nJedná se o autorovu prvotinu, která v duchu kritického realismu a naturalismu nastavuje zrcadlo soudobé stockholmské společnosti. V deníku Aftonbladet bylo dílo nazváno románem „špíny\". Čtenářsky byl román nicméně velice úspěšný – v letech 1879–1880 vyšel v pěti vydáních v celkovém nákladu 6000 výtisků a byl přeložen do několika jazyků. Česky jej vydalo nakladatelství Odeon (v překladu Františka Fröhlicha) celkově čtyřikrát, a to v letech 1901, 1927, mezi lety 1932 a 1952 a naposledy v roce 1990.\n\n\"Červený pokoj\" je typicky naturalisticky obrácený bildungsroman. Má velmi široký záběr, snaží se ukázat společnost z různých úhlů a za tímto účelem je vlastně také jakousi moderní variací pikareskního románu. I proto je zde kompozice rozvolněná a útržkovitá, jako by se v autorově rezignaci na organizovanější formu odráželo jeho zolovsky naturalistické přesvědčení. Darwinistické líčení lidských bytostí jako společenských živočichů je v textu umocněno pohledem na lidi jako na odpadky pomocí podobných degradujících přirovnání. Ironie a humor, blížící se až karikatuře, vytváří břitkost textu. Z dnešního pohledu se román nejeví jako velké nadčasové dílo, proslulost textu je přece jen z velké části dána jeho ohromující výjimečností v místním a dobovém kontextu. Přesto je román dodnes čtivý díky svěžímu, částečně impresionistickému stylu, jemuž dává jiskru zejména napětí mezi hovorovým jazykem dialogů a jistou mírou poetizace a lyrizace jinak syntakticky sevřeného vyprávění.\n\nPo vydání \"Červeného pokoje\" se Strindberg stal jedním z nejdiskutovanějších a nejkontroverznějších spisovatelů ve Švédsku. Román zesměšňuje švédskou maloměšťáckost, odhaluje pokrytectví politických elit a kritizuje státní aparát. Zároveň však oslavuje bohémský život umělců a jiných zahálčivých existencí. Kniha je plastickým obrazem tehdejší švédské společnosti. Arvida Falka, hlavního hrdinu \"Červeného pokoje\", můžeme označit za postavu značně autobiografickou, podobně jako v případě drtivé většiny Strindbergova díla.\n\nArvid Falk, hlavní hrdina románu, usiluje o pravdu a svobodu. Peníze a sláva jsou pro něj až na druhém místě. Dalšími postavami knihy jsou mladí intelektuálové, bohémové a filozofové s různými životními ideály. Mnoho z nich žije v chudobě. Setkáváme se s Ygbergem, filozofem, který v zoufalství z hladovění později přijímá práci, kterou Arvid odmítl; Sellenem, malířem, jehož dílo je po dlouhé době konečně oceněno; Ollem Montanem, sochařem a filozofem, který přežívá jen díky přátelům. A konečně s žurnalistou Struvem. Sledujeme příběh Arvida, který se snaží prosadit jako spisovatel, postupně pracuje v několika novinách, až skončí jako učitel. Nakonec se vrací domů jako slavný spisovatel. Román je pojmenován podle salonku, v němž se stockholmská bohéma schází.\n\n\"(…) „Jak už jsem řekl příteli,“ zahájil Falk rozhovor nanovo, „rozešel jsem se dnes s tím, co bylo, a opustil úřednickou dráhu; chci jen dodat, že mám v úmyslu stát se literátem!“ \"\n\n\" „Literátem! Ale, probůh, proč? Vždyť je to škoda.“ \"\n\n\" „Není to škoda; ale chtěl jsem se zeptat, jestli nevíte, kde bych mohl dostat nějakou práci.“ \"\n\n\" „Hm, opravdu těžko říci. Přichází tolik zájemců ze všech stran. Na to ale nemyslete. Je to opravdu škoda, že jste se rozhodl přesedlat. Dráha literáta je těžká!“ \"\n\n\"Struve dával najevo lítost, ale nemohl skrýt určité potěšení nad tím, že má druha v neštěstí. \"\n\n\" „ Vysvětlete mi,“ pokračoval, „ proč opouštíte dráhu, která slibovala slávu i moc.“ \"\n\n\" „Slávu těm, kteří uchvátili moc, a moc těm, kteří neberou žádné ohledy.“ \"\n\n\" „Ale jakpak! Tak hrozné to snad není?“ \"\n\n\" „Že ne? Můžeme si o tom promluvit právě tak jako o čemkoli jiném. Vylíčím vám, jak to vypadalo jenom z těch šesti úřadů, ve kterých jsem byl zapsán. Z těch prvních pěti jsem odešel hned z toho prostého důvodu, že tam nebylo co dělat. Když jsem se přišel zeptat po nějaké práci, zněla odpověď:\n\n\" Nemáme! A taky jsem tam nikdy nikoho neviděl něco dělat. A to protože jsem byl v úřadech natolik zahrnovaných úkoly jako Kolegium pro papírenství, Kancelář pro uvalování daní a Generální ředitelství pro penze vyšších úředníků, jimiž se to tam jen hemží, myslel jsem si, že aspoň úřad, který je všechny platí, přece musí mít nějakou práci. Zapsal jsem se proto v Kolegiu pro vyplácení platů vyšších úředníků…“\"\n"}
{"id": "521761", "url": "https://cs.wikipedia.org/wiki?curid=521761", "title": "Bukovka (Horní Radouň)", "text": "Bukovka (Horní Radouň)\n\nBukovka () je malá vesnice, část obce Horní Radouň v okrese Jindřichův Hradec. Nachází se asi 2,5 km na sever od Horní Radouně. Je zde evidováno 13 adres. V roce 2011 zde trvale žilo šest obyvatel.\n\nBukovka leží v katastrálním území Starý Bozděchov o výměře 5,87 km².\n\nBukovka se dělí na západní a východní část. Ve středu vesnice se nachází bezejmenný rybník pojmenovaný místními „Unďák“.\n\nPrvní písemná zmínka o vesnici pochází z roku 1842.\n\n"}
{"id": "521762", "url": "https://cs.wikipedia.org/wiki?curid=521762", "title": "Nový Bozděchov", "text": "Nový Bozděchov\n\nNový Bozděchov () je malá vesnice, část obce Horní Radouň v okrese Jindřichův Hradec. Nachází se asi 1,5 km na sever od Horní Radouně. Je zde evidováno 23 adres. V roce 2011 zde trvale žilo šest obyvatel.\n\nNový Bozděchov leží v katastrálním území Starý Bozděchov o výměře 5,87 km².\n\nPrvní písemná zmínka o vesnici pochází z roku 1842.\n\n"}
{"id": "521763", "url": "https://cs.wikipedia.org/wiki?curid=521763", "title": "Starý Bozděchov", "text": "Starý Bozděchov\n\nStarý Bozděchov () je vesnice, část obce Horní Radouň v okrese Jindřichův Hradec. Nachází se asi 1,5 km na severovýchod od Horní Radouně. Je zde evidováno 78 adres. V roce 2011 zde trvale žilo 46 obyvatel.\n\nStarý Bozděchov je také název katastrálního území o rozloze 5,87 km². V katastrálním území Starý Bozděchov leží i Bukovka a Nový Bozděchov.\n\nPrvní písemná zmínka o vesnici pochází z roku 1395.\n\n"}
{"id": "521764", "url": "https://cs.wikipedia.org/wiki?curid=521764", "title": "Hrutkov", "text": "Hrutkov\n\nHrutkov () je malá vesnice, část obce Hospříz v okrese Jindřichův Hradec. Nachází se asi 2,5 km na jihozápad od Hospřízu. Je zde evidováno 28 adres. V roce 2011 zde trvale žilo 44 obyvatel.\n\nHrutkov je také název katastrálního území o rozloze 2,91 km².\n\nPrvní písemná zmínka o vesnici pochází z roku 1485.\n\nNarodil se tu českoněmecký agrární politik Martin Soukup (1853–1934), na počátku 20. století poslanec Říšské rady.\n\n"}
{"id": "521765", "url": "https://cs.wikipedia.org/wiki?curid=521765", "title": "Jersice", "text": "Jersice\n\nJersice () je malá vesnice, část obce Hříšice v okrese Jindřichův Hradec. Nachází se asi 2,5 km na východ od Hříšice. Je zde evidováno 32 adres. V roce 2011 zde trvale žilo 44 obyvatel.\n\nJersice je také název katastrálního území o rozloze 5,28 km².\n\nPrvní písemná zmínka o vesnici pochází z roku 1585.\n\n\n"}
{"id": "521766", "url": "https://cs.wikipedia.org/wiki?curid=521766", "title": "Mirochov", "text": "Mirochov\n\nMirochov () je vesnice, část městyse Chlum u Třeboně v okrese Jindřichův Hradec. Nachází se 6 km na sever od Chlumu. Je zde evidováno 69 adres. V roce 2011 zde trvale žilo 106 obyvatel.\n\nMirochov je také název katastrálního území o rozloze 9,72 km².\n\nPrvní písemná zmínka o vesnici pochází z roku 1489.. Není však přesně známo, kdy vesnice vznikla. Podle jindřichohradeckého archiváře Františka Teplého (1867–1945) zde existovala osada již okolo roku 1190. Vesnice je vklíněna do západního okraje pohraničního hvozdu Dubovice, kudy již od raného středověku vedla zemská stezka z Rakouska do nitra Čech. Není tedy vyloučeno, že první osadníci přišli do těchto míst právě po této stezce z tehdejšího Vitorazska, což byla oblast původního slovanské osídlení na území dnešního Rakouska.\n\nVe východní polovině katastrálního území leží přírodní rezervace Losí blato u Mirochova.\n\n"}
{"id": "521767", "url": "https://cs.wikipedia.org/wiki?curid=521767", "title": "Žíteč", "text": "Žíteč\n\nŽíteč () je vesnice, část městyse Chlum u Třeboně v okrese Jindřichův Hradec. Nachází se asi 5 km na sever od Chlumu u Třeboně. Prochází zde silnice II/153. Je zde evidováno 128 adres. V roce 2011 zde trvale žilo 169 obyvatel.\n\nŽíteč je také název katastrálního území o rozloze 7,46 km².\n\nPrvní písemná zmínka o vesnici pochází z roku 1387.\n\nDne 19. listopadu 1990 byla Žíteč prohlášena vesnickou památkovou zónou.\n\n\nVe vsi stojí kaple Nanebevzetí Panny Marie, u lesa na západ od vsi stojí výklenková kaple, další stojí u silnice na Lutovou a další malá kaplička je také v severozápadní části vesnice.\n\n"}
{"id": "521768", "url": "https://cs.wikipedia.org/wiki?curid=521768", "title": "Hostějeves", "text": "Hostějeves\n\nHostějeves (dříve Hostějoves, ) je malá vesnice, část obce Jarošov nad Nežárkou v okrese Jindřichův Hradec. Nachází se asi 2,5 km na severovýchod od Jarošova nad Nežárkou. Prochází zde silnice II/132. Je zde evidováno 24 adres. V roce 2011 zde trvale žilo 38 obyvatel.\n\nHostějeves je také název katastrálního území o rozloze 1,9 km².\n\nPrvní písemná zmínka o vesnici pochází z roku 1654.\n\nJižně od vesnice leží přírodní památka Lipina.\n\n"}
{"id": "521769", "url": "https://cs.wikipedia.org/wiki?curid=521769", "title": "Kruplov", "text": "Kruplov\n\nKruplov () je malá vesnice, část obce Jarošov nad Nežárkou v okrese Jindřichův Hradec. Nachází se asi 1 km na jihozápad od Jarošova nad Nežárkou. Je zde evidováno 6 adres. V roce 2011 zde trvale žilo 21 obyvatel.\n\nKruplov leží v katastrálním území Jarošov nad Nežárkou o výměře 9,96 km².\n\nPrvní písemná zmínka o vesnici pochází z roku 1654.\n\n"}
{"id": "521770", "url": "https://cs.wikipedia.org/wiki?curid=521770", "title": "Lovětín (Jarošov nad Nežárkou)", "text": "Lovětín (Jarošov nad Nežárkou)\n\nLovětín () je vesnice, část obce Jarošov nad Nežárkou v okrese Jindřichův Hradec. Nachází se asi 3 km na severozápad od Jarošova nad Nežárkou. Je zde evidováno 52 adres. V roce 2011 zde trvale žilo 76 obyvatel.\n\nLovětín je také název katastrálního území o rozloze 5,87 km².\n\nPrvní písemná zmínka o vesnici pochází z roku 1403.\n\nJižně a jihozápadně od vesnice se nachází několik rybníků, z nichž některé jsou součástí přírodní památky Rybníky u Lovětína.\n\nNachází se zde ubytovací zařízení a hospoda Restaurace a bar Pohádková usedlost. Dopravní obslužnost zajišťují Jindřichohradecké místní dráhy, nachází se zde stanice na trati č. 228 Jindřichův Hradec – Obrataň.\n\nDěti dojíždějí do základních škol v Nové Včelnici nebo Jindřichově Hradci.\n\n\n"}
{"id": "521771", "url": "https://cs.wikipedia.org/wiki?curid=521771", "title": "Matějovec (Jarošov nad Nežárkou)", "text": "Matějovec (Jarošov nad Nežárkou)\n\nMatějovec () je malá vesnice, část obce Jarošov nad Nežárkou v okrese Jindřichův Hradec. Nachází se asi 1 km na jih od Jarošova nad Nežárkou. Je zde evidováno 17 adres. V roce 2011 zde trvale žilo osmnáct obyvatel.\n\nMatějovec leží v katastrálním území Matějovec nad Nežárkou o rozloze 1,77 km².\n\nPrvní písemná zmínka o vesnici pochází z roku 1459.\n\n"}
{"id": "521773", "url": "https://cs.wikipedia.org/wiki?curid=521773", "title": "Nekrasín", "text": "Nekrasín\n\nNekrasín () je malá vesnice, část obce Jarošov nad Nežárkou v okrese Jindřichův Hradec. Nachází se asi 3 km na sever od Jarošova nad Nežárkou. Prochází zde silnice I/34. Je zde evidováno 22 adres. V roce 2011 zde trvale žilo 28 obyvatel.\n\nNekrasín je také název katastrálního území o rozloze 1,98 km².\n\nPrvní písemná zmínka o vesnici pochází z roku 1654.\n\n\n\n"}
{"id": "521774", "url": "https://cs.wikipedia.org/wiki?curid=521774", "title": "Pejdlova Rosička", "text": "Pejdlova Rosička\n\nPejdlova Rosička (dříve Rosička, ) je malá vesnice, část obce Jarošov nad Nežárkou v okrese Jindřichův Hradec. Nachází se 3 km na severovýchod od Jarošova nad Nežárkou. Je zde evidováno 10 adres. V roce 2011 zde trvale žilo devět obyvatel.\n\nPejdlova Rosička je také název katastrálního území o rozloze 1,64 km².\n\nPrvní písemná zmínka o vesnici pochází z roku 1654.\n\n"}
{"id": "521776", "url": "https://cs.wikipedia.org/wiki?curid=521776", "title": "Zdešov", "text": "Zdešov\n\nZdešov () je vesnice, část obce Jarošov nad Nežárkou v okrese Jindřichův Hradec. Nachází se asi 5,5 km na severovýchod od Jarošova nad Nežárkou. Je zde evidováno 57 adres. V roce 2011 zde trvale žilo 158 obyvatel.\n\nZdešov je také název katastrálního území o rozloze 4,66 km².\n\nPrvní písemná zmínka o vesnici pochází z roku 1485.\n\n\n"}
{"id": "521779", "url": "https://cs.wikipedia.org/wiki?curid=521779", "title": "Mnich (Kardašova Řečice)", "text": "Mnich (Kardašova Řečice)\n\nMnich () je vesnice, část města Kardašova Řečice v okrese Jindřichův Hradec. Nachází se asi 3,5 km na jihovýchod od Kardašovy Řečice. Je zde evidováno 54 adres. V roce 2011 zde trvale žilo 91 obyvatel.\n\nMnich leží v katastrálním území Mnich u Kardašovy Řečice o rozloze 5,42 km².\n\nPrvní písemná zmínka o vesnici pochází z roku 1350.\n\nV domě č. 24 se narodili bratři:\n\n"}
{"id": "521780", "url": "https://cs.wikipedia.org/wiki?curid=521780", "title": "Nítovice", "text": "Nítovice\n\nNítovice () je vesnice, část města Kardašova Řečice v okrese Jindřichův Hradec. Nachází se asi 2,5 km na jihozápad od Kardašovy Řečice. Prochází zde silnice II/147. Je zde evidováno 61 adres. V roce 2011 zde trvale žilo osmdesát obyvatel.\n\nNítovice je také název katastrálního území o rozloze 7,61 km².\n\nPrvní písemná zmínka o vesnici pochází z roku 1340.\n\n"}
{"id": "521782", "url": "https://cs.wikipedia.org/wiki?curid=521782", "title": "Kaproun (Kunžak)", "text": "Kaproun (Kunžak)\n\nKaproun () je malá vesnice, část obce Kunžak v okrese Jindřichův Hradec. Nachází se asi 4,5 km na jih od Kunžaku. Prochází zde silnice II/151. Je zde evidováno 23 adres. V roce 2011 zde trvale žili dva obyvatelé.\n\nKaproun je také název katastrálního území o rozloze 4,09 km².\n\nPrvní písemná zmínka o vesnici pochází z roku 1487.\n\nSeverovýchodně od vesnice leží národní přírodní památka Kaproun.\n\nŽelezniční zastávka u vesnice je spojena s literární postavou Járy Cimrmana, který v ní byl vyhozen z vlaku. Zastávka se nachází v lese nedaleko od samotné vsi. Na této zastávce má Jára Cimrman zřícenou mohylu a pamětní desku. Na místo se lze dostat úzkokolejkou Jindřichohradeckých místních drah z Jindřichova Hradce nebo opačně z Nové Bystřice nebo autem do Kaprounu a odtud pěšky lesem.\n\n\n"}
{"id": "521783", "url": "https://cs.wikipedia.org/wiki?curid=521783", "title": "Mosty (Kunžak)", "text": "Mosty (Kunžak)\n\nMosty () je vesnice, část obce Kunžak v okrese Jindřichův Hradec. Nachází se asi 3,5 km na východ od Kunžaku. Prochází zde silnice II/151. Je zde evidováno 84 adres. V roce 2011 zde trvale žilo 89 obyvatel.\n\nMosty je také název katastrálního území o rozloze 12,88 km². V katastrálním území Mosty leží i Terezín a Zvůle.\n\nPrvní písemná zmínka o vesnici pochází z roku 1383.\n\nSeverovýchodně od vesnice se nachází Nový rybník, na jehož břehu leží přírodní památka Rašeliniště Mosty.\n\n\n"}
{"id": "521784", "url": "https://cs.wikipedia.org/wiki?curid=521784", "title": "Suchdol (Kunžak)", "text": "Suchdol (Kunžak)\n\nSuchdol () je malá vesnice, část obce Kunžak v okrese Jindřichův Hradec. Nachází se 4 km na východ od Kunžaku. Je zde evidováno 21 adres. V roce 2011 zde trvale žilo dvacet obyvatel.\n\nSuchdol leží v katastrálním území Suchdol u Kunžaku o rozloze 3,32 km².\n\nPrvní písemná zmínka o vesnici pochází z roku 1373.\n\nVesnicí vede hranice přírodního parku Česká Kanada. Na severozápadním okraji vsi leží přírodní památka Rašeliniště u Suchdola.\n\n"}
{"id": "521785", "url": "https://cs.wikipedia.org/wiki?curid=521785", "title": "Terezín (Kunžak)", "text": "Terezín (Kunžak)\n\nTerezín () je malá vesnice, část obce Kunžak v okrese Jindřichův Hradec. Nachází se asi 5,5 km na jihovýchod od Kunžaku. Je zde evidováno 18 adres. V roce 2011 zde trvale žili čtyři obyvatelé.\n\nTerezín leží v katastrálním území Mosty o výměře 12,88 km².\n\nPrvní písemná zmínka o vesnici pochází z roku 1842.\n\n"}
{"id": "521786", "url": "https://cs.wikipedia.org/wiki?curid=521786", "title": "Valtínov", "text": "Valtínov\n\nValtínov () je vesnice, která dříve byla samostatnou obcí, nyní je místní částí obce Kunžak v okrese Jindřichův Hradec. Nachází se na samotné jihozápadní hranici Moravy, asi 5,5 km na východ od Kunžaku a 14 km západně od Dačic. Prochází zde silnice II/151. Je zde evidováno 86 adres. V roce 2011 zde trvale žilo 123 obyvatel.\n\nVesnicí protéká Valtínovský potok, který napájí celou kaskádu překrásných rybníků, aby se před Českým Rudolcem, jako pravý přítok stal součástí Bolíkovského potoka. Žulová plošina Novobystřické vrchoviny, do které se potok mělce zahlubuje, má po obou stranách potoka řadu vyvýšenin. Za zmínku stojí Havlova hora 680 m n. m, na které byla vybudována v roce 2013 rozhledna U Jakuba. V okolí vesnice se nachází celá řada žokovitých žulových balvanů se skalními mísami. Nejznámější z nich je tzv. Čertova prdel, která je místem častých návštěv turistů. Okolo potoka, je po obou stranách řada zamokřených míst. Podle M. Hrádka se u rybníka Malá Zvůle dobývala rašelina.\n\nValtínov je také název katastrálního území o rozloze 8,67 km².\n\nOproti starším odhadům se dnes má za to, že obec založili čeští kolonisté. Původní název Valtínov je odvozen od jména \"Valtin\". Německá podoba \"Walterschlag\" byla uměle dotvořena až v 17. století.\n\nPrvní písemná zmínka o vesnici pochází z roku 1358, když tehdejší majitelé páni z Landštejna ji prodali Dobšovi z Kamenice spolu s Lidéřovicemi, Markvarcem, Radíkovem, Lipnicí a Heřmančí. V následujících stoletích měnil Valtínov často majitele, až od roku 1610 sdílel osudy dačického panství až do roku 1849.\n\nPřed třicetiletou válkou bylo ve Valtínově 31 usedlostí, z nichž za války zůstalo osazeno 25 a 6 zpustlo. Bylo zde 18 pololáníků, 4 čtvrtláníci a 3 domkaři s půdou. V roce 1843 žilo ve Valtínově 458 obyvatel, z toho 233 mužů a 238 žen v 71 domech a a 107 domácnostech. Desátky se odváděly panství Dačice a faře v Kunžaku v Čechách.Na týdenní čtvrteční trhy se jezdilo do Kunžaku.\n\nObec byla elektrifikována připojením na síť ZME Brno až v roce 1948.\n\nŠkola ve Valtínově byla zřízena v roce 1788 původně i pro obec Horní Radíkov. Děti z Horního Radíkova ale od roku 1832 byly přiškoleny do Českého Rudolce. V roce 1908 byla pro velký počet žactva škola rozšířena na dvoutřídní a bylo zavedeno industriální vyučování. Nová budova školy byla postavena v roce 1910. V roce 1977 byla škola ve Valtínově zrušena a žactvo bylo převedeno do Českého Rudolce.\n\n\n\n\n"}
{"id": "521787", "url": "https://cs.wikipedia.org/wiki?curid=521787", "title": "Najdek (Lodhéřov)", "text": "Najdek (Lodhéřov)\n\nNajdek () je malá vesnice, část obce Lodhéřov v okrese Jindřichův Hradec. Nachází se asi 2 km na sever od Lodhéřova. Je zde evidováno 28 adres. V roce 2011 zde trvale žilo 23 obyvatel.\n\nNajdek leží v katastrálním území Najdek u Lodhéřova o rozloze 3,83 km².\n\nPrvní písemná zmínka o vesnici pochází z roku 1628.\n\n"}
{"id": "521788", "url": "https://cs.wikipedia.org/wiki?curid=521788", "title": "CZ 805 BREN", "text": "CZ 805 BREN\n\nCZ 805 BREN je první generací české útočné pušky měnitelné ráže, vyvinuté firmou Česká zbrojovka Uherský Brod. Zbraň byla oficiálně představena v roce 2011. Zkušenosti z bojového nasazení vedly k vývoji druhé generace, představené v roce 2015 pod názvem CZ BREN 2.<ref name=\"7/2016\"></ref>\n\nZbraň je konstruována jako modulární systém, který umožňuje výměnou hlavně, závorníku, plynové trubice a šachty zásobníku, změnit ráži pušky. V základní verzi využívá náboje 5,56 x 45 mm NATO (jednotný systém kotvení vyměnitelných hlavní umožňuje změnu ráže na 7,62 x 39 mm, ale i na 6,8 mm Remington SPC). Zbraň dokáže také výměnou zásobníkové šachty využít zásobníky z jiných útočných pušek, např. M16, M4, AR-15 či HK 416. Na ústí hlavně je závit, uzpůsobený pro upevnění tlumiče hluku a plamene. Zbraň má oboustranné ovládací prvky a tři základní režimy střelby: po jedné ráně, po dvou a střelbu neomezenou dávkou. Po celém hřbetu, na bocích a zespodu zbraně je lišta Picatinny (MIL-STD-1913), na kterou lze upevnit např. kolimátor, nebo pažbičku kombinovanou s dvojnožkou. Nevyužitá lišta může za pomocí plastového krytu vylepšit úchyt. Kromě standardní verze útočné pušky vyráběné pod označením A1 je vyráběna i karabina s typovým označením A2, která se proti modelu A1 odlišuje zkrácenou hlavní. Její délka činí 277 mm což je o 83 mm méně než u modelu A1.\n\nMimo armádní verze A1 a A2 existuje i výhradně samonabíjecí verze pro civilní použití CZ 805 BREN S1 a modifikovaná verze pro americký trh CZ 805 BREN PS1 s jedenáctipalcovou hlavní a zadní hlavou závěru bez drážky pro nasazení ramenní opěry. Další modifikací verze CZ 805 je verze CZ 807 s delší hlavní a úpravou pro sovětskou ráži 7,62 × 39 mm. \n\nV rámci uceleného kompletu CZ 805 bylo vyvinuté i následující příslušenství:\n\nV lednu 2010 zvítězila tato zbraň ve výběrovém řízení na novou útočnou pušku pro Armádu ČR. Zástupci Ministerstva obrany ČR jednali se zbrojovkou o nákupu 8 000 kusů v modifikacích CZ 805 BREN A1 (puška) a CZ 805 BREN A2 (karabina) - pro výsadkáře a průzkumníky.\n\nVýběrové řízení vyvolalo debatu o kvalitách této zbraně oproti konkurenční útočné pušce SCAR. Kritici z řad vojáků a odborníků poukazovali na to, že zbraň byla zakoupena bez provedení armádních zkoušek od firmy, která 51 let dělala jen lovecké a krátké zbraně. Dále poukazovali, že konkurenční zbraň SCAR ji překonává ve všech parametrech včetně ceny a dostřelu, který ale zpochybňují. Jedná se údajně o novou nevyzkoušenou zbraň, která neprošla nasazením v bojových podmínkách.\n\nOponenti naopak poukazují na nedostatky pušky SCAR. Na rozdíl od CZ 805 neumožňuje rychlou změnu ráže přehozením tří dílů. Druhá verze pušky SCAR-H je navíc dodávána v odlišné ráži .308 Winchester, která není kompatibilní se střelivem 7,62 x 39 mm, které má Armáda ČR k dispozici ve velkém množství.\n\nPři bojovém nasazení během misí českých vojáků v Afghánistánu byla hlášena vysoká poruchovost útočné pušky CZ 805, údajné poruchy byly hlášeny u 9 % zbraní.\n\nV květnu 2012 bylo testováno 16 vybraných kusů útočných pušek, u nichž se v Afghánistánu vyskytly závady, ve vojenském prostoru Libavá. Celkem 6 zkoušek mělo otestovat zbraň při nadměrném zatížení - 570 vystřílených nábojů bez čistění/mazání, prolévání vodou, sypání pískem, kropení spojené s prášením aj. Výsledek testů prý prokázal, že příčinou závad nebyla konstrukční vada ani nevyhovující munice.\n\nPodle vyjádření výrobce k hlášeným závadám: \"Naprosté většině závad lze předejít doplněním návodů k obsluze a opakovaným proškolením zbrojířů a obsluh zbraní. V některých případech je kritizováno technické řešení příslušenství. Dodavatel nabídne nové technické řešení dle nejnovějších požadavků.\"\n\nMezi uživatele útočných pušek CZ 805 BREN a CZ BREN 2 patřily v roce 2017 armády a policejní složky následujících zemí:\n\n"}
{"id": "521791", "url": "https://cs.wikipedia.org/wiki?curid=521791", "title": "Studnice (Lodhéřov)", "text": "Studnice (Lodhéřov)\n\nStudnice () je vesnice, část obce Lodhéřov v okrese Jindřichův Hradec. Nachází se 2 km na jih od Lodhéřova a 6 km severozápadně od Jindřichova Hradce. Je zde evidováno 64 adres. V roce 2011 zde trvale žilo 153 obyvatel.\n\nStudnice leží v katastrálním území Studnice u Lodhéřova o rozloze 6,21 km².\n\nPrvní písemná zmínka o vesnici pochází z roku 1294.\n\n\n"}
{"id": "521792", "url": "https://cs.wikipedia.org/wiki?curid=521792", "title": "Artolec", "text": "Artolec\n\nArtolec, též Artoleč () je malá vesnice, část města Nová Bystřice v okrese Jindřichův Hradec. Nachází se asi 2 km na jihovýchod od Nové Bystřice. Je zde evidováno 48 adres. V roce 2011 zde trvale žilo 51 obyvatel.\n\nArtolec je také název katastrálního území o rozloze 4,65 km.\n\nPrvní písemná zmínka o vesnici pochází z roku 1487.\n\n"}
{"id": "521793", "url": "https://cs.wikipedia.org/wiki?curid=521793", "title": "Blato (Nová Bystřice)", "text": "Blato (Nová Bystřice)\n\nBlato (do roku 1956 Žišpachy, ) je vesnice, část města Nová Bystřice v okrese Jindřichův Hradec. Nachází se asi 5,5 km na severovýchod od Nové Bystřice. Je zde evidováno 129 adres. V roce 2011 zde trvale žilo 36 obyvatel.\n\nBlato leží v katastrálním území Blato u Hůrek o rozloze 7,6 km².\n\nVe vsi stojí památkově chráněný kostel svaté Maří Magdalény.\n\nPrvní písemná zmínka o vesnici pochází z roku 1487.\n\n"}
{"id": "521794", "url": "https://cs.wikipedia.org/wiki?curid=521794", "title": "Hradiště (Nová Bystřice)", "text": "Hradiště (Nová Bystřice)\n\nHradiště () je malá vesnice, část města Nová Bystřice v okrese Jindřichův Hradec. Nachází se asi 2,5 km na severozápad od Nové Bystřice. Je zde evidováno 21 adres. V roce 2011 zde trvale žilo 45 obyvatel.\n\nHradiště leží v katastrálním území Hradiště u Nové Bystřice o rozloze 2,12 km.\n\nPrvní písemná zmínka o vesnici pochází z roku 1487.\n\n"}
{"id": "521796", "url": "https://cs.wikipedia.org/wiki?curid=521796", "title": "Klenová (Nová Bystřice)", "text": "Klenová (Nová Bystřice)\n\nKlenová () je malá vesnice, část města Nová Bystřice v okrese Jindřichův Hradec. Nachází se asi 6,5 km na severovýchod od Nové Bystřice. Prochází zde silnice II/151. Je zde evidováno 31 adres. V roce 2011 zde trvale žilo 25 obyvatel.\n\nKlenová leží v katastrálním území Klenová u Hůrek o rozloze 9,5 km².\n\nPrvní písemná zmínka o vesnici pochází z roku 1550.\n\nZápadně od vesnice leží přírodní památka Rašeliniště Klenová.\n\n"}
{"id": "521800", "url": "https://cs.wikipedia.org/wiki?curid=521800", "title": "Antvardė", "text": "Antvardė\n\nAntvardė je řeka 2. řádu v Litvě, v Žemaitsku. Teče v okrese Jurbarkas (Tauragėský kraj). Je to levý přítok řeky Mituva. Pramení u obce Paantvardis v okrese Jurbarkas. Teče směrem západním. Do Mituvy se vlévá jako její levý přítok 20,6 km od jejího ústí do Němenu na jih od obce Vertimai. Břehy jsou nízké. V suchých letech horní a střední tok někdy vysychá.\n\nPravé:\n\n\n"}
{"id": "521803", "url": "https://cs.wikipedia.org/wiki?curid=521803", "title": "Česko na Zimních olympijských hrách 1994", "text": "Česko na Zimních olympijských hrách 1994\n\nČesko na Zimních olympijských hrách 1994 v norském Lillehammeru reprezentovalo 64 sportovců v sedmi sportech. Při své první účasti na olympijských hrách po rozdělení Československa nedosáhli čeští sportovci na žádnou medaili; tyto hry se tak staly dosud jedinými bez medailového úspěchu pro samostatnou Českou republiku. Nejlepším umístěním byla dvě pátá místa ledních hokejistů a týmu sdruženářů. V první desítce se v individuálních závodech dále umístila běžkyně na lyžích Kateřina Neumannová (ve dvou závodech), biatlonistka Eva Háková a skokan na lyžích Jaroslav Sakala, ve dvojicích potom dvojbob a dva krasobruslařské páry.\n\nNejmladším českým účastníkem ZOH 1994 byl skokan na lyžích Zbyněk Krompolc (15 let), nejstarším lední hokejista Otakar Janecký (33 let).\n\nPočet českých sportovců startujících v jednotlivých olympijských sportech.\nČeští sportovci se nenominovali do závodů a soutěží v akrobatickém lyžování, alpském lyžování, rychlobruslení, saních a short tracku.\n\nSoupiska:\n\n"}
{"id": "521812", "url": "https://cs.wikipedia.org/wiki?curid=521812", "title": "Skylė", "text": "Skylė\n\nSkylė je litevská hudební skupina založená ve Vilniusu v roce 1991 ve zlomovém období litevské historie, kdy docházelo k postupnému rozpadu Sovětského svazu. Ještě v samém prvopočátku zformulované základní principy – alternativní hudební a poetické myšlení podepřené filosofií, mytologií a historií – se prakticky nezměnily do dnešních dnů. Skupina má na svém tvůrčím kontě už 14 alb, kam spadá i hudba k vizuálním projekcím-představením divadla Miraklis.Styl skupiny lze jen těžko charakterizovat - od samotného vzniku, ještě bez charismatiké zpěvačky Aistė Smilgevičiūtė, tvořila kapela promyšleně svébytný poeticko-hudební elixír, jehož základem byla původně rocková hudba, na niž se postupem času nabaloval neofolk, bard, punk, art rock a jiné prvky. S příchodem hlavní vokalistky Aistė v roce 1997 nabyla v hudební i textové tvorbě skupiny na významu baltská linie. Instrumentální skladbu neustále oživují akustické hudební nástroje - housle, akordeon, flétna, violoncello, kanklės, brumle. Frontman skupiny Rokas Radzevičius rozšířil činnost Skylė o spolupráci na divadelních projektech a rockových operách, přičemž vládne schopností zapálit a získat pro své nápady nejednu talentovanou osobnost litevské kulturní scény.\n\nNa podzim roku 1991 vzniklo tvůrčí seskupení Skylė („Škvíra“). Zpočátku šlo o studentskou rockovou kapelu, jež se ve své tvorbě snažila propojit nejrůznější hudební styly – od punk rocku přes folk rock k art rocku. První koncerty probíhaly v rámci studentských festivalů, kde to dost vřelo. Avšak tehdejších pět členů skupiny, hrajících na kytaru, baskytaru, klávesy, housle a bicí, se nechtělo omezovat jen na úzký rockový rámec. Skylė se stala okruhem otevřeně smýšlejících lidí, přičemž začala organizovat výstavy undergroundového umění a nekomerční festivaly (např. v roce 1995 Free Tibet) a takto k sobě přitáhla mnoho různorodých mladých talentovaných lidí.\n\nV letech 1994-1995 vyšla čtyři čísla vydání Hlas ze sklepa (Balsas iš rūsio), jakož i almanach alternativního umění a poezie Trhlina (Plyšys).\n\nV roce 1995 začala Skylė spolupracovat s divadlem Miraklis zaměřeným na loutkové, ohňové a hudební projekce. Lídr skupiny Rokas Radzevičius společně se skupinou složil a nahrál hudbu ke dvěma představením divadla Miraklis. Současně si sedm hráčů Skylė vyzkoušelo své herecké schopnosti v představení 7 pro memoria sv. Štěpána (Šv. Stepono 7 pro memoria), věnovaném historii zničení jedné historické budovy na starém vilniuském městě. Kromě toho si ve stejném roce kapela zahrála v německém uměleckém filmu Kavkazský večer a (rusky!) v něm zazpívala píseň Radost kvetoucích žen (Žydinčių moterų džiaugsmas).\n\nV roce 1996 se ke Skylė připojila Aistė Smilgevičiūtė, velmi talentovaná zpěvačka disponující svébytným silným hlasem, která pak v roce 1999 reprezentovala Litvu na „Eurovizi“ v Jeruzalémě. \n\nV roce 1998 byla Skylė oficiálně vyhlášena centrem tvůrčích iniciativ, jež bylo v roce 2004 přejmenováno na Via Artis. Ještě předtím zorganizovalo toto centrum dva působivé festivaly pod názvem Noc květin (Gėlių naktis) prodchnuté idejí lásky a míru v duchu pacifistických tradic 70. let. V roce 1998 vystoupila Skylė na Světovém festivalu mládeže (World Youth festival) v Lisabonu.\n\nRoku 1999 na přelomu léta a podzimu pobývala Skylė v Německu na mezinárodním tvůrčím táboře, v jehož rámci vznikl muzikál Dialog is a lock. Ještě v témže roce složil Rokas Radzevičius společně se Skylė hudbu k dalšímu muzikálu formace Miraklis, a to Člověk a Jitřenka (Žmogus ir Aušrinė), věnovanému oslavám příchodu Nového roku 2000. \n\nNa začátku roku 2000 nahrála Skylė společně s Aistė Smilgevičiūtė album Babylon (Babilonas), jedno ze svých nejúspěšnějších alb. V létě roku 2000 iniciovala Skylė v Litvě mezinárodní projekt mladých tvůrců Uniformy (Uniformos), během něhož mladí lidé z různých koutů Evropy vytvořili muzikál na téma demokracie, aby v něm pak i účinkovali. V závěru téhož roku se hrál tento muzikál ještě jednou – tentokrát současně ve Vilniusu a Magdeburgu, přičemž byly obě scény propojeny internetovým obrazem.\n\nV létě roku 2001 byla speciálně u příležitosti Svátku moře v Klaipedě představena publiku rocková opera Jurate a Kastytis (Jūratė ir Kastytis), složená lídrem skupiny Rokasem Radzevičiusem, na jejímž nahrávání se podíleli nejen členové skupiny, ale také známí litevští profesionální hudebníci, přičemž hlavní party zazněly v provedení význačných účinkujících, jako jsou Marijonas Mikutavičius, Kostas Smoriginas, Olegas Ditkovskis, Vladas Bagdonas aj. V témže létě proběhl ještě jeden mezinárodní hudební projekt pod názvem Cizí (Svetimi). Na podzim pak byla složena a nahrána hudba k představení Vilniuské legendy (Vilniaus legendos) divadla Miraklis, poslednímu uvedenému v Litvě. \n\nV roce 2002 vyšel zvukový záznam opery Jurate a Kastytis na CD. Dvě písně z tohoto alba se po roce dostaly na sólové album Marijonase Mikutavičiuse, přičemž si získaly srdce mnoha posluchačů a patří na koncertech skupiny k těm nejočekávanějším. Na podzim roku 2002 vzniklo ve spolupráci se zastupiteli města Šiauliai hudební ohňové představení Země slunce (Saulės žemė), na jehož tvorbě se aktivně podíleli šiaulaiští umělci a hudebníci.\n\nV létě roku 2003 se skupina rozloučila s hudebními projekty mladých tvůrců. Závěrečným akordem se stal Tilt, který se dočkal za pomoci tvořivých mladých lidí ze sedmi států deseti vystoupení v Litvě, na Slovensku, v Německu a Belgii. V témže roce na podzim spatřila světlo světa ještě jedna rocková opera z pera Rokase Radzevičiuse – Lovec ryb (Žuviaganys), jejíž premiéra se uskutečnila ve městě Alytus, z něhož pocházela celá řada účinkujících. Od poloviny roku 2003 do podzimu roku 2005 činnost Skylė utichla. Proběhlo pár samostatných akustických koncertů, přičemž se veškerá pozornost koncentrovala na projekty Rokase Radzevičiuse, nezávislé na skupině, jako byla komorní provedení Jurate a Kastytise, což vyvrchlilo v roce 2006 zvěčněním této rockové opery ve filmu vydaném na DVD.\n\nV roce 2005 na podzim se skupina dala opět dohromady, přičemž přichystala nový koncertní program a v nové sestavě začala aktivně koncertovat po klubech, na festivalech, oživila své zapadlé nahrávky.\n\nV roce 2007 na podzim vyšlo album Podvodní kroniky (Povandeninės kronikos), jež si získalo příznivce kvalitní hudby. Kromě zmíněného alba vydaného na CD vyšlo i DVD, na němž je zachyceno živé vystoupení ve studiu Litevského národního rádia a televize (LRT) založené na dějové lince Podvodních kronik. Následovala mnohá ocenění, přičemž hodnocení posluchačů přiměla skupinu k ještě aktivnější koncertní a tvůrčí činnosti oživující litevskou rockovou kulturu a posouvající ji na novou úroveň.\n\nV roce 2008 skupina aktivně koncertovala, přičemž vystoupila na nejvýznamnějších litevských festivalech Be2gether ir Mėnuo Juodaragis (Měsíční černorožec). Svůj koncertní cyklus Podvodní kroniky zakončila společnými vystoupeními se smyčcovým orchestrem ve Vilniusu a Kaunasu.\n\nV roce 2009 uskutečnila Skylė dvě koncertní turné:\nCelkem uskutečnila 28 koncertů, 5 vystoupení s dalšími účinkujícími v rámci TV koncertů, 3krát hrála v živém televizním a rozhlasovém vysílání; vydala 4 nová hudební díla:\n\n\nSlova písně Bílý bratr (Baltas brolis):\n\n\nDřívější členové skupiny: Viktoras Kubaitis „Kubanas” (první baskytarista Skylė), Darius Stankevičius „Dariow” (první bubeník Skylė), Giedrė Danytė „Danytka” (první houslistka Skylė), Kristina Gudonytė „Zapyčka” (housle), Vytautas Dekšnys (vzletné myšlenky, obrázky, texty), Robertas Žukas (manažer), Eglė Miškinienė (baskytara), Dainius Jucius „Kruopinas” (multiinstrumentalista: violoncello, dudy, bandoneon, perkuse, foukací harmonika, brumle), Arūnas Petronis (kanklės, doprovodný hlas, zvukař a technik skupiny), Skirmantas Kunevičius (bicí), Gediminas Jakutis (kytara), Gediminas Andriškevičius „Gondzikas” (baskytara), Tomas Ramančiūnas (violoncello), Jonas Krivickas „Krienas”.\n\n Žydinčių moterų džiaugsmas (Radost kvetoucích žen - 1993), audiokazeta\n\n"}
{"id": "521815", "url": "https://cs.wikipedia.org/wiki?curid=521815", "title": "Krasobruslení na Zimních olympijských hrách 2010 – sportovní dvojice", "text": "Krasobruslení na Zimních olympijských hrách 2010 – sportovní dvojice\n\nSoutěž sportovních dvojic v krasobruslení na Zimních olympijských hrách 2010 se konala v Pacific Coliseum ve Vancouveru 14. února (krátký program) a 15. února 2010 (volné jízdy). Účastnilo se jí 20 párů z 12 zemí. Zlatou olympijskou medaili získal čínský pár Šen Süe–Čao Chung-po. \n\nFrancouzská dvojice Vanessa Jamesová, Yannick Bonheur se stala prvním párem černé pleti, která nastoupila do soutěže dvojic v celé historii olympijských her.\n\n"}
{"id": "521816", "url": "https://cs.wikipedia.org/wiki?curid=521816", "title": "Machon Me'ir", "text": "Machon Me'ir\n\nMachon Me'ir ( , \"Me'irův ústav\") je sionistická ješiva v jeruzalémské čtvrti Kirjat Moše. Je to jedna z největších izraelských ješiv pro „ba'alej tšuva“ (Židy vracející se k judaismu) a je úzce provázána s osadnickým hnutím.\n\nJešiva byla založena krátce po Jomkipurské válce roku 1973 rabínem Dovem Bigonem. Rav Bigon sám studoval na ješivě Merkaz ha-rav pod vedením r. C. J. Kooka a tak, ač nejsou obě tyto ješivy propojeny, mají podobné zaměření. Ale Machon Me'ir nepředpokládá u svých studentů hluboké předchozí znalosti judaismu či hebrejštiny.\n\nJešiva nabízí celodenní intenzivní studijní programy pro mladé muže (volně je k ní připojena ješiva Machon Ora pro dívky) ve všech úrovních hebrejsky, anglicky, francouzsky, španělsky a rusky. Studium zahrnuje Tanach, Talmud, spisy r. Abrahama I. Kooka, historii, etiku, filozofii a jazykový ulpan.\n\nMachon Me'ir je také cílem ne-Židů z celého světa, kteří se tu učí na gijur (konverzi).\n\n\n\n"}
{"id": "521821", "url": "https://cs.wikipedia.org/wiki?curid=521821", "title": "Cicer canariense", "text": "Cicer canariense\n\nCicer canariense je planý druh cizrny (\"Cicer\") objevený v 60. letech 20. století na ostrově La Palma na Kanárských ostrovech a popsaný v časopise \"Kew Bulletin\" v roce 1986.\n\nJe to jednoletá rostlina dorůstající výšky až jeden metr. Jednotlivé stonky se větví již u kořene a jsou obaleny řadou listů s drobnými lístečky, které jsou téměř čárkovité. Každý list obsahuje až 30 lístků o šířce 1 mm a délce asi 1 cm. Květenstvím je hrozen s růžovými až fialovými kvítky. Kvete od srpna do září. Lusky obsahují 6–8 hnědých nebo černých semen.\n\nCelkovým vzezřením se spíše podobá vikvím, po morfologických a fylogenetických studiích však bylo zjištěno, že se jedná o cizrnu (\"Cicer\").\n\n\"Cicer canariense\" roste přirozeně v jehličnatých lesích (nalezen pod borovicemi) na Kanárských ostrovech (odtud nese i své druhové jméno \"canariense\", tedy \"kanárský\") v Atlantském oceánu. Prvně byl pozorován na ostrově La Palma, později objeven i na ostrově Tenerife. Jedná se o planý druh, který je pro výzkumné účely pěstován v botanických zahradách a při výzkumných pracovištích.\n\nSvým rozšířením tak vytvořil enklávu rozšíření druhu cizrna (\"Cicer\"), který má oblast výskytu divokých druhů ve východním Středozemí, pokrývajíce části Řecka, Kypru, Turecka, Libanonu, Izraele, Sýrie přes Írán a Irák a dále v částech Pákistánu, Turkmenistánu, Tádžikistánu s menšími enklávami v oblasti západní Afriky. Kulturní druh cizrna beraní (\"Cicer arietinum\") se pak v této oblasti vyskytuje v pásu pokrývajícím celé Středozemí. Tedy od Španělska a Maroka až po Indii a dále na březích Nilu s větším rozšířením v západní Africe.\n\nPodle Santose Guerry dříve snad využíván jako pícnina pasoucími se kozami, jak se dozvěděl při terénním průzkumu od místních obyvatel.\n\nAč se \"Cicer canariense\" podobá svým celkovým vzezřením spíše vikvím, na základě morfologických i fylogenetických studií bylo zjištěno, že se jedná o cizrnu (\"Cicer\").\n\nU rodu cizrna se používá vnitrodruhové členění vytvořené v roce 1929 Popovem, které zavádí dva podrody: \"Pseudononis\" a \"Vicastrum\". Ty se dále dělí na 4 sekce: \"Monocicer\", \"Chamaecicer\", \"Polycicer\" a \"Acanthocicer\"; a 14 sérií. Klasifikace se opírá o morfologické znaky jednotlivých zástupců.\n\n\"Cicer canariense\" je pak řazen do sekce \"Polycicer\", do kterého se řadí cizrny, jejichž listový stonek je zakončen úponkem nebo lístkem. Podle vědeckých studií se jedná o archaický druh a spolu s druhem \"C. cuneatum\", tvoří vývojovou větev. \"C. cuneatum\" se přirozeně vyskytuje v Egyptě, Etiopii a v Saúdské Arábii a pravděpodobně i v Súdánu.\n\n"}
{"id": "521834", "url": "https://cs.wikipedia.org/wiki?curid=521834", "title": "Krasobruslení na Zimních olympijských hrách 2010 – jednotlivkyně", "text": "Krasobruslení na Zimních olympijských hrách 2010 – jednotlivkyně\n\nSoutěž žen v krasobruslení na Zimních olympijských hrách 2010 probíhala v hale Pacific Coliseum ve Vancouveru 23. února (krátký program) a 25. února 2010 (volné jízdy). Účastnilo se jí třicet krasobruslařek z dvaceti tří zemí. Obhájkyně zlaté olympijské medaile Japonka Šizuka Arakawová nezávodila. \n\nOlympijskou vítězkou se stala Jihokorejka Kim Ju-na v novém světovém rekordu 228,56 bodů. \n\nJedinou krasobruslařkou, která startovala již na čtvrtých olympijských hrách byla Maďarka Julia Sebestyenová. \n\nÚřadující mistryně světa Korejka Kim Ju-na zajela v krátkém programu nový světový rekord s hodnotou 78,50 bodů. Druhá žena v pořadí po krátkém programu Japonka Mao Asadaová skočila jako první v historii na olympijských hrách trojitý axel v kombinaci. Třetí po krátkém programu Kanaďanka Joannie Rochetteová se musela vyrovnat se smrtí matky, která zemřela na infarkt myokardu ve Vancouveru dva dny před závodem. \n\nVe volné jízdě zajela Kim Ju-na nový světový rekord se ziskem 150,06 bodu, což znamená také světový rekord v celkovém bodovém hodnocení výsledkem 228,56 bodů.\n\n"}
{"id": "521835", "url": "https://cs.wikipedia.org/wiki?curid=521835", "title": "Krasobruslení na Zimních olympijských hrách 2010 – taneční páry", "text": "Krasobruslení na Zimních olympijských hrách 2010 – taneční páry\n\nSoutěž tanečních párů v krasobruslení na Zimních olympijských hrách 2010 se konala v Pacific Coliseum ve Vancouveru 19. února (povinný tanec), 21. února (originální tanec) a 22. února 2010 (volný tanec). Účastnilo se jí 24 tanečních párů z 15 zemí. Obhájci zlaté olympijské medaile byli Rusové Taťána Navková a Roman Kostomarov, kteří v soutěži nestartovali. Českou republiku reprezentoval pár Kamila Hájková a David Vincour, který se umístil na 21. místě.\n\nOlympijským vítězem se stal kanadský pár Tessa Virtueová a Scott Moir. \n\n"}
{"id": "521839", "url": "https://cs.wikipedia.org/wiki?curid=521839", "title": "Česká zbrojovka Uherský Brod", "text": "Česká zbrojovka Uherský Brod\n\nČeská zbrojovka a.s. Uherský Brod (ČZUB) je strojírenská společnost sídlící v Uherském Brodě, mezi jejíž hlavní činnosti patří výroba služebních, loveckých a sportovních palných zbraní. Vlastníkem je česká společnost ČZ Partners SE, která také vlastní další společnosti s příbuznými výrobními programy. \n\nAktuálně má ČZUB okolo 1800 zaměstnanců. Patří mezi největší české exportéry, své produkty vyváží do více než sto zemí světa. Společnost je mezi deseti největšími výrobci ručních palných zbraní na světě a pěti, kteří vyrábějí automatické zbraně.\n\nDnešní Česká zbrojovka a.s. byla vybudována v rámci rozsáhlého přesunu strategicky významných výrobních kapacit tehdejšího Československa co nejdál od západních hranic ohrožených nacistickým Německem. V Uherském Brodě na jihovýchodě Moravy v roce tehdy vznikla zcela nová zbrojní továrna, která i ve světovém měřítku patřila k nejmodernějším a nejvýkonnějším a jež se v prvních letech své existence úspěšně věnovala zejména vysoce náročné produkci leteckých kulometů.\n\nPo druhé světové válce byla akciová společnost Česká zbrojovka znárodněna a její pobočná továrna v Uherském Brodě, která se roku 1950 osamostatnila, se postupně stala hlavním československým výrobcem ručních střelných zbraní. Nejslavnějšími produkty z bezprostředně poválečného období byly samopaly vz. 48 (v roce 1950 přejmenované na sa­mopaly 23/25) ráže 9 mm Parabellum. Tyto modely se zásobníkem v pistolové rukojeti a závěrem částečně obepínajícím hlaveň tehdy představovaly nejpokrokovější zbraně své kategorie. Do roku 1953 jich bylo v Uherském Brodě vyrobeno 545 000 kusů, z toho 345 000 v ráži 7,62 mm Tokarev (samopal 24/26).\n\nSamopal vz. 58 ráže 7,62×39 mm, dnes řazený do kategorie útočná puška, představoval konstrukčně originální československou alternativu k sovětskému automatu Kalašnikova. Tato mimořádně zdařilá zbraň se v Uherském Brodě vyráběla pro domácí ozbrojené složky i pro export až do roku 1984 v celkovém počtu bezmála 1 000 000 kusů.\n\nLegendární kompaktní samopal vz. 61 Škorpion byl nápaditým a velmi úspěšným pokusem o vykrytí mezery mezi klasickými samopaly a služebními pistolemi. V základní ráži 7,65 mm Browning v Uherském Brodě do roku 2000 vzniklo přes 207 000 kusů, v malých počtech se v 90. letech 20. století vyráběla také varianta ráže 9 mm Browning krátký.\n\nV řadě ohledů přelomová pistole CZ 75 byla dílem legendárního konstruktéra Františka Kouckého, který na jejím vývoji pracoval na základě zadání dnešní České zbrojovky a.s. od roku 1969. Zbraň s perfektní ergonomií a unikátním dvoučinným spoušťovým mechanismem spolu­definovala kategorii „zázračných devítek“, tedy vel­kokapacitních SA/DA pistolí ráže 9 mm Luger, v níž se dlouhodobě řadí k nejpopulárnějším.\n\nPrivatizací státního podniku Česká zbrojovka vznikla akciová společnost, která se ve své hlavní továrně v Uherském Brodě soustřeďuje na vývoj a výrobu kvalitních ručních střelných zbraní; své kapacity ale vytěžuje i produkcí vysoce přesných součástí pro automobilový a letecký průmysl. Jedná se o český podnik vlastněný českými akcionáři.\n\nPostavení České zbrojovky a.s. na nejprestižnějším zbraňovém trhu světa zásadním způsobem posílilo založení dceřiné prodejní a servisní společnosti CZ-USA. Ta svou činnosti zahájila v Kalifornii, již v roce 1998 se však přesunula do Kansas City ve státě Kansas, kde působí dodnes. V rámci vytváření mezinárodního holdingu Česká zbrojovka Group byl ze společnosti CZ-USA v roce 2018 vytvořen samostatný podnikatelský subjekt.\n\nS cílem uchovat slavnou tradici zbrojní výroby v Brně začala Česká zbrojovka a.s. připravovat převzetí divize Zbraně společnosti Zbrojovka Brno, a.s. Nově vytvořená společnost, pro kterou bylo původně vybráno jméno BRNO RIFLES, zahájila činnost na přelomu let 2006/2007 a její doménou se stala výroba a vývoj zbraní s lůžkovým závěrem. Od roku 2008 jde o dceřinou společnost České zbrojovky a.s. V roce 2010 bylo jméno firmy změněno na ZBROJOVKA BRNO, s.r.o.\n\nProstřednictvím CZ-USA se Česká zbrojovka a.s. stala vlastníkem jedné z věhlasných amerických zbraňových značek – Dan Wesson Firearms. Z původně revolverové firmy, založené v roce 1968 pravnukem proslulého Daniela B. Wessona, se pod česko-ame­rickým vedením záhy stal jeden z nejuznávanějších výrobců moderních klonů slavné pistole M1911.\n\nZačátek sériové výroby nové generace útočných pušek CZ 805 BREN A1/A2, samopalů CZ SCORPION EVO 3 A1 a granátometů CZ 805 BREN G1, kterými byla přezbrojena Armáda České republiky.\n\nVýznamným průnikem České zbrojovky a.s. na zahraniční trhy se stalo otevření samostatného prostoru pro montáž a opravy pistolí CZ v peru­ánském armádním závodu FAME v Limě. Česká firma se na projektu podílela dodáním moderního vybavení a nástrojů a vyškolením technického personálu. Peruánský podnik tím získal možnost kompletovat zbraně CZ, poskytovat pro ně servis a realizovat jejich odbyt na peruánském trhu a následně i v celé Latinské Americe. Jednalo se o první případ technologického transferu České zbrojovky a.s. do tohoto perspektivního regionu.\n\nČeská zbrojovka a.s. je od roku 2018 součástí mezinárodního Holdingu Česká zbrojovka Group SE, do něhož jsou vedle mateřské továrny v Uherském Brodě postupně začleňovány další firmy s příbuznými výrobními a vývojovými programy. \n\nVe spolupráci s CZ-USA byla v Kansas City ve státě Kansas zahájena výroba prvních zbraní CZ. Jedná se o vybrané modely úspěšné řady pistolí CZ P-10. Ta byla současně v roce 2019 doplněna o verze CZ P-10 F (full-size), CZ P-10 SC (semicompact) a CZ P-10 S (subcompact). \n\n\n\n\n\n\n\n\n\n\n\n\n\n\n\n\n\n\n\n\n"}
{"id": "521849", "url": "https://cs.wikipedia.org/wiki?curid=521849", "title": "Aristotele Fioravanti", "text": "Aristotele Fioravanti\n\nRidolfo Fioravanti, zvaný Aristotele (1415 nebo 1420 v Bologni – 1486) byl italský architekt a stavitel renesance. Jeho příjmení je někdy uváděno jako \"Fieraventi\" nebo \"Fioravante\". V ruštině se píše: \"Фьораванти, Фиораванти, Фиеравенти, Фиораванте\".\nZ jeho mládí je známo jen velmi málo. Narodil se v Bologni v rodině architekta - stavitele vodních staveb.\nByl známý novým stylem při rekonstrukcích věží pro šlechtické rody ve městě. V letech 1458–1467 pracoval ve Florencii pro rodinu Cosimo de' Medici staršího a v Miláně. Poté se vrátil do svého domova. Zde pracoval na plánech pro obnovu fasády paláce del Podestà, nejdříve mezi lety 1484 a 1494 pod Giovannim Bentivoglio (1443–1508) v renesančním slohu. V roce 1467 pracoval Fioravanti pro krále Matyáše Korvína (1443–1490) v Uhrách.\n\nV roce 1475 odešel na pozvání vyslance velikého knížete moskevského Ivana III. pracovat do Moskvy. Doprovázela ho jeho stavební huť včetně syna Petra. V Moskevském kremlu postavil mezi lety 1475 až 1479 velkolepý Uspenský chrám (Zesnutí Panny Marie), inspirovaný ruskou architekturou 12.století, ale zároveň se zřetelnými prvky severoitalské architektury. Katedrála je dnes velmi ceněnou architektonickou památkou.\n\nFioravanti však nebyl pouze talentovaným architektem a stavitelem, ale měl také technické nadání. Pro stavbu Uspenského chrámu setrojil zdvihací mechanismus. V roce 1478 v době bojů Ivana III. s Novgorodem sestavil přes řeku Volchov most ze člunů. Kromě toho působil jako technický poradce moskevského dělostřelectva a zúčastnil se s ním několika válečných tažení, například roku 1482 proti Kazani nebo 1485 proti tverskému velkoknížectví.\n\nPodle některých zdrojů byl Ivanem III. uvržen do vězení a měl zemřít v zajetí.\n"}
{"id": "521850", "url": "https://cs.wikipedia.org/wiki?curid=521850", "title": "PTFE vlákna", "text": "PTFE vlákna\n\nPTFE vlákno je syntetický produkt z polytetrafluorethylenu (PTFE).\n\nVlákna se začala vyrábět v roce 1954 pod značkou \"Teflon®,\" mimo toho jsou známé např. \"Profilen®,\" \"Fluon®\" aj.\n\nRozsah výroby není veřejně známý. Z dostupných informací se dá jen odvodit, že koncem 2. dekády 21. století vyráběné množství nepřesahuje 10 000 tun ročně.\n\n(Výroba PTFE surovin (granulát, prášek a tekutá disperse) dosáhla v roce 2015 cca 165 000 tun, průměrná prodejní cena 11 USD/kg).\n\n\nVlákna sestávají z polymerních uhlíkových řetězců chráněných atomy fluoru (viz \"nákres vpravo nahoře\").\n\nMateriál se dodává většinou jako hrubý filament s jemností jednotlivých fibril cca 5-25 dtex, známý je však i jako monofil a staplová vlákna.\n\nVlákno má specifickou hmotnost 2,2 g/cm³, pevnost 10-30 cN/tex, vynikající odolnost proti účinkům beta, gama a UV záření a chemikálií. Odpuzuje vlhkost, snáší trvale teploty do cca 300 °C a je téměř nehořlavé (95% LOI).\n\n\"Hybridní\" filamenty ze směsi PTFE s aramidovými nebo skleněnými vlákny jsou určeny pro zpracování do kompozitů.\n\n\n\nCelosvětový výnos z prodeje PTFE výrobků pro textilní účely (vlákna pro tkané a netkané textilie a textilie impregnované PTFE) se v roce 2018 odhadoval na 671 milionů USD. \n"}
{"id": "521855", "url": "https://cs.wikipedia.org/wiki?curid=521855", "title": "Shenandoah", "text": "Shenandoah\n\nShenandoah () je řeka, přibližně 241 km dlouhá, protéká státy Virginie a Západní Virginie.\n\nJako hlavní přítok Potomacu, odvádí vodu z bočních údolí Appalačského pohoří západně od Blue Ridge Mountains. Podloží je tvořeno vápencem. Krasová oblast je oblíbeným turistickým cílem.\n\nŘeka je známa také prostřednictvím americké lidové písně „\"Oh, Shenandoah, I long to hear you ...“\" (její nejznámější český interpret: skupina Rangers - Plavci). V písni Johna Denvera Take Me Home, Country Roads je rovněž zmíněna.\n\n"}
{"id": "521896", "url": "https://cs.wikipedia.org/wiki?curid=521896", "title": "Fairtradové město", "text": "Fairtradové město\n\nFairtradová města je mezinárodní kampaň označování míst, kde je podporován fair trade. Cílem kampaně je podpora prodeje fairtradových produktů v daném městě. Pro města status představuje zajímavý marketingový nástroj, díky kterému svým občanům a partnerům ukazují svou společenskou odpovědnost. Status je udělován nejen městům a malým obcím, ale univerzitám, školám nebo církvím.\n\nKampaň fairtradových měst vznikla v Británii za iniciativy Bruce Crowthera v roce 2001. Dle informací z mezinárodních stránek o Fairtrade Towns obdrželo během prvních 5 let status Fairtrade Town přes 200 britských měst. Ke konci roku 2009 se tímto prestižním statusem pyšní přes 750 měst po celém světě. Koncept Fairtrade towns je aktivní v 18 zemích světa, populární je především v západní Evropě (v Británii, Belgii, Švédsku, Německu, Holandsku), mezi fairtradová města patří např. Londýn, Dortmund, Řím, Vancouver, Wellington, San Francisco, ale i malá městečka a vesničky na venkově. Počet měst s tímto statusem se rychle rozrůstá. V červnu roku 2011 bylo vyhlášeno 1000. Fairtradové město. V červenci 2015 již počet Fairtradových měst ve světě překonal 1500.\n\nV České republice byla kampaň zahájena v lednu 2011 a koordinují ji společně Fairtrade Česko a Slovensko, NaZemi a Ekumenická akademie Praha. Města a jiné veřejné instituce mohou při splnění pěti kritérií získat status, kterým dávají svým občanům a partnerům najevo, že svůj úřad vedou společensky odpovědně, podporují fair trade a odpovědnou spotřebu, zajímají se o globální souvislosti a chtějí se aktivně podílet na rozvojové spolupráci. V ČR byly uděleny tituly Fairtradové město prvním dvěma městům dne 14. září 2011 - jedná se o města Litoměřice a Vsetín. V listopadu 2016 bylo v České republice již 10 Fairtradových měst a městských částí, k prvním dvěma přibyla města Volyně, Český Krumlov, Hodonín, Mladá Boleslav a Třebíč, Chrudim, Kroměříž a Praha 8.\n\nMěsta musí pro získání statusu splnit 5 kritérií:\n\n\n"}
{"id": "521899", "url": "https://cs.wikipedia.org/wiki?curid=521899", "title": "Pandora", "text": "Pandora\n\nPandora nebo Pandóra má více významů:\n\n\n\n\n\n"}
{"id": "521906", "url": "https://cs.wikipedia.org/wiki?curid=521906", "title": "Inkluzní hepatitida drůbeže", "text": "Inkluzní hepatitida drůbeže\n\nInkluzní hepatitida (angl. inclusion body hepatitis, IBH) je virové onemocnění kura domácího (zejména masného typu), charakterizované náhle zvýšenou mortalitou mladých kuřat po dobu 1-3 týdnů, nekrotickou hepatitidou a intranukleárními inkluzemi v hepatocytech. Onemocnění je někdy doprovázeno aplastickou anémií, krváceninami, mírnými dýchacími i střevními příznaky, případně i záněty kloubů a šlachových pochev. Nemoc byla poprvé popsána v roce 1963. \n\nPůvodcem IBH jsou konvenční adenoviry (AAV I.) z rodu \"Aviadenovirus\" a z čeledě \"Adenoviridae\". Jsou to středně velké neobalené partikule (v průměru 70-90 nm), mají sférický tvar a kubickou symetrii kapsidy. Kapsidu tvoří 252 kapsomer o průměrné velikosti 8-9,5 nm. Vrcholové kapsomery (penton base) nesou povrchové projekce (fiber). Hustotní gradient v CsCl je 1,32-1,37 g/ml. Genom viru tvoří lineární dvouvláknová DNA. Analýzou DNA byly ptačí konvenční adenoviry rozlišeny do 5 typů. Izoláty AAV jsou často kontaminovány aviárními adeno-asociovanými virusy.\n\nPtačí adenoviry jsou rezistentní na éter, chloroform, desoxycholát sodný, trypsin, 2% roztok fenolu a 50% roztok alkoholu; jsou inaktivovány formaldehydem. Jejich odolnost k inaktivaci teplem je v porovnání se savčími adenoviry mnohem vyšší a také variabilnější. Některé kmeny přežívají 60 °C po 30 minut, jiné vydrží při 56 °C až 18 hodin.\n\nSlepičí adenoviry (FAV) se pomnožují v jádrech vnímavých buněk za vzniku intranukleárních inkluzí. Většina slepičích adenovirů nehemaglutinuje na rozdíl od savčích adenovirů. Sérologicky se rozlišuje nejméně 12 sérotypů FAV.\n\nKultivace konvenčních adenovirů se obvykle provádí v buněčných kulturách; vnímavost kuřecích embryí je variabilní a liší se také podle izolátu.\n\nPatogenita FAV závisí na viru, hostiteli a prostředí. Terénní izoláty se liší virulencí, která nesouvisí se sérotypem – viry různého sérotypu vyvolávají podobné klinické syndromy a naopak viry stejného sérotypu mohou způsobovat odlišné příznaky. Z hostitelských faktorů se uplatňuje věk a imunita, z vnějších vlivů pak zoohygienické podmínky, imunosuprese a interkurentní infekce (reoviry, virus infekční bronchitidy, infekční burzitida, mykoplasmata a jiné bakteriální infekce). CELO virus (sérotyp FAV-1) indukuje u novorozených křečků fibrosarkomy, u virginských křepelů bronchitidu.\n\nSlepičí adenoviry (FAV) mohou kromě kura domácího také infikovat krůty, křepelky, holuby i jiné ptačí druhy. Mohou být izolovány i ze zdravé drůbeže bez ohledu na její věk (nejčastěji ale ve 3.-14. týdnu věku); dospělá drůbež může být infikována i několika sérotypy najednou.\n\nV hejnu se adenoviry šíří horizontálně i vertikálně. Virus je vylučován do prostředí sekrety horních cest dýchacích a výkaly asi 14-21 dnů po infekci, výjimečně i déle. K infekci dochází převážně orální cestou. FAV byly také prokázány ve vakcínách produkovaných na kuřecích buňkách. Kontagiozita FAV není velká a k promoření hejna dochází pomalu, avšak jejich schopnost dlouhodobě přežívat ve vnějším prostředí v aktivním stavu umožňuje častou a téměř trvalou možnost infekce i reinfekce vnímavých ptáků. Pasivní mateřské protilátky i aktivně získané protilátky chrání pouze před infekcí homologním sérotypem FAV, takže není výjimkou výskyt adenovirů několika sérotypů na jedné farmě, v hejnu i u jednotlivého zvířete. Neodpovídající zoohygienické podmínky a interkurentní infekce potencují vznik i průběh klinického onemocnění.\n\nPo primární infekci sliznice horních cest dýchacích dochází během 3-5 dnů k virémii, která přetrvává asi 14 dnů. V této době je možná izolace viru z krve i mnoha tkání a orgánů. Hladina virémie se postupně snižuje se stoupající hladinou protilátek a tím se snižuje i možnost izolace viru. Nejdéle je virus přítomen ve sliznici střeva, případně ve výkalech a na sliznicích horních cest dýchacích, což jsou hlavní nebo predilekční místa replikace adenovirů.\n\nKlinická manifestace, inkubační doba i pitevní nález u adenovirových infekcí u kura domácího jsou velmi variabilní. Časté jsou latentní infekce.\n\nV postiženém hejnu kuřat se může pozorovat ospalost, růstová nevyrovnanost a u nosnic pokles snášky o 5-10 % (případně i zhoršená kvalita vaječné skořápky), která se během 1-2 týdnů vrací k normální produkci. U kuřat ve věku 3-10 týdnů se objevuje deprese, anémie a náhlé zvýšení úhynů (1-20 %) v průběhu 8-10 dnů. Trvání nemoci je asi 1-3 týdny (podle přítomnosti komplikujících faktorů) a pak spontánně zaniká.\n\nPři pitvě se zjišťují celková anémie nebo ikterus kůže, krváceniny v kůži, podkoží i svalovině, zduřelá játra s krváceninami a nekrózami, hydroperikard. Lymfatické orgány bývají atrofované, kostní dřeň aplastická. V počátečním stadiu nemoci je diagnosticky významný mikroskopický nález bazofilních intranukleárních inkluzí v hepatocytech.\n\nAdenovirové infekce indukují tvorbu protilátek. Neutralizační protilátky se objevují asi za 7-10 dnů PI a perzistují po několik měsíců. Precipitiny vznikají později (za 10-14 dnů PI) a přetrvávají v séru asi 1-2 měsíce. Protilátky jsou detekovatelné i ve žloutku násadových vajec od infikovaných nosnic a u kuřat líhnutých z těchto vajec.\n\nDiagnóza se opírá o patologicko-anatomické a histopatologické nálezy, podpořené virologickým a sérologickým vyšetřením. Slepičí adenoviry 1. sérotypu (FAV-1) se izolují na kuřecích embryích, ostatní sérotypy lépe v buněčných kulturách. Pro orientační sérologické vyšetření se používá imunodifuze; citlivější jsou neutralizace, imunofluorescence nebo ELISA test. Diagnosticky významný je pouze vzestup titru protilátek v sérech odebraných v akutní a rekonvalescentní fázi nemoci.\n\nTerapie není známa. Prevence spočívá v kvalitní výživě hejna a dodržování všeobecných zoohygienických opatření. Vakcinace pro vysoký počet existujících sérotypů FAV nebyla zatím vypracována. Vzhledem k negativnímu vlivu imunosuprese vyvolávané virem infekční burzitidy na průběh adenovirových infekcí se příznivě projevuje přítomnost pasivních protilátek proti IBDV u kuřat od vakcinovaných nosnic.\n\n\n"}
{"id": "521916", "url": "https://cs.wikipedia.org/wiki?curid=521916", "title": "Bezpečnost na internetu", "text": "Bezpečnost na internetu\n\nBezpečnost na internetu je relativně široký pojem a zároveň důležitý problém jak pro běžné uživatele, tak administrátory velkých sítí. Můžeme jí rozumět jako souboru opatření, jež mají za cíl znemožnit, nebo maximálně znesnadnit útočníkovi získání soukromých či neveřejných dat, obsahu komunikace, zamezit převzetí vlády nad počítačem, případně celou sítí, nebo útoku s pokusem vyřadit server z činnosti. V širším smyslu do této oblasti náleží také ochrana před úniky nevhodných osobních informací, například na sociálních sítích, manipulace s lidmi na sociálních sítích nebo zamezení zobrazení citlivých firemních dokumentů ve výsledcích vyhledávačů. Na bezpečnosti na internetu mají svůj zájem také státy, případně mezinárodní organizace. Většinou se snaží zamezit provozu stránek s ilegálním obsahem, nebo zamezit samotné nelegální činnosti pomocí zákonů (např. protispamová legislativa) a nasazením policie. V některých státech tato činnost hraničí, či dokonce přerůstá do cenzury. Příklady takových států jsou Čína nebo Írán.\n\nObvykle útočníka zajímá informace, kterou může zpeněžit, případně zneužít k vydírání nebo získání jiných cílů, případně omezení provozu serveru či užití výpočetního výkonu k vytvoření tzv. botnetu, jenž pracuje na obdobném principu jako distribuované výpočty, avšak s cílem rozesílat spam nebo koordinovat útok typu DDoS. Útoky též probíhají z jiných důvodů, než je výdělek. Útoky jsou prováděny jako upozornění na slabé zabezpečení, s cílem proslavit své jméno nebo otestovat svoje schopnosti a vyřešit problém, případně se naposledy pomstít zaměstnavateli po propuštění. Nepeněžně motivovaní útočníci často své úspěchy zveřejňují. Pokusy prolomit zabezpečení též mohou být objednané samotným cílem, jako penetrační test v rámci bezpečnostního auditu. Dnes již relativně zřídka někdo proniká cíleně do vzdáleného počítače za účelem získání hesel, například k internetovému bankovnictví. Hesla jsou hromadně a efektivněji sbírána k tomu vytvořenými programy, které se nazývají keyloggery, a poté jsou dražena na utajovaných aukcích jako celé \"balíky\" čítající až tisíce přístupových údajů, případně jsou rovnou zneužita. Keyloggery se mohou maskovat za užitečný software, například za program zprostředkující předpovědi počasí a podobně. Jsou řazeny mezi spyware (tj. programy sledující činnost počítače, případně připravující \"zadní vrátka\" pro útok). K průniku k citlivým datům lze též využít bezpečnostních chyb v běžných programech. Speciální kapitolou je tzv. phishing (\"z angl. rybaření\", používaný překlad \"rhybaření\"). Útočník \"uloví\" heslo uživatele tak, že mu zobrazí falešnou stránku, která se vydává vzhledově za jinou, například za stránku přihlášení do internetového bankovnictví. To se v praxi děje nejčastěji posláním falešného e-mailu, který taktéž dodržuje obvyklou vzhledovou strukturu e-mailů banky s žádostí k odeslání hesla z důvodu například poškození databáze. Pokud si oběť zadá svá přístupová hesla na odkazované stránce, jsou okamžitě uložena a útočník získal možnost manipulovat s účtem.\n\nZ důvodu absence šifrování by citlivá data neměla být posílána e-mailem, protože ten je předáván na své cestě nešifrovaně mezi mnohými uzly. Stejně tak většina komunikace skrz instant messaging služby probíhá nešifrovaně. E-mail bývá též příčinou mnoha virových nákaz, viry jsou často maskovány jako zajímavý obsah v příloze e-mailu. Typicky jde o .EXE či .COM soubory, různé souborové archivy, popřípadě běžné soubory kancelářských balíků, které obsahují škodlivé makro. Pro soubory cílící na zranitelnosti softwaru se používá výraz exploit.\n\nElektronická pošta je skládána, doručena a uchována v několikakrokovém procesu, který začíná složením samotným. Jakmile uživatel sepíše (složí) email a odešle jej, je zpráva transformována do standardního formátu, kterým je formát . Poté může být zpráva odeslána. Připojením do sítě poštovní klient, referován jako \"poštovní uživatelský agent\" MUA (Mail User Agent), se připojí na \"poštovního přenosového agenta\" MTA (Mail Transfer Agent), který běží a operuje na serveru. Poštovní klient pak serveru poskytne údaje o odesílateli. Následně přes příkazy na serveru se poštovnímu serveru předá seznam příjemců a pak i samotný obsah zprávy. Jakmile jsou seznam a zpráva přijaty a zpracovány, proběhne několik událostí. Identifikuje se cílový server příjemce, k tomu slouží služba DNS, ta určí, jaká zpráva jakému příjemci patří. Založí se spojení mezi poštovními servery klientů (příjemce a odesílatel) nakonec se i celá zpráva odešle a přes opačný proces se složí na druhé straně a pak doručí příjemci.\n\nVětšinou se nepřekládá, ale lze jej přeložit jako \"dost dobré soukromí\". PGP poskytuje zprávě důvěryhodnost přes šifrování, ať už se jedná o zprávu samotnou či uložená data.\nVyužívá různé kryptografické algoritmy – nejčastěji symetrické (DES, triple 3DES, AES,…), asymetrické (RSA, ElGamal), hašovací (SHA-1, MD5,…) a podpisové (DSS,…). Emailové zprávy mohou být chráněny šifrováním více variantami, některé hlavní si tu uvedeme.\nPrvní dvě metody šifrování se často používají v kombinaci (šifrování těla zprávy a ověřovací podpis), ale šifrování spojení se užívá často jen mezi dvěma organizacemi či společnostmi, které se na tomto postupu dohodly a chtějí své pravidelně odesílané elektronické poštovní zprávy chránit. Dělají to tak, že si například nastaví soukromou virtuální síť VPN (Virtual Private Network) a tím zašifrují komunikaci mezi servery přes celou cestu internetem. Na rozdíl od metod, kterými lze zašifrovat pouze tělo zprávy, pomocí VPN lze šifrovat zprávu celou, tedy i hlavičku, která obsahuje různé důležité informace, jako jsou informace o odesílateli, příjemcích a předmět zprávy. Avšak VPN samotná nedokáže propůjčit zprávě mechanismus na ověření podpisu, tedy neověří její autentičnost, a stejně tak nezaručí ochranu pro zprávu po celou cestu internetem.\n\nPřekládáno jako \"víceúčelová rozšíření internetové pošty\". MIME je standard, který přetváří non-ASCII data na straně odesílatele do NVT formátu ASCII (Network Virtual Terminal), tyto data doručí jednoduchému poštovnímu přenosovému  protokolu SMTP (Simple Mail Transfer Protocol) a ten je odešle přes internet. Ten samý SMTP protokol na straně klienta příjemce tyto zaslaná data v NVT ASCII formátu doručí svému MIME a ten je převede zpět do originální zprávy v podobě původních non-ASCII dat. Výhoda MIME je především v tom, že zprávou lze odeslat i netextová data – non-ASCII znaky (české znaky,…) a přitom zůstává plně kompatibilní s protokolem . Tímto způsobem lze přenášet i přílohy, čili obrázky, zvuky, videa a další data. Navíc lze díky této technologii podepisovat elektronickou poštu.\n\nZnámý též v překladu jako \"kód pro ověření pravosti zprávy\", je to kryptografická metoda, která využívá tajný klíč (secret key) k zašifrování zprávy. Metoda vrací hodnotu MAC (Media Access Control), která může být dešifrována na straně příjemce použitím stejného tajného klíče, který použil odesílatel. Šifrování touto metodou chrání jak data obsažená ve zprávě – tedy její integritu, tak i její autentičnost, čili jednoduché ověření/identifikace odesílatele.\n\nSociální sítě jsou velmi lákavým cílem jak pro klasické hackery, tak pro sociální inženýrství. Jejich databáze obsahují obrovské množství osobních údajů, které jsou lukrativním zbožím zejména pro účely šíření vysoce cílené nevyžádané reklamy, případně pro vytvoření sociologické analýzy, taktéž využitelné pro marketing. Pokud má sociální síť svoje API, umožňující vytváření programovatelných nástaveb, můžeme se často setkat se zneužitím na první pohled bezpečné aplikace, například hry, k současnému sbíraní dat o uživateli a jeho kontaktech. Setkáváme se s vytvářením dalších kanálů pro nevyžádanou reklamu (skupiny nebo stránky na Facebooku, či účty na Twitteru), které lákají uživatele k připojení například populární hláškou z filmu, nabídkou něčeho zdarma či aktivaci nové služby, případně vydáváním se za veřejně známou osobnost. Přidání se ke skupině nebo odběru zpráv není nebezpečné v obvyklém slova smyslu, člověk se však dobrovolně vystavuje další možnosti průniku spamu k němu. Sociální sítě jsou však vesměs unikátní systémy, ve kterých neplatí vše univerzálně. Míra spamu tak v dané síti záleží na její koncepci (jak je řešeno sdružování uživatelů a hromadné posílání zpráv) a především na její popularitě, která z ní dělá zajímavý cíl pro tyto manipulace. Přeprodej početných skupin, stránek a účtů na Twitteru s mnoha odebírajícími je zcela běžnou věcí i přes to, že podobné aktivity jsou většinou zakázány v podmínkách užití služby. Vzhledem k tendenci sociálních sítí otevírat se vyhledávačům a přeprodávat výsledky ze svých databází je třeba rozmýšlet si informace, které o sobě poskytujeme. Informace na internetu poskytnutá má zpravidla tendenci na něm již zůstat a tento trend se s větším otevíráním sociálních sítí směrem k vyhledávačům bude pravděpodobně prohlubovat. Ve vztahu k sociálním sítím panuje velká důvěra a zároveň jejich uživatelé často nepovažují za nutné hlídat si svoje soukromí na nich. Některé sociální sítě již dopředu v podmínkách užívání oznamují, že nenesou za vložená data a jejich zcizení žádnou odpovědnost. \n\nInternetová bezpečnost je i zájmem států, avšak z trochu jiného hlediska než je bezpečnost jednotlivce nebo firmy, jejíž síť je propojená s internetem. Prohlášeními o nelegálním obsahu a internetové bezpečnosti některé země, převážně totalitní, ovlivňují podobu internetu a vytěsňují z něj jiné než jimi protlačované oficiální názory. Vzniká tak jev regionalizace internetu, případně se tento jev připodobňuje k obrovskému firewallu, za kterým daná země a tamější uživatelé internetu leží. Internetový obsah je podrobně sledován i ve vyspělých zemích, v roce 2009 CIA investovala prostřednictvím jedné ze svých firem do firmy, jež se zabývá monitoringem Twitteru. V roce 2007 německá vláda zvažovala schválení zákona o nasazení spywaru v boji proti zločinu, od stejného roku je veřejně znám fakt, že FBI používá spyware k monitoringu počítačů podezřelých osob. Od roku 2017 je i v Německu možné, aby vyšetřovatelé instalovali spyware.\n\n\n"}
{"id": "521923", "url": "https://cs.wikipedia.org/wiki?curid=521923", "title": "Ditupė", "text": "Ditupė\n\nDitupė je potok v Litvě. Teče v Klaipėdském okrese (Klaipėdský kraj). Je to pravý přítok řeky Minija. Pramení na jižním okraji obce Dumpiai v Klaipėdském okrese. Teče směrem jižním. Do Minije se vlévá jako její pravý přítok 33 km od jejího ústí do Atmaty na východním okraji obce Dituva. Břehy jsou nízké.\n\nDitupė má dva levé a dva pravé přítoky.\n\n\nPrvní část názvu \"Dit(u)-\" je podle názvu blízké vsi Dituva, druhá část -upė znamená řeka.\n\n"}
{"id": "521936", "url": "https://cs.wikipedia.org/wiki?curid=521936", "title": "Alpské lyžování na Zimních olympijských hrách 2010", "text": "Alpské lyžování na Zimních olympijských hrách 2010\n\nAlpské lyžování na Zimních olympijských hrách 2010 ve Vancouveru se konalo v areálu Whistler Blackcomb u Whistleru od 15. do 27. února 2010.\n\n\n\n\n\n\n\n\n\n\n\n"}
{"id": "521938", "url": "https://cs.wikipedia.org/wiki?curid=521938", "title": "Variraptor", "text": "Variraptor\n\nVariraptor („Lupič od řeky Var“) byl rod malých „srpodrápých“ dinosaurů z čeledi Dromaeosauridae. Žil v období svrchní křídy na území dnešní Francie (Provence). Tento asi 2,7 metru dlouhý dravec byl o něco menší než příbuzný rod \"Deinonychus\". Menší teropod byl popsán na základě různých fragmentů kostry (obratle, kosti končetin ad.) v roce 1998 pod názvem \"V. mechinorum\". Dodnes je znám pouze jediný druh tohoto rodu.\n\n"}
{"id": "521939", "url": "https://cs.wikipedia.org/wiki?curid=521939", "title": "Halové mistrovství Evropy v atletice 1985", "text": "Halové mistrovství Evropy v atletice 1985\n\n16. Halové mistrovství Evropy v atletice se odehrávalo ve dnech 2. března – 3. března 1985 v řeckém Pireusu. \n\n22 atletických disciplín (12 mužských a 10 ženských) se konalo v hale Peace and Friendship Stadium.\n\n"}
{"id": "521941", "url": "https://cs.wikipedia.org/wiki?curid=521941", "title": "Moto (rozcestník)", "text": "Moto (rozcestník)\n\nPojem moto může odkazovat na:\n\n\n"}
{"id": "521949", "url": "https://cs.wikipedia.org/wiki?curid=521949", "title": "Motorkář", "text": "Motorkář\n\nPojmem motorkář či motorkářka se nejčastěji rozumí majitel motocyklu a současně člověk, pro kterého je motocykl koníčkem. Často má tento fakt i vliv na životní styl, hodnotový žebříček a postoje, jež jsou pro mnoho motorkářů podobné či společné. Motorkáři jezdí individuálně, i v organizovaných skupinách. Mohou se členit do motorkářských klubů a účasnit se společných srazů a vyjížděk.\n\nMotorkář se většinou ještě ztotožňuje s některým z následujících motorkářských stylů, k němuž se hlásí především vlastnictvím určitého typu motocyklu (a dále třeba motocyklové oblečení):\n\n\n\n"}
{"id": "521957", "url": "https://cs.wikipedia.org/wiki?curid=521957", "title": "Volker Mai", "text": "Volker Mai\n\nVolker Mai (* \n\nSvé největší úspěchy zaznamenal na halovém mistrovství Evropy coby reprezentant NDR. Na HME v Pireusu 1985 získal bronz a o čtyři roky později na HME v nizozemském Haagu stříbro. V roce 1985 se stal v Chotěbuzi juniorským mistrem Evropy. \n"}
{"id": "521960", "url": "https://cs.wikipedia.org/wiki?curid=521960", "title": "Denní stacionář", "text": "Denní stacionář\n\nDenní stacionář je ambulantní sociální služba, která je poskytována lidem, kteří se z důvodu věku, zdravotního postižení, či dlouhodobého duševního onemocnění neobejdou bez neustálé pomoci jiné fyzické osoby. Tito lidé obvykle bydlí doma s rodinou, v chráněných, či podporovaných bytech a do služby docházejí jen na určitou část dne. Jejich situace jim zpravidla nedovoluje, aby pracovali a zároveň nejsou schopni trávit čas sami, bez pomoci další osoby. Blízcí, se kterými bydlí, se o ně chtějí starat, ale aby nemuseli celý svůj soukromý i pracovní život podřídit péči o něj, je zde zřízena tato služba. Umožňuje lidem, kteří jsou závislí na pomoci druhých, žít v jejich přirozeném prostředí a zároveň jejich pečovatelům nadále chodit do práce, či se věnovat jiným aktivitám.\n\nPodle zákona č. 108/2006 Sb., O sociálních službách jsou úkolem denního stacionáře tyto činnosti. Pomoc při zvládání běžných úkonů péče o vlastní osobu, pomoc při osobní hygieně nebo poskytnutí podmínek pro osobní hygienu, poskytnutí stravy, výchovné, vzdělávací a aktivizační činnosti, zprostředkování kontaktu se společenským prostředím, sociálně terapeutické činnosti, pomoc při uplatňování práv, oprávněných zájmů a při obstarávání osobních záležitostí. Má za úkol o klienta se komplexně postarat a zároveň jej podporovat v rozvíjení jeho schopností, dovedností a sociálních kontaktů.\n\n"}
{"id": "521965", "url": "https://cs.wikipedia.org/wiki?curid=521965", "title": "Pojištění", "text": "Pojištění\n\nPojištění je závazek \"pojistitele\", potvrzený pojistnou smlouvou (\"pojistkou\") pojistitele (zpravidla pojišťovny) s \"pojistníkem\", který sjednává pojištění ve prospěch \"pojištěného\" (pojištěnce), vůči pojištěnci tlumit dopad (škodu) z určených negativních „škodních událostí“. Pojistník, který se zavazuje hradit \"pojistné\", i pojištěnec mohou být fyzické i právnické osoby. Často jde o tutéž osobu, pokud pojistník sjednává pojištění pro sebe sama.\n\nPojistníci tak společně přispívají částí pojistného (kromě nákladů pojišťovny) do tzv. \"pojistného fondu\", který je určen výhradně k úhradě případných finančních potřeb. O tvorbě, rozdělení a užití pojistného fondu rozhoduje jeho zřizovatel a správce – pojišťovna.\n\nPojištění se vztahuje pouze na určité, předem dohodnuté události, které se vyskytují s určitou odhadnutelnou pravděpodobností. Pojištění jako takové neovlivňuje riziko výskytu události, ani případnou škodu. Pojištění pouze zmírňuje a tlumí jejich dopad. Běžnou formou jsou pojištění pokrývající podnikatelská rizika, úrazy, živelní pohromy, úmrtí (tzv. \"životní pojistky\"), ale také ztrátu výdělku ve stáří či během nemoci nebo výdaje na nutnou zdravotní péči. Je to průběžně placená forma zajištění, jejíž alternativou je spoření.\n\nPojišťovnictví je specifické odvětví ekonomiky. Patří do terciárního sektoru národního hospodářství.\n\nPojištění lze rozdělit podle různých hledisek.\n\n\n\n\nPojišťovny jsou instituce, které na komerční bázi, tzn. za úplatu, s cílem dosáhnout zisku, poskytují podnikatelům, ale i občanům ochranu před rizikem.\n\nPojišťovny v České republice jsou zřizovány v rámci koncesního systému, tzn. žádná organizace nemůže podnikat v pojišťovnictví bez povolení státního orgánu. Toto povolení uděluje Česká národní banka, do roku 2006 udělovalo licenci Ministerstvo financí České republiky. Kromě tuzemských mohou mít v České republice zastoupení i zahraniční pojišťovny. Některé druhy pojištění mohou poskytovat i banky, spořitelny, případně cestovní kanceláře.\n\nHistorie pojišťovnictví v Česku se datuje od konce 17. století. Roku 1699 podal Jan Kryštof Bořek promyšlený návrh na zavedení povinného požárního pojištění budov v Čechách. Jeho návrh spočíval v zavedení protipožárního fondu, do něhož by povinně přispívali všichni občané, kteří by si právě koupili dům. Ke vzniku fondu však nakonec nedošlo. V roce 1777 byla zřízena pojišťovna proti škodám z ohně na polních zásobách, nábytku, nářadí a dobytka. Neměla však dlouhého trvání a brzy zanikla. Patentem z roku 1819 je umožněno zřizování soukromých pojišťoven. V roce 1822 vznikla v Terstu (ekonomickém centru monarchie) a v roce 1825 ve Vídni. \n\nV českých  zemích byl založen \"Císařsko-královský, privilegovaný, český, společný, náhradu škody ohněm svedené pojišťující ústav\" roku 1827. Další pojišťovny v českých zemích vznikaly postupně. Roku 1865 \"Pražská městská pojišťovna\", roku 1868 \"Pojišťovací požární spolek Florian\" a v témže roce jedna z největších pojišťoven v celém Rakousku-Uhersku \"Slavia vzájemná pojišťovací banka\".\n\nDo dějin pojištění v českých zemích se významnou měrou zapsal požár Národního divadla, jehož výstavba byla financovaná z dobrovolných sbírek. Po požáru v roce 1881 bylo možné okamžitě zahájit obnovovací práce jen díky vyplacení pojistné náhrady ve výši 297 869 zlatých První českou vzájemnou pojišťovnou.\n\nPo vzniku samostatného Československa vznikaly další pojišťovny tak, že i přes válečné útrapy druhé světové války bylo v roce 1945 registrováno v Československé republice více než 700 pojišťoven a pojišťovacích spolků.\n\nZnárodnění pojištění v roce 1945 \n\nDekretem prezidenta Beneše č.103/1945 Sb. bylo rozhodnuto 24.10.1945 o znárodnění pojišťovnictví formou zestátnění. Od 1.1.1947 bylo ustaveno pět pojišťoven národních podniků a to Pojišťovna Slavia, Pražská pojišťovna, První československá pojišťovna, Pojišťovna Slovan a Nemocenská pojišťovna. Klienti ostatních pojišťoven byli administrativně převedeni do uvedených pojišťoven.\n\nPo únorovém komunistickém převratu v roce 1948 byl vytvořen jeden pojišťovací ústav Československá pojišťovna, národní podnik. Tímto aktem byl vytvořen monopol jedné pojišťovny se všemi negativními důsledky z toho plynoucími.  Pojišťovnictví částečně ztrácelo svůj původní účel a stalo se nástrojem plánovitého socialistického hospodářství.\n\n"}
{"id": "521966", "url": "https://cs.wikipedia.org/wiki?curid=521966", "title": "Cibulový princip", "text": "Cibulový princip\n\nCibulový princip je způsob oblékání, při němž kombinujeme podle určitých pravidel oblečení z různých materiálů. Princip se využívá ve sportovních a outdoorových aktivitách i v pracovních činnostech, zvláště tam, kde se člověk často a střídavě potí a současně se potřebuje chránit před chladem nebo deštěm.\n\nZákladní vrstva především odvádí pot od pokožky.\n\nStřední vrstva poskytuje tepelnou izolaci. \n\nSvrchní vrstva chrání před větrem a deštěm. \n\nVrstvení sportovního oblečení je způsob oblékání oblečení do více vrstev, které rozlišujeme podle nároků, jaké jsou na příslušné vrstvy oblečení kladeny, aby tělo uživatele bylo dostatečně dobře chráněno před nežádoucími jevy, jako je nadměrné pocení či nedostatek tepla. Chrání uživatele také před vnějšími vlivy, mezi které patří déšť, sníh a vítr. Zároveň nám poskytuje i ochranné vlastnosti před odřením a jinému mechanickému poškození těla. Mluvíme-li o vrstvení oblečení hovoříme o oblečení rozděleném do tří odlišných vrstev: spodní, střední a svrchní vrstvy.\n\nZákladní (spodní) vrstva\n\nSpodní vrstva oblečení je v přímém kontaktu s kůží a měla by sloužit k poskytování co největšího komfortu. Tato vrstva se také označuje za vrstvu transportní. Pot nejprve absorbuje a následně odvádí od povrchu těla pryč v podobě páry, případně do další vrstvy oblečení. Zpravidla se jedná o lehká syntetická vlákna vyráběná na bázi polyesteru nebo polypropylenu. Tato vlákna dokáží velmi dobře izolovat a zároveň odsávat kapalnou vlhkost s minimální nasákavostí. Nejmodernější specificky tvarovaná syntetická mikrovlákna umožňují kapalnou vlhkost odsávat do další vrstvy ještě rychleji. Uživatel opatřený takovýmto materiálem se cítí v teple a suchu a je chráněn před nežádoucím ochlazování a naopak i přílišnému přehřívání při náročnější fyzické aktivitě. Do této vrstvy oblečení se řadí speciální funkční termo prádlo a ponožky. Oblečení první vrstvy je vyráběno z polyesterových vláken (mikrovláken) nebo vlny.\n\nStřední (izolační) vrstva\n\nIzolační vrstva plní roli termoizolační. Jinými slovy odvádí vlhkost dále od těla (z první vrstvy oblečení) a odvádí nadměrně teplo ve formě páry dál do další vrstvy oblečení. K tomuto jevu dochází pomocí speciální vazby a použitým vláknům. V textilii pak dochází k obsažení vzduchu, který plní izolační funkci a zadržuje tělesné teplo. Do střední vrstvy se řadí roláky a mikiny vyrobené z flísu (polyethylentereftalátu), polyesteru, vlny a bavlny.\n\nSvrchní (ochranná) vrstva\n\nOchranná vrstva poskytuje ochranu před vnějšími vlivy - větrem, deštěm, sněhem a v neposlední řadě i proti menšímu mechanickému poškození. Je důležité, aby takovéto oblečení mělo potřebnou nepromokavost, dostatečnou prodyšnost a zaručovalo odvod vlhkosti pryč do ovzduší. Do svrchní (ochranné) vrstvy oblečení patří různé pláštěnky, bundy a kalhoty s paropropustnou membránou nebo softshellové bundy.\n\n"}
{"id": "521972", "url": "https://cs.wikipedia.org/wiki?curid=521972", "title": "Řebříček tužebníkovitý", "text": "Řebříček tužebníkovitý\n\nŘebříček tužebníkovitý (\"Achillea filipendulina\") je druh rostlin patřící do čeledě hvězdnicovité (\"Asteraceae\"). Je původní v oblasti Kavkazu. Celá rostlina výrazně hořce voní. Rostliny jsou vysoké až 1,50 m. Kvete v červenci až srpnu.\n\nJe to hezká a vděčná trvalka pro smíšené výsadby do záhonů a pro volné skupi­ny, nejlépe přírodního charakteru. Je vhodná do drobných zahradních úprav i do parků. Hodí se také k řezu, květy dlouho vydrží ve váze. Suší se a květy se používají sušené i komerčně k aranžování. Sází se na vzdálenost 50–60 cm.\n\nPři pěstování v mírném pásmu (ČR), je tento druh celkem nenáročný, nejlépe se však daří v propustné zahradní půdě a snáší i značné sucho. Preferuje výsluní, ve stínu slabě kvete. Vydrží mnoho let na stanovišti bez větších nároků na ošetřování, ale vyplatí se jej po třech letech přemnožit, nebo nejlépe přesadit na jiné stanoviště. Chorobami ani škůdci netrpí.\nZalévání během zimy je vhodné, aby rostlina netrpěla suchem. Snáší dobře exhalace.\n\nMnoží se dělením trsů, nejlépe v dubnu až květnu, popřípadě i v září. Také se může množit řízkováním.\n\nVždy na podzim po odkvětu až k zemi. Během vegetace řez v případě potřeby, do jisté míry lze ale rozklesávání zabránit svázáním. Po odstranění odkvetlých květů rostou nové květy.\n\n\n"}
{"id": "521975", "url": "https://cs.wikipedia.org/wiki?curid=521975", "title": "Lidová slovesnost", "text": "Lidová slovesnost\n\nLidová slovesnost, někdy ztotožňována s pojmy ústní lidová slovesnost, ústní lidová tvorba nebo folklor, je součást lidové duchovní kultury, jíž se zabývá slovesná folkloristika. Lidová slovesnost zahrnuje projevy, které vznikají spontánně, nejsou písemně fixovány a tradují se zejména ústním podáním.\nLidová slovesnost se vyznačuje bezprostřední komunikací interpreta s posluchači a výskytem ustálených formulí.\n\nÚtvary lidové slovesnosti se dělí na tzv. folklorní žánry. Folklorním žánrem se rozumí soubor textů se společnými vlastnostmi (např. tematikou, funkcí). Vlastní žánry lze třídit do tzv. žánrových skupin, které se liší v závislosti na úzu ve folkloristice toho kterého státu. V české slovesné folkloristice se používá třídění do šesti žánrových skupin:\n"}
{"id": "521976", "url": "https://cs.wikipedia.org/wiki?curid=521976", "title": "Místokrálovství Peru", "text": "Místokrálovství Peru\n\nMístokrálovství Peru bylo jednou z územně-správních jednotek na jihoamerickém kontinentu pod španělskou koloniální správou. Bylo druhým nejstarším místokrálovstvím, které Španělé v Americe založili (starší bylo jen místokrálovství Nové Španělsko). V čele stál místokrál, sídlící v Limě.\n\nPo objevení Ameriky Kryštofem Kolumbem začali Španělé prozkoumávat \"Nový svět\". V oblasti And se rozkládala rozvinutá Incká říše. Tuto říši dobyl na začátku 16. století Francisco Pizarro se svojí výpravou conquistadorů. Místokrálovství Peru bylo zřízeno 20. listopadu 1542 vydáním královského dekretu španělského krále Karla V. Zahrnovalo veškeré španělské pozice v Jižní Americe a území dnešní Panamy.\n\nÚzemí spravované Španěly se v Jižní Americe neustále rozšiřovalo, a tak se místokrálovství Peru v době své největší územní expanze rozkládalo od Panamy až k Argentině. S výjimkou východní části dnešní Brazílie (součást portugalské říše) a Venezuely (spadala pod místokrálovství Nové Španělsko) zabíralo tedy celý jihoamerický kontinent. Generální kapitanát Chile byl oficiálně součástí místokrálovství Peru, ve skutečnosti byl na Limě silně nezávislý. Komunikace mezi jednotlivými městy byla ovšem zdlouhavá a neefektivní. Proto bylo rozhodnuto ustanovit nová místokrálovství, která se vyčlenila z Peru. Byla to následující dvě:\n\nMístokrálovství Peru zaniklo v roce 1824 po skončení peruánské války za nezávislost, kdy vznikla nezávislá peruánská republika.\n"}
{"id": "521980", "url": "https://cs.wikipedia.org/wiki?curid=521980", "title": "Destine", "text": "Destine\n\nDestine je nizozemská pop punk/rocková skupina, pocházející z města Tilburg. Skupina vznikla v roce 2006.\n\nJako začínající pětice vydali Destine své první pětistopé extended play „A Dozen Dreams“ v roce 2006. Následovalo období plné koncertních vystoupení, kdy sdíleli evropská pódia např. se zámořskými giganty New Found Glory a Fall Out Boy.\n\nRok 2008 znamenal velký skok v kariéře stále ještě velmi mladých hudebníků. Podpis smlouvy s vydavatelstvím Sony BMG a následná spolupráce s věhlasným floridským producentem Jamesem Paulem Wisnerem (Paramore, New Found Glory) ve výsledku znamenali nahrání prvního úspěšného singlu \"In Your Arms\". Ten se objevil i na stejnojmenném EP vydaném 9. května 2009.\n\nNa podzim roku 2009 se Destine vydali opět směr Florida, kde oprášili úspěšnou spolupráci s Wisnerem a nahráli debutovou studiovku, jež do obchodů vtrhla 1. února 2010 pod názvem „Lightspeed“. Její součástí byl i singl \"Stars\", který kapela uvolnila k prodeji již několik měsíců předtím.\n\nDo České republiky poprvé zavítali v zimě 2009, kdy se představili po boku The Blackout v pražském Lucerna Music Baru. Rok na to, ve společnosti další britské kapely Attack! Attack!, odehráli Destine koncert v pražském klubu Futurum.\n\nV roce 2012 vydali další album s názvem Illuminate,které mělo písničky:\nFour Leaf Clover, Stay, All The People, Wait Forever, Thousand Miles, Unbreakable, Night Skies, Best Kept Secret, The Awakening, Illuminate.\n\n\n\n"}
{"id": "521983", "url": "https://cs.wikipedia.org/wiki?curid=521983", "title": "Medailové pořadí na Letních olympijských hrách 1900", "text": "Medailové pořadí na Letních olympijských hrách 1900\n\nToto je medailové pořadí zemí na Letních olympijských hrách 1900, které se konaly v Paříži ve Francii od 14. května 1900 do 28. října 1900 jako součást světové výstavy Exposition Universelle. Těchto her se zúčastnilo 997 sportovců ze 24 zemí v 90 disciplínách v 16 sportech.\nToto je kompletní tabulka počtu medailí udělených na Letních olympijských hrách 1900 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "521987", "url": "https://cs.wikipedia.org/wiki?curid=521987", "title": "Medailové pořadí na Letních olympijských hrách 1904", "text": "Medailové pořadí na Letních olympijských hrách 1904\n\nToto je medailové pořadí zemí na Letních olympijských hrách 1904, které se konaly v St. Louisi ve Spojených státech amerických od 1. července 1904 do 23. listopadu 1904 jako součást Světové výstavy v St. Louis. Těchto her se zúčastnilo 651 sportovců ze 12 zemí v 91 disciplínách v 16 sportech.\n\nToto je kompletní tabulka počtu medailí udělených na Letních olympijských hrách 1904 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "521988", "url": "https://cs.wikipedia.org/wiki?curid=521988", "title": "Medailové pořadí na Letních olympijských hrách 1908", "text": "Medailové pořadí na Letních olympijských hrách 1908\n\nToto je medailové pořadí zemí na Letních olympijských hrách 1908, které se konaly v Londýně v Anglii od 27. dubna 1908 do 31. října 1908. Těchto her se zúčastnilo 2008 sportovců ze 22 zemí v 110 disciplínách v 18 sportech.\n\nToto je kompletní tabulka počtu medailí udělených na Letních olympijských hrách 1908 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "521994", "url": "https://cs.wikipedia.org/wiki?curid=521994", "title": "Nikita Krjukov", "text": "Nikita Krjukov\n\nNikita Krjukov (\"Ники́та Вале́рьевич Крю́ков\", * 30. května 1985, Dzeržinskij) je ruský reprezentant v běhu na lyžích, je specialistou na sprinty - především klasickou technikou. V prosinci 2017 byl mezi ruskými sportovci, které Mezinárodní olympijský výbor kvůli dopingu na hrách v Soči doživotně diskvalifikoval.\n\n\n"}
{"id": "521995", "url": "https://cs.wikipedia.org/wiki?curid=521995", "title": "Lindsey Vonnová", "text": "Lindsey Vonnová\n\nLindsey Caroline Vonnová, rodným jménem Lindsey Kildow, (* 18. října 1984 Saint Paul, Minnesota) je bývalá americká reprezentantka v alpském lyžování, specializující se především na sjezd a Super–G, která ve světovém poháru závodila mezi lety 2000–2019. \n\nNa vancouverských Zimních olympijských hrách 2010 se stala olympijskou vítězkou ve sjezdu. Na Mistrovství světa 2009 ve Val d'Isere si dojela pro dva tituly.\n\nVe čtyřech sezónách 2008, 2009, 2010 a 2012 opanovala celkovou klasifikaci Světového poháru a získala velké křišťálové glóby. K nim přidala šestnáct sezónních prvenství z dílčích disciplín v podobě malých křišťálových glóbu. Úhrnným počtem dvaceti glóbu tak o jedno vítězství překonala Stenmarkův absolutní rekord z let 1975–1984.\n\nVe Světovém poháru vyhrála 82 závodů, čímž se zařadila na druhé místo historie za Ingemara Stenmarka, který ovládl o čtyři závody více. Jako pátá žena historie triumfovala ve všech pěti disciplínách.\n\nOlympijský výbor Spojených států amerických ji ocenil jako nejlepší americkou sportovkyni v letech 2009 a 2010. Dne 7. února 2011 převzala cenu Laureus, označovanou za sportovního Oscara, pro nejlepší sportovkyni roku 2010.\n\nKonec závodní kariéry po Mistrovství světa 2019 v Åre ohlásila 1. února 2019, když zmínila dlouhodobá zranění. \n\nStala se první Američankou, která vyhrála olympijské hry ve sjezdu a také první, která zvítězila v celkové klasifikaci Světového poháru, a to v letech 2008, 2009, 2010 a 2012. Se čtyřmi velkými křišťálovými glóby je historicky na druhém místě za šesti trofejemi Annemarie Moserové-Pröllové. Dále také vyhrála dílčí části Světového poháru ve sjezdu, Super G a kombinaci a získala tak již patnáct malých křišťálových glóbů. Na Světovém šampionátu 2009 se stala dvojnásobnou mistryní světa ve sjezdu a Super-G.\n\nDo sezóny 2018/2019 ve Světovém poháru vyhrála 82 závodů. Dne 23. ledna 2016 překonala rekordní zápis Moserové-Pröllové v počtu vítězných sjezdů, když Američanka ovládla třicátý osmý z nich.\n\nPoté, co zvítězila v úvodním závodu sezóny 2011/2012 – obřím slalomu, stala se pátou lyžařkou historie, které se podařilo vyhrát všech pět disciplín Světového poháru – sjezd, Super G, obří slalom, slalom a superkombinaci.\n\nV sezóně 2011 obhájila tři malé křišťálové glóby. Celkové vítězství ji však uniklo o tři body, když do posledního obřího slalomu v Lenzerheide, který byl ovšem zrušen pro teplotní podmínky, nasbírala 1 725 bodů a vítězná Maria Rieschová pak 1 728 bodů.\n\nV podzimní části sezóny 2013 vynechala několik závodů kvůli problémům se zažíváním. Na mistrovství světa ve Schladmingu si 5. února 2013 po krkolomném pádu způsobila vážné zranění pravého kolena při úvodním závodu šampionátu Super-G, když se jí po skoku v polovině trati podlomilo koleno. Následkem pádu došlo k přetržení křížového i postranního vazu a zlomení hlavice holenní kosti. Sezóna tak pro ni předčasně skončila. Přesto v ní získala malý glóbus pro celkovou vítězku sjezdu, když byl 13. března 2013 zrušen poslední sjezd v Lenzerheide, čímž udržela náskok jediného bodu před Slovinkou Mazeovou.\n\nPo sedmi měsíční pauze strávené rehabilitací se rozhodla vrátit do závodního procesu. Měla jediný cíl stihnout OH v Soči. Při závodech ve francouzském Val d'isere se jí při nájezdu na kompresi podlomilo koleno, obnovila si zranění a její comeback tak skončil. Musela podstoupit druhou operaci téhož kolene a rozloučit se z účastí na OH.\n\nK závodění se vrátila 5. prosince 2014 sjezdem v kanadském Lake Louise. V prvním závodě dojela na 8. místě. Následující den v dalším sjezdovém závodě vyhrála. Poté dojela druhá v Super G. Držitelkou rekordu v počtu vítězství ve Světovém poháru byla s 62 vítězstvími Annemarie Moserová-Pröllová. Vonnové scházely k vyrovnání rekordního počtu pouze dvě prvenství.\n\nPrvní z nich dosáhla 20. prosince 2014 ve Val d'isere. V italské Cortině pak 18. ledna 2015 vyrovnala rekord. Následující den vyhrála Super G a překonala Rakušanku Moserovou-Pröllovou, držící rekord od 70. let 20. století. Stala se nejúspěšnější ženou v historii Světového poháru. Pouze Ingemar Stenmark dosáhl na vyšší počet 86 výher.\n\nNarodila se v minnesotském hlavním městě Saint Paul a vyrostla v nedaleké obci Burnsville, která je součástí této aglomerace. Poprvé se na lyže postavila ve dvou letech, poté se stala členkou proslulé školy Ericha Sailera v Buck Hill, ze které vzešla také slalomářka Kristina Koznicková. Její otec Alan Kildow byl juniorským mistrem Spojených států v alpském lyžování.\n\nV deseti letech se potkala s olympijskou vítězkou v lyžování Picabo Streetovou, jež byla jejím vzorem. Setkání učinilo dojem i na Streetovou, která se později stala její lyžařskou poradkyní. Předtím než se na konci 90. let přestěhovala s rodinou do coloradského střediska Vail, dojížděla tam trénovat po řadu let.\n\nNavštěvovala Missourskou univerzitu. Jejími přezdívkami jsou „Kildon”, „Don Don” a „The Don.“\n\nDne 29. září 2007 se provdala v Silver Lake Lodge v Deer Valley za bývalého amerického lyžaře a olympionika ze ZOH 2002 v Salt Lake City Thomase Vonna. Po čtyřech letech došlo k odloučení manželů a na počátku roku 2013 bylo dokončeno rozvodové řízení.\n\nBěhem evropské části Světového poháru byl do roku 2009 americký tým ubytován v tyrolském Kirchbergu, následně měla také sídlo v Kaprunu.. Nejkurióznější trofejí se stala kráva Olympe z Kirchbergu, jíž získala vítězstvím ve Val D’Isère 2005. Krávu zvolila namísto peněžního šeku..\n\nČasto pobývala v domově blízké kamarádky a soupeřky Marie Rieschové v Garmisch-Partenkirchenu. K ochlazení vztahů došlo po konci sezóny 2011, kterou Němka těsně vyhrála a Američanka ji nepopřála. Vonnová pak nebyla přítomna na její svatbě v dubnu 2011. Přátelské vztahy do konce téhož roku obě znovu navázaly. \n\nV roce 2010 nafotila sérii snímků tematicky inspirovaných rolí Sharon Stoneové ve filmu \"Základní instinkt\", na nichž pózovala ve spodním prádle. Téhož roku se také představila ve \"Sports Illustrated Swimsuit Issue\", s olympioničami z Vancouveru 2010. Podruhé se pak v plakovém vydání objevila v roce 2016, se snímky malby na tělo – bodypaintingu. \n\nPlynně hovoří německy. Opakovaně byla hostem ve sportovních pořadech rakouské televize ORF. \n\nV březnu 2013 zveřejnila na facebookovém profilu informaci, že udržuje partnerský vztah s golfistou Tigrem Woodsem. V květnu 2015 oznámili oba sportovci na sociálních sítích rozchod. Po vztahu s trenérem NFL Kenanem Smithem se jejím partnerem v červnu 2018 stal hokejový obránce NHL a držitel Norrisovy trofeje P.K. Subban.\n\n20 křišťálových glóbů (4 celkově, 8 sjezd, 5 super-G, 3 kombinace) \n\n\n"}
{"id": "521998", "url": "https://cs.wikipedia.org/wiki?curid=521998", "title": "Bejt ha-Šita", "text": "Bejt ha-Šita\n\nBejt ha-Šita ( בֵּית הַשִּׁטָּה, Beit HaShita, v oficiálním seznamu sídel Bet HaShitta) je vesnice typu kibuc v Izraeli, v Severním distriktu, v Oblastní radě Gilboa.\n\nLeží v intenzivně zemědělsky obdělávaném Charodském údolí, které východně odtud přechází do Bejtše'anského údolí, v nadmořské výšce 41 metrů pod mořskou hladinou. Severně od obce se pozvolna zdvíhá náhorní planina Ramot Isachar, respektive její podčást nazývaná Ramat Cva'im. Ta východně od vesnice vybíhá v dílčí vrcholky Giv'at Kipodan a Giv'at Cva'im. Podél západní strany vesnice klesá do údolí vádí Nachal Kipodan. Charodské údolí tu vybíhá k severu. Tento výběžek se jmenuje údolí Bik'at ha-Šita.\n\nVesnice je situována 22 kilometrů jihojihozápadně od Galilejského jezera, 12 kilometrů západně od řeky Jordánu, cca 7 kilometrů severozápadně od města Bejt Še'an, cca 82 kilometrů severovýchodně od centra Tel Avivu a cca 50 kilometrů jihovýchodně od centra Haify. Bejt ha-Šita obývají Židé, přičemž osídlení v tomto regionu je ryze židovské. Výjimkou je vesnice Tajbe, kterou obývají izraelští Arabové, ležící cca 6 kilometrů severním směrem.\n\nKibuc leží 6 kilometrů severně od Zelené linie, která odděluje Izrael od okupovaného Západního břehu Jordánu.\n\nBejt ha-Šita je na dopravní síť napojena pomocí dálnice číslo 71. Jižně od vesnice vede železniční trať v Jizre'elském údolí, zrušená roku 1948 a obnovená po nákladné rekonstrukci roku 2016. Nemá zde ovšem stanici.\n\nBejt ha-Šita byla založena v roce 1935 jako jedna z deseti židovských osad vzniklých toho roku. Názvem navazuje na stejnojmenné sídlo zmiňované v Bibli (Bét-šita – Kniha Soudců 7,22), jehož jméno pak uchovala arabská vesnice Šatta, jež stála na místě nynější Bejt ha-Šity a byla pak po získání zdejších pozemků do židovského vlastnictví před založením kibucu vysídlena.\n\nSkupina zakladatelů Bejt ha-Šita vznikla už roku 1928 (částečně z řad absolventů gymnázia Herzlija v Tel Avivu) a po několik let společně pobývala na různých místech tehdejší mandátní Palestiny. Roku 1935 založili zdejší kibuc a v roce 1936 ho přesunuli do nynější lokality. Kibuc pak absorboval další členy z řad židovských přistěhovalců z Polska a Německa.\n\nRoku 1949 měla vesnice 689 obyvatel a rozlohu katastrálního území 8450 dunamů (8,45 kilometrů čtverečních). Kvůli rozporům v rámci organizaci kibuců došlo v roce 1952 k výměně obyvatel s kibucy Tel Josef a Ajelet ha-Šachar.\n\nV roce 1985 vedení kibucu spustilo program výměnných pobytů pro americké středoškoláky, kteří zde studují a tráví čas u hostitelských rodin.\n\nEkonomika kibucu je založena na zemědělství a průmyslu. Působí tu například továrna BHC Mfg. Company na zemědělskou techniku nebo potravinářská firma Gilboa-Beit Hashita Olives factory. Kibuc prošel privatizací a už nefunguje na bázi kolektivního hospodaření. V Bejt ha-Šita fungují zařízení předškolní péče o děti. Základní škola je k dispozici v kibucu Mesilot, střední v Ejn Charod nebo v Neve Ejtan.\n\nVesnice prochází stavební expanzí, při které na svazích nad původním kibucem vyrůstá nová obytná čtvrť individuálně stavěných rodinných domů. První obyvatelé se do ní nastěhovali v lednu 2008. V první fázi má jít o 44 domů (polovina již ve výstavbě), v druhé o 36 domů (10 % z nich ve výstavbě) a v třetí etapě má přibýt 26 domů.\n\nV prostoru kibucu byly objeveny zbytky byzantského kostela. Západně od vesnice je lokalita Chirbet Šata (חרבת שטא) z torzy sloupů a pohřebiště z římského období.\n\nObyvatelstvo kibucu Bejt ha-Šita je sekulární. Podle údajů z roku 2014 tvořili naprostou většinu obyvatel v Bejt ha-Šita Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s populací, která po delším propadu začíná od roku 2007 narůstat. K 31. prosinci 2014 zde žilo 1201 lidí. Během roku 2014 populace stoupla o 2,6 %.\n\n\n"}
{"id": "522001", "url": "https://cs.wikipedia.org/wiki?curid=522001", "title": "Sasanka lesní", "text": "Sasanka lesní\n\nSasanka lesní (\"Anemonoides sylvestris\", syn. \"Anemone sylvestris\") je druh rostlin patřící do čeledě pryskyřníkovité (\"Ranunculaceae\"). Rostlina je vysoká 30–50 cm, kvete v květnu až červnu. Roste volně v přírodě v mírných lesostepních oblastech Evropy a Asie, od severní Francie před střední a východní Evropu, Sibiř až na Dálný východ. Rostliny mají dlanitě dělené mělce zubaté listy. Jed­noduché smetanově bílé květy s množstvím žlutých tyčinek kolem pestíku vyrůstají jednotlivě na tenkých květních stoncích.\n\n\nDruh lze použít v ČR jako okrasnou rostlinu, celkem nenáročnou trvalku do po­předí smíšených, nebo trvalkových záhonů. Je vhodná pro výsadby v parcích, nejlépe nepravidelných kompozic přírodního charakteru. Sází se do sponu 40 cm.\n\nPři pěstování v mírném pásmu (ČR) se tomuto druhu daří nejlépe v propustné humózní vápenité půdě, snáší půdy neutrální až mírně zásadité. Roste na slunci i v polostínu. Nevyžaduje závlahu ani přihnojování.\n\nMnoží se dělením trsů nebo oddělováním zakořeněných výběžků, nejlépe koncem léta. Též se snadno množí semenem, které se vysévá před zimou nebo na jaře do pařeniště.\n\n\nV ČR je silně ohroženým druhem (C2b). V teplejších oblastech roste roztroušeně, jinak se vyskytuje ojediněle. Před několika desetiletími bývala na jižní Moravě i v některých oblastech Čech poměrně hojná, v současnosti je již ohroženým druhem.\n\n\n \n"}
{"id": "522009", "url": "https://cs.wikipedia.org/wiki?curid=522009", "title": "Bayesovská statistika", "text": "Bayesovská statistika\n\nBayesovská statistika je větev relativně moderní statistiky, která pracuje s podmíněnými pravděpodobnostmi a dovoluje zpřesňovat pravděpodobnost výchozí hypotézy, jak se objevují další relevantní skutečnosti. Jádrem jejího matematického aparátu je Bayesova věta. Má rozsáhlé využití všude tam, kde se pracuje s nejistými znalostmi: ve financích, v managementu, v lékařství, v kriminalistice a také při odhalování spamu. „Bayesovský přístup“ má také velký význam v matematické logice a teorii.\n\nTest na určitou nemoc dá kladnou odpověď u 99 % pacientů, kteří nemoc mají (pravděpodobnost 0,99), a u 5 % pacientů, kteří ji nemají (pravděpodobnost 0,05). Naivně bychom mohli usoudit, že pozitivní výsledek je nesprávný v 5 % případů. Ve skutečnosti to ale velice závisí na tom, jak je nemoc běžná nebo vzácná. Pokud nemocí trpí jen 0,1 % populace, bude pravděpodobnost podle Bayesovy věty:\n\na tedy pravděpodobnost, že kladný výsledek testu je nesprávný bude přibližně formula_2, čili 98 %. Přesto test nebyl zbytečný, protože pravděpodobnost choroby je 0,019, a tedy 19krát větší než u těch, kdo se testu nepodrobili. Výsledek ovšem silně závisí na spolehlivosti testu: kdyby pravděpodobnost kladného výsledku u zdravého člověka byla místo 5 % jen 0,1 %, byla by výsledná pravděpodobnost\n\ntakže pravděpodobnost, že kladný výsledek je nesprávný, by byla jen formula_4. Podobně by tomu bylo, kdyby nemoc byla více rozšířená atd.\n\nBayesiánský přístup k interpretaci pravděpodobnosti se začal objevovat v druhé polovině 20. století (díky výkonným počítačům). Bayesovskou gnozeologii (racionalismus) odmítl například Karl Popper či David Miller.\n\n\n"}
{"id": "522011", "url": "https://cs.wikipedia.org/wiki?curid=522011", "title": "Chvádže Šamsuddín Muhammad Háfiz", "text": "Chvádže Šamsuddín Muhammad Háfiz\n\nChvádže Šamsuddín Muhammad Háfiz (asi 1320–1390 Šíráz, Persie), znám především jako Háfiz, byl perský lyrický básník. V Íránu je dnes nejpopulárnějším básníkem a soubor jeho díla (běžně označován jako díván) má své místo v domovech většiny Íránců. Jeho básně se dodnes často učí zpaměti, používají se také jako přísloví a pořekadla, jsou zhudebňovány nebo slouží jako zdroj inspirace pro vizuální umění a kaligrafii. Háfizovo mauzoleum je vrcholným dílem íránské architektury. V Íránu se 12. říjen slaví jako Den Háfize.\n\nPřes Háfizův vliv na perskou kulturu i jeho nesmírnou popularitu přetrvávající dodnes je toho o jeho životě známo jen velmi málo. Zvláště fakta o jeho dětství a mládí jsou známá pouze jako mýtická anekdota. Dnešní vědci se většinou shodují na tom, že se narodil v roce 1315, popřípadě 1317, a zemřel roku 1390. Většinu svého života Háfiz strávil ve městě Šíráz. Už během svého života byl uznávaným a obdivovaným básníkem. Byl často napodobovaným jinými perskými básníky a znám i za hranicemi Persie. Nabídky mecenášství údajně pocházely i z Iráku nebo Indie.\n\nHlavními tématy jeho básní, z nichž většina má formu gazelu, jsou láska, oslava vína a opojení, pravé víry i poukazování na pokrytectví náboženských představitelů. Háfizovy básně byly mnohokrát přeloženy a jsou stále znovu analyzovány. Perskou literaturu po 14. století ovlivnilo více než jakékoli jiné dílo.\n\nV roce 1771 poprvé přeložil Háfize do angličtiny významný britský filolog a indoevropeista William Jones. V Evropě ho ale proslavil především Goethe v knize \"Západovýchodní divan\". Dále byl v západním světě Háfizem ovlivněn například Ralph Waldo Emerson, V roce 1881 vznikl jeho první překlad do češtiny, podílel se na něm také Jaroslav Vrchlický.\n\nZda Háfizovo dílo interpretovat podle jeho doslovného nebo mystického významu, zůstává mezi vědci předmětem sporu. V Evropě byl Háfiz nejdříve chápán jako konvenční lyrický básník tvořící básně podobné například milostné poezii Francesca Petrarcy. Později byl také interpretován jako básník didaktického, extatického mysticismu – od této teorie ale vědci následně upustili. Tato nejasnost do značné míry pramení z toho, že ve 14. století jazyk lyrika a jazyk mysticismu do značné míry splývaly, neboť bylo zvykem vyjadřovat myšlenky mysticismu pomocí lyrického, nikoli prozaického jazyka.\n\nAsi dvacet let po jeho smrti byla Háfizovi postavena Háfizova hrobka v Šírázu. Do své dnešní podoby byla upravena ve třicátých letech 20. století a je dílem francouzského archeologa a architekta Andrého Godarda. Na alabastrové náhrobní desce je vyryta jedna z Háfizových básní. Pro mnohé Íránce je Háfizova hrobka poutním místem a patří k nejnavštěvovanějším památkám Šírázu.\n\nPřeklady Háfizových básní do češtiny vyšly v následujících publikacích:\n\nHaféz učení filozofa lásky.\n\n"}
{"id": "522016", "url": "https://cs.wikipedia.org/wiki?curid=522016", "title": "Mr. Marcus", "text": "Mr. Marcus\n\nMr. Marcus (* 4. září 1970, Pomona, Kalifornie, USA) je americký pornoherec zaměřující se na mezirasový sex.\n\nV šestnácti letech začínal jako vzpěrač. V mládí pracoval jako exotický tanečník, řidič kamionu a řidič vysokozdvižného vozíku.\n\nDo pornoprůmyslu vstoupil odpovědí na novinový inzerát v obchodních novinách \"L.A. X-Press\", prostřednictvím něhož kontaktoval producenta Randyho Detroita. Na AVN Adult convention (AVN výstava pro dospělé) potkal režiséra a producenta Rona Hightowera a pornoherečku Juanitu Chong, která mu doporučila, aby začal kariéru ve filmech pro dospělé.\n\nJe známý natáčením v baseballových čepicích.\n\n"}
{"id": "522021", "url": "https://cs.wikipedia.org/wiki?curid=522021", "title": "Zlaté maliny za rok 2008", "text": "Zlaté maliny za rok 2008\n\n29. výroční Zlatá malina byla vyhlášena v Barnsdall Gallery Theatre v Hollywoodu 21. února 2009. Nominace byly oznámeny 21. ledna 2008, nejvíce nominací, sedm, obdržel film \"Guru lásky\", který se nakonec získal tři sošky.\n\nVýsledky byly založeny na hlasování zhruba 650 novinářů, filmových fanoušků a filmových profesionálů z dvaceti zemí.\n\nParis Histon získala hned tři sošky, stejně jako v předchozím ročníku Eddie Murphy. Uwe Boll obdržel sošku za nejhoršího režiséra roku a také ocenění za nejstrašnější kariéru.\n\n"}
{"id": "522026", "url": "https://cs.wikipedia.org/wiki?curid=522026", "title": "Vztlakové klapky", "text": "Vztlakové klapky\n\nVztlakové klapky, , jsou pohyblivá zařízení na křídle letounu, sloužící ke zvýšení vztlaku při nízkých rychlostech, zejména ve fázi vzletu a přistání.\n\nKlapky jsou součástí vztlakové mechanizace křídla, při vysunutí mění jeho geometrii (profil) a zvyšují součinitel vztlaku.\n\nNejběžnější druhy vztlakové mechanizace:\n\nZákladní funkcí vztlakových klapek je snížení přistávací rychlosti letounu, ale používají se i při vzletu, nebo jiných manévrech. V případě opomenutí jejich vysunutí hrozí bezprostřední nebezpečí havárie letounu, jako v případě letu Spanair 5022. \n\nVztlakové klapky bývají stupňovitě, nebo plynule nastavitelné, v závislosti na prováděném druhu manévru, atmosférických podmínkách a hmotnosti letounu. Ovládání klapek může být buď přímé mechanické (pomocí pák, lan apod.), nebo pomocí hydraulických, pneumatických nebo elektrických servopohonů.\n"}
{"id": "522040", "url": "https://cs.wikipedia.org/wiki?curid=522040", "title": "Kchaj-feng", "text": "Kchaj-feng\n\nKchaj-feng (čínsky: tradiční znaky 開封, zjednodušené znaky 开封, pinyin Kāifēng) je čínské město ve východní části provincie Che-nan na jižním břehu Žluté řeky. Kchaj-feng má status městské prefektury, celý obvod (pět městských obvodů a pět venkovských okresů) má 4,8 miliónu obyvatel.\n\nMěsto bylo dříve známé jako Pien-liang (čínsky: čínské znaky 汴梁 nebo 汴樑, pinyin Biànliáng), Pien-ťing (čínsky: čínské znaky 汴京, pinyin Biànjīng), Ta-liang (čínsky: čínské znaky 大梁 nebo 大樑, pinyin Dàliáng), nebo jednoduše Liang (čínsky: čínské znaky 梁 nebo 樑, pinyin Liáng).\n\nRoku 364 př. n. l., v období válčících států, tehdejší stát Wej založil Ta-liang jako regionální centrum. Po sjednocení Číny dynastií Čchin město pokleslo na středně veliké tržní město.\n\nPočátkem 7. století, poté, co byl kolem města vybudován Velký kanál a další kanál směřující do Šan-tungu, vyrostlo ve velké obchodní centrum. Roku 781 bylo přestavěno a přejmenováno na Pien (汴). Od roku 936 se stalo hlavním městem severní Číny za dynastií Pozdní Ťin, Pozdní Chan a Pozdní Čou. Zůstalo metropolí i po sjednocení Číny dynastií Sung, pod novým názvem Tung-ťing nebo Pien-ťing, počet obyvatel vzrostl až na 400 000. Vrcholu významu dosáhlo město v 11. století, kdy bylo hlavním obchodním a průmyslovým centrem Číny s 600–700tisícovou populací.\n\nPo pádu dynastie Severní Sung, význam Kchaj-fengu poklesl. Od druhé poloviny 12. století sloužil jako jižní hlavní město džurčenského státu Ťin. V mingské Číně byl Kchaj-feng hlavním městem provincie Che-nan. Roku 1642 v bojích rozpadající se mingské říše s povstalci bylo město zničeno. Po obnovení pořádku za dynastie Čching byl Kchaj-feng znovu vybudován.\n\n\n"}
{"id": "522042", "url": "https://cs.wikipedia.org/wiki?curid=522042", "title": "Luo-jang", "text": "Luo-jang\n\nLuo-jang () je městská prefektura v západní části čínské provincie Che-nan, má 6,5 miliónů obyvatel.\n\nAreál města je osídlen už od neolitických dob. Od roku 2070 př. n. l. se na místě Luo-jangu nebo v jeho bezprostředním okolí rozkládaly metropole států Sia, Čou, Východní Chan, Wej, Ťin, Tchang a některých států období Pěti dynastií. V sungském období byl Luo-jang jednou z vedlejších metropolí, poté ztratil dřívější význam a stal se městem regionálního významu.\n\n\n\n"}
{"id": "522044", "url": "https://cs.wikipedia.org/wiki?curid=522044", "title": "Kolumbovská výměna", "text": "Kolumbovská výměna\n\nKolumbovská výměna je označení pro výměnu zvířat, rostlin, potravin, lidské populace (včetně otroků), infekčních chorob a myšlenek mezi východní a západní hemisférou Země. Byla to jedna z nejvýznamnějších událostí týkajících se ekologie, zemědělství a kultury v celé lidské historii. Plavba Kryštofa Kolumba do Karibiku roku 1492 zahájila éru rozsáhlých kontaktů mezi všemi kontinenty, která vyústila v tuto ekologickou revoluci, proto jméno „kolumbovská“. Termín byl zaveden historikem Alfredem Crosbym v jeho díle \"The Columbian Exchange: Biological and Cultural Consequences of 1492\" z roku 1972.\n\nVýměna výrazně ovlivnila téměř každou společnost na světě. Pro americké společnosti měly drastické následky choroby zavlečené Evropany (z nichž mnohé měly svůj původ v Asii), vůči kterým domorodé populace neměly imunitu. Ztráty obyvatelstva Ameriky v letech 1500 až 1650 jsou odhadovány na 50 až 90 procent. \n\nNa druhé straně, kontakt mezi oběma oblastmi světa je obohatil celou řadu nových plodin a hospodářských zvířat, která podpořila zvýšení počtu obyvatel. Objevitelé se vrátili do Evropy s kukuřicí, brambory a rajčaty, které od 18. století se staly velmi důležitými plodinami v Eurasii. Podobně Evropané zavezli maniok a arašídy do tropické Jihovýchodní Asie a západní Afriky.\n\n\n"}
{"id": "522048", "url": "https://cs.wikipedia.org/wiki?curid=522048", "title": "Zlaté maliny za rok 2001", "text": "Zlaté maliny za rok 2001\n\n22. výroční Zlatá malina byla vyhlášena v \"Abracadabra Theater\" v kalifornském městě Santa Monica 23. března 2002. Tom Green porušil tradici a osobně přijal pět sošek za film \"Freddyho úlet\".\n\n"}
{"id": "522050", "url": "https://cs.wikipedia.org/wiki?curid=522050", "title": "Ervín Maršák", "text": "Ervín Maršák\n\nPlukovník pěchoty in memoriam Ervín Maršák (13. března 1895 Moravské Bránice - 6. prosince 1944 Pardubice) byl legionář, důstojník československé armády,\nv září 1938 velitel V. praporu Hraničářského pluku 6 a úseku \"Bg\" (tvrze Horka), za druhé světové války účastník domácího odboje.\n\nErvín Maršák studoval a maturoval mezi lety 1908 a 1915 na vyšší reálce v Praze na Žižkově. Poté se přihlásil jako dobrovolník k jednoroční službě v armádě Rakouska-Uherska. Byl prezentován u náhradního praporu pěšího pluku 75 v Jindřichově Hradci a povolán do školy pro důstojníky v záloze při pluku 89 v Pezinku. Po jejím absolvování nastoupil službu zpět ke svému pluku, ale ten se již nacházel na ruské frontě. Dosáhl hodnosti kadeta, ale 16. června 1916 byl zajat. Přestože se brzy hlásil do československých jednotek, strávil více než rok v zajateckém táboře. Následně nastoupil do kurzu pro důstojníky a po jeho absolvování v září 1917 byl přidělen k právě vznikajícímu 7. střeleckému pluku V dubnu 1918 byl pověřen náborem dobrovolníků, v červnu téhož roku nastoupil k 1. střeleckému pluku. Bojoval proti bolševikům v povolží a při ústupu po Transsibiřské magistrále. Již tehdy onemocněl žaludeční chorobou, jejíž úskalí jej pak provázela po celý život. V hodnosti poručíka se v listopadu 1919 stal pobočníkem velitele Hlavního stanu v Irkutsku. Do Prahy se vrátil 17. června 1920.\n\nDo ukončení likvidace v únoru 1921 pracoval u štábu Čs. vojska na Rusi. Poté byl přemístěn k Pěšímu pluku 37 do Levoče. Od července 1923 nastoupil službu v Kanceláři legií, kde působil až do jara roku 1925, kdy na vlastní žádost nastoupil k řadové službě u Pěšího pluku 47. Ještě téhož roku absolvoval zkoušky pro přijetí do Vysoké válečné školy, kde však neuspěl. Následujícího jara se navíc jeho zdravotní stav zhoršil natolik, že musel být superarbitrován. Houževnatý důstojník byl však uznán další služby schopným, v roce 1927 jej přidělili k Učilišti pro pěší vojsko v Milovicích a posléze k Instrukčnímu praporu. V roce 1932 ho již v hodnosti majora přemístili k Pěšímu pluku 45 do Chustu, kde vykonával funkce zástupce a později velitele praporu. Prošel několika kursy a zkušenými, s dobrými schopnostmi i osobním příkladem měl výtečné předpoklady pro nový úkol, ke kterému jej předurčilo Ředitelství opevňovacích prací.\n\nNa Nový rok 1938 byl tehdy již jako podplukovník převelen k Hraničářskému pluku 6, kde se stal velitelem IV. praporu jehož prvořadým úkolem byla obrana úseku těžkého opevnění v prostoru Králík. Ervín Maršák zásadním způsobem přispěl k organizaci útvaru i zdárnému zařazení pluku do sestavy ZH (zajištění hranic). Velmi náročné podmínky i fyzické vypětí však s sebou přinesly výrazné zhoršení zdravotního stavu. Proto musel nakonec důstojník v dubnu předat velení nad praporem mjr. pěch. Františku Novotnému, podrobit se operaci a následnému léčení. Naštěstí se však jeho zdraví výrazně zlepšilo, proto MNO rozhodlo, aby velmi schopný Maršák nahradil Josefa Tlacha. Od srpna 1938 se tak stal velitelem V. praporu, osádky tvrze Hůrka. Po přijetí mnichovské dohody a nařízeném ústupu nejprve řídil ve svém úseku evakuaci tvrze, posléze s praporem ustoupil do prostoru Litovle a Konice, a zde dokončil likvidaci útvaru. Dnem 30. listopadu byl přemístěn do Michalovců k Pěšímu pluku 20, kde již krátce po německé okupaci Čech a Moravy v březnu 1939 pro nedostatek slovenských důstojníků dobrovolně nabídl svou pomoc a v nadcházející tzv. Malé válce vedl jednu ze slovenských armádních skupin v bojích proti maďarským vojskům. I on, podobně jako další, byl po reorganizaci a doplnění jednotek nově příchozími důstojníky stažen a odeslán zpět do okupované republiky (formálně byl přeložen do výslužby dnem 1. ledna 1940).\n\nZde se Ervín Maršák zapojil do odbojové činnosti ve vojenské organizaci Obrana národa. Výrazně ve svém pardubickém bydlišti přispěl k získání a uschování zbraní i trhavin pro budoucí povstání. Po zatčení vedoucích představitelů se od roku 1942 aktivně podílel na vedení místní organizace. Osudovým se mu však stalo na podzim roku 1944 zatýkání gestapa související s dopadením výsadku Barium. Po výsleších, kterými procházeli jeho známí i přátelé z královéhradecké organizace (mezi nimi např. také plk. pěch. Bohumil Borecký, který velel v roce 1938 Hraničářskému pluku 6) byl Ervín Maršák na konci listopadu 1944 ve svém bydlišti zatčen. Po čtrnácti dnech výslechů, při kterých u něho znovu propukla vleklá choroba podlehl vyčerpaný organismus krutému trýznění. Ervín Maršák zemřel 6. prosince 1944 aniž by prozradil jména svých spolupracovníků a přátel.\n\n"}
{"id": "522056", "url": "https://cs.wikipedia.org/wiki?curid=522056", "title": "Marie-Ève Pelletierová", "text": "Marie-Ève Pelletierová\n\nMarie-Ève Pelletierová (* 18. května 1982, Québec, Kanada) je současná kanadská profesionální tenistka. Jejím nejvyšším umístěním na žebříčku WTA ve dvouhře bylo 106. místo (20. červen 2005) a ve čtyřhře 63. místo (1. únor 2010). Na okruhu WTA dosud nevyhrála žádný turnaj. Na okruhu ITF zvítězila na 2 turnajích ve dvouhře a 13 turnajích ve čtyřhře.\n\nŽádného finále na WTA se neúčastnila.\n\nMarie-Ève Pelletierová se zúčastnila 26 zápasů ve Fed Cupu za tým Kanady s bilancí 8-8 ve dvouhře a 13-4 ve čtyřhře.\n\n\n"}
{"id": "522058", "url": "https://cs.wikipedia.org/wiki?curid=522058", "title": "Christo Markov", "text": "Christo Markov\n\nChristo Gančev Markov ( ) (* 27. ledna 1965, Dimitrovgrad) je bývalý bulharský atlet, jehož specializací byl trojskok.\n\nV roce 1983 se stal v rakouském Schwechatu juniorským mistrem Evropy. Mezi lety 1985 – 1988 postupně získal všechny tituly z velkých atletických šampionátů. V roce 1985 získal zlatou medaili na světových halových hrách (předchůdce halového MS) v Paříži a zlato na halovém ME v Pireusu. O rok později se stal ve Stuttgartu mistrem Evropy. Zlatou medaili získal i na druhém mistrovství světa v atletice v Římě 1987. Sbírku titulů dovršil v roce 1988, kdy se stal olympijským vítězem na letních hrách v Soulu. V též roce skončil na halovém ME v Budapešti na čtvrtém místě. V roce 1990 získal za výkon 17,43 m stříbrnou medaili na evropském šampionátu ve Splitu, když dál skočil jen sovětský trojskokan Leonid Vološin (17,74 m). Na mistrovství světa v Tokiu 1991 a na letní olympiádě v Barceloně 1992 neprošel sítem kvalifikace.\n\nJeho osobní rekord pod otevřeným nebem ho řadí na čtvrté místo v historických tabulkách. Dál skočili v celé historii jen Američané Willie Banks a Kenny Harrison a držitel světového rekordu Brit Jonathan Edwards.\n\n\n"}
{"id": "522059", "url": "https://cs.wikipedia.org/wiki?curid=522059", "title": "Orlíček", "text": "Orlíček\n\nOrlíček (\"\") je rod rostlin patřící do čeledě pryskyřníkovité (\"Ranunculaceae\"). Orlíčky jsou vytrvalé, zřídka dvouleté byliny. Orlíčky rostou po celém severním mírném pásmu, kde bylo nalezeno na sedmdesát druhů. Rostliny tvoří vzpřímené větvené lodyhy. Listy s 2-3 krát trojčetnými čepelemi. Květy mají nálevkovitou korunu s dlouhými ostruhami. Kališní lístky jsou velké, ploché a u některých kultivarů odlišně zbarvené bíle, nebo v odstínech žluté, růžové, oranžové a modré až fialové. Květy orlíčků mají nezaměnitelnou stavbu, jsou pravidelné, pětičetné, většinou převislé. Tvoří je pět okvětních lístků a pět lístků nektariových s ostruhami. Plod jsou měchýřky.\n\nNěkteré druhy tohoto rodu lze použít jako okrasné rostliny. V ČR se pěstují především kultivary orlíčků, vyznačující se dlouhými rovnými ostruhami a velkými květy výrazných barev. Na vzniku těchto hybridů se podílely hlavně severoamerické druhy, jako je \"Aquilegia chrysantba\", \"Aquilegia skinneri\", \"Aquilegia canadensis\", hlavně však \"Aquilegia coeruka\". Rostlina je vhodná pro výsadby v parcích, nejlépe nepravidelných kompozic přírodního charakteru.\n\nOrlíček byl květinou často zobrazovanou malíři, pro krásný tvar květu. Byl oblíbenou květinou (motivem) na italských výšivkách.\n\nPři pěstování v mírném pásmu (ČR) se daří na slunci i v polostínu. Vhodná je propustná, humózní až hlinitá půda, vlhká, nebo dobře zásobená vodou a živinami. Orlíček má použití hlavně jako atraktivní trvalka ve smíšených letničkových a trvalkových záhonech. Hodí se též k řezu. Sází se do sponu 50–60 cm.\n\nNa jaře v dubnu a květnu výsevem semen na záhon. Mladé rostliny se přepichují do nádob, v nichž jsou rostliny dopěstovány.\n\nV České republice roste přirozeně jen orlíček obecný (\"Aquilegia vulgaris\"). Další druhy najdeme už např. v rakouských Alpách.\n\nVe střední Evropě se orlíčky hojně pěstují jako okrasné rostliny, kromě orlíčku obecného a různých jeho kultivarů se pěstují i jiné druhy a jejich kříženci, např.:\n\nKultivary jsou: 'Crimson Star' – červenobílý, 'Edelweiss' – bílý aj.\n\nHousenice pilatek způsobují holožír. Virová zelenokvětost je infekční virová choroba rostlin. Napadené rostliny je třeba odstranit.\n\n\n \n"}
{"id": "522071", "url": "https://cs.wikipedia.org/wiki?curid=522071", "title": "Mark Farner", "text": "Mark Farner\n\nMark Fredrick Farner (29. září 1948, Flint, Michigan) je americký zpěvák, kytarista a skladatel, známý jako sólový zpěvák a kytarista skupiny Grand Funk Railroad, který se později věnoval soudobé křesťanské hudbě.\n\nMark Farner se narodil jako druhý ze čtyř sourozenců v rodině Betty a Deltona Farnerových. Svou kariéru začal ve skupině Terry Knight and The Pack (1965-1966), The Bossmen (1966), The Pack (The Fabulous Pack) (1967-1968), od roku 1969 hrál ve skupině Grand Funk Railroad (později zvané Grand Funk) kde s ním hráli Don Brewer (bicí) a Mel Schacher (baskytara). Craig Frost (klávesy) se ke skupině připojil v roce 1973.\n\nFarner byl kytaristou a vedoucím zpěvákem v Grand Funk Railroad a také autorem většiny jejich skladeb. Jejich nejznámější skladbou je \"I'm Your Captain (Closer to Home)\" z roku 1970.\n\nSkladba Grand Funk \"We're An American Band\" dosáhla #1 v žebříčku Hot 100 v den Markových 25. narozenin.\n\nPoté co se Grand Funk v roce 1976 rozpadli, Farner vydal v roce 1977 své první sólové album, v roce 1978 pak druhé, \"No Frills\" (obě u Atlantic Records). V roce 1981 Farner a Don Brewer představili novou sestavu Grand Funk a nahráli dvě alba \"Grand Funk Lives\" a \"What's Funk?\". Farner pak odešel znovu na sólovou dráhu v roce 1988 a nahrál \"Just Another Injustice\" u Frontline Records. Dalším jeho počinem u Frontline bylo v roce 1991 album \"Some Kind of Wonderful\", které představilo klasický hit Grand Funk stejného jména. Farner získal úspěch se skladbou Johna Belanda \"Isn't it Amazing\", která mu přinesla nominaci na cenu Dove Award a získal pozici #2 v žebříku Christian Contemporary charts.\n\nV 90. letech Farner spolu s bývalým editorem \"Freedom Reader\" Steve Lisukem založil společnost Lismark Communications. Brzy poté Farner vydal své sólové album na své vlastní znače LisMark Records.\n\nFarner cestoval od roku 1994 do 1995 s Ringo Starr's Allstars, kde též působili Randy Bachman, John Entwistle, Felix Cavaliere, Billy Preston a Ringův syn Zak Starkey.\n\nKoncem 90. let se Farner znovu spojil s Grand Funk, ale po třech letech odešel aby se věnoval sólové kariéře. V současnosti vystupuje se svou vlastní skupinou N'rG, která hraje směs repertoáru Grand Funk a Farnerových vlastních věcí.\n\n\n"}
{"id": "522072", "url": "https://cs.wikipedia.org/wiki?curid=522072", "title": "Seznam dílů seriálu Vyprávěj", "text": "Seznam dílů seriálu Vyprávěj\n\nToto je seznam dílů seriálu \"Vyprávěj\". Český retro seriál \"Vyprávěj\" připravila a vysílala Česká televize. Mezi roky 2009 a 2010 byla odvysílána první řada, v roce 2010 pak i druhá. V roce 2011 televize začala vysílat třetí řadu, jejíž některé díly se v průběhu vysílání ještě dotáčely. Po odvysílání třetí řady, v roce 2012, byla vysílána bonusová řada s názvem \"Osudy\", jež se soustředila na dosud jen vedlejší postavy ze seriálu. Seriál byl zakončen pátou řadou v roce 2013.\n\nPři reprízách seriálu byly jednotlivé díly bonusové série Osudy vysílány průběžně během druhé a třetí řady podle toho, v jakém roce se díly odehrávají, a celá série Osudy tak nebyla vysílána po skončení třetí řady. \n\n<onlyinclude></onlyinclude>\n\n\"Osudy\" je devítidílná bonusová série, která se zaměřuje na vedlejší nebo nepravidelné postavy. V každé epizodě je vyprávěn osud jedné z těchto vedlejších postav.\n\n"}
{"id": "522076", "url": "https://cs.wikipedia.org/wiki?curid=522076", "title": "Babka (Hřebeny)", "text": "Babka (Hřebeny)\n\nBabka (505 m n. m.) je skalnatý kopec v brdských Hřebenech, v Řevnickém lese, na výběžku, který z hlavního hřebene Hřebenů odbočuje nad Řevnice. Nachází se mezi Řevnicemi a Mníškem pod Brdy; do těchto měst také spadá katastrálně, vrcholová část spadá do Řevnic. Kvůli dobré vyhlídce je od 19. století oblíbeným výletním místem. Podobně atraktivní je i další vrchol téhož hřebene, Malá Babka neboli Pišťák, vzdálený asi 700 metrů západojihozápadně.\n\nNa kopci je mnoho přirozených skalních výchozů i několik opuštěných a zarostlých lomů na bílý křemenec. Pod převisy lomu na západní (jižní) straně kopce, které jsou podle tvarování stropu pravděpodobně pozůstatky přírodních pseudokrasových dutin, je ohniště a příležitostné tábořiště výletníků. Šikmý strop převisů umožňuje kvalitní silové horolezecké výstupy, pro něž je opatřen záchytnými oky. Lom byl využíván ve 2. polovině 19. století a opuštěn dříve, než by pohltil vrcholovou skálu. Poblíž vrcholu se také těžil polodrahokam jaspis a zdejší jaspisy byly údajně použity k výzdobě kaple svatého Kříže na Karlštejně. Na severním úbočí kopce, mimo značené trasy, je menší jeskynní útvar přístupný dvěma malými otvory. Skalnatý vrchol je porostlý pokroucenými borovicemi, z nichž některé vypadají téměř jako kosodřevina. Úbočí jsou místy suťová, porostlá převážně listnatými dřevinami, zejména duby. Jihozápadně pod vrcholem se táhnou zbytky kamenné zdi stavěné na sucho, která oddělovala mníšecké a řevnické lesy a měla bránit přebíhání zvěře.\n\nNa Malé Babce (Pišťáku) byly nalezeny stopy keltského hradiště, z něhož jsou patrné tři souběžné obloukovité valy na horní hraně ostrohu a jeden podélný val na severozápadním svahu. Hradiště mělo zřejmě strážní funkci, je z něj dobrý výhled na údolí Nezabudického potoka, kudy vedla hlavní zemská cesta z Prahy směrem na jih (Zlatá stezka). Průzkumy prokázaly osídlení v mladší době kamenné, v době bronzové (knovízská kultura) a střední době hradištní. Ve středověku zde působili \"loupeživí rytíři\" (později v Mníšku popravení). V blízkosti bývalého hradiště jsou rovněž plochy používané k bivakování, trampové zde mají Osadu vzpomínek s mohylami a kříži na památku zesnulých kamarádů.\n\nSeverovýchodně od Babky prochází údolí Babského potoka, jímž z Řevnic stoupá silnice II/116, která přes hřeben Hřebenů propojuje údolí Berounky s dálnicí D4 u Mníšku. Na protější straně údolí se tyčí o trochu vyšší Strážný vrch (506 m n. m.). Asi 700 metrů západojihozápadně od Babky je vrchol Pišťák, zvaný též Malá Babka. Obě Babky jsou sevřeny údolími Moklického a Babského potoka.\n\nBabka je jedním z mála kopců na Hřebenech, jejichž vrchol není plochý a zalesněný vysokým porostem. Vystupující vrchol z drabovských a skaleckých křemenců tak poskytuje ojedinělou možnost výhledu. Proto byl Babka již v 19. století oblíbeným výletním místem. Z Řevnic přes Babku na Skalku byla 18. července 1889 vyznačena historicky třetí turistická značená trasa Klubu českých turistů, jedna z prvních čtyř tras, vyznačených roku 1889 bezprostředně po založení KČT a zcela první v Brdské vrchovině. Na Babku vedla z této trasy odbočka. Na vrcholovém skalisku postavil někdy koncem 19. století (po roce 1890) Okrašlovací spolek v Řevnicích vyhlídkový pavilón, který byl zmiňován například v průvodci z roku 1910, později se však rozpadl a nebyl obnoven. Dnes vede pod Babkou modře značená trasa č. 1014 z Řevnic směrem k Jezírku a do Haloun a z ní je vedena 0,4 km dlouhá vrcholová odbočka na Babku, žlutě značená trasa č. 6150 obchází Pišťák z Řevnic k Jezírku z druhé strany (na vrchol Pišťáku značená cesta nevede) a zeleně značená trasa č. 3048 z Řevnic do Mníšku prochází údolím Babského potoka mezi Babkou a Strážným vrchem.\n\nZ vrcholu je rozhled především na okolní lesy a kopce směrem na jihozápad až severozápad: Na jihozápadě vystupuje nad hostomickou dolinu mohutný zaoblený Plešivec a špičatý Ostrý, za Plešivcem jsou vidět vrcholky centrálních Brd a vpravo se táhnou hřbety Radče. Ještě více vpravo (k severu) jsou vidět Křivoklátské lesy, hřbet Děda a na jeho konci zástavba Berouna, od níž lze podél Berounky vysledovat hlavní věž hradu Karlštejn. Z boční vyhlídky, kolem které prochází značená odbočka na vrchol, je výborný výhled na údolí Babského potoka a protější Strážný vrch, směrem na Cukrák a za dobrého počasí je vidět až na pražská sídliště.\n"}
{"id": "522080", "url": "https://cs.wikipedia.org/wiki?curid=522080", "title": "Kozí hřbety (Krkonoše)", "text": "Kozí hřbety (Krkonoše)\n\nKozí hřbety (německy \"Ziegenrücken\") je horský hřeben v České republice ležící v Krkonoších.\n\nKozí hřbety jsou asi 3 kilometry dlouhý hřeben vybíhající západním směrem z Luční hory. Ve východní části se ve výšce 1422 m n. m. nachází jeho nejvyšší bod – vyhlídka \"Krakonoš\". Západní zakončení, které se nachází bezprostředně nad městem Špindlerův Mlýn, tvoří Železný vrch s nadmořskou výškou 1321 metrů. Ve střední části hřebene se nacházejí dva vrcholy, vyšší je Kozí hřbety – V vrchol (1387 m, souřadnice ) a nižší Kozí hřbety (1318 m, souřadnice ). Hřeben se nachází asi 5,5 kilometru západně od nejvyšší hory Krkonoš Sněžky. Jeho vrcholová partie je velmi úzká, severní i jižní svahy vykazují značné převýšení a prudkost. Pod severním svahem se nachází Důl Bílého Labe, pod jižním údolí Svatého Petra. Kozí hřbety se nacházejí na území Krkonošského národního parku.\n\nSvahy Kozích hřbetů odvodňují souběžně tekoucí vodní toky. Na severu je to Bílé Labe, na jihu Svatopetrský (či též \"Dolský\") potok. Pod západním zakončením protéká řeka Labe, do které se oba výše zmíněné toky zleva vlévají.\n\nV prostoru styku hřebenu Kozích hřbetů s Luční horou se nachází okraj rozsáhlé hole Bílá louka. Výše položené vrcholové partie jsou porostlé klečí, při hřebeni místy vyčnívají menší skály. Zvláště na jižních svazích se nacházejí celkem rozsáhlá kamenná moře. Směrem do Dolu Bílého Labe se jsou i lavinové dráhy a místy zde najdeme i porosty papratky horské (\"Athyrium distentifolium\"). Nižší polohy pokrývají horské smrčiny, které jsou místy vykácené.\n\nPěšina vedoucí přímo po hřebenu je uzavřena a v dnešní době už je prakticky neschůdná, zatažená klečí. Nedaleko vrcholu Krakonoše přechází hřeben červeně značená trasa 0402 ze Špindlerova Mlýna na Luční boudu, ze které vede na vrchol krátká odbočka. V nižších partiích se nacházejí neveřejné lesní cesty různých kvalit. Stavby se ve vrcholových partiích nenacházejí žádné.\n"}
{"id": "522090", "url": "https://cs.wikipedia.org/wiki?curid=522090", "title": "Lanová dráha Sklené – Podbělka", "text": "Lanová dráha Sklené – Podbělka\n\nVojenská nákladní lanová dráha ze Skleného na Podbělku byla vybudována za účelem dopravy stavebního materiálu na výstavbu objektů lehkého opevnění vz. 37 a v budoucnu i objektů těžkého opevnění budovaného na obranu proti útoku tehdy sousedního Německa v prostoru východního hřebenu Králického Sněžníku. Lanová dráha byla v provozu od roku 1937 do září 1938. Její dolní stanice se nacházela nad vsí Sklené. Trasa stoupala severním směrem na vrchol Chlumu, kde byl konec prvního úseku, vykládací a překládací stanice a složiště materiálu. V tomto místě se lanovka přimykala k budované linii opevnění. Druhý úsek pokračoval jen mírně změněným směrem stále přibližně k severu k vrcholu Sviní hory (či též \"Slamníku\"). Zde končil a navazoval na něj úsek třetí vedoucí na vrchol Podbělky. Prostor stanice na Sviní hoře sloužil stejným účelům, jako stanice na Chlumu. \n\nLanovka používala dvoulanový systém německé firmy \"Bleichert\" při použití jednoho lana nosného a jednoho tažného. Stožáry, za které sloužily často jen seříznuté stromy, nebyly vybaveny kladkami. Zařízení dodal, postavil i demontoval 1. železniční pluk z Pardubic.\n\nNa existenci lanovky dodnes upomínají zbytky stavebního materiálu v prostorech překládacích stanic a na vrcholu Podbělky. Tam se rovněž nalézá zarostlý a špatně znatelný základ vrcholového příhradového stožáru. V nevelké vzdálenosti od něj byl nalezen lanovkový běhoun, který se v současnosti nachází v expozici muzejně zpřístupněné dělostřelecké tvrze Hůrka.\n\nVe vzdálenosti 1,5 km severovýchodně od Podbělky se nachází vrchol Sušiny, kde se nacházela horní stanice shodné lanové dráhy z Hynčic. Uvažovaná úzkorozchodná železnice spojující obě horní stanice nebyla zrealizována.\n\n\n\n"}
{"id": "522094", "url": "https://cs.wikipedia.org/wiki?curid=522094", "title": "Lanová dráha Hynčice – Sušina", "text": "Lanová dráha Hynčice – Sušina\n\nVojenská nákladní lanová dráha z Hynčic na Sušinu byla vybudována za účelem dopravy stavebního materiálu na výstavbu objektů lehkého opevnění vz. 37 a v budoucnu i objektů těžkého opevnění budovaného na obranu proti útoku tehdy sousedního Německa v prostoru východního hřebenu Králického Sněžníku. Lanová dráha byla v provozu od roku 1937 do září 1938. Její dolní stanice se nacházela nad vsí Hynčice v sedle mezi Tetřeví horou a Štvanicí. Trasa stoupala západním směrem na vrchol Tetřeví hory, kde byl konec prvního úseku, vykládací a překládací stanice a složiště materiálu. V tomto místě lanovka měnila směr na severozápadní a pokračovala na vrchol Sušiny. Zde v nevelké vzdálenosti od vrcholu se nacházela horní stanice.\n\nLanovka používala dvoulanový systém německé firmy \"Bleichert\" při použití jednoho lana nosného a jednoho tažného. Stožáry, za které sloužily často jen seříznuté stromy, nebyly vybaveny kladkami. Zařízení dodal, postavil i demontoval 1. železniční pluk z Pardubic.\n\nNa existenci lanovky dodnes upomínají zbytky stavebního materiálu v prostorech překládacích stanic a na vrcholu Sušiny. Ve vzdálenosti 1,5 km jihozápadně od Sušiny se nachází vrchol Podbělky, kde se nacházela horní stanice shodné lanové dráhy ze Skleného. Nedaleko od ní byl nalezen původní lanovkový běhoun, který se dnes nachází v pevnostním muzeu dělostřelecké tvrze Hůrka. Uvažovaná úzkorozchodná železnice spojující obě horní stanice nebyla zrealizována.\n\n\n\n"}
{"id": "522096", "url": "https://cs.wikipedia.org/wiki?curid=522096", "title": "Tel Josef", "text": "Tel Josef\n\nTel Josef ( תֵּל יוֹסֵף‎, doslova \"\"Josefův pahorek\"\", Tel Yosef) je vesnice typu kibuc v Izraeli, v Severním distriktu, v Oblastní radě Gilboa.\n\nLeží v intenzivně zemědělsky obdělávaném Charodském údolí, které východně odtud přechází do Bejtše'anského údolí, v nadmořské výšce 12 metrů pod mořskou hladinou. Severně od obce se pozvolna zdvíhá náhorní planina Ramot Isachar. Podél východní strany vesnice z ní klesá do údolí vádí Nachal Josef. Charodské údolí tu vybíhá k severu. Tento výběžek se jmenuje údolí Bik'at ha-Šita. Jižně od obce začíná zcela rovinaté Charodské údolí, které člení jen pahorky Tel Šalvim a Tel Josef ha-Jašana.\n\nVesnice je situována 23 kilometrů jihozápadně od Galilejského jezera, 16 kilometrů západně od řeky Jordánu, cca 10 kilometrů severozápadně od města Bejt Še'an, cca 80 kilometrů severovýchodně od centra Tel Avivu a cca 47 kilometrů jihovýchodně od centra Haify. Tel Josef obývají Židé, přičemž osídlení v tomto regionu je ryze židovské. Výjimkou jsou vesnice Na'ura, Tamra a Tajbe, které obývají izraelští Arabové, ležící cca 7 kilometrů severním směrem. Společně se sousedními kibucy Ejn Charod Ichud a Ejn Charod Me'uchad vytváří Tel Josef souvislou aglomeraci s cca 1700 obyvateli.\n\nKibuc leží 5 kilometrů severně od Zelené linie, která odděluje Izrael od okupovaného Západního břehu Jordánu.\n\nTel Josef je na dopravní síť napojen pomocí dálnice číslo 71. Jižně od ní leží, naproti kibucu, komplex úřadů Oblastní rady Gilboa. Jižně od vesnice vede železniční trať v Jizre'elském údolí, zrušená roku 1948 a obnovená po nákladné rekonstrukci roku 2016. Nemá zde ovšem stanici.\n\nTel Josef byl založen v roce 1921 K založení došlo 12. prosince 1921. Vznik kibucu iniciovali osadníci z nedalekého kibucu Ejn Charod napojení na pracovní oddíly Gdud ha-Avoda, kteří se ocitli ve sporu s odborovou centrálou Histadrut. Ta chtěla v tomto regionu založit židovské vesnice podle jejích představ. Proto ji předešli a zbudovali Tel Josef jako satelitní kibuc. Společně s Ejn Charod tehdy během 100 dnů vznikly v Jizre'elském údolí ještě další dvě židovské vesnice, a to nynější Kfar Jechezkel a Nahalal. Šlo o bažinatou krajinu, ve které se kromě nepočetných arabských zemědělců rozkládaly jen močály a kterou obývala stáda vodních bůvolů.\n\nKibuc zpočátku sídlil v lokalitě Tel Šejk Hasan neboli dnešní Tel Josef ha-Jašana na úpatí masivu Gilboa, několik kilometrů jižním směrem od nynějšího místa. Zakladateli osady byli Židé přistěhovalí do tehdejší mandátní Palestiny v rámci třetí aliji. Kibuc nazvali podle Josefa Trumpeldora – židovského vojáka, který krátce předtím zemřel v bojích s Araby. V roce 1923 došlo mezi do té doby sesterskými kibucy Tel Josef a Ein Charod k ideologickému rozporu, po kterém pouze Tel Josef zůstal věrný organizaci Gdud ha-Avoda. V roce 1927 ale levicověji smýšlející část obyvatel Tel Josef odešla z Palestiny do SSSR. Toho roku také ustala aktivita Gdud ha-Avoda a Tel Josef se stal samostatnou obcí. Roku 1929 byla populace posílena o novou skupinu osadníků z kibuců Tel Chaj a Kfar Gil'adi. Onoho roku rovněž Tel Josef přesídlil do nynější lokality, jen pár set metrů od Ejn Charod.\n\nV dubnu 1927 byl Tel Josef jednou ze zastávek československého prezidenta Tomáše Garrigua Masaryka na jeho cestě po Palestině. Šlo o první návštěvu hlavy státu v Palestině po první světové válce.\n\nBěhem arabského povstání po roce 1936 sloužil kibuc Tel Josef jako jedno z organizačních center zakládání opevněných osad typu Hradba a věž v okolním regionu a byla tu silná místní organizace vojenských jednotek Palmach.\n\nRoku 1949 měla vesnice 893 obyvatel a rozlohu katastrálního území 12 160 dunamů (12,16 kilometrů čtverečních). V roce 1952 došlo v hnutí kibuců k dalšímu ideologickému rozporu. Tehdy se dokonce sousední Ejn Charod rozpadl na dvě obce. Z Tel Josef po rozkolu odešla část obyvatel do nedaleké Bejt ha-Šita.\n\nEkonomika obce je založena na zemědělství a průmyslu. Roku 1957 tu byla založena pobočka potravinářské firmy Tnuva. Kibuc prošel privatizací a není již organizován jako ryze kolektivní ekonomická jednotka. Členům kibucu jsou vypláceny běžné mzdy podle odvedené práce. V centru osady stojí budova společné jídelny navržená architektem Leopoldem Krakauerem.\n\nObyvatelstvo kibucu Tel Josef je sekulární. Podle údajů z roku 2014 tvořili naprostou většinu obyvatel v Tel Josef Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 542 lidí. Během roku 2014 populace stoupla o 4,6 %.\n\n\n"}
{"id": "522099", "url": "https://cs.wikipedia.org/wiki?curid=522099", "title": "Juval Diskin", "text": "Juval Diskin\n\nJuval Diskin (: , narozen 1956) je bývalý ředitel izraelské hlavní bezpečnostní služby Šin bet, v jejímž čele stál v letech 2005 až 2011.\n\nNarodil se v Giv'atajim a vystudoval bakalářský obor studia země izraelské a politologie na Bar-Ilanově univerzitě a následně magisterský obor politologie a veřejné správy na Haifské univerzitě.\n\nV Izraelských obranných silách sloužil jako zástupce velitele Sajeret Šaked (velitele Sajeret pro izraelské jižní velitelství). V roce 1978 byl naverbován pro Šin bet a sloužil jako oblastní koordinátor pro Nábuluský distrikt. Během první libanonské války v roce 1982 operoval v Bejrútu a Sidonu.\n\nV roce 1984 se stal koordinátorem pro Nábuluský distrikt a v roce 1989 rovněž koordinátorem Dženínského a Tulkarmského distriktu. V roce 1990 byl jmenován do čela oddělení arabského odboru a o čtyři roky později se stal šéfem samotného odboru.\n\nV roce 1997 byl jmenován velitelem pro Jeruzalémský distrikt. V letech 2000 až 2003 byl zástupcem ředitele bezpečnostní služby. Od roku 2003 byl na sabatiklu, během něhož se stal zvláštním poradcem ředitele Mosadu Me'ira Dagana. Dne 15. května 2005 vystřídal Aviho Dichtera ve funkci ředitele Šin bet. 15. května 2011 skončilo Diskinovi pětileté funkční období a on službu opustil. Na postu ředitele Šin bet byl nahrazen svým náměstkem Joramem Kohenem.\n\n"}
{"id": "522101", "url": "https://cs.wikipedia.org/wiki?curid=522101", "title": "Apusinas (přítok Šešuvisu)", "text": "Apusinas (přítok Šešuvisu)\n\nApusinas je řeka v Litvě, v Žemaitsku, levý přítok řeky Šešuvis. Pramení na severozápad od vsi Gyliai, v okrese Raseiniai. Teče na jih, potom na jihozápad. Do Šešuvisu se vlévá na sever od rybníku Paalsio tvenkinys, v obci Žažačiai, 78,1 km od jeho ústí do řeky Jūra.\n\n\n"}
{"id": "522106", "url": "https://cs.wikipedia.org/wiki?curid=522106", "title": "Antikva", "text": "Antikva\n\nAntikva (lat. \"antiqua\", starobylá) je nejběžnější typ latinkového tiskacího písma, které se vyznačuje proměnlivou sílou tahů a patkami a tím se odlišuje od dalšího běžného písma, grotesku. V češtině bylo také podle použití nazývané \"latinské písmo\", zatímco pro němčinu byla do roku 1941 používána fraktura (tiskové novogotické písmo, lidově švabach).\n\nAntikva vznikla jako humanistické písmo pro potřeby nového vynálezu knihtisku, Její majuskulní tvary vycházejí z antické kapitály a minuskulní tvary ze středověké karoliny.\nGutenbergův vynález (první kniha asi 1455) se šířil prostřednictvím tiskařů z německých oblastí, kde byla obvyklá gotická písma. První antikvy (od 1464) tak ještě vykazovaly některé prvky lomeného písma. Brzy se však vývoj antikvy soustředil do humanistické Itálie, zejména do severoitalských Benátek, podle kterých se i nejstarší písma nazývají \"benátská antikva\". Hlavním a nejdokonalejším zástupcem těchto písem je antikva Nicolase Jensona z roku 1470, která se v upravených podobách používá dodnes. V Benátkách měl od roku 1495 tiskárnu i vydavatel Aldus Manutius, v jehož dílně pracoval rytec Francesco Griffo a vznikly zde písma ovlivňující další vývoj antikvy a také první italika.\nGriffovým písmem ovlivněná tzv. \"starší antikva\" ještě zachovává některé prvky psaného písma, ale vyznačuje se užšími (úspornějšími) literami, lépe přizpůsobenou kresbou verzálek, tvarováním patek a charakteristická je také změna příčky u minuskového „e“ z šikmé na vodorovnou. Tato antikva získává svou klasickou podobu především v pařížské písmolijecké dílně Clauda Garamonda kolem roku 1540\na udrží se v knihtisku až do 18. století, kdy její znaky vykazují ještě písma Williama Caslona († 1760).\n\nAntikva se stala záhy velmi populární a zůstala v používání dodnes. Protože antikva nezůstala v průběhu používání neměnná, je dnes rozeznáváno několik druhů antik: renesanční, barokní, klasicistní a tučná. Teprve v 19. století se objevila vedle antikvy také tzv. egyptienka, tedy lineární (nestínované) serifové písmo a bezserifový lineární tzv. grotesk. Na tento starý původ tvarů antikvy odkazuje také její jméno.\n\nV 16. století získala antikva převedením humanistické polokurzívy do tiskové podoby svoji typografickou kurzivu, tzv. italiku.\n\n"}
{"id": "522107", "url": "https://cs.wikipedia.org/wiki?curid=522107", "title": "Ejn Charod", "text": "Ejn Charod\n\nEjn Charod (: עין חרוד, : Ein Harod) byla kolektivně hospodařící zemědělská vesnice typu kibuc v Izraeli, v Severním distriktu, v Oblastní radě Gilboa, založená roku 1921.\n\nV roce 1951 se Ejn Charod kvůli názorovému rozkolu v organizační struktuře kibuců, který se přenesl i mezi místní obyvatele, rozdělil na dvě nezávislé obce.\n\n(\"podrobný popis založení kibucu Ejn Charod se nachází v článcích o obou nástupnických obcích\")\n\nPozději se ideologické rozpory způsobené rozkolem v 50. letech 20. století vytrácely a dnes patří obě vesnice do stejné organizace Kibucové hnutí (ha-Tnu'a ha-Kibucit), byť administrativně si obě uchovávají samostatnost.\n\nJméno kibucu bylo odvozeno od místních názvů.\n\n\n"}
{"id": "522110", "url": "https://cs.wikipedia.org/wiki?curid=522110", "title": "Lubomír Nádeníček", "text": "Lubomír Nádeníček\n\nLubomír Nádeníček (* 11. března 1947, Brno) je bývalý československý atlet, který získal na mistrovství Evropy v Helsinkách 1971 bronzovou medaili v závodě na 110 metrů překážek.\n\nDvakrát reprezentoval na letních olympijských hrách. V roce 1968 v Ciudad de México nepostoupil z úvodního rozběhu. Na olympiádě v Mnichově 1972 doběhl ve finále na sedmém místě v čase 13,76.\n\n"}
{"id": "522111", "url": "https://cs.wikipedia.org/wiki?curid=522111", "title": "Václav Zelený (botanik)", "text": "Václav Zelený (botanik)\n\nDoc. RNDr. Václav Zelený, CSc. (*18. srpna 1936 Praha) je český botanik a vysokoškolský učitel. Václav Zelený se narodil v roce 1936 v Praze. V roce 1959 vystudoval Biologickou fakultu Univerzity Karlovy v Praze. Poté pracoval ve Výzkumném ústavu cukrovarnickém v Modřanech a od roku 1962 působí jako odborný asistent na Katedře botaniky a fyziologie rostlin \"Vysoké školy zemědělské v Praze\" (dnešní Česká zemědělská univerzita v Praze). Během svého působení vydal několik knih dotýkajících se jeho specializací, kterou je flóra Podblanicka a flóra Středozemí. Jedná se zejména o publikace \"Rostliny Středozemí\", \"Příroda vlašimského zámeckého parku: zámek a park Vlašim\" a \"Zámecké parky a památné stromy Podblanicka\"; jako spoluautor přispěl i do velké publikace nakladatelství Academia nazvané \"Užitkové rostliny tropů a subtropů\" či do \"Květeny České republiky\".\n\nVáclav Zelený je členem několika organizací. Je to jednak Česká botanická společnost a dále pak také CHKO Blaník, Vietnamská společnost či Latinskoamerická společnost, kterou spoluzakládal jeho jmenovec Mnislav Zelený (*1943).\n\nJako samostatný autor vydal Václav Zelený tyto publikace:\n\nJako spoluautor pak např.:\n"}
{"id": "522113", "url": "https://cs.wikipedia.org/wiki?curid=522113", "title": "Letiště Poprad", "text": "Letiště Poprad\n\nMezinárodní letiště Poprad – Tatry (IATA: TAT, ICAO: LZTT; slovensky: \"Medzinárodné letisko Poprad – Tatry\") se nachází 7 km západně od slovenského města Popradu. Se svou nadmořskou výškou 718 m je nejvýše položeným letištěm pro střední a krátké lety ve střední Evropě.\n\nV roce 1938 zde vzniklo polní letiště. Od roku 1943 se letiště začalo využívat k pravidelným letům na trase Bratislava – Sliač – Poprad – Prešov, kterou provozovaly Československé aerolinie. V roce 1970 ku příležitosti Mistrovství světa v klasickém lyžování na Štrbském plese byla vybudována nová betonová dráha a proběhla renovace letištních budov.\n\nRok 1976 se stal pro popradské letiště významným. Za tehdejší Československé socialistické republiky to bylo jedno ze tří mezinárodních letiště v zemi. Pravidelné lety měly zavedené Československé státní aerolinie a Interflug. Časté byly i celoevropské charterové lety.\n\nV roce 2005 vznikla akciová společnost \"Letisko Poprad – Tatry\", která letiště vlastní dodnes. O dva roky později vstoupilo letiště do režimu Schengenského prostoru a prošlo rozsáhlou rekonstrukcí.\n\nV roce 2008 bylo nainstalováno moderní světelné navádění ranveje, které umožňuje provoz letiště i v noci. Byl vystavěn nový mezinárodní terminál. V tomto roce letiště navštívila britská královna Alžběta II. a její manžel, princ Philip.\n\nLetiště se nachází na západním okraji Popradu, 7 km od centra. Leží v údolí, po obou stranách ranveje se rozkládají pohoří. Na severu se do výše přes 2600 m n. m. tyčí Vysoké Tatry na jihu Nízké Tatry. V okolí letiště se nachází 4 národní parky. Letiště má dobré povětrnostní podmínky, většinou leží nad hranicí mlhy.\n\nPravidelní a sezónní dopravci a na letišti Poprad v létě 2017, charteroví nejsou uvedeni.\n\n"}
{"id": "522116", "url": "https://cs.wikipedia.org/wiki?curid=522116", "title": "Medailové pořadí na Letních olympijských hrách 1912", "text": "Medailové pořadí na Letních olympijských hrách 1912\n\nToto je medailové pořadí zemí na Letních olympijských hrách 1912, které se konaly ve švédském Stockholmu od 27. července 1912. Těchto her se zúčastnilo 2407 sportovců ze 28 zemí v 102 disciplínách v 14 sportech.\n\nToto je kompletní tabulka počtu medailí udělených na Letních olympijských hrách 1912 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522118", "url": "https://cs.wikipedia.org/wiki?curid=522118", "title": "Metorchis conjunctus", "text": "Metorchis conjunctus\n\nMetorchis conjunctus (anglicky Canadian liver fluke) je motolice z čeledi Opisthorchiidae parazitující v jaterních žlučovodech nebo žlučníku rybožravých savců v Severní Americe. Vývojový cyklus je složitý a zahrnuje 2 mezihostitele. Prvním je vodní plž \"Amnicola limosa\", druhým mezihostitelem jsou ryby pakaprovec severní (\"Catostomus commersonii\") nebo střevle velká (\"Semotilus corporalis\"). Definitivní hostitel se nakazí pozřením infikovaných ryb (metacerkarie jsou ve svalovině ryb). Nejčastějším definitivním hostitelem je liška, norek a mýval severní, příležitostně i vlk, pes a kočka. Jsou známy i infekce člověka po konzumaci nedostatečně tepelně upravených ryb.\n\n"}
{"id": "522119", "url": "https://cs.wikipedia.org/wiki?curid=522119", "title": "Medailové pořadí na Letních olympijských hrách 1920", "text": "Medailové pořadí na Letních olympijských hrách 1920\n\nToto je medailové pořadí zemí na Letních olympijských hrách 1920, které se konaly v Antverpách v Belgii od 20. dubna 1920 do 12. září 1920. Těchto her se zúčastnilo 2669 sportovců ze 29 zemí v 154 disciplínách v 22 sportech.\n\nToto je kompletní tabulka počtu medailí udělených na Letních olympijských hrách 1920 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522120", "url": "https://cs.wikipedia.org/wiki?curid=522120", "title": "Medailové pořadí na Letních olympijských hrách 1924", "text": "Medailové pořadí na Letních olympijských hrách 1924\n\nToto je medailové pořadí zemí na Letních olympijských hrách 1924, které se konaly v Paříži ve Francii od 4. května 1924 do 27. června 1924. Těchto her se zúčastnilo 3092 sportovců ze 44 zemí v 126 disciplínách v 17 sportech.\n\nToto je kompletní tabulka počtu medailí udělených na Letních olympijských hrách 1924 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522121", "url": "https://cs.wikipedia.org/wiki?curid=522121", "title": "Medailové pořadí na Letních olympijských hrách 1928", "text": "Medailové pořadí na Letních olympijských hrách 1928\n\nToto je medailové pořadí zemí na Letních olympijských hrách 1928, které se konaly v Amsterdamu v Nizozemsku od 28. července do 12. srpna 1928. Těchto her se zúčastnilo 3014 sportovců ze 46 zemí v 109 disciplínách v 14 sportech.\n\nToto je kompletní tabulka počtu medailí udělených na Letních olympijských hrách 1928 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522122", "url": "https://cs.wikipedia.org/wiki?curid=522122", "title": "Medailové pořadí na Letních olympijských hrách 1932", "text": "Medailové pořadí na Letních olympijských hrách 1932\n\nToto je medailové pořadí zemí na Letních olympijských hrách 1932, které se konaly v Los Angeles ve Kalifornii od 30. července 1932 do 14. srpna 1932. Těchto her se zúčastnilo 1408 sportovců ze 37 zemí v 116 disciplínách v 14 sportech.\n\nToto je kompletní tabulka počtu medailí udělených na Letních olympijských hrách 1932 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522123", "url": "https://cs.wikipedia.org/wiki?curid=522123", "title": "Medailové pořadí na Letních olympijských hrách 1936", "text": "Medailové pořadí na Letních olympijských hrách 1936\n\nToto je medailové pořadí zemí na Letních olympijských hrách 1936, které se konaly v Berlíně ve Německu od 1. srpna 1936 do 16. srpna 1936. Těchto her se zúčastnilo 3963 sportovců ze 49 zemí v 129 disciplínách v 19 sportech.\n\nToto je kompletní tabulka počtu medailí udělených na Letních olympijských hrách 1936 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522124", "url": "https://cs.wikipedia.org/wiki?curid=522124", "title": "Medailové pořadí na Letních olympijských hrách 1948", "text": "Medailové pořadí na Letních olympijských hrách 1948\n\nToto je medailové pořadí zemí na Letních olympijských hrách 1948, které se konaly v Londýně ve Spojeném království od 29. července 1948 do 14. srpna 1948. Těchto her se zúčastnilo 4099 sportovců ze 59 zemí v 136 disciplínách v 17 sportech.\n\nToto je kompletní tabulka počtu medailí udělených na Letních olympijských hrách 1948 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522125", "url": "https://cs.wikipedia.org/wiki?curid=522125", "title": "Ejn Charod Ichud", "text": "Ejn Charod Ichud\n\nEjn Charod Ichud ( עֵין חֲרוֹד אִחוּד, Ein Harod Ihud, v oficiálním seznamu sídel En Harod Ihud) je vesnice typu kibuc v Izraeli, v Severním distriktu, v Oblastní radě Gilboa.\n\nLeží v nadmořské výšce 39 metrů na pomezí intenzivně zemědělsky obdělávaného Charodského údolí a náhorní planiny Ramot Isachar, respektive vrchu Giv'at Kumi coby jejího předpolí. Dál k severu stojí vrch Micpe Zikaron, podél něhož stéká do údolí vádí Nachal Šejzafim. Jižně od obce začíná zcela rovinaté Charodské údolí.\n\nVesnice je situováa 23 kilometrů jihozápadně od Galilejského jezera, 16 kilometrů západně od řeky Jordán, cca 10 kilometrů severozápadně od města Bejt Še'an, cca 80 kilometrů severovýchodně od centra Tel Avivu a cca 47 kilometrů jihovýchodně od centra Haify. Ejn Charod Ichud obývají Židé, přičemž osídlení v tomto regionu je ryze židovské. Výjimkou jsou vesnice Na'ura, Tamra a Tajbe, které obývají izraelští Arabové, ležící cca 6 kilometrů severním směrem. Společně se sousedními kibucy Ejn Charod Me'uchad a Tel Josef vytváří Ejn Charod Ichud souvislou aglomeraci s cca 1700 obyvateli.\n\nKibuc leží 5 kilometrů severně od Zelené linie, která odděluje Izrael od okupovaného Západního břehu Jordánu.\n\nEjn Charod Ichud je na dopravní síť napojen pomocí dálnice číslo 71. Jižně od ní leží, naproti kibucu, komplex úřadů Oblastní rady Gilboa. Odbočuje tu z ní k severu lokální silnice číslo 716.\n\nEjn Charod byl založen v roce 1921 K založení došlo 22. září 1921. Vznik kibucu iniciovali osadníci napojení na pracovní oddíly Gdud ha-Avoda, kteří se přistěhovali do tehdejší mandátní Palestiny v rámci třetí aliji. Usadili se poblíž sladkovodního pramene Ma'ajan Charod. Zpočátku žili ve stanech. Okolí kibucu Ejn Charod bylo tehdy bažinatou krajinou, ve které se kromě nepočetných arabských zemědělců rozkládaly jen močály a kterou obývala stáda vodních bůvolů. Původně se nacházela vesnice o něco jižněji, cca 3 kilometry jihozápadním směrem, na úpatí masivu Gilboa přímo u zmíněného pramene. Teprve v roce 1930 se kibuc přesunul definitivně do nynější lokality.\n\nEjn Charod byl historicky prvním kibucem. Za první kibuc sice bývá považována Deganija založená roku 1909, ale ta byla stejně jako další nejstarší kolektivní osady jen velmi malou komunitou nazývanou oficiálně kvuca. Když počátkem 20. let 20. století do tehdejší Palestiny začali proudit početní přistěhovalci v rámci třetí alije, navrhl Šlomo Lavi - jeden ze sionistických předáků, aby byly zakládány větší kolektivní vesnice, které se měly opírat o zemědělství i průmysl, a pro ně byl použit poprvé výraz kibuc. Prvním takovým skutečným kibucem byl Ejn Charod.\nZakladatelé Ejn Charod se hned zpočátku ocitli ve sporu s odborovou centrálou Histadrut. Ta chtěla v tomto regionu založit další židovské vesnice podle svých představ. Proto ji předešli a zbudovali nedaleko odtud Tel Josef jako satelitní kibuc. Kromě těchto dvou tehdy během 100 dnů vznikly v Jizre'elském údolí ještě další dvě židovské vesnice, a to nynější Kfar Jechezkel a Nahalal. V červenci 1923 došlo mezi obyvateli Ejn Charod k rozkolu. Stoupenci Gdud ha-Avoda se pak přestěhovali do nedalekého Tel Josef, zatímco zbylí obyvatelé Ejn Charod přešli pod vliv Histadrutu. Ejn Charod si během 20. a 30. let 20. století udržel významný vliv na politické směřování kibuců. V květnu 1924 se zde konala konference Achdut ha-Avoda, na které se odhlasovala strategie dalšího zakládání velkých kibuců. V srpnu 1927 pak zde byla založena nová střechová organizace části kibuců (ha-Kibuc ha-Me'uchad). Roku 1934 zde začalo pořádání zemědělských kurzů pro nové židovské přistěhovalce, kteří pak byli směřováni k zakládání vlastních osad. Před vznikem státu Izrael zde byla silná místní organizace vojenských jednotek Palmach. V srpnu 1941 Britové provedli v Ejn Charod razii, při které pátrali po zbraních.\nV dubnu 1927 byl Ejn Charod jednou ze zastávek československého prezidenta Tomáše Garrigua Masaryka na jeho cestě po Palestině. Šlo o první návštěvu hlavy státu v Palestině po první světové válce.\n\nRoku 1949 měla vesnice 1120 obyvatel a rozlohu katastrálního území 14 078 dunamů (14,078 kilometrů čtverečních).\n\nV roce 1951 došlo k ideologickému rozkolu v organizaci izraelských kibuců, který se přenesl i mezi místní obyvatele. Spor pak vedl k rozdělení kibucu Ejn Charod na dvě samostatné obce: Ejn Charod Ichud (severní polovina) a Ejn Charod Me'uchad (jižní polovina). Obě vesnice i nadále sdílely některé veřejné služby a školské instituce. Ejn Charod Ichud měl blíže k středolevicové politické straně Mapaj a byl začleněn do organizace Ichud ha-Kvucot ve-ha-Kibucim, zatímco Ejn Charod Me'uchad tíhnul k levicové straně Mapam. Ještě v lednu 1953 tu došlo mezi stoupenci Mapaj a Mapam ke dvěma násilným střetům. K administrativnímu oddělení obou části kibucu došlo roku 1952. Podle některých pramenů až roku 1955. Později se ale ideologické rozpory způsobené rozkolem v 50. letech 20. století vytrácely a dnes patří obě vesnice do stejné organizace Kibucové hnutí (ha-Tnu'a ha-Kibucit), byť administrativně si obě uchovávají samostatnost.\n\nEkonomika kibucu Ejn Charod Ichud je založena na zemědělství a průmyslu. V obci funguje zdravotní středisko, plavecký bazén, sportovní areály a předškolní péče o děti.\n\nObyvatelstvo kibucu Ejn Charod Ichud je sekulární. Podle údajů z roku 2014 tvořili naprostou většinu obyvatel v Ejn Charod Ichud Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 543 lidí. Během roku 2014 populace klesla o 1,6 %.\n\"* údaj za rok 1949 zahrnuje obyvatelstvo tehdy ještě jednotného kibucu Ejn Charod, tedy obou nynějších samostatných obcí Ejn Charod Ichud a Ejn Charod Me'uchad)\"\n\n\n"}
{"id": "522126", "url": "https://cs.wikipedia.org/wiki?curid=522126", "title": "Medailové pořadí na Letních olympijských hrách 1952", "text": "Medailové pořadí na Letních olympijských hrách 1952\n\nToto je medailové pořadí zemí na Letních olympijských hrách 1952, které se konaly v Helsinkách ve Finsku od 19. července 1952 do 3. srpna 1952. Těchto her se zúčastnilo 4925 sportovců ze 69 zemí v 149 disciplínách v 17 sportech.\n\nToto je kompletní tabulka počtu medailí udělených na Letních olympijských hrách 1952 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522128", "url": "https://cs.wikipedia.org/wiki?curid=522128", "title": "Medailové pořadí na Letních olympijských hrách 1956", "text": "Medailové pořadí na Letních olympijských hrách 1956\n\nToto je medailové pořadí zemí na Letních olympijských hrách 1956, které se konaly v Melbourne v Austrálii od 22. listopadu 1956 do 8. prosince 1956. Těchto her se zúčastnilo 3184 sportovců ze 67 zemí v 145 disciplínách v 17sportech.\n\nToto je kompletní tabulka počtu medailí udělených na Letních olympijských hrách 1956 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522131", "url": "https://cs.wikipedia.org/wiki?curid=522131", "title": "Medailové pořadí na Letních olympijských hrách 1960", "text": "Medailové pořadí na Letních olympijských hrách 1960\n\nToto je medailové pořadí zemí na Letních olympijských hrách 1960, které se konaly v Římě v Itálii od 25. srpna 1960 do 11. září 1960. Těchto her se zúčastnilo 5338 sportovců ze 83 zemí v 150 disciplínách v 17sportech.\n\nToto je kompletní tabulka počtu medailí udělených na Letních olympijských hrách 1960 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522132", "url": "https://cs.wikipedia.org/wiki?curid=522132", "title": "Medailové pořadí na Letních olympijských hrách 1964", "text": "Medailové pořadí na Letních olympijských hrách 1964\n\nToto je medailové pořadí zemí na Letních olympijských hrách 1964, které se konaly v Tokiu v Japonsku od 10. října 1964 do 24. října 1964. Těchto her se zúčastnilo 5140 sportovců z 93 zemí ve 163 disciplínách v 19 sportech.\n\nToto je kompletní tabulka počtu medailí udělených na Letních olympijských hrách 1964 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522136", "url": "https://cs.wikipedia.org/wiki?curid=522136", "title": "Passwd", "text": "Passwd\n\ncodice_1 je v unixových systémech název příkazu, který slouží ke změně hesla uživatele.\n\nZ hesla zadaného uživatelem je vygenerován pomocí hashovací funkce (např. DES) otisk (hash) a pouze tento otisk je uložen do databáze informací o uživatelských účtech (např. souboru codice_2). Z bezpečnostních důvodů tedy vlastní heslo uloženo není. Jakmile se uživatel do systému přihlašuje, je požádán o zadání hesla. Z tohoto hesla je taktéž vygenerován otisk, který je poté porovnán s otiskem uloženým. Jestliže se oba otisky shodují, měla by se shodovat i původní hesla a uživatel tedy může být autentizován.\n\nNástroj passwd může být použit nejen ke změně hesel pro lokální uživatele. Na většině systémů je jej také možno použít ke změně hesel spravovaných distribuovaným autentizačním mechanizmem jako je NIS, Kerbeos nebo LDAP. Dříve bylo nutné mít pro změnu hesla v takových autentizačních systémech rozdílné nástroje. Například příkaz yppasswd ke změně hesla v systému NIS. V současné době má však většina implementací jediný příkaz passwd, který je schopen změnit heslo v těchto rozličných systémech skrze autentizační moduly PAM.\n\nSoubor passwd je textová databáze obsahující informace o uživatelích, kteří mají přístup do systému. Jméno souboru pochází z jedné jeho původní funkce, totiž uchovávání hesel uživatelů. Protože však je soubor většinou přístupný pro čtení všem uživatelům, je toto řešení nebezpečné a v současnosti se využívá systém stínových hesel. \n\nSoubor shadow je přístupný pouze superuživateli, protože obsahuje přihlašovací hesla uživatelů. Ve starších systémech byla hesla uživatelů uložena v soubor passwd (odkud pochází jeho název), který byl přístupný pro čtení všem uživatelům systému. Protože s tímto každý útočník, který měl jakýkoliv přístup do systému, mohl získat hesla všech uživatelů, včetně superuživatele, v současnosti se využívá systém stínových hesel a hesla samotná jsou uložena v souboru shadow, který se většinou nachází v cestě /etc/shadow.\n\n"}
{"id": "522138", "url": "https://cs.wikipedia.org/wiki?curid=522138", "title": "Podivná válka", "text": "Podivná válka\n\nPodivná válka byla počáteční fáze druhé světové války, která skončila až s vypuknutím bitvy o Francii. Svoje jméno získala podivná válka podle vojenské pasivity Francie a Spojeného království na evropském válčišti.\n\nFrancie se sice pokusila o omezenou ofenzívu v Sársku, avšak po počátečním postupu až 12 kilometrů do hloubi německé fronty se situace zkomplikovala a francouzské jednotky se musely stáhnout. Poté se boje omezily na občasné dělostřelecké přepady a lehkou leteckou aktivitu.\n\nPrůběh podivné války pramenil ze zkušenosti z první světové války. Francie a Spojené království, které vycházely z vojenských doktrín zavedených na základě poznatků z vedení první světové války, prosazovaly defenzivní taktiku a nechtěly se nechat vylákat do ofenzívy mimo dobře bráněnou Maginotovu linii, ve kterou vkládali spojenci všechny své naděje. Na základě vývoje první světové války předpokládali, že bude válka trvat dlouho a budou v ní obrovské ztráty na životech za cenu malých zisků, proto doufali, že německá armáda vykrvácí při útoku na dobře opevněnou Francii.\n\nPodivná válka byla nazvána Churchillem Twilight war, v Anglii však převládl název Phoney War, německy Sitzkrieg – doslova \"válka v sedě\" v protikladu s probíhajícím blitzkriegem (bleskovou válkou) na východní frontě, polsky dziwna wojna (podivná válka) a francouzsky drôle de guerre (směšná válka).\n\n"}
{"id": "522140", "url": "https://cs.wikipedia.org/wiki?curid=522140", "title": "Holubova letka", "text": "Holubova letka\n\nHolubova letka (nebo též \"Holubí letka\", \"holubovci\", či \"holubi\") je označení pro skupinu lidí v důchodovém věku rekrutujících se zejména z řad bývalých novinářů, kteří obcházejí tiskové konference a obdobné společenské akce za účelem konzumace zde nabízeného občerstvení a získání propagačních předmětů.\n\nJde o neformální společenství několika desítek osob, zejména bývalých novinářů pracujících v zaniklých socialistických, odborářských, armádních a jiných tiskovinách, jejich manželek, pracovníků propagace, atd. Tradice byla v roce 1990 založena Miroslavem Holubem, bývalým redaktorem časopisu Zemědělec, který ani po zániku svého média nepřestával navštěvovat tiskové konference a podobné akce kvůli konzumaci občerstvení. Postupně se k němu přidali další lidé, až se skupina rozrostla na několik desítek osob. Postupem času se tento fenomén rozšířil i do dalších měst a došlo alespoň částečně ke generační obměně. Proto lze v pozdějších článcích tento termín najít jako obecné označení lidí, kteří navštěvují různé akce za účelem bezplatné konzumace. Členové Holubovy letky jsou zpravidla senioři, popisovaní jako lidé nedbalého zevnějšku a často hrubého vystupování neváhající kritizovat množství či kvalitu jídla a obsluhy, apod.\n\nPostupně se začal tento termín používat obecně, na všechny organizované skupiny seniorů, navštěvující tiskové konference resp. předváděcí akce.\n\nSkupina původně sháněla termíny tiskových konferencí na nástěnce v budově ČTK. S rozvojem internetu začali získávat informace od spřátelených kontaktů v různých redakcích a následně si přímo na navštívených akcích vyměňovat termíny konaných akcí ve svých diářích. Členové Holubovy letky zpravidla navštíví několik zcela nesouvisejících tiskových konferencí za den, vrhnou se jako první na nabízené jídlo a co nemohou sníst na místě, odnášejí v taškách. Pořadatelé se snaží jejich přítomnost eliminovat cíleným zasíláním pozvánek a lustrací příchozích, ale jen s částečným úspěchem.\n\n"}
{"id": "522142", "url": "https://cs.wikipedia.org/wiki?curid=522142", "title": "IFF", "text": "IFF\n\nKombinace písmen I, F a F může znamenat:\n\n"}
{"id": "522143", "url": "https://cs.wikipedia.org/wiki?curid=522143", "title": "La Fémis", "text": "La Fémis\n\nLa Fémis (zkratka názvu \"La Fondation européenne pour les métiers de l'image et du son\" neboli \"Evropská nadace pro obory obrazu a zvuku\"), oficiální název École nationale supérieure des métiers de l'image et du son (neboli \"Národní vysoká škola oboru obrazu a zvuku\") je francouzská státní filmová vysoká škola v Paříži.\n\nŠkola byla založena v roce 1986. Navázala na tradici vysoké školy Institut des hautes études cinématographiques, která existovala v letech 1945–1965. Od roku 1994 sídlí v ulici \"Rue Francoeur\" na Montmartru.\n\nOd svého vzniku vyškolila Fémis více než šest set odborníků. K významným absolventům patří režiséři:\n\n"}
{"id": "522156", "url": "https://cs.wikipedia.org/wiki?curid=522156", "title": "Pont Alexandre III", "text": "Pont Alexandre III\n\nPont Alexandre III (česky \"Most Alexandra III.\") je silniční most přes řeku Seinu v Paříži. Spojuje 8. obvod na pravém břehu a 7. obvod na levém. Most nese jméno ruského cara Alexandra III. jako výraz rusko-francouzského spojenectví. Most je od roku 1975 zařazen mezi historické památky.\n\nV roce 1824 se na místě dnešní stavby začal stavět visutý most, který však nebyl pro technické komplikace dokončen a byl odstraněn. Myšlenka na vybudování současného mostu vznikla u příležitosti podepsání smlouvy o spojenectví mezi ruským carem Alexandrem III. a francouzským prezidentem Sadi Carnotem. Základní kámen mostu byl položen 7. října 1896 za účasti cara Mikuláše II. (syna Alexandra III.) a stavba byla dokončena v roce 1900 u příležitosti světové výstavy. V letech 1997-1998 prošel most celkovou rekonstrukcí.\n\nMost má jeden oblouk přes řeku o rozpětí 107,50 m a na každém nábřeží dva kamenné oblouky. Most je vystavěn z ocele a jeho celková délka činí 160 metrů a šířka 40 metrů. Přes velké rozpětí dosahuje oblouk jen malé výšky, takže vytváří enormní horizontální tah. Proto byl most na koncích vybaven masivními opěrami. Ty představují čtyři sloupy vysoké 17 m zdobené na vrcholcích pozlacenými sochami.\n\nArchitekty mostu byli Joseph Marie Cassien-Bernard a Gaston Cousin, stavba byla svěřena inženýrům Jeanu Résalovi a Amédée Albymu. Na secesní výzdobě se rovněž podílelo mnoho umělců: Georges Récipon, Emmanuel Frémiet, Jules Félix Coutan, Henri Désiré Gauquié, Grandzlin, Pierre Granet, Alfred Lenoir, Laurent Honoré Marqueste, André Massoule, Gustave Michel, Léopold Morice, Abel Poulin a Clément Steiner.\n\nSloupy, nesoucí zatížení mostu, jsou zdobeny tematicky a na jejich vrcholcích se nacházejí alegorické sochy:\n\nSamotný most je dále vyzdoben na krajích skupinami lvů vedených dětmi, přímo na mostě se nacházejí další alegorická sousoší z bronzu nebo mědi představující např. čtyři génie s rybami a korýši, nymfu Něvy s Ruskem a nymfu Seiny s Paříží.\n\n"}
{"id": "522159", "url": "https://cs.wikipedia.org/wiki?curid=522159", "title": "Poptávková doprava", "text": "Poptávková doprava\n\nPoptávková doprava je souhrnné označení pro formy osobní dopravy (zejména silniční), které kombinují principy hromadné linkové dopravy a klasické taxislužby, avšak přímo nespadají ani do jednoho z těchto systémů. Termín odpovídá anglickému (DRT). Také je nazývána jako: doprava na požádání, doprava na zavolání nebo doprava na vyžádání. Podstatou poptávkové dopravy je, že vozidlo jede podle požadavků cestujících, čímž se optimalizuje trasa, avšak jejich požadavky jsou usměrňovány na určité zastávky a časy, čímž se zajišťuje shromadnění. Typickým znakem poptávkové dopravy je odlišení nabízeného počtu nebo tras spojů od realizovaného počtu nebo tras spojů. Buď je uskutečnění nabízeného spoje podmíněno zájmem cestujících, nebo je momentální potřebě cestujících přizpůsobená trasa a zastavování vozidla. Zatímco nabízený počet a směrová nabídka spojů určují kvalitu dopravy, realizovaný počet a trasy spojů přímo souvisejí s náklady na dopravní výkon. Výhodnost je tedy dána tím, že cestující mají k dispozici velkou nabídku přepravních možností, ale nevyužitá část nabídky není uskutečněna. Společnost pro veřejnou dopravu ve své zprávě z roku 2009 datuje vznik konceptu poptávkové dopravy do doby „před několika desítkami let“. V USA a Kanadě je poptávková doprava již od 70.let a je zde přes 2000 systémů\n. Typickými formami poptávkové dopravy v západní části Evropy je vlakotaxi (svoz k vlakům nebo rozvoz od vlaků podle momentálních požadavků) nebo radiobus či spoj na zavolání (pevně stanovené spoje jedoucí pouze v případě potvrzení zájmu). Ve velké části světa mají nejrůznější formy sdíleného nebo linkového taxi pod místními názvy (maršrutka, dolmuš, sdílené taxi aj.) dlouhodobou tradici a mnohde tvoří základ místní veřejné dopravy. V době internetu nabývají na významu i komunitní systémy umožňující vytížení osobních automobilů formou spolujízdy. Příklady provozování poptávkové dopravy ve světě i v České republice jsou uvedeny například ve zprávě SPVD a v textu níže.\n\nDělení má význam při srovnávání jednotlivých systémů a určuje jeho vlastnosti. Tyto a další možnosti specifikace systému poptávkové dopravy jsou podrobně zpracované v.\n\nVe formě veřejné dopravy je poptávková doprava používána po celém světě. V posledních letech se objevují projekty i v České republice i přesto, že poptávková doprava není dosud ve veřejné dopravě legislativně nijak podporována (stav v roce 2016).\n\nVšechny uvedené systémy poptávkové dopravy v MHD fungují na principu spoje na zavolání s předem určenými zastávkami a časy, na které je třeba se předem zarezervovat, aby vyjely\n\nVšechny uvedené systémy také fungují na principu spoje na zavolání\n\n\n\nOdkaz na některé z tisíců systémů ve světě je např zde DRT by Country (anglicky).\n\nNevýhodou většiny forem veřejné i neveřejné poptávkové dopravy v České republice je, že nespadají do definice linkové osobní dopravy ani taxislužby ve smyslu Zákona o silniční dopravě, a tudíž vesměs spadají pod pojem příležitostné osobní silniční dopravy (§ 2 odst. 10 zákona). Protože zákon byl několika novelizacemi upraven tak, aby bránil nekalé konkurenci taxislužby a obcházení podmínek pro provozování taxislužby, je příležitostná osobní doprava svázána mnoha omezeními. Mezi ně patří například to, že objednávka přepravy musí být provedena předem v sídle nebo provozovně (osobně, telefonicky, přes internet atd.) a nesmí být přijímána ve vozidle (což je například v případě rozvozu od vlaku formou vlakotaxi výraznou komplikací). Rovněž je při této formě dopravy zakázáno vybírat od cestujících jízdné ve vozidle, takže v souladu se zákonem je možné dopravu provozovat buď bezplatně, nebo na základě časového předplatného či jízdenek z předprodeje.\n\nProvozovatelé a propagátoři poptávkové dopravy dlouhodobě usilují o uvolnění podmínek pro poptávkovou dopravu a její zrovnoprávnění s hromadnou linkovou dopravou, současně však trvá tlak provozovatelů taxislužeb a měst, která za stav taxislužby odpovídají, aby formou příležitostné dopravy nebylo možno obcházet přísné podmínky a regulace platné pro taxislužbu. Problematické je, že zatímco místní a regionální hromadná doprava je tradičně vysokým podílem dotována, klasická taxislužba si uchovává ve srovnání s hromadnou dopravou vysoké tržní ceny a funguje zásadně bez dotací, jen v některých městech je regulována maximálním cenami. Poptávková doprava jakožto smíšený model se pohybuje mezi těmito dvěma krajnostmi a na sporech o ni se projevuje špatná ekonomická kompatibilita dosavadních dvou striktně oddělených systémů veřejné dopravy.\n\n\n"}
{"id": "522165", "url": "https://cs.wikipedia.org/wiki?curid=522165", "title": "Jednotný programový dokument pro Cíl 2", "text": "Jednotný programový dokument pro Cíl 2\n\nJednotný programový dokument pro Cíl 2 (zkratka JPD 2) byl jedním ze dvou pražských operačních programů v období 2004-2006. Byl podporován z Evropského fondu regionálního rozvoje (ERDF), který je jedním ze strukturálních fondů Evropské unie.\n\nPodmínkou bylo soustředit podporu na ty části Prahy, které se potýkají s největšími problémy. Na základě této podmínky a dalších specifikací stanovených Evropskou komisí bylo jako tzv. \"vybrané území\" zvoleno 24 městských částí, převážně v severovýchodní a východní části města. Byly to městské části: Praha 1, Praha 8, Praha 9, Praha 12, Praha 14, Praha 15, Praha 19, Praha 20, Praha 21, Praha 22, Praha-Běchovice, Praha-Březiněves, Praha-Dolní Chabry, Praha-Dolní Měcholupy, Praha-Dolní Počernice, Praha-Dubeč, Praha-Ďáblice, Praha-Klánovice, Praha-Koloděje, Praha-Libuš, Praha-Petrovice, Praha-Satalice, Praha-Štěrboholy a Praha-Vinoř. Toto území představovalo 40,7 % rozlohy města a 31 % obyvatel města.\n\nŠlo o investičně zaměřený program podporující projekty zaměřené na zlepšení prostředí ve městě, dopravní obslužnost a podnikání.\n\nProgram obsahoval čtyři priority a celkem osm opatření.\n\nPriorita 1 Revitalizace a rozvoj městského prostředí\nPriorita 2 Vytváření podmínek budoucí prosperity vybraného území\nPriorita 3 Technická pomoc\n\nUrčeno k zajištění chodu programu, o tyto prostředky se žadatelé neucházejí.\nPraha na rozdíl od zbytku republiky spadala pod tzv. Cíl 2, proto byl rozsah podpory řádově nižší, než v ostatních regionech. Rozpočet programu byl 142,6 mil. €, tj. cca 4,4 mld. Kč (při kurzu 31 Kč/€), přičemž podíl evropských i národních finančních prostředků byl 50 %.\n\nProgram byl spuštěn v září 2004, poslední výzva k předkládání projektů skončila v březnu 2007. Celkem bylo vyhlášeno 6 výzev a schváleno 173 projektů (bez projektů technické pomoci).\n\n\nstránky hl. m. Prahy k JPD 2\n\nProgram JPD 2 na stránkách \"Fondy Evropské unie\" provozovaných Ministerstvem pro místní rozvoj ČR\n"}
{"id": "522168", "url": "https://cs.wikipedia.org/wiki?curid=522168", "title": "Orlické Záhoří", "text": "Orlické Záhoří\n\nObec Orlické Záhoří se nachází v okrese Rychnov nad Kněžnou, v kraji Královéhradeckém. Žije zde obyvatel. Rozkládá se v Orlickozáhorské brázdě, na pravém břehu řeky Divoké Orlice, při státní hranici s Polskou republikou. Jak název napovídá, hlavní hřbet Orlických hor odděluje obec od vnitrozemí Čech. Orlickým Záhořím probíhá silnice II/311.\n\nObec se nečlení na místní části, respektive je celá úředně počítána jako část jediná. V jejím rámci se pak vyčleňuje 6 základních sídelních jednotek na 5 katastrálních územích:\n\n\"(data ze sčítání lidu 2001)\"\n\nPrvní zpráva o místní části Kunštát pochází z Kladského urbáře z roku 1571, kde se uvádí polesí \"„oberhalb Neuweistritz, von der Hegerei Verlorenwasser anfangend, der Orlitz nach bis an die „alte wüste Stadt“, die man die Kronstadt nennt“\". Další písemná zmínka o obci pochází z roku 1628. Nejstarším známým rychtářem (Gerichtsvogt) „Grundstadtu“ byl Michael Neugebauer, který zemřel před rokem 1630. Dalšími rychtáři byli 1651 Bartl Niederfier a 1663 Mertten Köller.\n\nNázev obce \"Orlické Záhoří\" vznikl v roce 1951 po sloučení obcí Kunštátu, Bedřichovky, Jadrné, Trčkova, Zelenky a Černé Vody.\n\nOpočenské panství patřilo od druhé poloviny 16. století Trčkům z Lípy. Ti byli nekatolíky a podle jejich vzoru byli silně evangeličtí i téměř všichni poddaní jejich rozsáhlého panství. Za účelem rekatolizace byly po obnoveném zřízení zemském v každém kraji byla zřízeny po roce 1627 protireformační komise, pro hradecký kraj byli jejími členy opat strahovského premonstrátského kláštera Kašpar z Questenbergu a krajští hejtmané Otto z Oppersdorfu (na Častolovicích) za stav panský a za stav rytířský Jiří Ostrovský ze Skalky.\n\nKomise byla hned přednostně vyslána na Opočensko, protože si hradecký arciděkan stěžoval, že Trčkové trpí na svém panství kacířské predikanty a tisícihlavá shromáždění kacířů. Stále ale trvala třicetiletá válka a Trčkové byli dosti dobře obeznámeni s poměry u státní administrativy, „mladý pán“ Adam Erdmann Trčka byl navíc významným valdštejnským generálem. Zkoušeli tedy, co si mohou dovolit. 26. ledna 1628 přečetl opočenský purkrabí dobrušským konšelům císařský mandát o přestupu ke katolické církvi, ale dobrušská obec Trčkovi přestup odmítla. 2. února přijela krajská protireformační komise a předvolala si na 3. až 5. února jednotlivé obce. Následující den však vesnice přišly najednou a se zbraněmi. Adam Erdmann sice proti nim vyjel s několika jezdci, aby komisi dokázal snahu, ale jednání bylo zmařeno. Sedláci na místě ztrestali několik odpůrců z vlastních řad - jednoho zabili, jednoho ztloukli a jeden utekl. Komise chtěla okamžitě pozvat vojsko, ale Adam Erdmann dohodl s Questenbergem náhradní termín na 8. února.\n\nUž 7. února jednal Adam s horskými vsemi v Dobrušce a s krajskou komisí v Třebechovicích. Obce odmítly přestup a současně začaly organizovat odpor. Pro nesouhlas s povstáním byl ubit rychtář Jeroným z Nového Hrádku. Byla zřízena služba jízdních kurýrů mezi obcemi a z každé usedlosti se měl účastnit „vojenské služby“ jeden muž. Pro každý ze tří praporů bylo určeno „verbovací“ a „bojové“ teritorium a stanoven postup. Vzniklo i několik dalších samostatných oddílů. Povstání se navíc účastnilo více než 100 zběhlých mušketýrů, kteří dodali vojenské zkušenosti. Vysoko v „Kunštátských“ horách probíhal výcvik vojska. Počet aktivních povstalců nakonec dosáhl asi 4 tisíc.\n\nProtireformační komise povolala 12. února obecní rychtáře a konšely na náchodský zámek, opět však přišli všichni poddaní a přestup ke katolické církvi odmítli. Také se zde odehrál se první střet s vojskem, ve kterém byly zástupy poddaných rozehnány jízdou a 40 povstalců bylo uvězněno. Asi 50 mužů pod vedením jistého Roštlapila a krejčího z Kostelce vydrancovala Žalmanovu Lhotku. Následující den byli znovu předvoláni rychtáři a konšelé, ovšem ve dvě hodiny odpoledne se objevily houfy ozbrojených sedláků a náchodský zámek obklíčily. V téže době poslali povstalci shromáždění u Kunštátu dopis Kosteleckým, ve kterém jim vyhrožovali, aby nepřestupovali ke katolické víře. Jiný oddíl táhl od Žalmanovy Lhotky ke Kostelci a Častolovicím. 14. února byl mezi poddané poslán vyjednávat regent trčkovských panství Jindřich Kustoš a ten přislíbil náboženskou svobodu, jen aby dav uklidnil. Sedláci v jeho souhlasu viděli tolik žádanou vstřícnost vrchnosti.\n\nV této době se už zapojili poddaní z trčkovských panství Opočno, Náchod, Nové Město, Smiřice a Rychnov. Samotná jmenovaná města byla ale proti, k povstalcům se přidala pouze Dobruška a Třebechovice. Zajímavá je postava Václava Králíka z Brocné, byl to hejtman Lesliů na panství Nové Město nad Metují a tvrdě se zastával poddaných proti jejich přehnanému ždímání proti svému skotskému zaměstnavateli až do té míry, že hrozil odstoupením.\n\nPoddaní projevili pozoruhodné organizační schopnosti. Táhli prý pod korouhvemi s kalichy (možná však šlo o korouhve zabavené v kostelích). K organizátorům patřil i Pavel Špalkař, vysloužilý stavovský voják a dřevař z Kunštátských hor. Zorganizovány byly i sbírky peněz na nákup zbraní. 1. praporu velel hejtman sedlák Krystof (padl při dobývání Opočna), lajtnanty byl sedlák Jan Samek a Zoufal z Houdkovic, fendrychem krejčí z Jeníkovic. Dalšími veliteli byli Jan Kuncl z Rychnovka, Vlach z Dobrušky a zeman Zdeněk Straka z Nedabylic na Hoděčíně. Povstalci dobyli Opočno a zámek Skalku. Koncem února táhl zástup z Rychnovska na Třebechovicko, měšťané z Kostelce a Častolovic však povstalce u Lible přepadli a způsobili jim ztráty. 7. března povstalci dobyli zámek Nové Město nad Metují, zajali regenta Kustoše a ukořistili 5 tisíc dukátů. Vybuchl přitom střelný prach a zahynulo 150 lidí. Dalším cílem byl Náchod a Hradec Králové. Krajský hejtman Otto z Oppersdorfu ale mezitím uprchl do Hradce Králové a požádal místodržící o vojsko. To skutečně během týdne dorazilo do samého ohniska povstání, které v krátké době porazilo: 14. března 1628 dobyl plukovník Martin de Hoeff Huerta Nové Město nad Metují a 15. března byly povstalecké oddíly poraženy Valdštejnovými vojáky u Hradce Králové. Na 500 povstalců bylo pobito a 600 zajato.\n\n\nOrlické Záhoří leží v chráněné krajinné oblasti Orlické hory. Na území obce se nachází vícero maloplošných chráněných území:\n\n\nZSJ: Bedřichovka |\nČerná Voda |\nJadrná |\nKunštát |\nTrčkov |\nZelenka\n"}
{"id": "522173", "url": "https://cs.wikipedia.org/wiki?curid=522173", "title": "Soběšice", "text": "Soběšice\n\nObec Soběšice se nachází v okrese Klatovy, kraj Plzeňský. Žije zde obyvatel.\n\n\nK obci Soběšice náleží administrativně osady Panské Mlýny a Parýzek. Osadou protéká Novosedelský potok, který je zároveň hranicí mezi Plzeňským a Jihočeským krajem, u osady Parýzek se do něj vlévá Růžďský potok. O osadě se zmiňuje i Karel Klostermann ve svém románu \"V ráji šumavském\", v povídce \"Na cestě k domovu\" zas zmiňuje Panské Mlýny. Jihozápadně od obce se nachází přírodní rezervace Na Volešku.\n\nPrvní písemná zmínka o obci pochází z roku 1381.\n\n"}
{"id": "522175", "url": "https://cs.wikipedia.org/wiki?curid=522175", "title": "Břasy", "text": "Břasy\n\nObec Břasy (dříve \"Vranov\") se nachází v okrese Rokycany v Plzeňském kraji, jedenáct kilometrů severně od Rokycan. Žije v ní obyvatel.\n\nOkolí Břas bylo osídleno již v pravěku. Na vrchu Křemenáč se nacházelo eneolitické výšinné sídliště, které bylo později znovu osídleno ve době halštatské.\n\nPrvní písemná zmínka o vsi Vranov (\"Wranow uilla\"), jak se dříve nazývala místní část Břasy, pochází z roku 1379. Sídlo se také proslavilo tím, že zde existovala na přelomu 19. a 20. století průmyslová tramvaj pro neosobní dopravu. Současná obec byla ustavena sloučením pod názvem Břasy roku 1960; od roku 1982 se tento název užívá i pro někdejší Vranov.\n\n\n\nV obci Břasy (tehdy Vranov) vyrůstal československý bojovník proti nacismu, člen paradesantní skupiny SILVER A, Jiří Potůček. Ten se narodil v italském městě Bruneck 2. července 1919 manželům Vilémovi a Antonii (rozené Karlové) Potůčkovým. Ještě v době Potůčkova dětství se rodina přestěhovala z Brunecku do Břas u Rokycan (tehdy Vranov) v Československé republice. Jiří později získal zaměstnání v jugoslávském Osijeku, odkud se vydal přes Sýrii do Francie, kde se přihlásil do řad československé zahraniční armády. Po evakuaci do Velké Británie byl vytipován pro nabídku přípravy na plnění zvláštních úkolů v okupované vlasti, se kterou souhlasil a byl vybrán do pozice radiotelegrafisty pro skupinu SILVER A. V prosinci 1941 byl vysazen nad Protektorátem Čechy a Morava. Od ledna 1942 navázal, prostřednictvím své radiostanice Libuše, úspěšné spojení mezi domácím odbojem a exilovou reprezentací v Londýne. Byl nepřímo zapojen do příprav atentátu na zastupujícího říšského protektora Reinharda Heydricha. V období po atentátu musel měnit místa svého pobytu i vysílání. Po útěku z obklíčení Gestapa prchal několik dní, nakonec jej 2. července 1942 znaveného zastřelil protektorátní četník Karel Půlpán u obce Trnová (dnes součást Pardubic).\n\nJeho památku v Břasích připomíná památník – plastika v podobě vrchlíku padáku a žulová dlaždice s nápisem „\"Jiří Potůček – Tolar 12. 7. 1919 – 2. 7. 1942\"“. Jméno Tolar použité na památníku, je krycí jméno, které Jiří Potůček používal během své operační činnosti. Pomník byl slavnostně odhalen v červenci 2009.\n\n"}
{"id": "522178", "url": "https://cs.wikipedia.org/wiki?curid=522178", "title": "Lužice (okres Hodonín)", "text": "Lužice (okres Hodonín)\n\nLužice (německy \"Luschitz\") jsou obec v okrese Hodonín v Jihomoravském kraji, 4 km jihozápadně od Hodonína. Žije zde obyvatel. Obec je známá i těžbou ropy. Symbol těžební věže se dostal i do znaku obce spolu s dalším významným symbolem obce, což je víno a kultura s ním související.\n\nObec je členem sdružení obcí Region Podluží a dosud se zde udržují tradice a zvyky Moravského Slovácka.\n\nPrvní písemná zmínka o obci pochází z roku 1324. Nejstarší doložená zmínka o obci dle internetových stránek pochází z roku 1250. Po usilovném pátrání v Moravském zemském archivu v Brně se podařilo kronikářce obce PhDr. Miroslavě Roškové,CSc. najít listinu, která dokládá existenci obce Lužice u Hodonína již v roce 1250. Název Lužice (\"Luscicz\") se poprvé nalézá v latinsky psané papežské listině, která pochází z kanceláře papeže Inocence IV. a je datována 17. prosincem 1250. Adresátem listiny je opat a řeholní bratři prvního cisterciáckého kláštera na moravském Velehradě. Touto listinou přijal papež a papežská stolice velehradský klášter pod svoji ochranu a potvrdil mu všechny do té doby i v budoucnu získané svobody.\n\nOd 1. července 1985 do 31. prosince 1991 byla obec součástí města Hodonín.\n\n\n\n"}
{"id": "522180", "url": "https://cs.wikipedia.org/wiki?curid=522180", "title": "Mistr Theodorik", "text": "Mistr Theodorik\n\nMistr Theodorik (také \"Dittrich\", \"Dětřich\", \"Jetřich\", \"Dětřich Pražský\", podle staročeských překladů jména) (před 1328 Itálie (?) – před 3. březnem 1381 Praha (?)) byl malíř deskových obrazů a nástěnných maleb v období vrcholné české gotiky, jeden z nejvýznamnějších dvorních malířů císaře Karla IV. Je považován za hlavního představitele gotického slohu označovaného jako \"„měkký styl“\".\n\nDo Prahy přišel pravděpodobně z Porýní, po studijní cestě do severní Itálie v 50. letech 14. století. Pujmanová uvádí, že na dvoře Karla II. z Anjou v Neapoli kolem roku 1309 působili sochař uváděný jako \"\"Magister Theodoricus de Alemania\"\", který mohl být jeho předkem, a jeho bratr malíř \"Giletto.\" Čekací doba na měšťanské právo v Praze byla tři roky a nový příchozí se nemohl okamžitě stát členem bratrstva malířů. Nejisté je datum zápisu v seznamu pražského malířského bratrstva, kde se uvádí jako představený (primus magister), který platí příspěvek 1 groš. Dříve se předpokládal rok 1348, ale je možné, že mu čestná funkce byla nabídnuta, až když se zasloužil malbou královského paláce na Pražském hradě po roce 1360.. \n\nRoku 1359 prokazatelně již nějaký čas vlastnil dům na Hradčanech. Jeho dům je znovu zmiňován roku 1368 (dům čp. 185/IV nad Úvozem na Hradčanském náměstí). V letech 1359–1367 pracoval jako významný dvorní malíř Karla IV. v Praze a na Karlštejně. Císař jej nazýval svým malířem a dvořanem \"pictor noster et familiaris\" (královský malíř a čeledín). Ve zvláštní listině ze dne 28. dubna 1367 pak Karel IV. potvrdil, že Theodorikův dvůr a polnosti v obci Mořina osvobozuje od všech daní a poplatků. Privilegium se vztahovalo i na Theodorikovy dědice a bylo uděleno za vyzdobení královské kaple na Karlštejně. Dvůr byl znovu zmiňován až roku 1381 v listu Václava IV., kdy byl prodán. Mikuláš Mendil z Jílového, otec zlatníka Jorga a zlatník Jan Waczenser dvorec prodali Zdeně, vdově po Ješkovi Mrázovi z Lazevic. Tato listina je jediná, která vymezuje datum Theodorikovy smrti před 8. březnem roku 1381 a napovídá, že neměl žádné potomky.\n\nTheodorik navazoval na dílo svého předchůdce ve službách Karla IV., Mistra Lucemburského rodokmene, který byl autorem výzdoby císařského paláce na Karlštejně a tzv. ostatkových scén v kapli Panny Marie v letech 1356-1357. Tento mistr přinesl do zdejší nástěnné malby významné inovace. Některé deskové obrazy, připisované Theodorikově dílně, opakují typiku tváří i pohybová schémata postav Rodokmene. Podle Homolky mohou z dílny Mistra Lucemburského rodokmene přímo pocházet dva silně poškozené deskové obrazy sv. Petra a sv. Pavla z kaple sv. Kříže, které se od zbývajících zásadně liší technologií podkladové vrstvy, která je typická spíše pro nástěnnou malbu. \n\nTheodorikova dílna provedla celkovou unikátní výzdobu kaple sv. Kříže na hradě Karlštejně v letech 1360-1365. Tvoří ji především 129 (původně 130) deskových obrazů polopostav světců, světic a proroků, kteří představovali \"\"Nebeské vojsko\"\" střežící svaté ostatky uložené v kapli. Některé z obrazových rámů měly malé otvory sloužící k vložení relikvií. Theodorikovy obrazy svou stylizací postav, opuštěním gotického lineárního slohu a modelací tváří a drapérií pomocí světel a stínů překonávají předchozí výtvarný styl. Je zřejmé, že byl obeznámen s francouzskou malbou en grisaille. Na autorství samotného Mistra Theodorika lze usuzovat ze zkoumání podkreseb a porovnání malířského provedení. Jsou mu přisuzovány kresebné návrhy kompozice i detailů tváří a drapérií a celkové dokončení nejvýznamnějších portrétů v kapli sv. Kříže. Řadu dílčích úkolů, jako přípravu desek obrazů, plastický dekor nebo zlatnické prvky zajišťovali specializovaní řemeslníci. O malířích zaměstnaných v Theodorikově dílně nejsou žádné záznamy, ale vzhledem k velikosti zakázky a krátkosti času jich muselo být několik. Někteří historici umění dokonce předpokládají účast několika mistrů a jejich dílenských spolupracovníků.\n\nPřímo v kapli sv. Kříže jsou dvě místa, která svědčí o konfrontaci různých malířských stylů. Jsou to jednak dokonale provedené přípravné kresby figur na oltářní stěně, které se v pak jednodušší formě nebo zrcadlově obrácené opakují v podkresbě obrazů. Autorem kresebných návrhů na stěně kaple sv. Kříže byl patrně Theodorikův předchůdce, Mistr Lucemburského rodokmene. Jeho pokračovatele lze identifikovat i v některých malbách proroků, králů a rytířů, které jsou součástí celého souboru. Na deskových obrazech církevních Otců, pocházejících z Theodorikovy dílny (sv. Augustin, Sv. Ambrož, sv. Řehoř) se objevují inovace v podobě malířských zátiší. Tyto obrazy, jejichž autorem je patrně jiný nadaný malíř, vynikají neobvyklou mírou realismu, prostorovým řešením zátiší a rafinovanou barevností a předjímají tak vývoj deskové malby směřující k počátku 15. století a severské renesanci. \n\nV Theodorikově dílně patrně působil i Mistr Bertram, později činný v Hamburku, a vzešel z ní nejspíše i Mistr Třeboňského oltáře a autor votivní desky Jana Očka z Vlašimi. Technologicky i kompozičně se Theodorikovým obrazům podobá také nástěnná malba Klanění tří králů v Saské kapli katedrály sv. Víta. Podle Homolky měli k Theodorikovi blízko, nebo vzešli přímo z jeho dílny, také iluminátoři Kapitulních biblí A2 a A3. Přestože tzv. \"měkký sloh\" neměl přímé pokračovatele, samo prostředí dílny ovlivnilo následující generaci tvůrců české gotické malby.\n\nPříprava desek, včetně dvouvrstevného křemičitého a křídového podkladu, je shodná s praxí ve Francii a Německu, ale nevyskytuje se v Itálii. Přípravná černá štětcová podkresba je lineární a místy velmi detailní, ale ve výsledné malbě byly zaznamenány četné odchylky, např v postavení rukou. Přípravná kresba je kryta vrstvou olovnaté běloby pojené olejem. Ta také odráží dopadající rozptýlené světlo, procházející lazurami a prosvětluje nejsvrchnější části drapérií. Vlastní malba je provedena vaječnou temperou prokládanou olejovými vrstvami. Olejové pojidlo umožnilo jak skládání barevně kontrastních vrstev, tak postupnou modelaci objemů. Pro Theodorikovu malbu je charakteristické vrstvení pololazurních vrstev s pomocí pomalu vysychajícího olejového pojidla, které umožňovalo \"malbu do mokrého\". V inkarnátech dovoluje vláčné olejové pojidlo modelaci splývavých přechodů v jediné vrstvě přídavkem pigmentu metodou alla prima (Sv. Karel Veliký). \n\nNa konečné podobě obrazů museli spolupracovat i jiní specializovaní umělci, kteří vytvářeli složitý systém ozdob. Ty zahrnovaly reliéfní dekor pozadí i rámu obrazů (pastiglia), lepené plastické dekorace, drobné zlatnické aplikace odlévané z cínu a olova do forem, zlacení pozadí a zlatnické výrobky např v podobě křížků, připevněné na desku stříbrnými hřebíčky. \nMistru Theodorikovi a jeho dílně jsou připisovány protějškové nástěnné malby na klenbách okenních výklenků kaple. Drapérie postav se vyznačují měkkou modelací světlem a svou tlumenou barevností se blíží technice en grisaille. Tváře mají blízký vztah k některým Theodorikovým deskovým obrazům a opakuje se na nich charakteristický motiv vousů a vlasů stočených do jednotlivých pramenů. Malba je zdobena reliéfními zlacenými dekoracemi a pozadí scén vyplňují plastické zlaté puklice.\nMalba je barevně přizpůsobena protější scéně \"Klanění 24 starců\", připisované Mistru Lucemburského rodokmene. Monumentální postava Boha je provedena technikou en grisaille. Bůh drží v rukou sedmero hvězd a knihu, nad níž se vznáší sedm svícnů.\nScéna Zvěstování je kvalitou provedení blízká technicky nejpokročilejším deskovým obrazům Theodorikovy dílny (sv. Ambrož). Křídla Archanděla Gabriela jsou z pásků cínového plechu, zdobeného barevnými lazurami a zlaceným plastickým dekorem. Prostor prohlubuje polygonální gotická architektura chrámové budovy a diagonální čtenářský pult Panny Marie. \nNejrozsáhlejší a nejlépe zachovaná malba znázorňuje svatou rodinu v chýši se zvířaty a tři krále přinášející dary. Vysoká výtvarná kvalita provedení, typika tváří i malířský styl svědčí pro autorství Mistra Theodorika. Malba se vyznačuje pečlivým provedením detailů (figura Ježíška, ruce, prameny vousů a vlasy, pletený proutěný plot, plasticky provedené královské koruny a bohaté dary). Postava třetího krále je považována za kryptoportrét Karla IV. \nMalby jsou značně poškozené, ale šerosvitná modelace oděvů a typika tváří i provedení rukou má blízké protějšky v deskových obrazech Mistra Theodorika. \nBohatá kompozice s krajinnou scenérií v pozadí je těžce poškozená, ale četné shodné formální analogie ji řadí k ostatním nástěnným malbám Mistra Theodorika v kapli sv. Kříže\n\n\n\n"}
{"id": "522184", "url": "https://cs.wikipedia.org/wiki?curid=522184", "title": "Ječmen setý", "text": "Ječmen setý\n\nJečmen setý (\"Hordeum vulgare\") je druh obiloviny z čeledi lipnicovité (\"Poaceae\").\n\nJečmen setý (\"Hordeum vulgare\") je jediným kulturním zástupcem rodu ječmen (\"Hordeum\"). Ječmeny jsou jednoleté či víceleté rostliny. Květenstvím je klas, plodem obilka.\n\nNejvýznamnějším způsobem využití ječmene je výroba sladu určeného k výrobě piva a whisky.\n\n"}
{"id": "522185", "url": "https://cs.wikipedia.org/wiki?curid=522185", "title": "Luanchuanraptor", "text": "Luanchuanraptor\n\nLuanchuanraptor (\"lupič z oblasti Luanchuan\") byl rodem dromeosauridního teropodního dinosaura, který žil v období svrchní křídy na území dnešní Číny. Nález sestává ze zubů, obratlů, žeber, pažní kosti, částečně zachovaných pletenců, drápů a dalších fosilních fragmentů. Tento středně velký dromeosaurid je prvním asijským zástupcem své čeledi, objeveným mimo Mongolsko nebo severovýchodní Čínu. Typový druh \"L. henanensis\" byl popsán v roce 2007.\n\n\"Luanchuanraptor\" byl velmi malým teropodem, dosahujícím délky asi 1,1 metru a hmotnosti zhruba 2,5 kilogramu. Podle jiných odhadů dosahoval délky 1,8 metru a hmotnosti kolem 10 kg.\n\n"}
{"id": "522192", "url": "https://cs.wikipedia.org/wiki?curid=522192", "title": "Petr III. Portugalský", "text": "Petr III. Portugalský\n\nPetr III. Portugalský (plným jménem portugalsky \"Pedro Clemente Francisco José António de Bragança\"), 5. července 1717, Lisabon - 25. května 1786), Sintra, byl portugalský infant a portugalský král v letech 1777 až 1786.\n\nInfant don Pedro se narodil v Lisabonu jako syn krále Jana V. a jeho manželky doni Marie Anny Habsburské (1683-1754). Třebaže byl až třetím synem, byl favorizovaným dítětem svých rodičů. Z otcovy strany byl vnukem krále Petra II. a jeho manželky \"Marie Sofie von Pfalz-Neuburg\", z matčiny strany byl vnukem římského císaře Leopolda I. a \"Eleonory Magdaleny von Pfalz-Neuburg\", tzn. jeho babičky byly sestry. Byl bratrem krále Josefa I. Portugalského a švagr španělského krále Ferdinanda VI., manžela jeho sestry Marie Barbary.\n\nZ dynastických důvodů se Petr 6. června 1760 oženil se svou neteří Marií I. Portugalskou. Následníkem jeho otce Jana V. se totiž stal Petrův starší bratr Josef I., který měl čtyři dcery, ale žádného mužského potomka; stál tak před volbou, zda má trůn zdědit jeho nejstarší dcera Marie, nebo jeho mladší bratr Petr. Jejich sňatek, pro který z důvodu blízké příbuznosti bylo nutno získat papežský dispens, vyloučil všechny pochybnosti o následnictví. Z jejich šesti potomků tři zemřeli v dětském věku. První syn Josef František zemřel rok po svatbě bez potomků, druhý záhy po narození a teprve třetí syn Jan se stal nástupcem své matky na portugalském trůně jako Jan VI. Portugalský.\n\nPetrova manželka Marie nastoupila na trůn v roce 1777 po smrti svého otce Josefa I. Vzápětí se nechal Petr také korunovat králem jako Petr III, třebaže se vládních záležitostí neúčastnil. Za vlády manželské dvojice řada antiklerikálních reforem, které za vlády jejich předchůdce Josefa I. realizoval jeho první ministr Sebastião José de Carvalho e Melo (známější spíše pod jménem \"markýz de Pombal\"), byla vzata zpět.\n\nPetr III. zemřel v Královském paláci Ajuda v roce 1786, řadu let před napoleonskou invazí do Portugalska a exilem královské rodiny do Brazílie.\n"}
{"id": "522211", "url": "https://cs.wikipedia.org/wiki?curid=522211", "title": "Vilém Gabler", "text": "Vilém Gabler\n\nVilém Gabler, též Wilhelm Gabler (14. března 1821 Stráž pod Ralskem – 27. února 1897 Královské Vinohrady), byl český pedagog, novinář, dramatik a politik staročeské strany, dlouholetý ředitel vyšší dívčí školy v Praze, poslanec Českého zemského sněmu a Říšské rady.\n\nNarodil se ve Vartemberku (dnes Stráž pod Ralskem) v německy mluvící rodině. V letech 1833-1837 vystudoval gymnázium v Mladé Boleslavi, kde se naučil česky. Krátce působil jako vychovatel v rodině knížete Rohana. Od roku 1838 pokračoval studiem na pražské filozofické fakultě. Zde roku 1843 získal titul doktora filozofie. V Praze se spřátelil s Karlem Havlíčkem Borovským. Po dvacet let po získání vysokoškolského titulu působil s přestávkami jako soukromý vychovatel v bohatých rodinách v různých zemích. Roku 1846 podnikl studijní cestu do Francie, aby se seznámil s tamním školstvím a historickými prameny. Po návratu se stal vychovatelem u knížete Jana z Lobkovic. V letech 1846–50 byl redaktorem německého deníku \"Union\".\n\nV revolučním roce 1848 sestavil jako jeden ze tří vybraných editorů petici Svatováclavského výboru císaři. Psal také do \"České včely\" a do \"Národních novin\", ale spolupráci ukončil v červnu 1849 pro politické neshody s šéfredaktorem Karlem Havlíčkem. Společně s J.Čejkou, K.J.Erbenem a V. B. Nebeským se pod vedením Františka Palackého pokoušeli vydat encyklopedii, ale vláda její publikaci nepovolila. V roce 1852 odjel do Srbska, kde byl dva roky v Bělehradě vychovatelem knížete Petra Karađorđeviće, odkud byl za sílícího rakousko-srbského politického napětí roku 1854 propuštěn. Odjel do Vídně, kde studoval na Vídeňské univerzitě. Odtud jako dopisovatel posílal příspěvky do řady českých novin a časopisů – \"Ost und West\", \"Památky archeologické\", \"Politik\", \"Pokrok\", \"Osvěta\" nebo \"Hlas národa\".\n\nRoku 1863 mu pražská městská rada nabídla místo prvního ředitele nově zřizované Vyšší dívčí školy v Praze. Nejprve podnikl tříměsíční studijní cestu do Švýcarska a Německa. Po návratu vypracoval organizační statut a 1. října 1863 slavnostně zahajoval výuku. Ve funkci zůstal do roku 1896, kdy na vlastní žádost odešel do důchodu. Podle jiného zdroje vedl školu až do roku 1897.\n\nOd roku 1871 byl členem Královské české společnosti nauk.\n\nByl aktivní i v politice. V roce 1877 (podle jiného zdroje roku 1876) nastoupil do Českého zemského sněmu a setrval v něm do roku 1881. Po volbách do Říšské rady roku 1879 získal i mandát v Říšské radě (celostátní zákonodárný sbor), kde reprezentoval kurii venkovských obcí, obvod Chrudim, Nasavrky, Hlinsko, Pardubice atd. Poslanecký slib složil 10. prosince 1880 a v parlamentu setrval do konce funkčního období, tedy do roku 1885. Byl přítelem Františka Ladislava Riegra a členem Národní (staročeské) strany.\n\nOženil se s Annou (*1830), dcerou státního účetního kontrolora Karla Becka z Prahy. Měli jedinou dceru Annu (*1865-1895).\n\nGabler během života napsal množství článků do časopisů. Vedle již zmiňovaných to byl od roku 1867 \"Světozor\", kam přispěl například reportáží z cesty do Brixenu k domku Karla Havlíčka, cestopisem ze Srbska, a životopisem Františka Alexandra Zacha. Publikoval také mluvnici francouzštiny a učebnici němčiny pro dívčí školu, kterou vedl. K dalším samostatným pracím patří:\nByl rovněž spolupracovníkem Riegrova \"Slovníku naučného\". \n\n\n"}
{"id": "522217", "url": "https://cs.wikipedia.org/wiki?curid=522217", "title": "Reformace a protireformace (1550–1648)", "text": "Reformace a protireformace (1550–1648)\n\nReformace a protireformace (1550–1648) se vztahuje k období formování nových mocenských, hospodářských a náboženských uskupení v období druhé poloviny 16. století a prakticky celého 17. století v dědičných zemích rodu Habsburků a dalších evropských monarchiích. Zároveň se hledaly nové formy společenského uspořádání, které by nahradily přežívající feudální systémy. Bylo to úsilí o prosazení stavovských monarchií (relativně liberální Spojené Nizozemí, Anglie), monarchií absolutních (Španělsko a Habsburské rakouské dědičné země a Francie Ludvíka XIV), monarchie despotické (Osmanská říše) a posílení vlivu šlechty a měst, které se promítaly do náboženské nesnášenlivosti, rozkladu křesťanstva a úpadku centralistického vlivu katolické církve representované papežem a katolickou církevní hierarchií. Na druhé straně se prosazovaly liberálnější protestantské, kalvinistické ideologie, které byly pro hospodářsky se rozvíjející severské země přijatelnější, než rigidní středověká dogmata katolické církve. Byly to i spory o dělbu moci mezi římským císařem a Apoštolským stolcem – papežem v rychle se měnícím sledu sedmi papežů (v letech 1590–1644). Prvním pokusem dosáhnout smíru mezi katolickým jihem a protestantským severem Evropy byl augšpurský mír z 25. září 1555.\n\nTyto problémy a konflikty se pokoušela řešit katolická církev na Tridentském koncilu, který probíhal od 13. prosince 1545 do 4. prosince 1563, a to za předsednictví tří papežů. Na koncilu deklarované doktríny se začaly prosazovat nejprve v zemích pod vládou Habsburků (Španělsko, Rakousko). Prosazovala se zásada \"Cuius regio, eius religio\" [koho území, toho víra]. Poddaní byli nuceni vyznávat náboženskou víru svého pána. V podstatě to vedlo ke vzniku státních církví, kdy o náboženském vyznání rozhodoval kníže, král či císař. Počátky násilných rekatolizačních akcí, přerůstající do občanské války mezi panovníkem a hugenoty se odehrávaly ve Francii v letech [1560 -1685]. \n\nJedné z hlavních rolí v prosazování církevní doktríny Tridentského koncilu se ujal řeholní řád jesuitů. Protireformační – rekatolizační program pro České země zpracoval papežský nuncius Giovanni Francesco Benhomini (1536 Cremona – 1587 Lutych), a předložil jej roku 1584 císaři Rudolfovi II. \nBenhominiho rekatolizační program obsahoval:\nPrvní kolej v Praze založili jezuité v roce 1556, potom v Olomouci, v Trnavě a další v Horních Uhrách (na Slovensku). Král i katolické panstvo podporovali i založení dalších jezuitských kolejí. Jezuité se snažili ovládnout školství a výchovu nových katolických farářů a administrátorů. Císař Ferdinand I. se v roce 1561 postaral o to, že i v Praze byl opět dosazen katolický arcibiskup Antonín Brus z Mohelnice a roku 1562 si osoboval právo obsazovat i konzistoř dolejší, již dosud ovládaly evangelické stavy (utrakvisté) spolu s univerzitou.\n\n Historicky významnou roli v evangelické osvětě sehrál překlad bible (Pentateuch), který byl Jednotou bratrskou postupně kompletován a vydáván v letech 1571–1588, kompletní korigované vydání Bible kralické vyšlo v roce 1601.\nV letech slabé vlády císaře Rudolfa II. (1575–1612) se na vzrůstajícím napětí mezi protestanty a katolíky významně podílely i spory uvnitř habsburského rodu, mezi bratry Rudolfem II. a následníkem Matyášem (1557–1619). Rozsáhlé říši Habsburků chyběla pevnější administrativní, náboženská a mocenská struktura, navíc existovaly dlouhodobější rozpory mezi španělskou a rakouskou větví habsburského rodu a jejich odlišné zájmy v Evropě (Nizozemí \"vs.\" expanze Turků na jihu). V Čechách a na Moravě měly silnou pozici zemské sněmy ovládané lokální šlechtou se soudními pravomocemi. Ty se zakládaly na dohodě mezi českým sněmem a císařem Maxmiliánem II. z roku 1575 stvrzené České konfese (Confessio Bohemica).,\nProblematika náboženské svobody v Českém království a s ní spojená platnost České konfese se staly předmětem jednání zemského sněmu v Praze roku 1609. Římský císař a český král Rudolf II. byl tehdy pod silným politickým i vojenským tlakem svého bratra Matyáše Habsburského (1557–1619), který byl králem uherským, arcivévodou rakouským a zároveň i Rudolfovým dědicem. Jejich dlouholetý spor a vzájemná nevraživost měly také významný podíl na pozdějších dějích zejména na Moravě, kde měl Matyáš větší sympatie moravských stavů.\n\nČeské země představovaly v tehdejší Evropě, zmítané válkami a náboženskou netolerancí, jistou enklávu míru a snášenlivosti. Platilo to nejen o Praze, sídle císařského dvora Rudolfa II. ale také o Moravě, kde téměř po celé 16. století panovala náboženská svoboda. Uchylovaly se sem četné skupiny protestantů, kalvinistů, luteránů ale také různé sekty antitrinitářů a novokřtěnců. Byly zde a prosperovaly početné židovské obce v poddanských městech (Mikulov, Kroměříž, Holešov, Brno, Olomouc, Jihlava, Znojmo a další). Reformace se stala ideologií stavovství, to je zejména šlechty usilující o stavovský model vlády v zemích Koruny české, v Čechách, na Moravě, Slezsku, v Horní a dolní Lužici.\nByly to však také důsledky rozporů uvnitř katolické církve a mocenské boje o ovládnutí Apoštolského stolce a hlavy katolické církve, papeže, zejména po úmrtí papeže Klementa VIII. (3. března 1605) z rodu Aldobrandiů (Ippolit Aldobrandini), a v období března až května 1605 kdy se na papežském stolci vystřídali Lev XI. (Alessandro de Medici) a Pavel V. (Camillo Borgese), inaugurace 1.6.1605 \n\nNa straně evangelické se formovala koalice Nizozemí, Anglie, Hesenska, Švýcarska, Ženevy a dalších na základě kalvinismu hlásaného Lutherem a Kalvínem, které vyvrcholilo deklarací teologického sjednocení (Canons of Dord) na Synodu v Dordrechtu, (1618–1619), kde kromě již uvedených zemí bylo přítomno dalších 26 delegátů z různých zemí.\n\n a také v monografiii.\n\nRudolf II. hledal v této složité situaci strategického spojence. A tak 4. července 1609 začaly na jeho pokyn práce na dokumentu, který by zajistil svobodu vyznání pro všechny české nekatolíky a císaři jejich politickou loajalitu. Text byl koncipován podle návrhů nekatolických (evangelických) stavovských představitelů a císař Rudolf II. jej 9. července 1609 slavnostně podepsal a zpečetil\nEvangelickým stavům byla předána kontrola nad tzv. dolní (utrakvistickou) konzistoří a pražskou univerzitou. Na dodržování nově potvrzených svobod měl dohlížet sbor třiceti defenzorů. Rudolfův majestát vyvolal v celém habsburském rodu značné rozhořčení a diplomatické konflikty s papežem Pavlem V. \nProgram rekatolizace se v tomto období uskutečňoval s různou razancí podle vůle majitelů panství, vlivu katolických farností a církevních diecézí, v Čechách arcibiskupa pražského Jana Loheliuse a místodržícího Karla z Lichtenštejnu (1569–1627), na Moravě Františka kardinála Ditrichštejna (1570–1636), který byl zároveň ustanoven Olomouckým biskupem (27. května 1599). Nebylo však pro ně snadné v reálných podmínkách a v širším rozsahu zabezpečit dostatek katolických farářů a administrátorů, i když z řad jezuitů přicházeli nově školení mladí klerikové. Postupně se schylovalo k velkému dramatu.\n\nStárnoucí císař Matyáš prosadil v roce 1617 za českého krále Ferdinanda Štýrského, který se sice k respektování Rudolfova majestátu českým stavům při volbě za českého krále k jeho dodržování zavázal, slib však nikdy nesplnil, naopak se vzápětí projevil jako tvrdý a drsný rekatolizátor a po smrti císaře Matyáše (20. března 1619) začal své plány důsledně realizovat, převážně pak násilnými postupy za účasti vojenské síly. Jeho hlavními rádci a pomocníky se stali místodržící Kerel z Lichtenštejna v Čechách a na Moravě František kardinál Ditrichštejn. Vojensky si zavázal Albrechta z Valdštejna, který ač byl ve službách moravských stavů, již 24. března 1619 Ferdinandovi II. podepsal písemný příslib loajality a vyhlášení nepřátelství proti rebelům.\n\nFerdinand II. viděl hlavní nepřátele a odpůrce v účastnicích pražského Stavovského povstání, ke kterému se 3. května 1619 také připojily moravské stavy, i když po předchozím váhání a až na vojenský nátlak českých stavů vedených Matyášem Thurnem. Situaci zdramatizoval plukovník Albrecht z Valdštejna, který s částí pluku i s pokladnou (96000 zl sirotčích důchodů) moravských zemských stavů uprchl do Vídně. Na zemském sjezdu stavů Moravského markrabství 2. května 1619 byl Albrecht z Valdštějna prohlášen »\"pro oukladné, lstivé a zlé obmysly i přičinění, a poněvadž nad vlastí svou, nad poctivostí a závazkem svým se zapomenul, ze země vypovězen a veškerý jeho majetek zabaven\"«.\n\nPo bitvě na Bílé hoře 1620 se program násilné rekatolizace naplno rozběhl po celém území Čech a Moravy. Pod pláštíkem rekatolizace, vymýcení hereze a návratu k pravé víře se uskutečňovaly brutální mstivé odvety, konfiskace majetků evangelíků, nucené emigrace mnohých rodin, bujelo udavačství a drancování za účasti vojenské moci a s tichou podporou císaře Ferdinanda II. a jeho zástupců v Čechách a na Moravě. V únoru 1622 vydal Ferdinand II. patent o generálním pardonu, který byl vlastně ultimátem. Když se osoba přizná k rebelii bude potrestána \"jen\" konfiskací majetku, přičemž vlastní mechanizmy konfiskace téměř vždy vedly k úplnému ožebračení označených osob a rodů. A ti, kdož jménem císaře zábory majetků systematicky prováděli, ani příliš neskrývali svou loupeživou ziskuchtivost. Výkon vídeňských rozhodnutí \"ve jménu boží spravedlnosti\" se proměnil v otevřenou zlodějnu, která k nepoznání změnila držbu půdy v Čechách a na Moravě. Generální pardon znamenal úplnou pohromu zvláště pro královská města. Až na výjimky (například České Budějovice a Plzeň, které se k povstání nepřidaly) města přišla o veškerý obecní majetek, o vinice, příměstské statky, polnosti aj. Majetkové zábory byly neslýchané a budily v zahraničí takový rozruch, že Vídeň opatření v říjnu 1623 zmírnila – vyňala z nich šlechtu. Její majetky však byly mezitím stejně zdecimovány.\n\nKonfiskované majetky skupovaly loajální šlechtické rody za znehodnocenou měnu (mincovní reforma 1622 a státní bankrot 1623; členové mincovního konsorcia: František kardinál z Ditrichštejna, Albrecht z Valdštejna, Pavel Michna z Vacínova a nekatolíci bankéři Jan de Witte a Jakub Baševi). Zejména na tom zbohatli místodržitel Karel z Lichtenštejna, manželka nejvyššího kancléře Polyxena z Lobkovic (1567–1642), Vilém Slavata (1572–1652) příští český kancléř, Marie Magdalena Trčková z Lípy, generál Gerhard z Questenberka, Pavel Michna z Vacínova a samozřejmě členové mincovního konsorcia, František Kardinál Ditrichštejn, kardinál z Harrachu od roku 1623 Arcibiskup pražský, ale s velkým náskokem před ostatními zejména Albrecht z Valdštejna. V neuvěřitelně krátké době dokázal tento plukovník, zloděj stavovské plukovní pokladny, vzápětí generální vachmistr pěchoty, posléze generalissimus císařských armád, zbudovat své frýdlantské vévodství. Během pouhých tří let koupil, povyměňoval a nakonec scelil ve svém ohromném dominiu 64 původních panství, z velké části konfiskátů. Teror vůči městům pokračoval až do roku 1626. Byl to organizovaný pogrom na hmotné základy české a moravské stavovské obce.\nFedinand II. v roce 1627 jmenoval anti-reformační komisi (členy komise byli: kardinál Harrach, opat Strahovského kláštera Kašpar z Questenberka, Jaroslav Bořita z Martinic, Frederic Tallenberg a Christopher Wratislav z Mitrovic), která nadále vyhledávala odpůrce a odsuzovala je ke konfiskaci majetku. Bylo dost obvyklé, že prvotní byl akt konfiskace, pak se hledalo provinění a výjimečně se případem zabýval soud.,\n\nOdhaduje se, že v letech 1623–1628 emigrovalo 36000 rodin do Horní a Dolní Lužice, Míšně, Slezska, Holandska, Litvy, Maďarska ale také Transylvanska. Další pohromy způsobily vojenské jednotky, které v prostoru Čech a Moravy pobývaly, vyjídaly již tak zdecimovaná města a vesnice a přitom císař a jeho vojevůdci zde stále žádali nové a nové peníze pro válečné výboje. V tom vynikal vévoda Albrecht z Valdštejna již s poněkud nadneseným titulem (1627) \"\"Generál celého císařského vojska a generál nad Atlantským a Baltským mořem\"\". Byl nedostatek jídla, píce, osiva. Byly hladomory a epidemie. Byla vydrancovaná hospodářství, zpustla spousta vesnic, pole se neobdělávala. Byly opuštěné usedlosti, jejichž cena v průběhu několika let klesla na desetinu oproti roku 1618 a přesto se kupec nenašel. S postupujícím rozvratem způsobeným třicetiletou válkou se tato zoufalá situace dále prohlubovala. Co se dostavilo po Bílé hoře, vzalo na sebe sice náboženský, tedy ideologický převlek, ve skutečnosti však šlo o společenskou, hospodářskou a duchovní genocidu, která postihla všechny složky národa. Jeho šlechtu, města, duchovenstvo, inteligenci, vesničany od statkářů až po nejubožejší podruhy. Byly oběti na životech. Zničené osudy. Stateční končili v žalářích (např. na brněnském hradu Špilberk,). \n\nNěkolik za sebou následujících vln emigrace, v takovém rozsahu v Evropě dosud nepoznané, připravilo národ o nejlepší mozky. Kdo zůstal, nasadil škrabošku pokrytectví, aby přežil. Lidí se zmocnila apatie, jejich duše ovládlo sobectví. Ve jménu jediné víry, jednoho světového názoru, se podařilo vítězům zdevastovat kdeco, od hospodářství země přes školství až po duši a nitro člověka.\n\nŘímský císař a český král Ferdinand II. Habsburský vydal pro Čechy 10. května 1627 (pro Moravu o rok později) patent \"Obnovené zřízení zemské\", novou českou ústavu, která zrušila dosavadní tradice českého stavovského státu a učinila z Českého království součást absolutistické dědičné Habsburské monarchie. Jediným povoleným vyznáním se stalo římské katolictví. Tento radikální zvrat v kulturně-politických a náboženských parametrech české státnosti byl symbolicky vyjádřen i tím, že císař Ferdinand II. rozstřihl listinu Rudolfova majestátu a spálil její pečeť. Nové státoprávní uspořádání upevnilo postavení Habsburské dynastie v Zemích koruny České na dalších asi 250 let.\n\nRekatolizační politika císaře Ferdinanda II. a jeho stoupenců a následníků se stala součástí vojenského, mocenského a ekonomické řešení konfliktů v Evropě v průběhu třicetileté války a následně i válek severských (Švédsko, Dánsko, Polsko, Polsko-litevská unie). Původně hlásané rozpory v náboženské a duchovní sféře byly potlačeny do pozadí a zůstaly jen jakousi vnější nálepkou pohnuté doby. \nHlavní aktéři násilné rekatolizace se jejího dokončení nedočkali. Císař Ferdinand II. zemřel 15. února 1637, Karel z Lichtenštejna 12. února 1627, Albrecht z Valdštejna (již těžce nemocný) byl zavražděn 25. února 1634, generál Gerhard z Questenberka zemřel 1. července 1646. \nNásledné selské bouře (např. povstání Valachů 1621–1644,), válečné útrapy, morové epidemie decimovaly zemi i obyvatelstvo až do počátku 18. století. Počet obyvatel v Čechách oproti roku 1620 klesl asi na ⅓, na Moravě asi až na ¼. \n\n"}
{"id": "522224", "url": "https://cs.wikipedia.org/wiki?curid=522224", "title": "Top Gear", "text": "Top Gear\n\nTop Gear je motoristický pořad převážně o automobilech. Začal se vysílat v roce 1977 jako běžný pořad pro motoristy. Časem, obzvláště od znovuzahájení v roce 2002, se formát pořadu vyvinul spíše na zábavný. Do roku 2015 byl uváděn Richardem Hammondem, Jamesem Mayem a Jeremym Clarksonem. Důležitou postavou v pořadu je záhadný testovací jezdec v bílém overalu, známý jako „The Stig“ (v jednom díle ho hrál bývalý jezdec F1 Michael Schumacher). Celosvětová sledovanost pořadu je odhadována na 350 milionů diváků.\n\nPremiéry jednotlivých epizod jsou vysílány na britských stanicích BBC – BBC Two a od 14. řady (2009/2010) také na BBC HD. Pořad je vysílán po celém světě, včetně Česka (Prima Cool).\n\nPořad byl vyzdvihován za styl a přednes, stejně tak i za značné množství kritiky v obsahu a komentářích moderátorů.\n\nZvláštní kategorií epizod pořadu jsou tzv. speciály. V roce 2007 se během natáčení expedice Top Gearu v čele s Jeremym Clarksonem a Jamesem Mayem dostala jako první automobilem na severní magnetický pól. V James May „nalezl“ pramen Nilu.\n\nV březnu roku 2015 bylo z důvodu problémů s Jeremym Clarksonem, který ve svém posledním incidentu napadl producenta Oisina Timona, pozastaveno další natáčení pořadu. Toto zdaleka nebyl Clarksonův první přešlap a proto 25. března 2015 ředitel BBC Tony Hall oficiálně ohlásil jeho propuštění. Údajně ho měl nahradit anglický moderátor Chris Evans, nicméně zbývající dva moderátoři Richard Hammond a James May prohlásili, že Top Gear bez Clarksona natáčet nebudou. Dne 4. dubna 2015 byl pořad se slavným triem ukončen, jelikož moderátoři neobnovili svoje smlouvy s BBC. Nicméně v květnu roku 2016 byl seriál obnoven a moderátoři nahrazeni Chrisem Evansem a Mattem LeBlancem.\n\n\n"}
{"id": "522229", "url": "https://cs.wikipedia.org/wiki?curid=522229", "title": "Julia Mancusová", "text": "Julia Mancusová\n\nJulia Mancusová (* 9. března 1984 Reno, Nevada) je americká lyžařka v alpském lyžování, olympijská vítězka v obřím slalomu ze ZOH 2006 v Turíně, dvojnásobná stříbrná medailistka z mistrovství světa 2007 v Åre v superkombinaci a také v Super-G na MS 2011.\n\nK únoru 2015 vyhrála sedm závodů světového poháru. Na ZOH 2010 ve Vancouveru získala dvě stříbrné medaile ve sjezd a kombinaci, čímž se stala držitelkou největšího počtu olympijských medailí mezi všemi americkými alpskými lyžařkami.\n\nVyrostla v Lake Tahoe jako prostřední ze tří sester. Otec Ciro Mancuso je bývalý drogový boss a pašerák odsouzený za obchodování a pašování marihuany z Mexika a Thajska v hodnotě 140 milionů amerických dolarů na více než deset let. Rodiče se rozvedli roku 1992.\n\nV roce 2000 vystudovala utahskou střední školu \"Winter Sports School\" v Park City. Bydlí v kalifornském v Olympic Valley.\n\nV rámci reklamních kampaní nafotila také akty.\n\nV tříletém partnerském vztahu byla do září 2013 s norským lyžařem Akselem Lundem Svindalem.\n\n"}
{"id": "522231", "url": "https://cs.wikipedia.org/wiki?curid=522231", "title": "Třída Kee Lung", "text": "Třída Kee Lung\n\nTřída Kee Lung je třída raketových torpédoborců Námořnictva Čínské republiky. Torpédoborce byly původně stavěny pro Írán. Po svržení šáhova režimu si je ponechalo americké námořnictvo, které je na sklonku 90. let vyřadilo a nabídlo k prodeji. Plavidla zakoupila Čínská republika, v jejímž námořnictvu slouží od let 2005–2006.\n\nVšechny čtyři jednotky třídy byly původně stavěny pro íránského šáha jako modifikace americké třídy \"Spruance\" a v Íránu měly být klasifikovány jako křižníky. Po vypuknutí islámské revoluce a svržení šáhova režimu si USA všechny lodi ponechalo a zařadilo je do stavu svého námořnictva. Torpédoborce během služby v americkém námořnictvu nesly jména amerických velitelů padlých v boji za druhé světové války.\n\nV letech 1998–1999 byly všechny čtyři lodě vyřazeny z aktivní služby a nabídnuty k prodeji. V roce 2001 o ně zájem projevila Čínská republika a americká vláda s prodejem souhlasila. Lodě byly po opravě a modernizaci předány v letech 2005–2006. Torpédoborce byly koupeny v rámci modernizačního programu Kuang Hua VII. Byly označeny jako třída \"Kee Lung\" a ve stavu námořnictva nahradily druhoválečné torpédoborce třídy \"Gearing\" (desítky let stará plavidla byla v Čínské republice hluboce modernizována).\n\nJednotky třídy \"Kee Lung\":\nPři konstrukci lodí byl použit trup torpédoborců třídy \"Spruance\". Celkově byla plavidla přizpůsobena službě v klimatických podmínkách oblasti Perského zálivu. Původní sonar SQS-53A byl před prodejem nahrazen modernějším typem SQS-53D. K obraně slouží systémy SRBOC a SLQ-25 Nixie.\n\nHlavňovou výzbroj tvoří dva dvouúčelové 127mm kanóny umístěné v jednodělových věžích a dva 20mm systémy blízké obrany Phalanx. K obraně proti útoku ze vzduchu slouží dvě dvojnásobná vypouštěcí zařízení MK26, ze kterých jsou vypouštěny protiletadlové řízené střely SM-2 Block IIA. Údernou výzbroj tvoří dva čtyřnásobné kontejnery pro podzvukové protilodní střely Harpoon Block II (u \"Su Ao\" nahrazeny nadzvukovým typem Hsiung Feng III). K ničení ponorek slouží osminásobné vypouštěcí zařízení MK 112 pro protiponorkové střely ASROC. Protiponorkovou výzbroj doplňují dva trojhlavňové 324mm protiponorkové torpédomety Mark 32, pro která jsou nesena torpéda Mk 46 s dosahem 11 km. Z přistávací paluby na zádi mohou operovat dva protiponorkové vrtulníky. Torpédoborce jsou vybaveny hangárem.\n\nPohonný systém tvoří čtyři plynové turbíny typu General Electric LM2500. Lodní šrouby jsou dva. Při zapojení všech čtyř turbín mohou dosáhnout maximální rychlosti 30 uzlů. Dosah je 6000 námořních mil.\n"}
{"id": "522237", "url": "https://cs.wikipedia.org/wiki?curid=522237", "title": "DART", "text": "DART\n\nDART může znamenat:\n\n"}
{"id": "522241", "url": "https://cs.wikipedia.org/wiki?curid=522241", "title": "KK", "text": "KK\n\nSpojení písmen K a K může mít různé významy:\n\n\n"}
{"id": "522244", "url": "https://cs.wikipedia.org/wiki?curid=522244", "title": "Lucie Přibáňová", "text": "Lucie Přibáňová\n\nLucie Přibáňová (* 19. únor 1986, Stod, Československo) je česká poloprofesionální fotbalistka, záložnice, která v současné době hraje za AC Sparta Praha. Narodila se v malém západočeském městečku Stod, počátky její kariéry byly taktéž v západních Čechách, v klubech TJ Baník Zbůch a Rapid Plzeň, odkud si ji do Sparty přivedl trenér Dušan Žovinec.\n\nV roce 2009 si přivodila vleklé zranění kolene, kvůli kterému zmeškala téměř celý ročník. V současné době je po úspěšné rekonvalescenci opět v tréninku a připravuje se na jarní část české nejvyšší soutěže.\n\nV letech 2003-2005 odehrála za reprezentaci do 19 let celkově 12 zápasů. V roce 2008 svými klubovými výkony zaujala reprezentačního trenéra Dušana Žovince a v roce 2008 byla nominována do reprezentace ČR. Celkově odehrála v reprezentačním týmu seniorek 5 zápasů.\n\n"}
{"id": "522250", "url": "https://cs.wikipedia.org/wiki?curid=522250", "title": "Ejn Charod Me'uchad", "text": "Ejn Charod Me'uchad\n\nEjn Charod Me'uchad ( עֵין חֲרוֹד מְאֻחָד, : Ein Harod Me'uhad, v oficiálním seznamu sídel En Harod Me'uhad) je vesnice typu kibuc v Izraeli, v Severním distriktu, v Oblastní radě Gilboa.\n\nLeží v intenzivně zemědělsky obdělávaném Charodském údolí, v nadmořské výšce 7 metrů pod mořskou hladinou. Severně od obce se pozvolna zdvíhá náhorní planina Ramot Isachar a přímo v obci je to pahorek Giv'at Kumi coby její předpolí. Dál k severu je to vrch Micpe Zikaron. Jižně od obce začíná zcela rovinaté Charodské údolí.\n\nVesnice je situována 23 kilometrů jihozápadně od Galilejského jezera, 16 kilometrů západně od řeky Jordánu, cca 10 kilometrů severozápadně od města Bejt Še'an, cca 80 kilometrů severovýchodně od centra Tel Avivu a cca 47 kilometrů jihovýchodně od centra Haify. Ejn Charod Me'uchad obývají Židé, přičemž osídlení v tomto regionu je ryze židovské. Výjimkou jsou vesnice Na'ura, Tamra a Tajbe, které obývají izraelští Arabové, ležící cca 6 kilometrů severním směrem. Společně se sousedními kibucy Ejn Charod Ichud a Tel Josef vytváří Ejn Charod Me'uchad souvislou aglomeraci s cca 1700 obyvateli.\n\nKibuc leží 5 kilometrů severně od Zelené linie, která odděluje Izrael od okupovaného Západního břehu Jordánu.\n\nEjn Charod Me'uchad je na dopravní síť napojen pomocí dálnice číslo 71. Jižně od ní leží, naproti kibucu, komplex úřadů Oblastní rady Gilboa. Odbočuje tu z ní k severu lokální silnice číslo 716. Jižně od vesnice vede železniční trať v Jizre'elském údolí, zrušená roku 1948 a obnovená po nákladné rekonstrukci roku 2016. Nemá zde ovšem stanici.\n\nEjn Charod byl založen v roce 1921 K založení došlo 22. září 1921. Vznik kibucu iniciovali osadníci napojení na pracovní oddíly Gdud ha-Avoda, kteří se přistěhovali do tehdejší mandátní Palestiny v rámci třetí aliji. Usadili se poblíž sladkovodního pramene Ma'ajan Charod. Zpočátku žili ve stanech. Okolí kibucu Ejn Charod bylo tehdy bažinatou krajinou, ve které se kromě nepočetných arabských zemědělců rozkládaly jen močály a kterou obývala stáda vodních bůvolů. Původně se nacházela vesnice o něco jižněji, cca 3 kilometry jihozápadním směrem, na úpatí masivu Gilboa přímo u zmíněného pramene. Teprve v roce 1930 se kibuc přesunul definitivně do nynější lokality.\n\nEjn Charod byl historicky prvním kibucem. Za první kibuc sice bývá považována Deganija založená roku 1909, ale ta byla stejně jako další nejstarší kolektivní osady jen velmi malou komunitou nazývanou oficiálně kvuca. Když počátkem 20. let 20. století do tehdejší Palestiny začali proudit početní přistěhovalci v rámci třetí alije, navrhl Šlomo Lavi - jeden ze sionistických předáků, aby byly zakládány větší kolektivní vesnice, které se měly opírat o zemědělství i průmysl, a pro ně byl použit poprvé výraz kibuc. Prvním takovým skutečným kibucem byl Ejn Charod.\nZakladatelé Ejn Charod se hned zpočátku ocitli ve sporu s odborovou centrálou Histadrut. Ta chtěla v tomto regionu založit další židovské vesnice podle svých představ. Proto ji předešli a zbudovali nedaleko odtud Tel Josef jako satelitní kibuc. Kromě těchto dvou tehdy během 100 dnů vznikly v Jizre'elském údolí ještě další dvě židovské vesnice, a to nynější Kfar Jechezkel a Nahalal. V červenci 1923 došlo mezi obyvateli Ejn Charod k rozkolu. Stoupenci Gdud ha-Avoda se pak přestěhovali do nedalekého Tel Josef, zatímco zbylí obyvatelé Ejn Charod přešli pod vliv Histadrutu. Ejn Charod si během 20. a 30. let 20. století udržel významný vliv na politické směřování kibuců. V květnu 1924 se zde konala konference Achdut ha-Avoda, na které se odhlasovala strategie dalšího zakládání velkých kibuců. V srpnu 1927 pak zde byla založena nová střechová organizace části kibuců (ha-Kibuc ha-Me'uchad). Roku 1934 zde začalo pořádání zemědělských kurzů pro nové židovské přistěhovalce, kteří pak byli směřováni k zakládání vlastních osad. Před vznikem státu Izrael zde byla silná místní organizace vojenských jednotek Palmach. V srpnu 1941 Britové provedli v Ejn Charod razii, při které pátrali po zbraních.\nV dubnu 1927 byl Ejn Charod jednou ze zastávek československého prezidenta Tomáše Garrigua Masaryka na jeho cestě po Palestině. Šlo o první návštěvu hlavy státu v Palestině po první světové válce.\n\nRoku 1949 měla vesnice 1120 obyvatel a rozlohu katastrálního území 14 078 dunamů (14,078 kilometrů čtverečních).\n\nV roce 1951 došlo k ideologickému rozkolu v organizaci izraelských kibuců, který se přenesl i mezi místní obyvatele. Spor pak vedl k rozdělení kibucu Ejn Charod na dvě samostatné obce: Ejn Charod Ichud (severní polovina) a Ejn Charod Me'uchad (jižní polovina). Obě vesnice i nadále sdílely některé veřejné služby a školské instituce. Ejn Charod Me'uchad měl blíže k levicové politické straně Mapam a byl začleněn do organizace ha-Kibuc ha-Me'uchad, zatímco Ejn Charod Ichud tíhnul k středolevicové straně Mapaj. Ještě v lednu 1953 tu došlo mezi stoupenci Mapaj a Mapam ke dvěma násilným střetům. K administrativnímu oddělení obou části kibucu došlo roku 1952. Podle některých pramenů až roku 1955. Později se ale ideologické rozpory způsobené rozkolem v 50. letech 20. století vytrácely a dnes patří obě vesnice do stejné organizace Kibucové hnutí (ha-Tnu'a ha-Kibucit), byť administrativně si obě uchovávají samostatnost.\n\nEkonomika kibucu Ejn Charod Me'uchad je založena na zemědělství a průmyslu. V obci funguje základní i odborná střední škola. Dále zdravotní středisko, plavecký bazén, sportovní areály a předškolní péče o děti.\n\nV kibucu je Muzeum umění (\"Miškan le-omanut\"), první venkovské muzeum v Izraeli a první muzeum řízené kibucem. Založil ho ve 30. letech 20. století malíř Chajim Atar, člen kibucu, původně ve dřevěném srubu. Muzeum se rozrostlo a specializovalo na židovské umění diaspory a židovské lidové umění. Dnes patří mezi nejdůležitější izraelské umělecké instituce.\n\nDalší zdejší muzeum je Bejt Sturman, rozsáhlé regionální vlastivědné muzeum. Má také oddělení na paměť Charlese Wingata, britského důstojníka podporujícího sionismus, který měl rád zdejší kraj, spojený s biblickým soudcem Gideonem.\n\nV září 2009 byl kibuc zprivatizován, tedy zbavil se kolektivních principů v hospodaření.\n\nObyvatelstvo kibucu Ejn Charod Me'uchad je sekulární. Podle údajů z roku 2014 tvořili naprostou většinu obyvatel v Ejn Charod Me'uchad Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě klesající populací. K 31. prosinci 2014 zde žilo 730 lidí. Během roku 2014 populace stoupla o 0,8 %.\n\"* údaj za rok 1949 zahrnuje obyvatelstvo tehdy ještě jednotného kibucu Ejn Charod, tedy obou nynějších samostatných obcí Ejn Charod Ichud a Ejn Charod Me'uchad\"\n\n\n"}
{"id": "522255", "url": "https://cs.wikipedia.org/wiki?curid=522255", "title": "Internetová encyklopedie", "text": "Internetová encyklopedie\n\nInternetová encyklopedie je pojmenování pro obvykle rozsáhlou databázi užitečných informací lidského vědění, která je přístupná pomocí webového prohlížeče prostřednictvím internetu. První nápad sepsat rozsáhlou internetovou encyklopedii, která by lidem sloužila zadarmo, se datuje k roku 1993, kdy Rick Gates navrhl takzvaný projekt Interpedia. Jeho myšlenka spočívala ve vybudování rozsáhlé webové encyklopedie, na kterou bude moci každý zájemce volně přispívat svými materiály a svými znalostmi. Tento projekt však nikdy neopustil realizační fázi, zůstalo jen u plánů. Jako alternativa k encyklopediím je vnímána rovněž existence velmi kvalitních vyhledávačů. V současné době je největší internetovou encyklopedií na světě Wikipedie.\n"}
{"id": "522259", "url": "https://cs.wikipedia.org/wiki?curid=522259", "title": "Sony Vegas", "text": "Sony Vegas\n\nSony Vegas je video editační software od německé firmy \"MAGIX,\" který jej koupil v roce 2016 od \"Sony Creative Software\" a ten od \"Sonic Foundry\". Původně čistě software na úpravu zvuku je určen především pro stříhání a úpravu video záznamu, ale umí také nahrávat a editovat zvuk, např. mluvený komentář nebo hudební podkres k filmu. Součástí balíku je také software DVD Architect pro tvorbu a vypalování vlastních DVD a Blu-ray disků.\n\nZvláště díky své nízké pořizovací ceně se těší oblibě především u začátečníků a poloprofesionálů jako jsou například YouTubeři. V profesionální sféře jsou používány spíše produkty společností Adobe nebo Avid. Nejnovější verze - 16.0.0.307 (update 2) z října 2018, pro starší 15.0.0.416 (update 8) z listopadu 2018, pro verzi 14 je to 14.0.0.271 (update 7) ze 27. července 2017.\n\nV lednu 2018 oznámili nový model prodeje, pomocí měsíčního předplatného, kdy se platí za každý měsíc. Na výběr je se upsat na tři měsíce, či na celý rok.\n\n\n"}
{"id": "522267", "url": "https://cs.wikipedia.org/wiki?curid=522267", "title": "Vértesszőlős", "text": "Vértesszőlős\n\nVértesszőlős je obec v severním Maďarsku v okrese Tatabánya, v župě Komárom-Esztergom. Vesnice leží na západním úpatí pohoří Gerecse, protéká jí potok Átalér. Světoznámou se vesnice stala v 60. letech 20. století, kdy v ní byly nalezeno rozsáhlé sídliště Homo erectus. Žije zde 2981 obyvatel.\n\nTok potoka Átalér vytvořil v místě čtyři až pět teras vyhloubených vodou v travertinu, které byly již ve starší době kamenné osídleny. Od dob římského osídlení až doposud je zde travertinový vápenec těžen a využíván ve stavebnictví.\nI přes četné archeologické výzkumy nebylo v Maďarsku dlouho objeveno žádné paleolitické naleziště. Z Vértesszőlőse byly známy nálezy rostlinných zkamenělin v místním travertinu. Jejich stáří je odhadováno na 400 000–500 000 let. Až nálezy archeologů Ottó Hermanse a Ottokára Kadicse ze začátku 20. století v jeskyni Szeleta nedaleko Miskolce dokázaly, že území dnešního Maďarska bylo osídleno již ve starší době kamenné.\n\nRoku 1962 zde geolog Márton Pécsi, který zde prováděl stratigrafický průzkum travertinových vrstev nalezl první archeologické artefakty z kvarcitu a zvířecí kosti se stopami tepelné úpravy. V letech 1963 až 1968 zde probíhal rozsáhlý archeologický průzkum pod vedením László Vértese. 1. května 1968 zde bylo otevřeno muzeum pod širým nebem jako pobočka Národního muzea v Budapešti. László Vértes často prohlašoval: \"Žiji a umírám pro Vértesszőlős\". Tento výrok se potvrdil krátce po otevření muzea, Vértes zemřel na onemocnění srdce, které si přivodil náročnou prací právě ve Vértesszőlősi.\n\nBěhem vykopávek bylo nalezeno celkem 8890 kusů kamenných artefaktů valounové industrie. Materiál těchto nástrojů pochází výlučně z místních lokalit, především z teras vytvořených potokem Átalér. Jedná se hlavně o vápenec a kvarcit. Přibližně polovina z nalezených nástrojů nese výrazné známky použití. Mezi těmito nástroji jsou sekáče s unifaciální i bifaciální úpravou ostří, úlomky sloužící jako řezné nástroje, škrabky, struhadla a špice a také jednoduché pěstní klíny.\n\nVértes se pokusil vytvořit z inventáře těchto nástrojů specifickou typologii a nazval ji „Buda-Industrie“. Tuto myšlenku se však nepodařilo prosadit a dnes jsou kamenné nálezy z této lokality řazeny ke starším Acheuléenským nebo Abbevillienským industriím.\nVe Vértesszőlősi bylo nalezeno také 105 kostěných fragmentů, které byly jednoznačně určeny jako nástroje. Tyto nástroje nebyly pouze rozštěpeny, ale byly opracovány podobně jako kamenné nástroje. Kromě toho zde byl nalezen také pěstní klín z kosti. Kosti byly používány kromě výroby nástrojů pravděpodobně také jako palivo.\n\nV travertinových vrstvách byly během vykopávek v roce 1965 nalezeny čtyři fragmenty mléčných zubů patřících asi sedmiletému dítěti. Jednalo se o levý špičák a levé stoličky spodní čelisti (v literatuře označováno jako \"Vsz I\"). Antropologické určení je sporné, jisté je, že se jedná o druh člověka žijícího v Evropě ještě před člověkem neandrtálským, pravděpodobně jde o \"Homo erectus heidelbergensis\" - \"Homo heidelbergensis\".\n\nBěhem stejné etapy vykopávek jako v předchozím případě, byly 21. srpna opět v travertinové vrstvě, asi 8 metrů od předchozího nálezu, nalezeny ostatky pravěkého člověka (v literatuře označováno jako \"Vsz II\"). Část týlní kosti patřila pravděpodobně mladému dospělému muži. K deformacím, které jsou na kosti patrné, došlo až posmrtně při uložení v travertinové vrstvě, žádná z nich nebyla patologická. Na velkém týlním otvoru jsou znatelné stopy, o kterých se Vértes domníval, že jsou pozůstatkem rituálního odstranění mozku a možná i důsledkem kanibalismu. Tento názor je však dnes považován za nepravděpodobný. Antropologické určení je opět obtížné, objem lebky je cca 915–1225 cm³, což odpovídá druhu \"Homo erectus heidelbergensis\".\n\nZvláštností naleziště jsou velmi dobře zachovalé stopy osídlení, výjimečné v období starší doby kamenné. V prostoru naleziště byly kromě živočišných pozůstatků (včetně stop), které z větší části nemají souvislost s osídlením, nalezeny části kostí, které mohou být jednoznačně určeny jako zbytky potravy, některé nesou stopy po nožích po odkrojování masa a po získávání morku z kostí.\n\nZe zvířat byly ve Vértesszőlősi zpracováváni koně (\"Equus mosbachensis\"), jeleni (\"Cervus elaphus\") a bizoni (\"Bison schoetensacki\"). Nalezeno bylo také velké množství kostí medvědích (\"Ursus deningeri\") u kterých však není jisté, zda zde byly uloženy přirozeně nebo člověkem.\n\nPůvodní teorie o využití mršin postupem bádání ustoupila do pozadí, a i přes nedostatek přímých důkazů o lovu, je možné díky velkému množství zvířecích kostí o Vértesszőlősi mluvit jako o staropaleolitické \"lovecké stanici\".\n\nNejednalo se o lov v pravém smyslu slova, spíše o taktiku lovu, známou dnes u některých domorodých národů: zvířecí stádo při napájení se u pramene nebo řeky bylo obklíčeno, a následně zpanikařeno hlukem, házením předmětů a také pomocí ohně. Zpanikařená zvířata se zraňovala podupáním nebo uklouznutím. Poraněná zvířata pak lovci mohli snáze zabít. Tato technika se pro toto naleziště zdá velmi pravděpodobná, protože zde nebyly nalezeny žádné zbraně použitelné pro klasický lov. V této době byly pravděpodobně luky a oštěpy ještě neznámé.\n\nRoku 1966 nalezl István Skoflek během práce na zahradě ve sprašové vrstvě 5 cm silnou vrstvu dřevěného uhlí ve formě čoček širokou asi 7 metrů. Při podrobnějším průzkumu 47 nalezených částic dřevěného uhlí a částečně do hněda spálené spraše, se dospělo k názoru, že se zde nacházelo ohniště, které díky své mocnosti, barvě a nalezeným zbytkům, bylo využíváno po dobu několika let.\n\nNález ohniště se stal archeologickou senzací, protože do té doby se předpokládalo, že ve starší době kamenné neznali oheň. Naleziště Vértesszőlős se tak stalo dalším důkazem. Dle stop kostí v ohništích se předpokládá, že kosti v ohništích sloužily i jako palivo a udržovaly oheň, který několik dní jen doutnal a následně byl znovu rozdmýchán.\n\nVrstvy s nálezy lidských lebek byly thorium-uranovou metodou datovány na stáří 350 000 let, použití elektronspinové resonanční metody určilo stáří na 333 000 +/– 17 000 let. Maximální stáří vrstev bylo určeno na 600 000 let. Datace zvířecích kostí a popela byla určena na asi 350 000 let a zařazena do středního pleistocénu.\n\nNa základě množství a kvality nálezů z Vértesszőlőse je možné toto naleziště řadit na roveň dalším významných staropaleolitickým nalezištím: Bilzingsleben, Schöningen, Boxgrove, Swanscombe aj. Významné je zde, jinde zřídka se vyskytující, sídliště a nálezy nalezené a zkoumané \"in situ\", tedy ve své původní lokaci.\nMimo to místní nálezy potvrzují teorii o zalidnění evropského kontinentu od britských ostrovů až po Karpaty již v starším paleolitu.\n\nVýznamné je v obci zemědělství, především pěstování vinné révy na svazích pohoří Gerecse. Místní vinice patří do vinařské oblasti Ászár-Neszmély. Význam má také těžba travertinu a těžba cihlářských jílů severně od obce. Fungovala zde také cihelna. Velká část obyvatel obce dojíždí za prací do blízkých měst Tatabánya (dříve především hlubinná těžba hnědého uhlí) a Tata, případně i do vzdálenějšího Komárna nebo Budapešti.\n\nZápadním okrajem obce prochází silnice č. 1 z Budapešti do Györu a Vídně. Dříve to byl hlavní silniční tah do severozápadního Maďarska a Rakouska a velmi zatěžoval obec tranzitní dopravou. Odlehčení přišlo s vybudováním dálnice M1 v 80. letech 20. století. Dálnice vede západně západně od obce.\n\nObcí také prochází hlavní dvojkolejná železniční trať Budapešť - Györ - Hegyeshalom - (Vídeň). V 90. letech prošla tato trať rekonstrukcí a v prostoru železniční zastávky Vértesszőlős, ležící v oblouku byla přeložena o cca 10 metrů ke středu oblouku a traťová rychlost v tomto úseku byla zvýšena na 140 km/h. Na zastávce zastavují osobní vlaky.\n\nAutobusová doprava je zajišťována linkou z Taty do Tatabányi provozovanou společností Vértes Volán.\n\n\nVe vesnici žila velmi početná slovenská menšina, národnostní složení obce se změnilo v roce 1947, kdy byla provedena výměna obyvatelstva mezi Československem a Maďarskem. I dnes se lze ještě slovensky v obci domluvit, je zde aktivní Slovenské centrum.\n\n\n\n\n"}
{"id": "522273", "url": "https://cs.wikipedia.org/wiki?curid=522273", "title": "Geva", "text": "Geva\n\nGeva ( גֶּבַע, Geva) je vesnice typu kibuc v Izraeli, v Severním distriktu, v Oblastní radě Gilboa.\n\nLeží v nadmořské výšce 10 metrů na pomezí intenzivně zemědělsky obdělávaného Charodského údolí a náhorní planiny Ramot Isachar, ze které podél severní strany vesnice stéká do údolí vádí Nachal Šejzafim, které tu zprava přijímá vádí Nachal Geva. Jižně od obce začíná zcela rovinaté Charodské údolí s četnými umělými vodními nádržemi.\n\nVesnice je situována 25 kilometrů jihozápadně od Galilejského jezera, 18 kilometrů západně od řeky Jordánu, cca 13 kilometrů severozápadně od města Bejt Še'an, cca 78 kilometrů severovýchodně od centra Tel Avivu a cca 45 kilometrů jihovýchodně od centra Haify. Gevu obývají Židé, přičemž osídlení v tomto regionu je ryze židovské. Výjimkou je vesnice Na'ura, kterou obývají izraelští Arabové, ležící cca 5 kilometrů severním směrem.\n\nKibuc leží 5 kilometrů severně od Zelené linie, která odděluje Izrael od okupovaného Západního břehu Jordánu.\n\nGeva je na dopravní síť napojena pomocí dálnice číslo 71. Jižně od vesnice vede železniční trať v Jizre'elském údolí, zrušená roku 1948 a obnovená po nákladné rekonstrukci roku 2016. Nemá zde ovšem stanici.\n\nGeva byla založena v roce 1921 v rámci třetí aliji, ale za účasti starších přistěhovalců z druhé aliji (z Polska a Ruska). Podle jiného zdroje došlo k jejímu založení až roku 1922. Vznik kibucu iniciovali aktivisté, kteří již předtím, v letech 1913–1917 procházeli zemědělským výcvikem na experimentální farmě Chavat Kineret a působili ve vesnici Menachemija. Roku 1919 se přesunuli do vesnice Kfar Urija poblíž Jeruzalému. Podíleli se také na dobrovolnických silničních pracích v okolí Tiberiasu.\n\nV roce 1921 byli vysláni sem, do regionu Charodského údolí, aby v souladu s myšlenkami Šlomo Laviho zřídili blok velkých židovských vesnic, kibuců, v této oblasti. Jimi založená vesnice byla pojmenována zpočátku Kvucat ha-Geva'a (קבוצת הגבעה) podle jména osadnické skupiny, později změněno na Geva. Prvními obyvateli byla skupina 12 lidí. Ve 30. letech 20. století populaci posílila skupina židovských přistěhovalců z Litvy a Lotyšska. Ve 40. letech pak další skupina přistěhovalců z Maďarska.\n\nRoku 1949 měla vesnice 386 obyvatel a rozlohu katastrálního území 3055 dunamů (3,055 kilometrů čtverečních).\n\nEkonomika obce je založena na zemědělství a průmyslu. Funguje tu potravinářská firma na sušené ovoce. V kibucu je zdravotní středisko, plavecký bazén, sportovní areály a obchod. Kromě toho jsou tu zařízení předškolní péče o děti, veřejná knihovna a společná jídelna. Od roku 1948 tu působí pěvecký sbor Gevatron (הגבעטרון), populární celostátně.\n\nObyvatelstvo kibucu Geva je sekulární. Podle údajů z roku 2014 tvořili naprostou většinu obyvatel v Geva Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 634 lidí. Během roku 2014 populace stoupla o 0,5 %.\n\n\n"}
{"id": "522277", "url": "https://cs.wikipedia.org/wiki?curid=522277", "title": "Slaměný klobouk (rozcestník)", "text": "Slaměný klobouk (rozcestník)\n\nSlaměný klobouk může být:\n\n\n"}
{"id": "522278", "url": "https://cs.wikipedia.org/wiki?curid=522278", "title": "Slaměný klobouk", "text": "Slaměný klobouk\n\nSlaměný klobouk je klobouk vyrobený ze slámy nebo její napodobeniny. Typem slaměného klobouku je slaměný kuželový klobouk.\n\n\n"}
{"id": "522281", "url": "https://cs.wikipedia.org/wiki?curid=522281", "title": "Game Maker Language", "text": "Game Maker Language\n\nGame maker language (GML) je skriptovací programovací jazyk, který je použit ve vývojovém prostředí Game Maker. Toto IDE se stará i o překlad do spustitelného souboru. Má syntaxi podobnou C s možností použití i syntaxe Pascalu. Vytvořil jej Mark Overmars.\n\nGML kód je strukturovaný podobně jako kód jazyku C. Řádky kódu mohou být ukončeny středníkem, ale není to vyžadováno.\n\nGML používá mnoho operátorů známých z C jako například: codice_1, codice_2, codice_3, codice_4 nebo codice_5. Některé operátory je možné zapsat několika způsoby, například operátor rovnosti lze zapsat jako codice_6 nebo codice_7.\n\nGame Maker obsahuje knihovnu vestavěných funkcí. Programátor též může vytvořit skripty, které lze volat stejně jako funkce. Kreslící funkce využívají Direct3D API.\n\nGM má též vestavěné funkce pro volání externích DLL. Tedy, mnoho funkcionality, která není přístupná skrze GML, tedy může být přidána skrze DLL.\n\nStejně jako v mnoha jiných skriptovacích jazycích není v GML nutno proměnné deklarovat. Proměnná je vytvořena tehdy, když je nastavena na nějakou hodnotu. Avšak proměnné se dají i deklarovat pomocí klíčových slov codice_8 a codice_9. Pro práci s globálními uživatelem definovanými proměnnými se dá použít prefix codice_10 (například codice_11). Obdobně pro přístup k členským proměnným se používá jako prefix jméno instance.\n\nUživatelem definované proměnné mohou být lokální a globální, přičemž lokální je výchozí. Existují také předdefinované proměnné a konstanty. Každá instance objektu v programu má množinu vestavěných lokálních členských proměnných jako například \"x\" a \"y\". Dále existují globální vestavěné funkce jako \"score\".\n\nJe možno deklarovat i pole a jiné datové struktury.\n\nPole (array) mohou mít jeden či dva rozměry a mohou obsahovat libovolnou kombinaci řetězců (string) a reálných čísel (real). Nemohou být ani parametry, ani návratovými hodnotami funkcí. Limity na velikost pole jsou tyto: pole mohou mít maximálně 32 000 prvků a celkem maximálně 1 000 000 prvků.\n\nDalší možné datové struktury jsou zásobník (stack), fronta (queue), seznam (list), slovník (map), fronta s prioritou (priority queue) a tabulka (grid). Tyto jsou přístupné jedině v placené verzi Game Maker Standard.\n\nAby jazyk byl co nejjednodušší, tak používá jen dva datové typy: reálná čísla a řetězce.\n\n\n\nV jazyce GML jsou dva typy lokálních proměnných – vzhledem k instanci objektu a vzhledem ke skriptu. Lokální proměnnou vůči instanci lze volat pouze s prefixem proměnné nebo pomocí klíčového slova with. Proměnné lokální vůči skriptu jsou viditelné jedině během běhu skriptu a na konci skriptu jsou uvolněny. Když je proměnná vytvořena pomocí přiřazení, je vytvořena jako instančně lokální, ale existuje i po konci běhu skriptu. Pro deklaraci lokální proměnné ve skriptu se používá klíčové slovo codice_8 (například codice_16).\n\nExistují i globální proměnné, které se definují pomocí klíčového slova codice_9 anebo prefixu codice_18, při čemž platí, že k proměnným vytvořeným s prefixem codice_18 se vždy přistupuje pomocí tohoto prefixu a k těm vytvořeným pomocí klíčového slova codice_9 se přistupuje bez jakéhokoli prefixu.\n\nJestliže je více skriptů spuštěno najednou, nelze použít jiný způsob jak přistoupit k lokální proměnné jiného skriptu než tak, že ji předáme jako atribut funkce.\n\nGML automaticky alokuje paměť pro proměnné při prvním použití a používá dynamické typování. Přiřazení hodnoty do proměnné jiného typu je možné. GML neposkytuje žádné rozhraní na uvolnění jednou alokované proměnné. Paměť je uvolněna automaticky až skončí skript či instance je zrušena.\n\nGML nepodporuje ukazatele, tedy se musí využít jiné techniky k odkazování na data v paměti. Každá instance v GML má jedinečné ID, která se dá použít jako reference na ni. Toto ID lze získat pomocí vestavěné funkce id.\n\nNásledují příklady kódu.\n\nÚsek kódu Hello world zobrazující text ve vyskakovacím okně:\nStejný příklad jako minulý, avšak text vypisuje do herního okna na počátek souřadnic. Většinou je nutné tento kód psát do draw eventu.\nKomentovaná ukázka z kódu hry napsaná v GML.\nGML podporuje vice typu syntaxe. Jako příklad může být přepsaní předchozího příkladu v syntaxi podobné Pascalu:\nToto je příklad jednoduchého pohybu ovládaného klávesnicí. Funkce codice_21 má dva parametry: směr ve stupních a rychlost v pixelech za krok programu. Její volání nastaví vestavěné lokání proměnné \"speed\" and \"direction\" , které Game Maker používá automatickou změnu pozice instance. Tato změna nastává v každém kroku. Pozice instance může být změněná i přímo pomocí nastavení vestavěných proměnných \"x\" a \"y\".\nZde je uvedena komplexnější alternativa volání codice_22, která kontroluje zda je místo ve směru posunu.\nUkázka volání Direct3D procedury.\n\nUdržovaná sekce Game Makeru na Devbooku (solidní tutoriály česky, podpora komunity)\n"}
{"id": "522284", "url": "https://cs.wikipedia.org/wiki?curid=522284", "title": "GML", "text": "GML\n\nZkratka GML může označovat:\n\n\n\n"}
{"id": "522288", "url": "https://cs.wikipedia.org/wiki?curid=522288", "title": "Jizre'el", "text": "Jizre'el\n\nJizre'el ( יִזְרְעֶאל, Yizre'el) je vesnice typu kibuc v Izraeli, v Severním distriktu, v Oblastní radě Gilboa.\n\nLeží v nadmořské výšce 91 metrů na rozmezí zemědělsky intenzivně obdělávaného Jizre'elského údolí, Charodského údolí a pohoří Gilboa, které přímo v prostoru obce vybíhá ve vrcholky Giv'at Jizre'el a Tel Jizre'el. Ty se k severu strmě svažují do Charodského údolí, kterým protéká vádí Nachal Charod. Sklon terénu k západu, do Jizre'elského údolí, je mírný, dál k západu protéká vádí Nachal Gilboa.\n\nVesnice je situována 30 kilometrů jihozápadně od Galilejského jezera, 23 kilometrů západně od řeky Jordánu, cca 5 kilometrů jihovýchodně od města Afula, cca 75 kilometrů severovýchodně od centra Tel Avivu a cca 42 kilometrů jihovýchodně od centra Haify. Jizre'el obývají Židé, přičemž osídlení v tomto regionu je ryze židovské. Výjimkou jsou vesnice Sulam (cca 5 kilometrů severním směrem) a Sandala (cca 5 kilometrů jižně od kibucu), které obývají izraelští Arabové.\n\nKibuc leží 6 kilometrů severně od Zelené linie, která odděluje Izrael od okupovaného Západního břehu Jordánu.\n\nJizre'el je na dopravní síť napojen pomocí dálnice číslo 60, ze které tu odbočuje lokální silnice číslo 675. Severně od vesnice vede železniční trať v Jizre'elském údolí, zrušená roku 1948 a obnovená po nákladné rekonstrukci roku 2016 (v mírně odlišné trase). Nemá zde ovšem stanici.\n\nJizre'el byl založen v roce 1948. Na místě nynějšího kibucu, respektive v prostoru pahorku Tel Jizre'el, se do té doby rozkládala arabská vesnice Zir'in, která navazovala na starověké židovské sídlo Jizre'el. Křižáci ji ve středověku nazývali Le Petit Gerin. V obci fungovala mešita a chlapecká základní škola. Roku 1931 v ní žilo 978 lidí v 239 domech. Během arabského povstání v roce 1936 v Zir'in sídlil jeden z jeho organizátorů Mahmud Salim. Tato vesnice byla v květnu 1948, v počáteční fázi války za nezávislost v rámci Operace Erez dobyta židovskými silami a její obyvatelé byli vysídleni. Až na jeden dům byla zástavba Zir'in zbořena.\n\nJeště roku 1948 vznikl na místě vysídlené arabské vesnice kibuc Jizre'el. Jeho zakladateli byli bojovníci jednotek Palmach. Do roku 1950 sídlili přímo v opuštěné arabské vesnici, pak se přestěhovali o pár set metrů západněji, do nové zástavby.\n\nEkonomika obce je založena na zemědělství a průmyslu. Kibuc si uchovává značnou míru kolektivismu. Prošel ale částečnou privatizací. V kibucu je zdravotní středisko, plavecký bazén, sportovní areály, synagoga a obchod. Turistický ruch se soustřeďuje na pahorek Tel Jizre'el.\n\nObyvatelstvo kibucu Jizre'el je sekulární. Podle údajů z roku 2014 tvořili naprostou většinu obyvatel v Jizre'el Židé - cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 600 osob). Zhruba 30 % obyvatelstva jsou židovští přistěhovalci ze zahraničí.\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 561 lidí. Během roku 2014 populace stoupla o 1,6 %.\n\n\n"}
{"id": "522290", "url": "https://cs.wikipedia.org/wiki?curid=522290", "title": "Rubén Ramírez Hidalgo", "text": "Rubén Ramírez Hidalgo\n\nRubén Ramírez Hidalgo (* 6. ledna 1978, Alicante, Španělsko) je současný španělský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na turnajích typu Challenger zaznamenal 13 finálových vítězství (5x zvítězil ve dvouhře a 8x ve čtyřhře). Jeho nejvyšším umístěním na žebříčku ATP ve dvouhře bylo 50. místo (říjen 2006) a ve čtyřhře 70. místo (listopad 2007).\n\n\n"}
{"id": "522297", "url": "https://cs.wikipedia.org/wiki?curid=522297", "title": "Maria Höflová-Rieschová", "text": "Maria Höflová-Rieschová\n\nMaria Höflová-Rieschová, rodným jménem Maria Rieschová (* 24. listopadu 1984 Garmisch-Partenkirchen, Bavorsko) je německá lyžařka v alpském lyžování, dvojnásobná olympijská vítězka z Vancouveru 2010 a dvojnásobná mistryně světa, když triumfovala ve slalomu z Val d'Isère 2009 a superkombinaci ve Schladmingu 2013.\n\nV sezóně 2011 vyhrála celkovou klasifikaci Světového poháru (velký křišťálový góbus). Jako nejlepší lyžařka dílčích disciplín za jednu sezónu dosáhla také na čtyři malé křišťálové glóby v Super–G 2008, kombinaci 2008, slalomu 2009 a 2010. K datu ukončení sezóny 2011 vyhrála 20 závodů Světového poháru ve čtyřech disciplínách.\n\nJe také registrovanou hráčkou tenisu a cyklistkou. Měří 181 cm, což jí řadí mezi nejvyšší závodnice celého soutěžního okruhu. Mladší sestra Susanne Rieschová je také alpská lyžařka závodící ve Světovém poháru, specializující se na slalom.\n\nV sezóně 2011 vyhrála celkové hodnocení o pouhé tři body, když do posledního obřího slalomu v Lenzerheide, který byl ovšem zrušen pro teplotní podmínky, nasbírala 1728 a druhá Lindsey Vonnová pak 1725.\n\nVánoce v Garmisch-Partenkirchenu dříve trávila společně s rodinou Lindsey Vonnové, mezi nimiž ochladly vztahy po konci sezóny 2010/2011.\n\n14. dubna 2011 se vdala za svého manažera Marcuse Höfla.\n\nNa Zahajovacím ceremoniálu Zimních olympijských her 2014 v Soči se stala vlajkonoškou německé výpravy.\n\n"}
{"id": "522298", "url": "https://cs.wikipedia.org/wiki?curid=522298", "title": "Hernals", "text": "Hernals\n\nHernals () je 17. vídeňský městský okres. Byl vytvořený v roce 1892 ze samostatných obcí Hernals, Dornbach a Neuwaldegg.\n\nOkres Hernals na severozápadě vídeňského správního území v oblasti horských pastvin Vídeňské pánve. Hernals má rozlohu 11,35 čtverečních kilometrů a je velikostí desátým z vídeňských okresů. Hernals zahrnuje pouze 2,7 % rozlohy Vídně. Okres je protáhlý podél toku dnešní kanalizace, dříve řekou Als mezi Vídeňským lesem a vídeňským \"Gürtelem\". Vídeňská řeka Als je druhým nejdelším potokem tekoucím z Vídeňského lesa do Dunaje. Nejvyšším bodem okresu je Heuberg se 464 metry nadmořské výšky a je známý svým návětřím. V Hernalsu je několik chráněných území. Chráněná krajina Hernalsu je ve Vídeňském lese a má výměru 5,93 čtverečních kilometrů, což činí 52.3 % plochy okresu. Menší tzv. ekologickou plochou je „Franze Glasera“ vyvýšenina v oblasti \"Stefan-Zweig-Platz\" a \"Korngasse\".\n\nOkres Hernals sousedí na severozápadě s dolnorakouskou obcí Klosterneuburg. Na západě Hernals sousedí s vídeňským okresem Penzing, kde okresní hranice vede podél potoku Dornbachu a \"Amundsenstraße\". Jižní hranice naproti okresu Ottakring je nejprve lesní území mezi \"Heubergem\" a \"Gallitzinbergem\" a probíhá východním směrem přes oblast až do \"Gürtelu\", Hernals na východě odděluje Josefstadt a Alsergrund. Na severu vede hranice okresu naproti Währingu špatně propustnou oblastí podél \"Höhenrücken\" a jeho \"Schafberge\". Severovýchodně sousedí Hernals také s \"Döblingem\". Zde leží území, které dříve patřilo Salmannsdorfu.\n\nPůvodně samostatná předměstí Hernals, Dornbach a Neuwaldegg byla v roce 1892 samostatnými obcemi a dnes tvoří 17. okres. Hranice dřívějších obcí jsou v určitých mezích podle stávajících katastrálních území udržovány, přičemž špatně prostupnou východní část a Neuwaldegg zaujímá zalesněnou severní část okresu.\n\nČlenění okresu je trochu odlišné od úřední statistiky, ze kterých se počítají obecní obvody souhrnně. Šesti statistickými obvody okresu Hernals jsou Dornerplatz, Alt-Hernals, Äußere Hernalser Hauptstraße, Alszeile, Dornbach und Neuwaldegg. Hranice statistických obvodů Dornbach a Neuwaldegg jsou shodné, avšak nikoliv se stejnojmenným katastrálním územím.\n\nZastavěné a stavební plochy Hernalsu činí 29,7 % z celkové plochy okresu (celá Vídeň 33,3 %). Podíl ploch obytných staveb celého území pro výstavbu činí 90,9 %, druhý nejvyšší podíl ve Vídni. Přiměřený je podíl ploch pro provozní objekty (2,8 %), jakož i plochy pro kulturu, náboženství, sportovní nebo jiné veřejné potřeby jsou malé (jen 5,4 %). Zeleň zaujímá 59,6 %, čímž se řadí na třetí zelený okres, 66,5 % zeleně připadá na lesy, 12,1 % na louky a 11,4 % na zahrádky.\nNa sport a volný čas a na zemědělskou půdu připadá 2,4 % jen nepatrnou částí. Kdysi podstatné pěstování vinné révy kromě zbytku v \"Kleinen Schafbergu\" je již zaniklé. Podíl dopravních ploch okresu je s 10.3 % velmi malý, vodstvo představuje 0,4 % plochy území okresu.\n\nHistorie obce Hernals připojené k okresu v roce 1892 viz Hernals (Vídeň).\n\nPrvní osídlení na území dnešního okresu, jak vyplývá z archeologických nálezů pochází z mladší doby kamenné. To leželo u rybnaté řece Als s plodnými prameny. Nálezy z doby Římské říše v prostoru \"Elterleinplatzu\" pokrývají cihlářské nálezy z legií. Ve středověku vznikly vesnice Hernals a Dornbach, Neuwaldegg vznikly na počátku novověku.\n\nK založení 17. vídeňského okresu Hernals došlo až koncem 19. století. Potom v roce 1850 se již stali předměstím a začátkem sedmdesátých let se začalo diskutovat o připojení předměstí k Vídni. Ačkoliv předměstí byla proti, bylo připojeno na základě přání císaře Franze Josepha I. (1830-1916) projevené ve své řeči v roce 1888. Příslušný zákon vstoupil v platnost dnem 1. ledna 1892 a Hernals se spojil s obcí Dornbach a Neuwaldegg a vytvořili 17. vídeňský okres. Obec Hernals byla přitom nejvýraznější ze tří obcí a dokonce i do Vídně vstoupila bohatá obec Dolního Rakouska. V roce 1890 žilo v novém okrese 74 657 obyvatel v 1803 domech. Za okresního představitele Kretscheka a hernalského městského radu Sebastiana Grünbecka byla provedena rekonstrukce kaple Svaté Anny, postaveny lázně a několik škol, jakož i regulace ulic a rozšířen hřbitov. V roce 1894 byl odstraněn Linienwall a postavena městská dráha. Hernalské tržiště bylo rozšířeno na \"Zimmermannplatzu\".\n\nPod sociálními demokraty v Rudé Vídni po první světové válce byla požadovaná bytová výstavba. V roce 1922 za Karla Ehna (1884-1959) v \"Balderichgasse\" byl postaven první obecní bytový dům se 164 byty. Největší v Hernals postavený v roce 1929 městský obytný dům v ulici \"Wattgasse\" s 294 byty. Na základě finančního tlaku spolkové vlády byla výstavba snižována, podíl obecních bytů v Hernals zůstal s 1467 byty pod vídeňským průměrem.\n\nPo Schattendorferském rozsudku došlo také v Hernbals k nepokojům, dne 15. července 1927 došlo k útoku výtržníků na policejní strážnici v Hernalské \"Hauptstraße 158\". Tento dav vyházel inventář a na ulici zapálil. Dva stromy v aleji byly zasaženy ohněm a později jako \"revoluční stromy\" byly udržovány. Nepokoje pokračovaly dále a pět lidí zemřelo.\n\nRakouské občanské nepokoje v únoru 1934 se odehrávaly mimo Hernals. Kvůli obstávce sociální demokracie byla však okresní rada rozpuštěna a dosazeni noví představitelé\n\nDruhá světová válka skončila v Hernals příchodem sovětského vojska dne 7. dubna. Zůstali do září 1945 v Hernals, když je potom vystřídala americká okupační vojska. Vedle obnovy poničených domů patřila hlavní pozornost výstavbě nových bytů. Do roku 1955 bylo v Hernals postaveno 1050 bytů a do roku 1991 přibylo dalších 2948 bytů.\n\nBěhem devadesátých let došlo pětkrát k malým změnám v hranicích okresu. V roce 1990 byla hranice k Währingu mezi \"Czartoryskigasse\" a \"Herbeckstraße\" mírně posunuta v neprospěch Hernalsu. V oblasti ulic \"Savoyenstraße\", \"Wilhelminenstraße\" a \"Oberwiedenstraße\" získal Hernals v roce 1992 velmi malé nezastavěné území od okresu Ottakring. Roku 1995 dostal Hernals od Währingu v oblasti ulic \"Höhenstraße\", \"Keylwerthgasse\" a \"Salmannsdorfer Straße\" obytnou oblast a 1998 byla hranice k Ottakringu v oblasti ulic \"Spinozagasse\" mezi \"Steinmüllergasse\" a \"Rosenackerstraße\" část posunutou k severu. Doposud poslední změna hranic byla provedena v roce 2001 v oblasti \"Kongressparku\", která se kompletně překládá na území Ottakringu.\n\nNa konci 19. století měl okres Hernals 63 038 obyvatel. Do roku 1910 narostl počet obyvatel přes 60 % na 103 000. Později se však růst počtu obyvatel zastavil, snižoval a který se udržuje až do roku 2001. Jen v osmdesátých letech došlo k lehkému růstu v Hernals, po posledním sčítání lidu v roce 2001 počet obyvatel klesá a činí nyní 47 610. Od roku 2001 je růst obyvatel jinak zjišťován.\n\nStruktura obyvatel v Hernals se odráží z velké části podle vídeňského průměru. 21,4 % obyvatel Hernalsu je ve věku nad 60 roků. 52,8 % z obyvatel je žen. S 28,8 % je výrazně vyšší průměr podílu cizinců. Nejvyšší podíl při sčítání lidu 2001 je 33,9 % státních občanů ze Srbska a Černé Hory před Turky (14,7 %) a Bosny (9,7 %).\n\nZe 40 665 obyvatel, kteří mají přes 15 roků, má 12,6 % univerzitu, vysokou odbornou školu nebo \"Akademii\" jako nejvyšší školní vzdělání (Vídeň 11,8 %). Dalších 15,6 % absolvovali maturitu (Vídeň 15,7 %), 35,5 % je vyučeno řemeslu nebo má střední školu (Vídeň 39,2 %) a 36,3 % má povinnou školní docházku jako nejvyšší vzdělání (Vídeň 33,2 %).\n\nPrůměrný roční čistý příjem zaměstnance v roce 2004 činí 17 768 € (Vídeň 18 489 €), penzisté mají 16 600 € (Vídeň 16 412 €). Mužské obyvatelstvo má výdělek 19 940 € čistého (penzisté 19 780 €), Naproti tomu ženy mají 15 329 € čistého (penzistky 14 531 €). Vesměs se považuje příjem hernalských pracujících přibližně o čtyři procenta nižší než je vídeňský průměr, penzisté ale nedosahují.\n\nNáboženské vyznání je v Hernalsu rozloženo následovně: 47,4 % jsou římskokatolického vyznání, 9,4 % pravoslavná církev, 9,4 % islámské, 4,1 % evangelické a 23,4 % je bez vyznání. V Hernalsu jsou čtyři římskokatolické farnosti (ve Vídni je 17 děkanství a arcibiskupství.\n\nPřed rokem 1938 byla v Hernals židovská obec. Nebyla sice žádná synagoga, ale spolková modlitebna \"Gemilath Chesed\" („Man übt Gnade\") v ulici \"Thelemangasse 8\", zřízená v roce 1929. Starostou byl Julius Krupnik a rabínem Markus Leib Habermann. Spolková modlitebna nacisty byla uzavřena a členové židovské obce buď emigrovali nebo byli deportováni a vyvražděni. Dnes je v \"Thelemanngasse 8\" malá \"Sultanahmet\" mešita.\n\nBudova v \"Thelemangasse 8\" jakož i domovní čísla 2, 4, 6 byli ve vlastnictví železářského továrníka Mandelbauma, který musel v roce 1940 uprchnout do Anglie. Vnuk od zakladatele Bernharda Mandelbauma je americký autor Frederic Morton (narozený 1924 jako Fritz Mandelbaum), dům v \"Thelemanngasse 8\" navštěvuje mládež z reálného gymnázia.\n\nHernals byl po volbách v 19. i 20. století ovládán \"Křesťanskodemokratickou stranou\". Franz Helbling (1831-1904), nejstarší starosta Hernals, byl 1891 zvolen okresním představitelem. Při prvních všeobecných volbách dosáhla sociální demokracie v Hernals s 58 % absolutní většinu před křesťanskými socialisty (27 %) a česko-slovenskými demokraty. Tyto poměry ve značné míře trvaly až do roku 1932, zmizeli Čechoslováci a přidali se nacisté na vrub křesťanských sociálů a získali 17 %. Jako okresní představitel dominoval sociální demokrat Anton Haidl (1870-1949) od 1919 do 1934.\n\nPři prvních volbách v listopadu 1945 dosáhla (SPÖ) s 57 % absolutní většinu a udržela průběžně až do dneška vedení okresu. Vzestupem (FPÖ) v devadesátých letech se spojili s nadvládou (SPÖ) a vládnou společně. V roce 1991 (SPÖ) získali ještě 43 %, tak klesali a 1996 získali 33,4 %. (FPÖ) je nyní s 28,46 % (+ 6,27) je ještě vzadu.\nVolby 2001: Ve volbách se zase otočila vývojová tendence zpět. (SPÖ) dosáhla 39,90 %, die (FPÖ) 20,81 %. (ÖVP) zůstává s 19,54 % vzadu. (Zelení) posílili a získali 15,31 %.\nVolby 2005: V okresních zastupitelských volbách 23. října 2005 dosáhli (SPÖ) 41,14 % (+1,19 / 17 mandátů). (ÖVP) získali 21,82 % (+2,82 / 9 mandátů) a dostávají se opět do vedení. (Zelení) získali 18,44 % (+3,13 / 8 mandátů).\n\n\nSe zakládáním divadel v Hernals to nebývalo dříve úspěšné. V revolučním roce 1848 bylo zavřeno divadlo v Josefstadtu a v Hernalsu byla založena \"První vídeňská národní aréna\". Po několika letech bylo divadlo zavřeno. Také 1966 založené divadlo v Dornbachu muselo být za šest měsíců zavřeno.\n\nMenší divadlo bylo také v meziválečném období na nároží ulic \"Dornbacherstraße\" a \"Vollbadgasse\". Tuto rolnickou scénu v roce 1948 převzala operetní scéna. Přestože byla vyprodaná představení, muselo se divadlo kvůli finančním problémům za rok zavřít. Dnes jsou v Hernals dvě důležitá a známá divadla. V tradiční vojenské metropoli Vídni jsou zachovány muzikálové a kabaretní programy ve vídeňských kulisách a stylu.\n\nV Hernalském okresním muzeu je věnována pozornost bratrům Schrammelovým. Kalvarie-kostelu, dřívějšímu pěstování vinné révy, tureckým dobám, hernalské zvláštnosti v protestantství, zámku a parku Neuwaldegg, jakož i dalším tématům.\n\nU příležitosti dvousetletého výročí byla v roce 2001 byla vytvořena mimořádná výstava o polním maršálu Franzi Moritzi von Lacy. Mimoto okres má také muzeum fiakrů a záchranné služby.\n\nHernals má nejstarší krajinnou zahradu Rakouska, Schwarzenbergpark v Neuwaldegg, přímo ve Vídeňském lese zahrnující 80 hektarů. Vedle toho jsou v Hernals ještě další menší parky jako 1,7 ha velký \"Lidlpark\" s četnými japonskými okrasnými třešněmi - sakurami.\n\nNecelý hektar plochy má \"Alexander-Lernet-Holenia-Park\" a \"Josef-Kaderka-Park\" v Dornbachu, jakož i \"Pezzlpark\" v Hernalsu.\nHanslteich je oblíbeným cílem vycházek obyvatel i výletníků. Rybník byl založený přibližně v roce 1920. Je napájený potokem Alserbach a je obklopen lesem a loukami.\n\nPřes Hernals vede síťová vídeňská \"S-Bahn\" železniční trať se zastávkou \"Wien-Hernals\". Na druhé straně okresu u 9. okresu je stanice Alser Straße podzemní dráhy \"U-Bahn\" linky U6. Mimoto má Hernals ještě tramvajové a autobusové linky.\n\nNa východním okraji okresu je vícepruhová silnice \"Vídeňský Gürtel\". V části okresu Neuwaldegg začíná ulice Höhenstraße vedoucí až do Vídeňského lesa.\n\nJedinou nemocnicí v Hernals je v roce 1935 založená kongregací Sester od Božího Spasitele. V okrese jsou troje lázně: „Schafbergbad“ (tradiční koupaliště), Z roku 1914 stylové lázně Jörgerbad, jakož i privátní koupaliště Neuwaldegg na okraji Vídeňského lesa.\n\nZ četného průmyslu a živností z doby industrializace se udržela jen malá část. Byl to především potravinářský průmysl, zpracovatelské živnosti a lehký průmysl. Ještě dnes je tu 350 až 400 provozoven. Celkem je v Hernals 2221 pracovišť s 18 tisíci místy. Dvě třetiny připadají na služby, 23 % na živnosti a průmysl a 8 % na stavebnictví. Ještě 120 lidí je činných v zemědělství a vinařství. Skoro polovina pracovišť má čtyři nebo méně pracovníků. Největším zaměstnavatelem v Hernals je továrna na cukrovinky \"Manner\", jediný provoz s více jak 500 zaměstnanci.\n\nPartnerským okresem je 17. okres Tokia \"Fuchu- (To-kyo-)\". Ozdobné třešně v „Lidlparku“ jsou darem tohoto partnera, Školní třída gymnázia \"Geblergasse\" navštívila partnerský okres.\n\n\n\n"}
{"id": "522302", "url": "https://cs.wikipedia.org/wiki?curid=522302", "title": "Obyvatelstvo Chorvatska", "text": "Obyvatelstvo Chorvatska\n\nPočet obyvatel Chorvatska v roce 2011 činil 4 284 889 lidí.\n\nPopulace Chorvatska strmě rostla (s výjimkou sčítání následujících po obou světových válkách) z počtu 2,1 milionu obyvatel v roce 1857 do roku 1991, kdy dosáhla vrcholu 4,7 milionu obyvatel. Od roku 1991 poměr zemřelých trvale převyšuje počet narozených a přirozená změna je v negativních číslech.\n\nProfesoři demografie ze Záhřebské univerzity předvídají, že do roku 2030 se populace vzhledem k současnému počtu narozených dětí a emigrantů sníží o 350 000. Snížení populace pod čtyři miliony obyvatel v příštích patnácti letech se lze vyhnout jen ve dvou případech – pokud se přistěhuje o 350 000 lidí více než emigruje nebo se téměř zdvojnásobí počet narozených dětí. Obě možnosti jsou nepravděpodobné.\n\nDominantním etnikem jsou Chorvati (90,42 %), menšinami jsou Srbové (4,36 %), Bosňáci, Maďaři, Italové, Albánci, Slovinci, Němci, Češi, Romové a ostatní (5,22 %). \n\nČeská komunita v Chorvatsku je nejpočetnější českou krajanskou skupinou v jihovýchodní Evropě. Tato menšina sídlí zejména v okolí města Daruvar. Počet příslušníků hlásících se k české menšině však neustále klesá – zatímco v roce 1931 žilo v Chorvatsku 45 715 Čechů, krátce po válce v roce 1948 to bylo už jen 28 991 osob a během posledního sčítání lidu v roce 2001 se k české národnosti přihlásilo pouhých 10 510 lidí.\n\nČeši žijí i v jiných občinách, ale jejich počty jsou zanedbatelné.\n\nOficiálním jazykem je chorvatština.\n\nPodle průzkumu z roku 2009 celkem 78 % tvrdilo, že umí alespoň jeden cizí jazyk. Podle průzkumu Evropské komise z roku 2005 celkem 49 % Chorvatů umí anglicky, 34 % německy a 14 % umí italsky. Francouzsky a rusky umí 4 % popoulace, španělsky 2 % populace. 59 % Slovinců má určitou znalost chorvatštiny.\n\nHlavním náboženským vyznáním v Chorvatsku je katolictví (86,28 %), dalšími jsou pravoslaví (4,44 %), protestanství (0,34 %), ostatní křesťanská vyznání (0,30 %) a islám (1,47 %).\n"}
{"id": "522303", "url": "https://cs.wikipedia.org/wiki?curid=522303", "title": "Frank Siebeck", "text": "Frank Siebeck\n\nFrank Siebeck (* 17. srpna 1949, Schkeuditz, Sasko) je bývalý německý atlet, překážkář, který reprezentoval tehdejší NDR.\n\n"}
{"id": "522304", "url": "https://cs.wikipedia.org/wiki?curid=522304", "title": "Druhé bydlení", "text": "Druhé bydlení\n\nDruhé bydlení, někdy též sekundární bydlení, je odborný termín označující obytné objekty (chaty, chalupy, apartmány) sloužící pro individuální rekreaci. Může se jednat i o obytný objekt (byt či dům), který majitel nevyužívá jako trvalé bydliště. Klasickým příkladem druhého bydlení je chataření a chalupaření. V Československu došlo k rozvoji druhého bydlení od 60. let 20. století a nárůst významu tohoto fenoménu podle Vilímka (1996) „souvisí se změnami ve způsobu života (rozšiřování volného času) a se změnami funkcí ve venkovském osídlení.“\n\n\n"}
{"id": "522312", "url": "https://cs.wikipedia.org/wiki?curid=522312", "title": "7cm lodní kanón Škoda", "text": "7cm lodní kanón Škoda\n\n7cm lodní kanón Škoda byl kanón ráže 66 mm vyráběný Škodovými závody. Používal se na válečných lodích rakousko-uherského námořnictva, mimo jiné na nejmodernějších rakouských bitevních lodích třídy Tegetthoff.\n\nRozpor mezi ráží uvedenou v oficiálním názvu děla a skutečnou ráží vznikl díky zvyku rakousko-uherské armády zaokrouhlovat ráže větších děl na centimetry.\n\nTyto kanóny byly původně zastoupeny na torpédoborcích třídy Huszár v počtu jednoho kusu verze L/45 na přídi, ale v roce 1910 nahradilo 5 kusů verze L/30 44mm kanóny verze L/44, taktéž škodovácké provenience. V průběhu války pak přibylo ještě jedno dělo verze L/45 na zádi v protiletadlové lafetaci.\n\n"}
{"id": "522324", "url": "https://cs.wikipedia.org/wiki?curid=522324", "title": "Bronchitida křepelů", "text": "Bronchitida křepelů\n\nBronchitida křepelů (angl. quail bronchitis, QB) je respirační virové onemocnění virginských křepelů (\"Colinus virginianus\"), jehož původcem je adenovirus vykazující obecné charakteristiky konvenčních ptačích adenovirů (AAV I).\n\nAkutní a vysoce nakažlivé onemocnění způsobující vysokou mortalitu u 3týdenních křepelů virginských bylo poprvé popsáno v USA v roce 1950. Projevovalo se vysokou mortalitou u 3týdenních křepelů. Infekce byla do komerčního chovu křepelů pravděpodobně zavlečena inaparentně infikovanými kuřaty. QB byla později také diagnostikována u divoce žijících virginských křepelů i japonských křepelek. Infekce u jiných hrabavých ptáků (kur, krůty, pernatá zvěř) probíhá subklinicky a prokazuje se pouze sérologicky. Předpokládá se celosvětové rozšíření infekce.\n\nPrvním evidovaným příznakem onemocnění v chovu bývá často pouze náhlé zvýšení mortality. Teprve při bližším vyšetření jednotlivých ptáků se zjišťují respirační příznaky, jako tracheální šelesty, kýchání, frkání, kašlání, dýchání s otevřeným zobákem a konjunktivitida. Výtok z nosu není pravidlem. Nervové příznaky se vyskytují spíše po experimentální infekci. Ptáci přijímají méně krmiva, mají načepýřené peří a shlukují se pod tepelnými zdroji. U subakutně infikovaných starších křepelů bývá pozorován řídký vodnatý průjem. Nemoc trvá asi 1–3 týdny. V terénních případech dosahují morbidita a mortalita až 50 %, u ptáků mladších pod 3 týdny věku i více procent.\n\nSpecifická léčba onemocnění neexistuje. Prevence je založena na striktním dodržování zoohygienických a veterinárních opatření zabraňujících zavlečení patogenů do chovu a vzniku infekčních onemocnění.\n"}
{"id": "522331", "url": "https://cs.wikipedia.org/wiki?curid=522331", "title": "Gyula Thürmer", "text": "Gyula Thürmer\n\nGyula Thürmer (* 14. dubna 1953, Budapešť) je maďarský komunistický politik a nepřetržitě od roku 1989 předseda Maďarské dělnické strany.\n\nV roce 1971 ukončil studium na \"Fazekas Mihály Fővárosi Gyakorló Általános Iskola és Gimnázium\" v Budapešti a poté studoval až do roku 1976 na moskevské univerzitě mezinárodních vztahů. Po svém návratu začal pracovat na maďarském Ministerstvu zahraničních věci.\n\nRoku 1980 získal doktorský titul v oboru mezinárodní politiky. V letech 1980 až 1982 pracoval na velvyslanectví v Moskvě. V roce 1988 se stal poradcem pro zahraniční politiku generálního sekretariátu MSZMP.\n\nBěhem |pádu komunismu v roce 1989 se účastnil reorganizace Magyar Szocialista Munkáspárt, dnešní Magyar Munkáspárt. A 17. prosince 1989 byl zvolen předsedou strany. Byl lídrem strany ve všech neúspěšných parlamentních volbách (1990, 1994, 1998 , 2002, 2006, 2010, 2014, 2018).\n\nJe ženatý a má dvě děti, syna a dceru.\n\n\n\n"}
{"id": "522335", "url": "https://cs.wikipedia.org/wiki?curid=522335", "title": "Šaltuona", "text": "Šaltuona\n\nŠaltuona je řeka v Litvě, v Žemaitsku, levý přítok řeky Šešuvis. Pramení ve vsi Žemygala, 7 km na jihovýchod od okresního města Raseiniai, nedaleko řeky Dubysa. Zpočátku teče na jihozápad, při soutoku s řekou Beržtupis protéká rybníkem u obce Anulynas, po soutoku s řekou Apusinas se stáčí na západ. Do Šešuvisu se vlévá 37 km od jeho ústí do řeky Jūra. Údolí řeky je úzké: 100 - 200 m, výška pobřežního svahu je v horním toku 5 - 6 m, v dolním toku 13 - 17 m. Šířka koryta při ústí je 18 m. Průměrný spád je 113 cm/km. Rychlost toku je 0,3 – 0,5 m/s.\n\nGirdvainiai, Anulynas, Biliūnai, Kalnujai, Pagojis, Dobrastis, Pašaltuonys III, Trakiniai, Paišlynys, Žvirblaukys, Žukaičiai, Gabšiškiai, Eidukiškiai, Pocaičiai, Eržvilkas, Būtaičiai, Pašaltuonys, Užvarniai\n\nstará \"Žemaitská magistrála\" č. 196 Kryžkalnis - Kaunas, dálnice A1 Klaipėda - Vilnius, cesta Kalnujai - Griaužai, silnice č. 146.svg Raseiniai - // - Pauliai - T křižovatka se silnicí č. 141 Jurbarkas - Kaunas, most Pašaltuonys III - Trakiniai, cesta Paišlynys - Pabebirvys, cesta Paupys - Vadžgirys, cesta Plekiai - Žukaičiai - Butkaičiai, silnice Eržvilkas - // - Butkaičiai - Vadžgirys, silnice č. 198 Skaudvilė - Eržvilkas - // - Jurbarkas, cesta Pašaltuonys - Gaurė\n\n\n"}
{"id": "522361", "url": "https://cs.wikipedia.org/wiki?curid=522361", "title": "ATSF řada 1157", "text": "ATSF řada 1157\n\nLokomotiva 1157 – jediná lokomotiva této řady – vznikla v dílnách ATSF ze dvou klasických lokomotiv Baldwin 2-6-2 čísel 1051 a 1125 z roku 1902. V roce 1924 byla zrušena, polovina lokomotivy byla využita ke zpětné konverzi na 2-6-2 Prairie č. 1051.\n\nSeznam lokomotiv ATSF\n\nTechnická data malletek 2-6-6-2\n"}
{"id": "522363", "url": "https://cs.wikipedia.org/wiki?curid=522363", "title": "ATSF řada 1158", "text": "ATSF řada 1158\n\nV roce 1910 dodala lokomotivka Baldwin společnosti ATSF dvě nezvykle vypadající lokomotivy Malletova uspořádání. Lokomotivy měly dvoudílný kotel, jehož obě části byly spojeny s příslušnou částí pojezdu. Obě části kotle pak byly spojeny pohyblivě prostřednictvím kulových přírub (1158) nebo vlnovce (1159).\n\nS řešením děleného kotle přišel Samuel Vauclain z lokomotivky Baldwin, který se opíral o zjištění, že spaliny již ve vzdálenosti 22 stop od topeniště nepředávají žádné další teplo vodě. Válcový kotel proto ukončil v této délce a dále pokračoval válcový plášť, který v sobě ukrýval přehřívač Buck-Jacobs, který se podobal žárotrubnému kotli malé délky, vyhřívaný přestupník a předehřívač vody, obojí podobné konstrukce, jako přehřívač. Kotel tohoto typu se vyskytoval v pevném provedení i v kloubovém provedení.\n\nU lokomotiv s kloubovým kotlem uváděl výrobce několik výhod oproti lokomotivám Mallet s pevným kotlem:\n\nKotle lokomotiv 1158 a 1159 byly téměř shodné, lišily se především poddajným spojem. Zatímco u lokomotivy 1158 byly použity na obou částech kotle kulové příruby a mezi nimi teleskopický spojovací článek, u stroje 1159 byly obě části kotle spojeny vlnovcem složeným z 50 ocelových prstenců. Přestože byl vlnovec chráněn proti přímému účinku spalin válcovým nástavcem na zadní části kotle (viz obrázek), docházelo i tak k usazování sazí a popela v záhybech a k poškozování vlnovce. Na obrázku spojení pomocí teleskopického spojovacího článku s kulovými přírubami je vidět umístění přehřívače v zadní části kotle a přestupníku (viz též Regenerátor páry) v přední části.\n\nDalší zvláštností lokomotiv byl skříňový kotel Jacobs-Shupert – konstrukce techniků Santa Fe. Zatímco klasický skříňový kotel tvoří dvě stěny držené v odstupu rozpěrkami, zde byl tvořen jednotlivými plechovými kanály (žebry) s otvory umožňujícími cirkulaci vody a páry.\n\nLokomotivy byly vyřazeny v roce 1927, resp. 1929.\nATSF řada 3300 - společnost ATSF použila kloubové uspořádání kotle ještě jednou, a to v roce 1911 u čtyř lokomotiv ze 24-kusové série řady 3300.\n\nPopis + foto na stránkách o neobvyklých parních lokomotivách\n\nPřepis z dobových propagačních materiálů firmy Baldwin včetně ilustrací\n\nSeznam lokomotiv ATSF\n\nTabulka základních údajů lokomotiv ATSF\n"}
{"id": "522364", "url": "https://cs.wikipedia.org/wiki?curid=522364", "title": "ATSF řada 3300", "text": "ATSF řada 3300\n\nSpolečnost ATSF obdržela v roce 1911 od lokomotivky Baldwin celkem 24 Malletových lokomotiv řady 3300. Z toho 20 lokomotiv mělo kotel pevný a 4 lokomotivy kotel kloubový. Lokomotivy s kloubovým kotlem obdržely čísla 3320 – 3323. Lokomotivy byly vyřazeny z provozu v letech 1926 – 1934.\n\nATSF řada 1158 - první dvě lokomotivy ATSF s kloubovým kotlem.\n\nSeznam lokomotiv ATSF\n"}
{"id": "522365", "url": "https://cs.wikipedia.org/wiki?curid=522365", "title": "ATSF řada 3296", "text": "ATSF řada 3296\n\nČtyři lokomotivy Consolidation Mallet řady 3296 vznikly v dílnách společnosti ATSF v Topece v roce 1911. Jednalo se o lokomotivy Malletova uspořádání. Za základ pro stavbu těchto lokomotiv posloužily klasické lokomotivy uspořádání Consolidation 2-8-0 firmy Baldwin z roku 1907. Konkrétně se jednalo řadu 1950. Lokomotivy obdržely čísla 3296 – 3299. Lokomotivy se vyznačovaly značnou rozvážeností pojezdu. Zatímco 1. náprava přední části vykazovala nápravový tlak až 56 000 lb (25 t), u ostatních dvojkolí přední části se pohyboval mezi 35.000 – 37.000 lb (15,8 – 16,8 t), zadní část pojezdu byla vyváženější – zde se nápravový tlak pohyboval v rozmezí 42 500 – 54 000 lb (19 – 24,5 t). Stroj 3296 později dostal vysokotlaké válce o průměru 22“ (559 mm), pravděpodobně protože bylo nutné válce vyměnit a nebylo možné zajistit válce 24“. Tažná síla tak poklesla na 76 750 lb (341 kN). V roce 1923 byly lokomotivy uvedeny do původního stavu a byla jim navrácena původní čísla.\n\nNáčrtek řady 3296 na stránkách http://www.railroadingonline.net \nSeznam lokomotiv ATSF\n"}
{"id": "522366", "url": "https://cs.wikipedia.org/wiki?curid=522366", "title": "ATSF řada 3000", "text": "ATSF řada 3000\n\nDeset lokomotiv ATSF řady 3000 vzniklo v dílnách společnosti ATSF v roce 1911. Jednalo se o lokomotivy Malletova uspořádání. Za základ pro stavbu těchto lokomotiv posloužily klasické lokomotivy uspořádání 2-10-2 firmy Baldwin z let 1903-1905. Konkrétně se jednalo o stroje čísel 949, 957, 161, 980, 1611, 1617, 981, 916, 924 a 970. Lokomotivy obdržely čísla 3000 – 3009. Byly nasazeny do provozu na tratích mezi městy Bakersfield, Barstow a San Bernardino.\n\nUspořádání lokomotiv vycházelo z lokomotiv řady 1158 – lokomotivy měly dělený kotel složený ze dvou pevně spojených částí. Byly v provozu krátce – v letech 1915 – 1918 byly přestavěny zpět na klasické stroje 2-10-2 a označeny čísly 3010-3029.\n\n"}
{"id": "522368", "url": "https://cs.wikipedia.org/wiki?curid=522368", "title": "Václav Knoll", "text": "Václav Knoll\n\nVáclav Knoll (11. května 1964 Pardubice – 10. února 2010) byl český astronom.\n\nNa střední škole vystudoval opravu zemědělských strojů a z této doby také pochází jeho první zájem o astronomii. Po ukončení střední školy pracoval v Jednotném zemědělském družstvu Živanice. V letech 1988–1990 absolvoval pomaturitní studium astronomie ve Valašském Meziříčí a krátce poté začal pracovat v Domě dětí a mládeže (DDM) Delta v Pardubicích jako vedoucí kroužků. V roce 1994 se stal vedoucím tehdejšího oddělení astronomie a sportu (dnes známého jako Hvězdárna barona Artura Krause).\n\nOd toho roku se aktivně věnoval popularizaci astronomie i astronomické výuce mládeže. Kromě DDM Delta v Pardubicích působil také v Lázních Bohdaneč, Slavňovicích a Varvažově (táborové základny v jižních a západních Čechách) nebo v Janských Lázních a Žamberku. V roce 2001 se také velmi výrazně zasadil o vznik Astronomické společnosti Pardubice.\n\nV letech 2003–2005 se věnoval technickému a estetickému zdokonalení pardubické hvězdárny. Zrealizoval několik projektů, jejichž cílem byla především stavba a instalace nového automatizovaného reflektoru o průměru 0,45 m (tento dalekohled se tak stal druhým největším přístrojem v České republice určeným pro veřejná pozorování oblohy). Kromě aktivit na pardubické hvězdárně pořádal pro veřejnost také výpravy za pozorováním oblohy v pardubickém okolí.\n\nVelmi se zabýval především úplnými zatměními Slunce. V roce 1995 zorganizoval první mezinárodní expedici SAROS do Thajska a založil tak tradici expedic soustřeďujících se na tyto jevy jak z vědeckého, tak i estetického hlediska. V České republice stejně zaměřené expedice v té době pořádala jen hvězdárna v Úpici. Po expedici do Thajska následovaly cesty do Venezuely (1998), Maďarska (1999) a Turecka (2006). V srpnu roku 2007 mu však lékaři objevili zhoubný nádor na mozku, takže dalších dvou expedic (do Ruska v roce 2008 a Číny v roce následujícím) se už kvůli svému vážnému zdravotnímu stavu neúčastnil.\n\nRoku 2009 byla jeho jménem pojmenována planetka hlavního pásu (80179) Václavknoll, kterou 1. listopadu 1999 objevila na hvězdárně v Ondřejově astronomka Lenka Šarounová.\n\nVáclav Knoll zemřel 10. února 2010. Byl pochován na pardubickém hřbitově.\n"}
{"id": "522373", "url": "https://cs.wikipedia.org/wiki?curid=522373", "title": "Syndrom hydroperikardu a hepatitidy u brojlerů", "text": "Syndrom hydroperikardu a hepatitidy u brojlerů\n\nSyndrom hydroperikardu a hepatitidy u brojlerů (angl. hydropericardium-hepatitis syndrome, HHS, nebo Angara disease), je akutní onemocnění kura domácího charakterizované vysokou morbiditou a mortalitou, hydroperikardem a nekrotickou hepatitidou. První výskyt syndromu byl zaznamenán v Pákistánu v roce 1987 pod názvem „Angara disease.“ Výskyt HHS je pravděpodobně celosvětový.\nZa původce syndromu jsou považovány konvenční ptačí adenoviry sérotypů FAV-4 a FAV-8. K přenosu infekce dochází vertikálně i horizontálně, z organismu se virus vylučuje trusem. Konkurentní infekce zhoršují průběh nemoci a zvyšují ztráty. Predispozicí k onemocnění je imunosuprese vyvolávaná faktory infekční i neinfekční povahy.\n\nNejčastěji onemocní výkrmová kuřata ve věku 3-5 týdnů; popsán byl ale také výskyt u kuřat z rozmnožovacího chovu masného typu (RCHM) a u kuřat nosného typu. Trvání nemoci je asi 9-14 dní, morbidita se pohybuje mezi 10-30 % a denní mortalita může dosahovat až 3-5 %. Od inkluzní hepatitidy drůbeže se liší vyšší mortalitou a častějším výskytem hydroperikardu.\n\nKlinické příznaky nejsou specifické. Pozoruje se náhle zvýšená mortalita, netečnost zvířat a jejich shlukování, načepýřené peří a nažloutlé hlenovité výkaly. Charakteristickým pitevním nálezem je hydroperikard, nekrózy v myokardu, játra zvětšená, křehká, světlé barvy s nekrotickými ložisky a překrvení a edém plic. \n\nDiagnostika, terapie a prevence jsou stejné jako u ostatních adenovirových infekcí ptáků.\n"}
{"id": "522375", "url": "https://cs.wikipedia.org/wiki?curid=522375", "title": "Vladimír Sadek", "text": "Vladimír Sadek\n\nVladimír Sadek (22. září 1932 Praha – 31. května 2008 tamtéž) byl český judaista a hebraista, znalec židovské mystiky. Studoval u PhDr. Otto Munelese, jehož odkazu si velmi vážil a také o něm psal; pod jeho vedením také pracoval v pražském Státním židovském muzeu. Od roku 1974 je v materiálech Státní bezpečnosti veden jako její agent.\n\nOd devadesátých let vyučoval na FF UK, posléze HTF UK. Věnoval se především kabale a obecně mystice v rámci judaismu, dále též chasidismu, židovské filosofii a dějinám židovské kultury v Čechách. Těmto tématům se věnují dvě jeho populárně-naučné knihy.\n\nProfesor Sadek byl dvakrát ženat; odchod jeho první ženy Evy Štolbové jej hluboce poznamenal. Tehdy začal zaznamenávat sny, v nichž se setkával s dušemi své první ženy a své matky. Tento „snový deník“ je hluboce intimní a autor s jeho uveřejněním dlouho váhal; nakonec svolil, aby byl vydán posmrtně.\n\n"}
{"id": "522378", "url": "https://cs.wikipedia.org/wiki?curid=522378", "title": "Výtvarný ateliér", "text": "Výtvarný ateliér\n\nVýtvarný ateliér (z fr. \"atelier\" – „pracovna“) je prostor, ve kterém tvoří umělec či umělci. Výraz ateliér může také označovat místnost nebo byt, který slouží zároveň k bydlení i umělecké činnosti.\n\nPokud je ateliér soukromý, jedná se často o jednoho umělce, případně o umělce a jeho příbuzné. Pokud je ateliér skupinový či veřejný, pracuje zde výtvarně více umělců či zájemců o umění. Výtvarný ateliér obecně zahrnuje všechny druhy umění, ať už se jedná o malbu, kresbu, grafiku, sochařství, keramiku, sochařství či animaci.\n\nDalšími typy ateliérů jsou fotografický ateliér, filmový ateliér, a architektonický ateliér; ty ale většinou nebývají řazeny pod ateliéry výtvarné, jelikož se jedná o zcela odlišný druh umění.\n\nAteliéry zpravidla mívají mnoho velkých oken, a to z důvodu potřeby dostatečného množství denního světla na uměleckou práci.\n"}
{"id": "522388", "url": "https://cs.wikipedia.org/wiki?curid=522388", "title": "ZIL-157", "text": "ZIL-157\n\nZIL-157 byl sovětský nákladní automobil, využívaný převážně armádou. Projekt byl hotov v roce 1954, sériová výroba začala v roce 1958, ukončena byla v roce 1991 a poslední kus sjel z výrobní linky až v roce 1994. Bývá zaměňován se svým předchůdcem ZIL-151, ze kterého, podobně jako ZIL-164, převzal pouze s minimálními úpravami kabinu.\n\nPoužíván byl jako transportér, obrněný transportér, jako nosič raketometů katuša též jako nosič radaru. Důvodem jeho neobvykle dlouhé výroby a služby byla spolehlivost a jednoduchost vzhledem k minimální údržbě. I proto vydržel ve výrobě 25 let souběžně se svým nástupcem ZIL-131, který jej posléze nahradil. Celkem bylo vyrobeno 797 834 ks v různých modifikacích. Konstrukce podvozku byla z části převzata z předchozího typu, který částečně vycházel z amerického Studebaker US6.\n\nČína Zil 157 okopírovala a díky tomu vznikl Jiefang CA-30, což byla téměř úplná kopie Zilu, až na několik nevýrazných detailů.\n\nZil-157K měl náhon 6x6, byl dlouhý 6 725 mm, široký 2 340 mm, vysoký 2 787 mm, celková hmotnost 10 450 kg, nosnost v terénu 2 500 kg, hmotnost přívěsu při 2500 kg zátěži – 3 600 kg, motor je benzínový řadový stojatý šestiválec s kombinovaným mazáním, kapalinovým chlazením s uzavřeným oběhem, objem motoru 5,55 l, výkon 109 k, kroutící moment 334 Nm. Udávaná spotřeba je 42 l/100 km.\n\n\n"}
{"id": "522390", "url": "https://cs.wikipedia.org/wiki?curid=522390", "title": "Dlouhé Mosty", "text": "Dlouhé Mosty\n\nDlouhé Mosty (německy: \"Langenbruck\") jsou vesnice, dnes místní část města Františkovy Lázně, okres Cheb, kraj Karlovarský. V roce 2011 zde žilo ve 12 domech 32 obyvatel.\n\nDlouhé Mosty se nacházejí 3,5 kilometrů jihovýchodně od Františkových Lázní v nadmořské výšce 432 metrů. Vesnicí protéká Slatinný potok.\n\nPoprvé jsou Dlouhé Mosty v historických textech zmiňovány v roce 1374. V letech 1869–1900 část obce Třebeň, v letech 1910–1975 část obce Tršnice a od roku 1976 místní část Františkových Lázní.\n\nDlouhé Mosty leží u silnice I/64. Vesnicí prochází také silnice 21228 z Františkových Lázní do Tršnic. V blízkosti vsi vede železnice na trati 148, zastávka se zde však nenachází.\n"}
{"id": "522392", "url": "https://cs.wikipedia.org/wiki?curid=522392", "title": "Dolní Lomany", "text": "Dolní Lomany\n\nDolní Lomany (česky dříve: \"Dolní Lom\", německy: \"Unterlohma\") jsou vesnice, dnes místní část města Františkovy Lázně, okres Cheb, kraj Karlovarský. V roce 2011 zde žilo v 63 domech 260 obyvatel. S Františkovými Lázněmi tvoří jednotný celek.\n\nDolní Lomany se nacházejí 1 kilometr západně od centra Františkových Lázní v nadmořské výšce 448 metrů.\n\nPoprvé jsou Dolní Lomany v historických textech zmiňovány v roce 1181.\n\nDolní Lomany jsou přímou součástí Františkových Lázní, se kterými zcela splývají. Prochází tudy však vedlejší silnice 21325 z Ostrohu.\n"}
{"id": "522396", "url": "https://cs.wikipedia.org/wiki?curid=522396", "title": "Horní Lomany", "text": "Horní Lomany\n\nHorní Lomany (česky dříve: \"Horní Lom,\" ) jsou vesnice, dnes místní část města Františkovy Lázně, okres Cheb, kraj Karlovarský. V roce 2011 zde žilo ve 264 domech 920 obyvatel. Vesnice tvoří s Františkovými Lázněmi jednotný celek.\n\nHorní Lomany se nacházejí jeden kilometr severozápadně od centra Františkových Lázní v nadmořské výšce 460 metrů.\n\nPrvní písemná zmínka o Horních Lomanech pochází z roku 1181. V letech 1921–1950 byly Horní Lomany samostatnou obcí, od roku 1950 se poté staly místní částí Františkových Lázní.\n\n\nHorní Lomany leží na křižovatce silnic I/64 a I/21. Vesnicí prochází železnice na trati 148. Zastávka zde však nenachází.\n\nNa místním železničním přejezdu zahynul v roce 1985 zpěvák Petr Sepéši.\n\n"}
{"id": "522398", "url": "https://cs.wikipedia.org/wiki?curid=522398", "title": "Krapice", "text": "Krapice\n\nKrapice (německy: \"Kropitz\") jsou vesnice, dnes místní část města Františkovy Lázně, okres Cheb, kraj Karlovarský. V roce 2011 zde žilo v 17 domech 54 obyvatel. Evidenční část Krapice tvoří dvě katastrální území, Krapice a Jedličná.\n\nKrapice se nacházejí přibližně 3 kilometry západně od Františkových Lázní v nadmořské výšce 372 metrů. Vesnicí protéká Slatinný potok.\n\nPoprvé jsou Krapice v historických textech zmiňovány v roce 1218. Mezi lety 1869 a 1930 část obce Horní Lomany. Poté mezi lety 1930–1950 samostatná obec a od roku 1961 část města Františkovy Lázně.\n\n\nKrapice leží u silnice 21323 vedoucí z Dolních Loman podél jezera Amerika zpět do Františkových Lázní.\n"}
{"id": "522399", "url": "https://cs.wikipedia.org/wiki?curid=522399", "title": "Slatina (Františkovy Lázně)", "text": "Slatina (Františkovy Lázně)\n\nSlatina (německy: \"Schlada\") je vesnice, dnes místní část města Františkovy Lázně, okres Cheb, kraj Karlovarský. V roce 2011 zde žilo ve 117 domech 440 lidí. S Františkovými Lázněmi tvoří jednotný celek.\n\nSlatina se nachází přibližně jeden kilometr jihojihovýchodně od centra Františkových Lázní v nadmořské výšce 450 metrů. Dnes s městem tvoří jednotný celek. Vesnicí protéká Slatinný potok.\n\nPoprvé je Slatina v historických textech zmiňována v roce 1224. Uvádí se, že jejími zakladateli byli členové kláštera ve Waldsassenu. Ti v roce 1268 prodali vesnici německým řádům v Chebu. Na konci 14. století se Slatina stala majetkem města Chebu.\n\nV roce 1600, při stavbě mostu přes Slatinný potok zde byl objeven minerální pramen. V roce 1874 zde byla postavena škola.\n\nMezi lety 1869 až 1930 byla Slatina samostatnou obcí. V roce 1950 se stala součástí Františkových Lázní.\n"}
{"id": "522400", "url": "https://cs.wikipedia.org/wiki?curid=522400", "title": "Žírovice", "text": "Žírovice\n\nŽírovice (dříve česky: \"Syrmice, Sirmice\", německy: \"Sirmitz\") jsou vesnice, dnes místní část města Františkovy Lázně, okres Cheb, kraj Karlovarský. V roce 2011 zde žilo ve 122 domech 354 obyvatel. K vesnici patří samota Seníky.\n\nŽírovice se nacházejí přibližně 3 kilometry severně od Františkových Lázní v nadmořské výšce 452 metrů. Vesnicí protéká Stodolský potok.\n\nPoprvé jsou Žírovice v historických textech zmiňovány v roce 1297. V roce 1869 byly Žírovice součástí obce Nový Drahov. Mezi lety 1880 a 1950 byly samostatnou obcí, a v roce 1961 se staly součástí Františkových Lázní.\n\n\nŽírovice leží u silnice 21312, odvětvující se ve Františkových Lázních ze silnice I/64 a vedoucí do Nového Drahova. U samoty Seníky se nachází železniční zastávka \"Žírovice-Seníky\" na trati 147.\n\nVe vsi se nachází tzv. Motýlí dům, kde je chováno mnoho druhů exotických motýlů. Nachází se zde také botanická zahrada, kde se motýli pohybují a kde se pro ně pěstuje potrava. Součástí tohoto zařízení je také infocentrum s možností zakoupení suvenýrů či dřevěné turistické známky.\n"}
{"id": "522402", "url": "https://cs.wikipedia.org/wiki?curid=522402", "title": "Hůrka (Libá)", "text": "Hůrka (Libá)\n\nHůrka (německy: \"Riehm či Riem\") je vesnice, dnes místní část obce Libá, okres Cheb, kraj Karlovarský. V roce 2011 zde žilo v 31 domech 108 obyvatel.\n\nHůrka se nachází přibližně 2,5 kilometru jihovýchodně od Libé a 12 kilometrů severozápadně od Chebu v nadmořské výšce 525 metrů. Vesnicí protéká Lesní potok.\n\nPoprvé je Hůrka v historických textech zmiňována v roce 1370. Mezi lety 1869–1930 byla Hůrka součástí samostatné obce Dubina, která byla po druhé světové válce opuštěna a později srovnána se zemí kvůli její lokaci v zakázaném pásmu. Od roku 1950 je Hůrka místní částí obce Libá a součástí jejího katastru jsou zaniklé obce Dobrošov, Lužná (Sorkov) a Pomezná.\n\n\nDo Hůrky vede silnice 21320/21321.\n"}
{"id": "522404", "url": "https://cs.wikipedia.org/wiki?curid=522404", "title": "Avital", "text": "Avital\n\nAvital ( אֲבִיטַל, Avital) je vesnice typu mošav v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jihovýchodní části zemědělsky intenzivně obdělávaného Jizre'elského údolí nadaleko od okraje pohoří Gilboa, v nadmořské výšce 70 metrů. Západně od vesnice prochází vádí Nachal Gilboa.\n\nVesnice je situována 30 kilometrů jihozápadně od Galilejského jezera, 25 kilometrů západně od řeky Jordánu, cca 5 kilometrů jižně od města Afula, cca 73 kilometrů severovýchodně od centra Tel Avivu a cca 40 kilometrů jihovýchodně od centra Haify. Avital obývají Židé, přičemž osídlení v tomto regionu je ryze židovské. Výjimkou jsou vesnice Sandala a Mukejbla cca 4 kilometry jižním směrem, které obývají izraelští Arabové.\n\nMošav leží 5 kilometrů severně od Zelené linie, která odděluje Izrael od okupovaného Západního břehu Jordánu.\n\nAvital je na dopravní síť napojen pomocí severojižního tahu dálnice číslo 60 a východozápadního tahu lokální silnice číslo 675.\n\nAvital byl založen v roce 1953 jako součást bloku plánovitě zřizovaných zemědělských vesnic Ta'anach – חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Avital leží v nejvýchodnější z těchto tří skupin, společně s vesnicemi Prazon a Mejtav a střediskovou obcí Merkaz Ja'el.\n\nK založení mošavu došlo 2. června 1953 a jeho prvními obyvateli byli židovští přistěhovalci z Íránu a Turecka. Šlo o první vesnici založenou v bloku Ta'anach a její pracovní název zněl Ta'anach Alef ('תענך א). Osadníci neměli předchozí zkušenosti s farmařením a museli projít zemědělským výcvikem. Ekonomika mošavu byla v prvních letech založen na chovu drůbeže, dobytka a pěstování zeleniny. Později populaci posílili Židé z Kurdistánu, kteří do té doby sídlili v nedalekém přistěhovaleckém táboře Ma'abarat Zir'in (מעברת זרעין) – situován poblíž dnešního kibucu Jizre'el v místech vysídlené arabské vesnice Zir'in.\n\nV současnosti je zemědělství stále částečným základem místní ekonomiky. Většina lidí ale za prací dojíždí mimo obec. V mošavu Avital funguje zdravotní středisko, obchod, synagoga a mikve.\n\nNázev vesnice doslova znamená „\"rosa je můj otec\"“, je to tradiční ženské jméno, vykládané jako „\"svěží\"“. Toto pojmenování bylo vybráno jako požehnání pro rosu (a déšť), které má přijít na místo prokleté králem Davidem ().\n\nObyvatelstvo mošavu Avital je smíšené, tedy sekulární i nábožensky založené. Podle údajů z roku 2014 tvořili naprostou většinu obyvatel v Avital Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 491 lidí. Během roku 2014 populace stoupla o 2,5 %.\n\n\n"}
{"id": "522406", "url": "https://cs.wikipedia.org/wiki?curid=522406", "title": "Hartoušov", "text": "Hartoušov\n\nHartoušov ( ) je vsí, dnes místní částí obce Nebanice (něm. \"Nebanitz\"), v okrese Cheb, kraji Karlovarském. V roce 2011 zde trvale žilo v 10 domech 30 obyvatel.\n\nHartoušov se nachází přibližně 2 kilometry severně od Nebanic a 10 kilometrů severovýchodně od města Chebu (něm. \"Eger\") v nadmořské výšce 442 metrů. V blízkosti vsi protéká říčka Plesná (něm. \"Fleißenbach\").\n\nPoprvé je Hartoušov v historických textech zmiňován v roce 1281 jako \"Hartussenrewt\". Někdy je také uváděn rok 1251. Podoba názvu Hartissenreuth se objevuje až roku 1491 a označení Hartessenreuth bylo používáno v letech 1847 až 1945. Ves ležela na křižovatce historické obchodní trasy z Chebu do Prahy a staré cesty z Chebu do Lubů (něm. \"Schönbach\"). O historii Hartoušova není mnoho zpráv. Z archivních materiálů vyplývá, že ves během své existence často měnila majitele. Roku 1388 je zmiňován jako jeden z prvních vlastníků hartoušovského panství Cunrat z Grünu. V 15. století zde získávají tři dvorce chebské klarisky a později zde spravovali své majetky také chebští dominikáni či samotné město Cheb. Když roku 1850 vznikaly samosprávné obce, byl Hartoušov přičleněn k obci Nebanice, kam také docházely zdejší děti do školy.\n\nV Hartoušově dříve stávaly dvě kaple. První, pocházející ze 17. století, stála na návsi vedle dnes již neexistujícího stavení č.p. 1. Druhá byla vystavěno okolo roku 1800 při odbočce bývalé cesty do Chotíkova (něm. \"Kotigau\"). Od roku 1722 až do počátku 20. století patřil Hartoušov do nebanické farnosti. Neboť jsou Nebanice blíže, navštěvovali hartoušovští tamní kostel i po roce 1905, kdy byla ves přiřazena k farnímu kostelu v Milhostově (něm. \"Mühlessen\"). V roce 1911 byla v Hartoušově zřízena trafostanice, která byla napojena na vysokonapěťové vedení elektrárny v Aši. Z Hartoušova byl proud veden dále do Kynžvartu (něm. \"Königswart\") a zároveň jím bylo zásobeno i několik přilehlých vsí. Dům s trafostanicí patří dnes k několika málo dochovaným stavbám ve vsi. Ty ostatní společně s kapličkami nepřečkaly vyhnání svých majitelů na konci druhé světové války a následné socialistické hospodářství.\n\n\nHartoušov leží na křižovatce dvou silnic; 21222 mezi Nebanicemi a Milhostovem a 21217 mezi Třebení (něm. \"Trebendorf\") a Kaceřovem.\n\n\n"}
{"id": "522409", "url": "https://cs.wikipedia.org/wiki?curid=522409", "title": "Horní Ves (Třebeň)", "text": "Horní Ves (Třebeň)\n\nHorní Ves (německy: \"Oberndorf\") je vesnice, dnes místní část obce Třebeň, okres Cheb, kraj Karlovarský. V roce 2011 zde trvale žilo 11 obyvatel.\n\nHorní Ves se nachází přibližně 2 kilometry západně od Třebeně a 7 kilometrů severně od Chebu v nadmořské výšce 428 metrů. Vesnicí protéká Doubský potok.\n\nPrvní písemná zmínka o vesnici pochází z roku 1279. Byly zde nalezeny pozůstatky tvrze ze 14. století. Mezi lety 1869-1978 byla Horní Ves součástí Třebeně. Poté se stala v roce 1979 částí Františkových Lázních a od roku 1990 je opět součástí obce Třebeň.\n\n\nHorní Vsí prochází silnice 21217 z Františkových Lázní do Třebeně, odvětvující se ze silnice I/64.\n"}
{"id": "522411", "url": "https://cs.wikipedia.org/wiki?curid=522411", "title": "Nový Drahov", "text": "Nový Drahov\n\nNový Drahov () je vesnice, dnes místní část obce Třebeň, okres Cheb, kraj Karlovarský. V roce 2011 zde trvale žilo 43 obyvatel. V roce 1995 byla zdejší lidová architektura uznána za vesnickou památkovou rezervaci. Nový Drahov je součástí Svazku obcí Kamenné Vrchy.\n\nNový Drahov se nachází přibližně 1,5 kilometru severoseverozápadně od Třebeně a 10 kilometrů severně od Chebu v nadmořské výšce 438 metrů. Vesnicí protéká Stodolský potok a okolo železniční zastávky Vonšovský potok.\n\nPrvní písemná zmínka o vesnici pochází z roku 1272. Mezi lety 1869–1950 byl Nový Drahov samostatnou obcí. V letech 1961–1978 byl součástí obce Třebeň. Poté se od roku 1979 do roku 1990 stal součástí Františkových Lázní, ale od roku 1990 spadá opět pod Třebeň.\n\n\nDo Nového Drahova je možné dostat se po silnici 21312 odbočující ve Františkových Lázních ze silnice I/64 a vedoucí přes Žírovice, či silnicí 21310 z Třebeně.\nDo Nového Drahova jezdí vlaky Českých drah z Chebu.\n\n"}
{"id": "522412", "url": "https://cs.wikipedia.org/wiki?curid=522412", "title": "Povodí (Třebeň)", "text": "Povodí (Třebeň)\n\nPovodí (německy: \"Ensenbruck\") je vesnice, dnes místní část obce Třebeň, okres Cheb, kraj Karlovarský. V roce 2011 zde trvale žilo 18 obyvatel.\n\nPovodí se nachází přibližně 3 kilometry severovýchodně od Třebeně a 12 kilometrů severovýchodně od Chebu v nadmořské výšce 428 metrů. Vesnicí protéká potok Sázek.\n\nPrvní písemná zmínka o vesnici pochází z roku 1292. V roce 1869 bylo Povodí částí obce Nový Drahov, mezi lety 1880–1950 částí obce Dvorek. Mezi lety 1961–1978 se Povodí stalo součástí Třebeně, ale už v roce 1979 spadalo pod Františkovy Lázně. Mezi lety 1980–1997 se v záznamech Povodí neuvádí jako místní část žádné obce a od roku 1998 spadá opět pod Třebeň.\n\n\nNejlepší cestou do Povodí je silnice 21231 vedoucí z Třebeně do Milhostova. Další možností je odbočka u Lesinky ze silnice 21217 z Třebeně do Hartoušova na silnici 2132.\n"}
{"id": "522415", "url": "https://cs.wikipedia.org/wiki?curid=522415", "title": "Vokov (Třebeň)", "text": "Vokov (Třebeň)\n\nVokov () je téměř zaniklá vesnice, spíše samota, dnes místní část obce Třebeň, okres Cheb, kraj Karlovarský. V roce 2011 zde trvale žil jeden obyvatel.\n\nVokov se nachází na levém břehu řeky Ohře, přibližně 4,5 kilometru jihovýchodně od Třebeně a 7 kilometrů severovýchodně od Chebu v nadmořské výšce 423 metrů.\n\nPrvní písemná zmínka o vesnici pochází z roku 1216. Z roku 1261 pochází zmínka o místní tvrzi, která byla zničena v 17. století. Dodnes po ní zůstal málo patrný val. V roce 1549 se zde narodil Johan Lohelius, který se stal později pražským arcibiskupem. Od roku 1666 se stal Vokov chebským majetkem.\n\nV dnešní době se zde nachází pouze jeden využívaný zemědělský dvůr, dva domy, kaple a socha sv. Jana Nepomuckého. Na levé straně silnice ve směru k Lesině se nachází trosky jiného zemědělského stavení. V blízkosti byla před několika lety vytvořena štěrkovna.\n\nV letech 1869–1978 část Třebeně, v letech 1978–1980 součást Františkových Lázní. Mezi lety 1980–1997 se v záznamech Vokov neuvádí jako místní část žádné obce a od roku 1998 spadá opět pod Třebeň.\n\n\nVokov se rozprostírá nepravidelně po obou stranách silnice 21226. Vede tudy železnice na trati 146, ale zastávka se zde nenachází.\n"}
{"id": "522416", "url": "https://cs.wikipedia.org/wiki?curid=522416", "title": "Mýtinka (Vojtanov)", "text": "Mýtinka (Vojtanov)\n\nMýtinka (německy: \"Rossenreuth\") je malá vesnice, dnes místní část obce Vojtanov, okres Cheb, kraj Karlovarský. V roce 2011 zde trvale žilo 14 obyvatel.\n\nMýtinka se nachází přibližně 3 kilometry jihozápadně od Vojtanova a 11 kilometrů severozápadně od Chebu v nadmořské výšce 513 metrů. Vesnicí protéká Stodolský potok.\n\nPoprvé je Mýtinka v historických textech zmiňována v roce 1395. V letech 1869–1921 byla částí obce Horní Lomany, poté od roku 1930 do roku 1975 částí obce Poustka. V roce 1976 se Mýtinka stala součástí Františkových Lázní, a od roku 1990 spadá jako místní část pod obec Vojtanov.\nMýtinka leží přímo u silnice I/64 (vpravo ve směru na Aš).\n"}
{"id": "522418", "url": "https://cs.wikipedia.org/wiki?curid=522418", "title": "Zelený Háj", "text": "Zelený Háj\n\nZelený Háj (německy: \"Hagengrün\") je malá vesnice, dnes místní část obce Vojtanov, okres Cheb, kraj Karlovarský. V roce 2011 zde trvale žili čtyři obyvatelé.\n\nZelený Háj se nachází přibližně 1,5 kilometru jihozápadně od Vojtanova a 13 kilometrů severozápadně od Chebu v nadmořské výšce 520 metrů.\n\nPoprvé je Zelený Háj v historických textech zmiňován v roce 1309. V letech 1869–1976 byl částí Vojtanova, poté se stal na krátkou dobu (1976–1980) částí Františkových Lázní. Mezi lety 1980–1991 nebyl v záznamech veden jako část žádné obce a od roku 1992 opět spadá pod Vojtanov.\n\n\nZelený Háj je nejlépe dostupný ze silnice I/64, z křižovatky u obce Poustka a dále po silnici 02114. Další možností je stejná cesta z druhé strany z Vojtanova. Silnice je zde však velmi úzká. Okolo vesničky prochází železnice na trati 148, zastávka zde ale není. V blízkosti se však nachází zastávka \"Vojtanov-obec\".\n"}
{"id": "522421", "url": "https://cs.wikipedia.org/wiki?curid=522421", "title": "Lenka Lagronová", "text": "Lenka Lagronová\n\nLenka Lagronová (* 22. září 1963, Brno) je česká dramatička.\n\nPo maturitě na brněnském gymnáziu vystudovala učitelství pro 1. stupeň a výtvarnou výchovu na Pedagogické fakultě UJEP v Brně a poté dramaturgii na DAMU v Praze (1986–1991). Své první hry napsala již během studií na DAMU a některé z nich se dočkaly uvedení ve školním divadle DISK. Po studiích kromě spolupráce s režisérem Petrem Léblem nikdy jako dramaturg nepůsobila. (Spolu s Petrem Léblem např. adaptovala Stroupežnického hru uváděnou v Divadle Na zábradlí pod názvem \"Naši naši furianti\", 1994.)\n\nPřelomem v jejím životě i tvorbě se stalo v roce 1997 složení řeholních slibů čistoty, chudoby a poslušnosti.\n\nJejí hra \"Terezka\" obdržela Cenu Alfréda Radoka za hru roku 1997. Rozhlasová hra \"Vstaň, prosím tě\" získala v roce 1999 v soutěži Českého rozhlasu cenu za debut a v roce 2002 pak získala Čestné uznání v soutěži Prix Bohemia.\n\nVětšina her Lenky Lagronové byla v Česku uvedena, některé z nich jsou přeloženy a jsou uváděny v zahraničí.\n\n\n\n\n"}
{"id": "522422", "url": "https://cs.wikipedia.org/wiki?curid=522422", "title": "Mejtav (mošav)", "text": "Mejtav (mošav)\n\nMejtav ( מֵיטָב, Meitav, v oficiálním seznamu sídel Metav) je vesnice typu mošav v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jihovýchodní části zemědělsky intenzivně obdělávaného Jizre'elského údolí nadaleko od okraje pohoří Gilboa, v nadmořské výšce 70 metrů. Západně od vesnice prochází vádí Nachal Gilboa.\n\nVesnice je situována 30 kilometrů jihozápadně od Galilejského jezera, 25 kilometrů západně od řeky Jordánu, cca 7 kilometrů jižně od města Afula, cca 72 kilometrů severovýchodně od centra Tel Avivu a cca 40 kilometrů jihovýchodně od centra Haify. Mejtav obývají Židé, přičemž osídlení v tomto regionu je ryze židovské. Výjimkou jsou vesnice Sandala a Mukejbla cca 3 kilometry jižním směrem, které obývají izraelští Arabové.\n\nMošav leží 4 kilometry severně od Zelené linie, která odděluje Izrael od okupovaného Západního břehu Jordánu.\n\nMejtav je na dopravní síť napojen pomocí severojižního tahu dálnice číslo 60 a východozápadního tahu lokální silnice číslo 675.\n\nMejtav byl založen v roce 1954 jako součást bloku plánovitě zřizovaných zemědělských vesnic Ta'anach - חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Mejtav leží v nejvýchodnější z těchto tří skupin, společně s vesnicemi Prazon a Avital a střediskovou obcí Merkaz Ja'el.\n\nPrvními obyvateli mošavu Mejtav byli židovští přistěhovalci z Íránu a Kurdistánu. Šlo o jednu z prvních vesnic založených v bloku Ta'anach a její pracovní název zněl Ta'anach Gimel ('תענך ג). Osadníci neměli předchozí zkušenosti s farmařením a museli projít zemědělským výcvikem. Mošav postupně dosáhl ekonomické soběstačnosti.\n\nVesnice má přátelské vztahy s nedalekými arabskými vesnicemi Sandala a Mukejbla. Problémy ovšem činilo sousedství s palestinskými oblasti Západního břehu Jordánu okolo města Dženín. Zejména během 90. let 20. století. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nEkonomika obce je již jen zčásti založena na zemědělství. Velká část lidí dojíždí za prací mimo mošav. V mošavu funguje zdravotní středisko, obchod, synagoga a mikve. Předškolní péče o děti a základní škola je v střediskové obci Merkaz Ja'el.\n\nObyvatelstvo mošavu Mejtav je smíšené, tedy sekulární i nábožensky založené. Podle údajů z roku 2014 tvořili naprostou většinu obyvatel v Mejtav Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 461 lidí. Během roku 2014 populace stoupla o 2,4 %.\n\n\n"}
{"id": "522430", "url": "https://cs.wikipedia.org/wiki?curid=522430", "title": "Ajuda (palác)", "text": "Ajuda (palác)\n\nKrálovský palác v Ajudě je rezidence v klasicistním stylu obývaná portugalskou královskou rodinou v 19. století. Po vzniku První portugalské republiky v roce 1910 zde vzniklo Historické muzeum.\n\nPalác se rozkládá na místě, kde se dříve nacházela dřevěná budova, postavená králem Josefem I. ve čtvrti Ajuda portugalského hlavního města Lisabonu. Ta byla postavena po zničení královského paláce Ribera při zemětřesení v roce 1755, které srovnalo se zemí celý Lisabon a při kterém zahynulo přes 100.000 lidí.\n\nChatrná konstrukce dřevěné stavby Josefa I. byla totálně zničena při požáru v roce 1794, za panování královny Marie I. Poté královna a následně i její syn král Jan VI. nechali vystavět v centru Lisabonu sídlo dvora. Architektem projektu byl Manuel Caetano de Sousa, který navrhl palác v pozdním barokně-rokokovém stylu.\n\nV roce 1802 projekt přešel do rukou portugalského architekta José de Costa e Silva a italského architekta Francisca Javiera Fabriho, kteří změnili styl paláce na klasicistní.\n\nÚtěk královské rodiny v roce 1807 do Brazílie před Napoleonovým vojskem zapříčinil výrazné zpoždění projektu. Po návratu rodiny do země pokračovala stavba pod dohledem Antónia Francisca Rosy, ovšem z nedostatku financí musel být původní stavební záměr zredukován.\n\nTeprve až za panování krále Ludvíka I., syna královny Marie II., se palác stal centrem soukromého života královské rodiny a portugalského královského dvora. Po smrti krále Ludvíka I. v roce 1889 zde měla sídlo královna-vdova Marie Pia Savojská, které se dříve sama podílela na výzdobě interiérů. V tomto období architekt Possidónio da Silva provedl změny na hlavním průčelí.\n\nS vyhlášením Portugalské republiky v roce 1910 vzniklo z paláce veřejnosti otevřené historické muzeum, v němž lze spatřit styl života portugalské královské rodiny koncem 19. století.\n"}
{"id": "522431", "url": "https://cs.wikipedia.org/wiki?curid=522431", "title": "Halové mistrovství Evropy v atletice 1984", "text": "Halové mistrovství Evropy v atletice 1984\n\n15. Halové mistrovství Evropy v atletice se konalo ve švédském Göteborgu ve dnech 3. března - 4. března 1984 v hale Scandinavium. V též hale se konalo halové ME již v roce 1974 a v roce 2013 se zde uskuteční XXXII. ročník halového mistrovství Evropy. \n\nMedailové pořadí ovládla poprvé a naposledy v historii šampionátu československá výprava, která vybojovala šest zlatých a dvě stříbrné a bronzové medaile. \n\n"}
{"id": "522432", "url": "https://cs.wikipedia.org/wiki?curid=522432", "title": "Theodor Innitzer", "text": "Theodor Innitzer\n\nTheodor Johann Innitzer (25. prosince 1875, Vejprty, Rakousko-Uhersko – 9. října 1955, Vídeň, Rakousko) byl vídeňský arcibiskup a rakouský kardinál římskokatolické církve českého původu.\n\nTheodor Innitzer se narodil ve Vejprtech v Čechách na Kadaňsku v domě č. 362 v rodině zdejšího měšťana a prýmkaře (\"Posamentier\") Wilhelma Innitzera a jeho manželky Marie, rozené Seidlové, dcery zdejšího důlního zaměstnance a měšťana z domu č. 242. Po ukončení obecné a měšťanské školy se nakrátko stal učněm v textilní továrně, kde pracoval jeho otec. V letech 1890 až 1898 studoval na gymnáziu v Kadani.\n\nRoku 1898 vstoupil do vídeňského kněžského semináře a roku 1902 byl vysvěcen na kněze. V roce 1906 získal Innitzer doktorát z teologie. V letech 1908 až 1911 působil na Vídeňské univerzitě, a v letech 1928–1929 byl jejím rektorem. Roku 1929 se Innitzer stal ministrem sociálních záležitostí v třetí vládě kancléře Johanna Schobera. V roce 1932 se stal vídeňským arcibiskupem a roku 1933 kardinálem.\n\nInnitzer měl blízko k předním rakouským politikům, zejména k Engelbertu Dollfußovi a Kurtu Schuschniggovi, jejichž autoritativní austrofašistická vláda se odvolávala na sociální učení římskokatolické církve, jak je v té době formulovala např. encyklika Quadragesimo anno papeže Pia XI.. V r. 1933 Innitzer akceptoval nahrazení demokratického režimu autoritářským, i když se po občanské válce v únoru 1934 pokoušel u kancléře Dollfuße neúspěšně intervenovat za sociálně demokratické předáky, kteří byli odsouzeni k trestu smrti. Po atentátu na Dollfuße, spáchaném rakouskými nacisty, Innitzer vyjádřil lítost slovy: \"„Musel snášet bolestivá muka našeho Pána, obklopen nepřáteli.“\" Innitzerovy kritiky nacismu si v následujících letech všímal i zahraniční tisk.\n\nPo anšlusu Rakouska v březnu 1938 ovšem Innitzer vyjádřil spokojenost, že anšlus proběhl hladce a obešel se bez ztrát na životech. Toto vyjádření bylo pochopeno jako souhlas s nastolením nacistického režimu. Spolu s ním vyjádřili souhlas s připojením k Německu i ostatní rakouští biskupové, výjimkou byl linecký biskup Johannes Maria Gföllner, který nepodepsal společný pastýřský list a poukázal na skutečnost, že anšlus je porušením vatikánsko-rakouského konkordátu. Kardinál Eugenio Pacelli, pozdější papež Pius XII., požádal Innitzera, aby o všem osobně podal zprávu do Vatikánu. Jakmile se Pacelli setkal s Innitzerem, dal mu najevo, že byl výrokem pobouřen. Oba kardinálové se dohodli, že Innitzer změní své původní prohlášení, což také udělal.\n\nV dubnu téhož roku, na počest Hitlerových narozenin, vtrhlo několik nacistů, převážně příslušníků Hitlerjugend, do Innitzerova kardinálského sídla. Ačkoli Innitzer úpěnlivě prosil, aby nic neničili, bylo kardinálovo sídlo z velké části vypleněno.\n\nBěhem druhé světové války byl Innitzer kritický vůči antisemitské a rasistické politice nacistů proti vídeňským židům, a také proti Romům.\n\nTheodor Innitzer zemřel roku 1955 ve věku 79 let ve Vídni.\n\nArcidiecéze vídeňská každoročně uděluje Cenu kardinála Innitzera vědcům a učencům v oborech \" životní dílo\", \"duchovní věda\", \"přírodní věda\" a \"publicistika\".\n"}
{"id": "522435", "url": "https://cs.wikipedia.org/wiki?curid=522435", "title": "Prazon", "text": "Prazon\n\nPrazon ( פְּרָזוֹן, též Perazon) je vesnice typu mošav v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jihovýchodní části zemědělsky intenzivně obdělávaného Jizre'elského údolí nadaleko od okraje pohoří Gilboa, v nadmořské výšce 75 metrů. Západně od vesnice prochází vádí Nachal Gilboa.\n\nVesnice je situována 30 kilometrů jihozápadně od Galilejského jezera a 25 kilometrů západně od řeky Jordánu, cca 7 kilometrů jižně od města Afula, cca 72 kilometrů severovýchodně od centra Tel Avivu a cca 40 kilometrů jihovýchodně od centra Haify. Prazon obývají Židé, přičemž osídlení v tomto regionu je ryze židovské. Výjimkou jsou vesnice Sandala a Mukejbla cca 3 kilometry jižním směrem, které obývají izraelští Arabové.\n\nMošav leží 4 kilometry severně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nPrazon je na dopravní síť napojen pomocí severojižního tahu dálnice číslo 60 a východozápadního tahu lokální silnice číslo 675.\n\nPrazon byl založen v roce 1953 jako součást bloku plánovitě zřizovaných zemědělských vesnic Ta'anach – חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Prazon leží v nejvýchodnější z těchto tří skupin, společně s vesnicemi Mejtav a Avital a střediskovou obcí Merkaz Ja'el.\n\nPrvními obyvateli mošavu Prazon byli židovští přistěhovalci z Íránu a Kurdistánu, kteří do té doby sídlili v přistěhovaleckém táboře Ma'abarat Mansi (במעברת מנסי) poblíž Megida. Šlo o druhou z vesnic založených v bloku Ta'anach a její pracovní název zněl Ta'anach Bet ('תענך ב). Po první dva roky žili osadnící v provizorních příbytcích, než začala výstavba zděných domů.\n\nBěhem ekonomických potíží v 80. letech 20. století byly rozpuštěny kolektivní rysy hospodaření mošavu. Ekonomika obce je nyní zčásti založena na zemědělství (60 farem), část lidí dojíždí za prací mimo Prazon. Předškolní péče o děti a základní škola je v střediskové obci Merkaz Ja'el. V mošavu funguje zdravotní středisko, obchod, synagoga a mikve.\n\nObyvatelstvo mošavu Prazon je smíšené, tedy sekulární i nábožensky založené. Podle údajů z roku 2014 tvořili naprostou většinu obyvatel v Prazon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 312 lidí. Během roku 2014 populace klesla o 1,6 %.\n\n\n"}
{"id": "522437", "url": "https://cs.wikipedia.org/wiki?curid=522437", "title": "Josef I. Portugalský", "text": "Josef I. Portugalský\n\nJosef I. Portugalský (portugalsky \"José Francisco António Inácio Norberto Agostinho de Bragança\"), zvaný \"Reformátor\", (6. června 1714 – 24. února 1777) byl portugalským králem od roku 1750 do své smrti.\n\nDom José se narodil v Lisabonu v roce 1714 jako třetí syn portugalského krále Jana V. a jeho manželky arcivévodkyně Marie Anny Habsburské (1683–1754), dcery římského císaře Leopolda I. Měl staršího bratra Petra (nezaměňovat s dalším synem Jana V., který dostal rovněž jméno Petr), který však zemřel ve dvou letech věku, což učinilo z Josefa následníka trůnu. Z otcovy strany byl vnukem krále Petra II. a královny Marie Žofie Falcko-Neuburské, z matčiny strany pak vnukem římského císaře Leopolda I. a jeho ženy Eleonory Magdaleny Falcko-Neuburské. Jeho babičky byly sestry, dcery kurfiřta Filipa Viléma Falcko-Neuburského, zatímco jeho dědové byli bratranci.\n\nV roce 1729 se oženil se španělskou princeznou Marianou Viktorií, dcerou krále Filipa V. a jeho druhé ženy Alžběty Farnese. Pouto se Španělskem bylo velmi těsné, tím spíš, že Josef byl bratrem ženy budoucího španělského krále Ferdinanda VI., Marie Barbary. Jeho žena Mariana Viktorie byla milovnicí hudby a lovu. Z manželství vzešly čtyři dcery:\n\n\nJosef I. byl oddaný katolík a milovník opery. Na portugalský trůn nastoupil ve svých 35 letech po smrti svého otce a téměř bezprostředně poté předal moc do rukou Sebastião José de Carvalho e Melo, známějšího spíše pod jménem \"markýz de Pombal\".\nMocný markýz Pombal měl pod dohledem všechny aspekty politiky ekonomické, sociální i koloniální, s cílem učinit z Portugalska opět vážného soupeře ostatních evropských mocností, stejně jako zabezpečit jeho vlastní moc. Nezdařené spiknutí šlechty, jež mělo za cíl zavraždit krále a markýze, dovolilo markýzovi vyhnat v roce 1759 z Portugalska jezuity, čímž vedle konfiskace církevního majetku získal i kontrolu nad veřejným školstvím. Následně Josef zavedl řadu ekonomických opatření, které lze označit jako dirigismus.\n\nZa vlády Josefa I., na svátek Všech svatých 1. listopadu 1755, došlo ke katastrofálnímu zemětřesení, následovanému tsunami, které zničilo hlavní město Lisabon a při němž zahynulo více než 100 000 lidí. U Josefa se v důsledku zemětřesení rozvinula silná klaustrofobie a již nikdy se necítil dobře pobývaje mezi čtyřmi stěnami. Proto přesídlil dvůr do nákladného komplexu stanů v pahorcích u obce Ajuda u Lisabonu, v místě současného paláce Ajuda. Hlavní město bylo za vysokých nákladů kompletně rekonstruováno podle směrnic markýze de Pombal.\n\nJosef I. měl čtyři dcery, ale žádného mužského potomka, měl však také mladšího bratra Petra; stál tak před volbou, zda má trůn zdědit jeho nejstarší dcera Marie, nebo jeho mladší bratr Petr. Z dynastických důvodů se tedy 6. června 1760 Petr oženil se svou neteří Marií I. Portugalskou. Jejich sňatek, pro který z důvodu blízké příbuznosti bylo nutno získat papežský dispens, vyloučil všechny pochybnosti o následnictví.\n\nV roce 1774 se stal král Josef I. v důsledku duševní choroby nezpůsobilým vládnout a regentkou se stala jeho žena Mariana Viktorie; politicky byla tato změna bezvýznamná, neboť skutečnou vládu nadále držel v rukou markýz de Pombal. Josef I. zemřel 14. února 1777. Po jeho smrti na trůn nastoupila jeho dcera Marie a její manžel, Josefův bratr Petr, se stal spoluvladařem jako Petr III.\n\nŽelezná vláda markýze de Pombal skončila a řada antiklerikálních reforem, které za vlády Josefa I. realizoval s cílem modernizovat zemi, byla vzata zpět.\n\n\n"}
{"id": "522440", "url": "https://cs.wikipedia.org/wiki?curid=522440", "title": "Fontenay", "text": "Fontenay\n\nFontenay může být:\n\n\n"}
{"id": "522441", "url": "https://cs.wikipedia.org/wiki?curid=522441", "title": "Merkaz Ja'el", "text": "Merkaz Ja'el\n\nMerkaz Ja'el někdy jen Ja'el (: מרכז יעל, : Merkaz Ya'el, v oficiálním seznamu sídel Ya'el) je vesnice typu společná osada (\"jišuv kehilati\") v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jihovýchodní části zemědělsky intenzivně obdělávaného Jizre'elského údolí nadaleko od okraje pohoří Gilboa, v nadmořské výšce 73 metrů. Západně od vesnice prochází vádí Nachal Gilboa.\n\nObec je situována 30 kilometrů jihozápadně od Galilejského jezera, 25 kilometrů západně od řeky Jordánu, cca 6 kilometrů jižně od města Afula, cca 72 kilometrů severovýchodně od centra Tel Avivu a cca 40 kilometrů jihovýchodně od centra Haify. Merkaz Ja'el obývají Židé, přičemž osídlení v tomto regionu je ryze židovské. Výjimkou jsou vesnice Sandala a Mukejbla cca 4 kilometry jižním směrem, které obývají izraelští Arabové.\n\nVesnice leží 5 kilometrů severně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nMerkaz Ja'el je na dopravní síť napojen pomocí severojižního tahu dálnice číslo 60 a východozápadního tahu lokální silnice číslo 675.\n\nMerkaz Ja'el byl založen v roce 1960 jako součást bloku plánovitě zřizovaných zemědělských vesnic Ta'anach (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Merkaz Ja'el je střediskovou obcí pro okolní mošavy Mejtav a Avital a Prazon.\n\nSídlí zde zařízení předškolní péče o děti a základní škola. Obyvatelé pracují ve službách, částečně v zemědělství, část z nich za prací dojíždí.\n\nObyvatelstvo Merkaz Ja'el je sekulární. Podle údajů z roku 2008 tvořili naprostou většinu obyvatel v Merkaz Ja'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o velmi malé sídlo vesnického typu se stagnující populací. K 31. prosinci 2008 zde žilo 46 lidí. Pro rok 2009 zde statistický výkaz neuvádí počet obyvatel.)\n\n\n"}
{"id": "522451", "url": "https://cs.wikipedia.org/wiki?curid=522451", "title": "Dvora (mošav)", "text": "Dvora (mošav)\n\nDvora ( דְּבוֹרָה, Dvora, v oficiálním seznamu sídel Devora) je vesnice typu mošav v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jižní části zemědělsky intenzivně obdělávaného Jizre'elského údolí, v nadmořské výšce 68 metrů. Západně od obce prochází potok Kišon, do kterého od jihozápadu ústí vádí Nachal Zavdon a Nachal Ta'anach.\n\nVesnice je situována 35 kilometrů jihozápadně od Galilejského jezera, 28 kilometrů západně od řeky Jordánu, cca 6 kilometrů jižně od města Afula, cca 70 kilometrů severovýchodně od centra Tel Avivu a cca 40 kilometrů jihovýchodně od centra Haify. Dvoru obývají Židé, přičemž osídlení v tomto regionu je ryze židovské. Výjimkou jsou vesnice Sandala a Mukejbla cca 5 kilometry jihovýchodním směrem, které obývají izraelští Arabové.\n\nMošav leží 3 kilometry severně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nDvora je na dopravní síť napojena pomocí severojižní lokální silnice číslo 6724 a východozápadního tahu lokální silnice číslo 675.\n\nDvora byla založena v roce 1956 jako součást bloku plánovitě zřizovaných zemědělských vesnic Ta'anach - חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Dvora leží v prostřední z těchto tří skupin, společně s vesnicemi Barak a Adirim a střediskovou obcí Merkaz Chever. Tato skupina bývá někdy nazývána Chever.\n\nPrvními obyvateli mošavu byli židovští přistěhovalci z Maroka, přesněji z regionu okolo města Marrákeš. Ti se ještě před odchodem do Izraele zorganizovali do skupiny, která chtěla založit zemědělskou komunitu. Zpočátku byli osadníci závislí na školení a plánování prováděném Židovskou agenturou. V prvním roce se vesničané zaměřovali na pěstování tabáku a zeleniny. Pak se na vlastní žádost ekonomicky osamostatnili, jako první přistěhovalecká osada v tomto regionu.\n\nMístní ekonomika je stále zčásti založena na zemědělství. Většina obyvatel ale za prací dojíždí mimo obec. V obci fungují zařízení předškolní péče o děti a sportovní areály.\n\nObyvatelstvo mošavu Dvora je sekulární. Podle údajů z roku 2014 tvořili naprostou většinu obyvatel v Dvora Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 219 lidí. Během roku 2014 populace stoupla o 1,9 %.\n\n\n"}
{"id": "522455", "url": "https://cs.wikipedia.org/wiki?curid=522455", "title": "Adirim", "text": "Adirim\n\nAdirim ( אַדִּירִים‎‎, Adirim, v oficiálním seznamu sídel Addirim) je vesnice typu mošav v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jižní části zemědělsky intenzivně obdělávaného Jizre'elského údolí, v nadmořské výšce 70 metrů. Západně od obce prochází potok Kišon, do kterého od jihozápadu ústí vádí Nachal Zavdon a Nachal Ta'anach.\n\nVesnice je situována 35 kilometrů jihozápadně od Galilejského jezera, 28 kilometrů západně od řeky Jordánu, cca 6 kilometrů jižně od města Afula, cca 70 kilometrů severovýchodně od centra Tel Avivu a cca 40 kilometrů jihovýchodně od centra Haify. Adirim obývají Židé, přičemž osídlení v tomto regionu je ryze židovské. Výjimkou jsou vesnice Sandala a Mukejbla cca 5 kilometry jihovýchodním směrem, které obývají izraelští Arabové.\n\nMošav leží 3 kilometry severně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nAdirim je na dopravní síť napojen pomocí severojižní lokální silnice číslo 6724 a východozápadního tahu lokální silnice číslo 675.\n\nAdirim byl založen v roce 1956 jako součást bloku plánovitě zřizovaných zemědělských vesnic Ta'anach – חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Adirim leží v prostřední z těchto tří skupin, společně s vesnicemi Barak a Dvora a střediskovou obcí Merkaz Chever. Tato skupina bývá někdy nazývána Chever.\n\nK založení osady došlo 20. února 1956 a byla to první vesnice v bloku Chever. Prvními obyvateli mošavu byli židovští přistěhovalci z venkovských a horských regionů Maroka v pohoří Atlas, kteří předtím pobývali nějaký čas v přistěhovaleckém táboře v Bejt Še'an. Osadníci se zpočátku zaměřovali na pěstování zeleniny a později i na živočišnou výrobu a produkci mléka.\n\nVedení mošavu v nejbližší budoucnosti plánuje stavební expanzi vesnice. Místní ekonomika je stále zčásti založena na zemědělství. Většina obyvatel ale za prací dojíždí mimo obec. V obci fungují zařízení předškolní péče o děti a sportovní areály.\n\nObyvatelstvo mošavu Adirim je sekulární. Podle údajů z roku 2014 tvořili naprostou většinu obyvatel v Adirim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 259 lidí. Během roku 2014 populace stoupla o 6,6 %.\n\n\n"}
{"id": "522458", "url": "https://cs.wikipedia.org/wiki?curid=522458", "title": "Piaggio Ape", "text": "Piaggio Ape\n\nPiaggio Ape je malý tříkolový užitkový automobil, jež je používán převážně v Itálii, hlavně pod San Marinem, ale i v Německu došel k oblibě hlavně na jihu. V Itálii je používán zmrzlináři, kteří z něj rozdávají zmrzlinu.\n\n"}
{"id": "522459", "url": "https://cs.wikipedia.org/wiki?curid=522459", "title": "Vlastimil Bubník", "text": "Vlastimil Bubník\n\nVlastimil Bubník (18. března 1931 Kelč – 6. ledna 2015 Brno) byl český hokejista a fotbalista. V obou sportech reprezentoval Československo a hrál za brněnské kluby. Od roku 1997 je členem Síně slávy IIHF a v roce 2008 byl uveden do Síně slávy českého hokeje. Od roku 1976 byla jeho manželkou Hana Bubníková (rozená Machatová) a jeho tchánem byl Oldřich Machat.\n\nVlastimil Bubník se zúčastnil čtyř zimních olympiád, v roce 1952 (4. místo), 1956 (5. místo; byl zde také vlajkonošem československé výpravy), 1960 (4. místo) a 1964. Na své poslední olympiádě v Innsbrucku získal bronzovou medaili. Na olympiádách zaznamenal 36 kanadských bodů, což překonal až Teemu Selänne na ZOH 2010. Na mistrovstvích světa hrál v letech 1952–1956, 1960–1961 a 1963–1964 a získal třikrát bronz a jednou stříbro. V roce 1997 ho IIHF zařadila do své Síně slávy. Nastoupil celkem ke 127 mezistátním utkáním, v nichž vstřelil 121 gólů.\n\nNa klubové úrovni vybojoval v dresu brněnského týmu (zpočátku Rudé hvězdy, později ZKL Brno) v letech 1955–1958 a 1960–1966 všech 11 titulů mistra republiky. Tohoto počtu titulů dosáhli kromě Bubníka v Brně ještě Bronislav Danda, Ladislav Olejník, František Mašlaň, Rudolf Scheuer a František Vaněk.\n\nFotbal hrál za Královo Pole (1943–1953), Rudou hvězdu Brno (1953–1962), poté po fúzi s Rudou hvězdou Brno za TJ Spartak ZJŠ Brno (1962–1966) a TJ ZKL Brno (1964–1965).\n\nV československé nejvyšší soutěži nastoupil ke 103 utkáním, vsítil 32 branky (1957–1961 za Rudou hvězdu Brno: 69 / 26, 1962–1966 za Zbrojovku: 34 / 6). Ve druhé fotbalové lize hrál 5 sezon za Rudou hvězdu Brno (1953–1956, 1961/62), během nichž vstřelil 40 branek. Druhou ligu hrál i za Královo Pole a ZKL Brno. V sezoně 1959/60 byl nejlepším střelcem Rudé hvězdy Brno v lize. Ve fotbalové lize docílil jednoho hattricku – 19. května 1959 do sítě Tatranu Prešov. Nastoupil k 5 utkáním evropských pohárů, docílil 3 branek (PVP 1960/61: 3 / 2 za Rudou hvězdu Brno, Veletržní pohár 1966/67: 2 / 1 za Spartak ZJŠ Brno).\n\nVlastimil Bubník nastoupil i k 11 reprezentačním utkáním, v nichž vsítil čtyři góly. Na Mistrovství Evropy ve fotbale 1960 získal bronz. V utkání o třetí místo proti domácí Francii vstřelil branku. Mohl se zúčastnit i mistrovství světa v roce 1962, ale dal přednost studiu.\n\n\n"}
{"id": "522461", "url": "https://cs.wikipedia.org/wiki?curid=522461", "title": "Barak (mošav)", "text": "Barak (mošav)\n\nBarak ( בָּרָק, Barak, v oficiálním seznamu sídel Baraq) je vesnice typu mošav v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jižní části zemědělsky intenzivně obdělávaného Jizre'elského údolí, v nadmořské výšce 70 metrů. Jižně a západně od vesnice prochází potok Kišon, do kterého od jihozápadu ústí vádí Nachal Zavdon.\n\nVesnice je situována 35 kilometrů jihozápadně od Galilejského jezera, 28 kilometrů západně od řeky Jordánu, cca 6 kilometrů jižně od města Afula, cca 70 kilometrů severovýchodně od centra Tel Avivu a cca 40 kilometrů jihovýchodně od centra Haify. Barak obývají Židé, přičemž osídlení v tomto regionu je ryze židovské. Výjimkou jsou vesnice Sandala a Mukejbla cca 5 kilometry jihovýchodním směrem, které obývají izraelští Arabové.\n\nMošav leží 3 kilometry severně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nBarak je na dopravní síť napojen pomocí severojižní lokální silnice číslo 6724 a východozápadního tahu lokální silnice číslo 675.\n\nBarak byl založen v roce 1956 jako součást bloku plánovitě zřizovaných zemědělských vesnic Ta'anach - חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Barak leží v prostřední z těchto tří skupin, společně s vesnicemi Adirim a Dvora a střediskovou obcí Merkaz Chever. Tato skupina bývá někdy nazývána Chever.\n\nK založení osady došlo 19. srpna 1956. Prvními obyvateli mošavu byli členové organizace ha-Bonim přistěhovalí z Maroka. Vesnice vznikala v době, kdy vrcholila Suezská krize. Část obyvatel se obávala blízkosti hranic tehdejšího Jordánského království. Zpočátku v obci chyběla elektřina a cesty. V zimě byla hlavní komunikace v mošavu pokryta bahnem.\n\nV mošavu Barak je k dispozici zdravotní středisko, sportovní areály, obchod, synagoga a mikve.\n\nObyvatelstvo mošavu Barak je smíšené, tedy sekulární i nábožensky založené. Podle údajů z roku 2014 tvořili naprostou většinu obyvatel v Barak Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací, která ale po roce 2008 narůstá. K 31. prosinci 2014 zde žilo 419 lidí. Během roku 2014 populace stoupla o 0,7 %.\n\n\n"}
{"id": "522468", "url": "https://cs.wikipedia.org/wiki?curid=522468", "title": "Rogers Arena", "text": "Rogers Arena\n\nRogers Arena (pro soutěže ZOH 2010 Canada Hockey Place, až do července 2010 General Motors Place, zkráceně GM Place nebo Garáž), je moderní víceúčelová hala, která stojí ve čtvrti Downtown ve Vancouveru, Kanada. Je vhodná nejen pro pořádání sportovních událostí, ale i pro kulturní a zábavní akce, koncerty, a další. V Rogers Arena se konaly zápasy v ledním hokeji ZOH 2010, a po dobu her byla přejmenována na Canada Hockey Place. Provoz haly sponzoruje firma Rogers Communications.\n\nPočet míst pro diváky se mění podle druhu akce. Pro lední hokej je kapacita 18 810, pro basketbal 19 700.\n\nV aréně je 88 luxusních apartmánů, 12 restaurací a 2 195 klubových sedadel.\n\n\n"}
{"id": "522469", "url": "https://cs.wikipedia.org/wiki?curid=522469", "title": "Merkaz Chever", "text": "Merkaz Chever\n\nMerkaz Chever ( מֶרְכַּז חֶבֶר, Merkaz Hever, v oficiálním seznamu sídel Hever) je vesnice typu společná osada (\"jišuv kehilati\") v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jižní části zemědělsky intenzivně obdělávaného Jizre'elského údolí, v nadmořské výšce 69 metrů. Západně od obce prochází potok Kišon, do kterého od jihozápadu ústí vádí Nachal Zavdon a Nachal Ta'anach.\n\nVesnice je situována 35 kilometrů jihozápadně od Galilejského jezera, 28 kilometrů západně od řeky Jordánu, cca 6 kilometrů jižně od města Afula, cca 70 kilometrů severovýchodně od centra Tel Avivu a cca 40 kilometrů jihovýchodně od centra Haify. Merkaz Chever obývají Židé, přičemž osídlení v tomto regionu je ryze židovské. Výjimkou jsou vesnice Sandala a Mukejbla cca 5 kilometry jihovýchodním směrem, které obývají izraelští Arabové.\n\nObec leží 3 kilometry severně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nMerkaz Chever je na dopravní síť napojen pomocí severojižní lokální silnice číslo 6724 a východozápadního tahu lokální silnice číslo 675.\n\nMerkaz Chever byl založen v roce 1958 jako součást bloku plánovitě zřizovaných zemědělských vesnic Ta'anach – חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází čtvrtá vesnice, jež plní střediskové funkce. Merkaz Chever leží v prostřední z těchto tří skupin a je střediskovou obcí pro vesnice Adirim, Dvora a Barak. Tato skupina bývá někdy nazývána Chever.\n\nObec poskytuje některé střediskové funkce pro okolní vesnice, zejména v oblasti školství a zdravotní péče. V minulosti poskytovala i společné služby farmářům jednotlivých mošavů, ale po ekonomické krizi mošavů koncem 20. století byla organizace farmářských aktivit decentralizována.\n\nS tím, jak upadala původní koordinace aktivit v rámci celé skupiny vesnic Chever se Merkaz Chever stávala postupně samostatnou zemědělskou obcí, která prošla stavební expanzí. Vyrostlo zde v první etapě 90 nových domů. V obci je k dispozici zdravotní středisko, plavecký bazén, sportovní areály, obchod a synagoga. Dále je tu základní škola a zařízení předškolní péče o děti.\n\nObyvatelstvo Merkaz Chever je smíšené, tedy sekulární i nábožensky založené. Podle údajů z roku 2014 tvořili naprostou většinu obyvatel v Merkaz Chever Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 399 lidí. Během roku 2014 populace stoupla o 1,3 %.\n\n\n"}
{"id": "522471", "url": "https://cs.wikipedia.org/wiki?curid=522471", "title": "Medailové pořadí na Letních olympijských hrách 1968", "text": "Medailové pořadí na Letních olympijských hrách 1968\n\nToto je medailové pořadí zemí na Letních olympijských hrách 1968, které se konaly v hlavním městě Mexika, Ciudad de México, od 12. října 1968 do 27. října 1968. Těchto her se zúčastnilo 5530 sportovců ze 112 zemí ve 172 disciplínách ve 20 sportech.\n\nToto je kompletní tabulka počtu medailí udělených na Letních olympijských hrách 1968 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522472", "url": "https://cs.wikipedia.org/wiki?curid=522472", "title": "Voda na Měsíci", "text": "Voda na Měsíci\n\nVoda na Měsíci je voda, která se v současné době nachází na Měsíci. Na povrchu Měsíce se voda v tekutém stavu nemůže vyskytovat, protože by se rychle rozložila působením slunečního záření na vodík a kyslík. Voda na Měsíci by se však mohla vyskytovat ve formě ledu, který by se zachoval ve stínu některých kráterů poblíž měsíčních pólů. Voda nebo hydroxylová skupina OH může být také vázána v měsíčních horninách v nízkých koncentracích dokonce na různých místech měsíčního povrchu. Voda se na Měsíc mohla dostat z komet a asteroidů, které dopadly na Měsíc.\n\nDůkazy, že by se zde opravdu vodní led mohl nacházet, přinesla v listopadu 2009 sonda LCROSS, která detekovala hydroxilovou skupinu OH v materiálu vyvrženém dopadem raketového stupně Centaur na povrch Měsíce. V srpnu 2018 NASA poprvé potvrdila vodní led na povrchu Měsíce na měsíčních pólech. Nejvíce vodního ledu se nachází v okolí jižního pólu v kráterech. \n\n"}
{"id": "522473", "url": "https://cs.wikipedia.org/wiki?curid=522473", "title": "Aššur-nirárí IV.", "text": "Aššur-nirárí IV.\n\nAššur-nirárí IV. (dosl. \"[Bože] Aššure, přijdi na pomoc\") byl král Asýrie v tzv. středoasyrském období. Nastoupil na trůn roku 1019 př. n. l. jako právoplatný dědic svého otce Salmanassara II. Z období jeho vlády se nezachovaly žádné informace, řadí se tak k asyrskému „období temna“. Vládl 6 let a roku 1013 př. n. l. na asyrský trůn usedl jeho strýc Aššur-rabi II.\n\n"}
{"id": "522476", "url": "https://cs.wikipedia.org/wiki?curid=522476", "title": "Medailové pořadí na Letních olympijských hrách 1972", "text": "Medailové pořadí na Letních olympijských hrách 1972\n\nToto je medailové pořadí zemí na Letních olympijských hrách 1972, které se konaly v Mnichově v Západním Německu od 26. srpen 1972 do 11. září 1972. Těchto her se zúčastnilo 7113 sportovců ze 122 zemí ve 195 disciplínách ve 21 sportech.\n\nToto je kompletní tabulka počtu medailí udělených na Letních olympijských hrách 1972 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522477", "url": "https://cs.wikipedia.org/wiki?curid=522477", "title": "Krásná umění", "text": "Krásná umění\n\nKrásná umění (\"fine arts\", \"schöne Künste\", \"beaux-arts\") je souhrnné označení pro takové umělecké projevy, které byly vytvořeny z důvodů estetických nebo konceptuálních. Nespadá sem tedy užité umění. Nejčastěji se dnes pojem krásná umění používá pro označení vizuálních uměleckých děl nebo performancí, kam typicky spadají malba, sochařství, hudba, tanec, divadlo, architektura, fotografie, grafická díla. V užším slova smyslu se pojem krásná umění někdy vztahuje na umění výtvarné. Typické je používání výrazu krásná umění (fine arts) v tomto smyslu v anglickojazyčném prostředí. \n\nZ historického hlediska zahrnoval pojem krásná umění pouze malbu, sochařství, architekturu a rytectví. Výtvarné projevy doprovází člověka od úsvitu dějin. Potřeba umělecky se projevovat je v člověku velice silná a projevuje se i ve stavech extrémní nouze jako jsou válečné útrapy, vězení apod. \n\nKrásná umění jsou nesmírně silným komunikačním nástrojem a jsou také takto využívána. Tuto jejich funkci s oblibou využívala církev, šlechta i vládci jako odznak svého vlivu a moci.\n"}
{"id": "522478", "url": "https://cs.wikipedia.org/wiki?curid=522478", "title": "Medailové pořadí na Letních olympijských hrách 1976", "text": "Medailové pořadí na Letních olympijských hrách 1976\n\nToto je medailové pořadí zemí na Letních olympijských hrách 1976, které se konaly v Montrealu v Kanadě od 17. července 1976 do 1. srpna 1976. Těchto her se zúčastnilo 6106 sportovců z 92 zemí ve 203 disciplínách ve 21 sportech.\n\nToto je kompletní tabulka počtu medailí udělených na Letních olympijských hrách 1976 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522479", "url": "https://cs.wikipedia.org/wiki?curid=522479", "title": "Medailové pořadí na Letních olympijských hrách 1980", "text": "Medailové pořadí na Letních olympijských hrách 1980\n\nToto je medailové pořadí zemí na Letních olympijských hrách 1980, které se konaly v Moskvě v Sovětském svazu od 19. července 1980 do 3. srpna 1980. Těchto her se zúčastnilo 5179 sportovců z 80 zemí ve 203 disciplínách v 21 sportech.\n\nToto je kompletní tabulka počtu medailí udělených na Letních olympijských hrách 1980 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522480", "url": "https://cs.wikipedia.org/wiki?curid=522480", "title": "Gadiš", "text": "Gadiš\n\nGadiš ( גָּדִישׁ, Gadish) je vesnice typu mošav v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jižní části zemědělsky intenzivně obdělávaného Jizre'elského údolí, v nadmořské výšce 66 metrů. Východně od obce prochází potok Kišon, do kterého od západu ústí vádí Nachal Ta'anach.\n\nVesnice je situována 35 kilometrů jihozápadně od Galilejského jezera, 30 kilometrů západně od řeky Jordánu, cca 6 kilometrů jihozápadně od města Afula, cca 70 kilometrů severovýchodně od centra Tel Avivu a cca 37 kilometrů jihovýchodně od centra Haify. Gadiš obývají Židé, přičemž osídlení v tomto regionu je ryze židovské. 5 kilometrů jihozápadním směrem ale začíná hornatá oblast podél Vádí Ara, kterou obývají izraelští Arabové.\n\nMošav leží 2 kilometry severovýchodně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nGadiš je na dopravní síť napojen pomocí lokální silnice číslo 675.\n\nGadiš byl založen v roce 1956 jako součást bloku plánovitě zřizovaných zemědělských vesnic Ta'anach – חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Gadiš leží v nejzápadnější z těchto tří skupin, společně s vesnicemi Mle'a a Nir Jafe a střediskovou obcí Merkaz Omen.\n\nPrvními obyvateli mošavu byli Židé přistěhovalí z Maroka, pro které tu bylo rozparcelováno 60 zemědělských usedlostí. Zpočátku se osada potýkala s ekonomickými a sociálními problémy. Obyvatelé neměli zkušenosti se zemědělstvím. V 80. letech 20. století se hospodářské problémy vyostřily během krize mošavů.\n\nV lednu 2003 během druhé intifády zemřel jeden obyvatel vesnice při teroristickém útoku. Infiltrace ze Západního břehu ale ustala po dokončení bezpečnostní bariéry.\n\nV obci funguje synagoga. Základní škola je v střediskové obci Merkaz Omen. Ekonomika je zčásti založena na zemědělství, část obyvatel dojíždí za prací mimo obec.\n\nObyvatelstvo mošavu Gadiš je sekulární. Podle údajů z roku 2014 tvořili naprostou většinu obyvatel v Gadiš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 388 lidí. Během roku 2014 populace stoupla o 1,0 %.\n\n\n"}
{"id": "522483", "url": "https://cs.wikipedia.org/wiki?curid=522483", "title": "Medailové pořadí na Letních olympijských hrách 1984", "text": "Medailové pořadí na Letních olympijských hrách 1984\n\nToto je medailové pořadí zemí na Letních olympijských hrách 1984, které se konaly v Los Angeles ve Spojených státech amerických od 28. července 1984 do 12. srpna 1984. Těchto her se zúčastnilo 6797 sportovců ze 140 zemí ve 221 disciplínách v 23 sportech.\n\nToto je kompletní tabulka počtu medailí udělených na Letních olympijských hrách 1984 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522484", "url": "https://cs.wikipedia.org/wiki?curid=522484", "title": "Medailové pořadí na Letních olympijských hrách 1988", "text": "Medailové pořadí na Letních olympijských hrách 1988\n\nToto je medailové pořadí zemí na Letních olympijských hrách 1988, které se konaly v Soulu v Jižní Koreji od 17. září 1988 do 2. říjen 1988. Těchto her se zúčastnilo 8465 sportovců ze 159 zemí ve 263 disciplínách ve 27 sportech.\n\nToto je kompletní tabulka počtu medailí udělených na Letních olympijských hrách 1988 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522486", "url": "https://cs.wikipedia.org/wiki?curid=522486", "title": "Mle'a", "text": "Mle'a\n\nMle'a ( מְלֵאָה‎‎, Mle'a, v oficiálním seznamu sídel Mele'a) je vesnice typu mošav v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jižní části zemědělsky intenzivně obdělávaného Jizre'elského údolí, v nadmořské výšce 67 metrů. Západně od obce prochází vádí Nachal Oz, do kterého tu od jihu ústí vádí Nachal Rimonim.\n\nVesnice je situována 35 kilometrů jihozápadně od Galilejského jezera, 30 kilometrů západně od řeky Jordánu, cca 6 kilometrů jihozápadně od města Afula, cca 70 kilometrů severovýchodně od centra Tel Avivu a cca 37 kilometrů jihovýchodně od centra Haify. Mle'u obývají Židé, přičemž osídlení v tomto regionu je ryze židovské. 5 kilometrů jihozápadním směrem ale začíná hornatá oblast podél Vádí Ara, kterou obývají izraelští Arabové.\n\nMošav leží 2 kilometry severovýchodně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nMle'a je na dopravní síť napojena pomocí lokální silnice číslo 675.\n\nMle'a byla založena v roce 1956 jako součást bloku plánovitě zřizovaných zemědělských vesnic Ta'anach - חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Mle'a leží v nejzápadnější z těchto tří skupin, společně s vesnicemi Gadiš a Nir Jafe a střediskovou obcí Merkaz Omen.\n\nPrvními obyvateli mošavu byli Židé přistěhovalí ze severní Afriky (z Maroka). Šlo o 70 rodin, které sem byly přivedeny ihned po vylodění v Izraeli. V tu dobu zde ale bylo k dispozici jen 60 domů. 10 rodin se proto přesunulo do sousedního mošavu Gadiš. Zpočátku se osadníci zaměřovali na pěstování zeleniny, postupně se přesouvaly i k jiným zemědělským aktivitám. Kvůli ekonomickým a sociálním potížím ale velká část obyvatel po prvním roce vesnici opustila a byli doplněni o skupinu židovských přistěhovalců z Polska.\n\nV současnosti je jen menší část obyvatel vesnice aktivní v zemědělství. Většina lidí dojíždí za prací mimo obec.\n\nObyvatelstvo mošavu Mle'a je sekulární. Podle údajů z roku 2014 tvořili naprostou většinu obyvatel v Mle'a Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 374 lidí. Během roku 2014 populace stoupla o 3,9 %.\n\n\n"}
{"id": "522488", "url": "https://cs.wikipedia.org/wiki?curid=522488", "title": "Medailové pořadí na Letních olympijských hrách 1992", "text": "Medailové pořadí na Letních olympijských hrách 1992\n\nToto je medailové pořadí zemí na Letních olympijských hrách 1992, které se konaly v Barceloně ve Španělsku od 25. červenec 1992 do 9. srpen 1992. Těchto her se zúčastnilo 9956 sportovců ze 169 zemí v 286 disciplínách v 32 sportech.\n\nToto je kompletní tabulka počtu medailí udělených na Letních olympijských hrách 1992 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522492", "url": "https://cs.wikipedia.org/wiki?curid=522492", "title": "Medailové pořadí na Letních olympijských hrách 1996", "text": "Medailové pořadí na Letních olympijských hrách 1996\n\nToto je medailové pořadí zemí na Letních olympijských hrách 1996, které se konaly v Atlantě ve Spojených státech amerických od 19. červenec 1996 do 4. srpen 1996. Těchto her se zúčastnilo 10281 sportovců ze 197 zemí ve 271 disciplínách ve 26 sportech.\n\nToto je kompletní tabulka počtu medailí udělených na Letních olympijských hrách 1996 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522493", "url": "https://cs.wikipedia.org/wiki?curid=522493", "title": "Medailové pořadí na Letních olympijských hrách 2000", "text": "Medailové pořadí na Letních olympijských hrách 2000\n\nToto je medailové pořadí zemí na Letních olympijských hrách 2000, které se konaly v Sydney v Austrálii od 15. září 2000 do 1. října 2000. Těchto her se zúčastnilo 10651 sportovců ze 199 zemí v 300 disciplínách ve 28 sportech.\n\nToto je kompletní tabulka počtu medailí udělených na Letních olympijských hrách 2000 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522494", "url": "https://cs.wikipedia.org/wiki?curid=522494", "title": "Gertruda Saská (1030–1113)", "text": "Gertruda Saská (1030–1113)\n\nGertruda Saská (1028/1030 Schweinfurt – 4. srpna 1113 Veurne) byla hraběnkou holandskou a flanderskou.\n\nGertruda byla dcerou saského vévody Bernarda II. z dynastie Billungů a Eiliky ze Schweinfurtu. Zřejmě roku 1050 se provdala za holandského hraběte Florise. Hrabě Floris zahynul roku 1061 v konfliktu s Ekbertem Míšeňským. Ovdovělá Gertruda se stala regentkou nezletilého syna Dětřicha a po dvou letech vdovství, kdy musela odolávat snaze utrechtského biskupa o získání západního Fríska, se znovu provdala za Roberta, mladšího syna flanderského hraběte. Robert vzal obranu statků do svých rukou.\n\nRobertův otec zemřel roku 1067 a flanderským hrabětem se stal starší bratr Balduin VI. Již po třech letech vlády zemřel a hrabství zdědil jeho syn Arnulf III. Robert se nehodlal smířit se situací a roku 1071 zvítězil nad synovcem a jeho spojenci v čele s francouzským králem v bitvě u Casselu. Arnulf v bitvě padl. Následujícího roku Robert jako novopečený hrabě uzavřel mír s francouzským králem, který znamenal uznání jeho titulu. Oba muži poté zpečetili své spojenectví proti Vilémovi Dobyvatelovi roku 1072 sňatkem krále Filipa s Robertovou vyženěnou dcerou Bertou Holandskou.\n\nGertruda přežila manžela o dvacet let a byla pohřbena ve flanderském městě Veurne.\n\n"}
{"id": "522495", "url": "https://cs.wikipedia.org/wiki?curid=522495", "title": "Medailové pořadí na Letních olympijských hrách 2004", "text": "Medailové pořadí na Letních olympijských hrách 2004\n\nToto je medailové pořadí zemí na Letních olympijských hrách 2004, které se konaly v Athénách v Řecku od 13. srpna 2004 do 29. srpna 2004. Těchto her se zúčastnilo 10625 sportovců z 201 zemí v 301 disciplínách ve 28 sportech.\n\nToto je kompletní tabulka počtu medailí udělených na Letních olympijských hrách 2004 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522498", "url": "https://cs.wikipedia.org/wiki?curid=522498", "title": "Projekce (vývoj)", "text": "Projekce (vývoj)\n\nProjekce popisuje vývoj nějakých ukazatelů, který je možný za nějakých předpokladů; obvykle jde o výsledek výpočtů.\n\nJe to důležitý pojem ve vědeckých textech popisujících možné cesty budoucího vývoje. V češtině se bez něj často nelze obejít v překladech dokumentů o změně klimatu, pokud nemají být zavádějící. Podrobnější definici v češtině viz překlad Glosáře Čtvrté hodnotící zprávy IPCC, odtud i hypertextové odkazy na pojmy související. \n\nProjekcí může být mnoho, nejde přitom o předpovědi. Jako předpověď lze vybrat takovou projekci, jejíž předpoklady se jeví nejpravděpodobnější. Nelze-li z různých souborů předpokladů takto vybrat, mluví se např. o projektovaných změnách: takových, jaké by mohly nastat, nikoliv takových, jaké nejspíše nastanou (pak by šlo o změny předpovídané).\n\n\n"}
{"id": "522499", "url": "https://cs.wikipedia.org/wiki?curid=522499", "title": "Medailové pořadí na Zimních olympijských hrách 1924", "text": "Medailové pořadí na Zimních olympijských hrách 1924\n\nToto je medailové pořadí zemí na Zimních olympijských hrách 1924, které se konaly v Chamonix ve Francii od 25. ledna 1924 do 5. února 1924. Těchto her se zúčastnilo 258 sportovců z 16 zemí v 16 disciplínách v 9 sportech.\n\nToto je kompletní tabulka počtu medailí udělených na Zimních olympijských hrách 1924 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522500", "url": "https://cs.wikipedia.org/wiki?curid=522500", "title": "Nir Jafe", "text": "Nir Jafe\n\nNir Jafe ( נִיר יָפֶה, Nir Yafeh, v oficiálním seznamu sídel Nir Yafe) je vesnice typu společná osada (\"jišuv kehilati\") v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jižní části zemědělsky intenzivně obdělávaného Jizre'elského údolí, v nadmořské výšce 61 metrů. Východně od obce prochází potok Kišon, na západní straně je to vádí Nachal Oz, které pak severně od vesnice ústí zleva do Kišonu.\n\nVesnice je situována 35 kilometrů jihozápadně od Galilejského jezera, 30 kilometrů západně od řeky Jordánu, cca 6 kilometrů jihozápadně od města Afula, cca 70 kilometrů severovýchodně od centra Tel Avivu a cca 37 kilometrů jihovýchodně od centra Haify. Nir Jafe obývají Židé, přičemž osídlení v tomto regionu je ryze židovské. 5 kilometrů jihozápadním směrem ale začíná hornatá oblast podél Vádí Ara, kterou obývají izraelští Arabové.\n\nObec leží 2 kilometry severovýchodně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nNir Jafe je na dopravní síť napojen pomocí lokální silnice číslo 675.\n\nNir Jafe byl založen v roce 1956 jako součást bloku plánovitě zřizovaných zemědělských vesnic Ta'anach – חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Nir Jafe leží v nejzápadnější z těchto tří skupin, společně s vesnicemi Gadiš a Mle'a a střediskovou obcí Merkaz Omen.\n\nPrvními obyvateli vesnice byli Židé přistěhovalí ze severní Afriky, z Tuniska, kteří se původně pokoušeli o ustavení zemědělské komunity ve své rodné zemi, ale po vyhlášení nezávislosti Tuniska odešli. Zpočátku čelila vesnice Nir Jafe ekonomickým a sociálním potížím. Někteří osadníci odešli do Francie. Původně šlo o kolektivní osadu typu mošav, která se pak transformovala na společnou osadu, bez kolektivních prvků v hospodaření.\n\nV Nir Jafe je 60 rodin, které se živí zemědělstvím a část dojíždí za prací mimo obec. V obci funguje synagoga, která je centrem společenského života. Kromě toho je zde k dispozici mateřská škola, sportovní areály, plavecký bazén. Vesnice nabízí stavební pozemky soukromým uchazečům o výstavbu.\n\nObyvatelstvo mošavu Nir Jafe je smíšené, tedy sekulární i nábožensky založené. Podle údajů z roku 2014 tvořili naprostou většinu obyvatel v Nir Jafe Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 664 lidí. Během roku 2014 populace stoupla o 3,3 %.\n\n\n"}
{"id": "522503", "url": "https://cs.wikipedia.org/wiki?curid=522503", "title": "Medailové pořadí na Zimních olympijských hrách 1928", "text": "Medailové pořadí na Zimních olympijských hrách 1928\n\nToto je medailové pořadí zemí na Zimních olympijských hrách 1928, které se konaly v St. Moritz ve Švýcarsku od 11. února 1928 do 19. února 1928. Těchto her se zúčastnilo 464 sportovců z 25 zemí ve 14 disciplínách v 6 sportech.\n\nToto je kompletní tabulka počtu medailí udělených na Zimních olympijských hrách 1928 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522504", "url": "https://cs.wikipedia.org/wiki?curid=522504", "title": "Medailové pořadí na Zimních olympijských hrách 1932", "text": "Medailové pořadí na Zimních olympijských hrách 1932\n\nToto je medailové pořadí zemí na Zimních olympijských hrách 1932, které se konaly v Lake Placid ve Spojených státech amerických od 4. února 1932 do 15. února 1932. Těchto her se zúčastnilo 251 sportovců ze 17 zemí ve 14 disciplínách ve 4 sportech.\n\nToto je kompletní tabulka počtu medailí udělených na Zimních olympijských hrách 1932 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522505", "url": "https://cs.wikipedia.org/wiki?curid=522505", "title": "Medailové pořadí na Zimních olympijských hrách 1936", "text": "Medailové pořadí na Zimních olympijských hrách 1936\n\nToto je medailové pořadí zemí na Zimních olympijských hrách 1936, které se konaly v Garmisch-Partenkirchen ve Německu od 6. února 1936 do 16. února 1936. Těchto her se zúčastnilo 646 sportovců z 28 zemí v 17 disciplínách v 4 sportech.\n\nToto je kompletní tabulka počtu medailí udělených na Zimních olympijských hrách 1936 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522506", "url": "https://cs.wikipedia.org/wiki?curid=522506", "title": "Medailové pořadí na Zimních olympijských hrách 1948", "text": "Medailové pořadí na Zimních olympijských hrách 1948\n\nToto je medailové pořadí zemí na Zimních olympijských hrách 1948, které se konaly v St. Moritz ve Švýcarsku od 30. ledna 1948 do 8. února 1948. Těchto her se zúčastnilo 669 sportovců z 28 zemí ve 22 disciplínách v 9 sportech.\n\nToto je kompletní tabulka počtu medailí udělených na Zimních olympijských hrách 1948 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522510", "url": "https://cs.wikipedia.org/wiki?curid=522510", "title": "Medailové pořadí na Zimních olympijských hrách 1952", "text": "Medailové pořadí na Zimních olympijských hrách 1952\n\nToto je medailové pořadí zemí na Zimních olympijských hrách 1952, které se konaly v Oslu ve Norsku od 14. února 1952 do 25. února 1952. Těchto her se zúčastnilo 694 sportovců ze 30 zemí v 22 disciplínách v 6 sportech.\n\nToto je kompletní tabulka počtu medailí udělených na Zimních olympijských hrách 1952 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522511", "url": "https://cs.wikipedia.org/wiki?curid=522511", "title": "Medailové pořadí na Zimních olympijských hrách 1956", "text": "Medailové pořadí na Zimních olympijských hrách 1956\n\nToto je medailové pořadí zemí na Zimních olympijských hrách 1956, které se konaly v Cortina d'Ampezzo v Itálii od 26. ledna 1956 do 5. února 1956. Těchto her se zúčastnilo 821 sportovců z 32 zemí ve 24 disciplínách ve 4 sportech.\n\nToto je kompletní tabulka počtu medailí udělených na Zimních olympijských hrách 1956 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522512", "url": "https://cs.wikipedia.org/wiki?curid=522512", "title": "Medailové pořadí na Zimních olympijských hrách 1960", "text": "Medailové pořadí na Zimních olympijských hrách 1960\n\nToto je medailové pořadí zemí na Zimních olympijských hrách 1960, které se konaly v Squaw Valley ve Spojených státech amerických od 18. února 1960 do 28. února 1960. Těchto her se zúčastnilo 665 sportovců z 30 zemí v 27 disciplínách ve 4 sportech.\n\nToto je kompletní tabulka počtu medailí udělených na Zimních olympijských hrách 1960 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522513", "url": "https://cs.wikipedia.org/wiki?curid=522513", "title": "Medailové pořadí na Zimních olympijských hrách 1964", "text": "Medailové pořadí na Zimních olympijských hrách 1964\n\nToto je medailové pořadí zemí na Zimních olympijských hrách 1964, které se konaly v Innsbrucku v Rakousku od 29. ledna 1964 do 9. února 1964. Těchto her se zúčastnilo 1091 sportovců z 36 zemí v 34 disciplínách v 6 sportech.\n\nToto je kompletní tabulka počtu medailí udělených na Zimních olympijských hrách 1964 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522515", "url": "https://cs.wikipedia.org/wiki?curid=522515", "title": "Medailové pořadí na Zimních olympijských hrách 1968", "text": "Medailové pořadí na Zimních olympijských hrách 1968\n\nToto je medailové pořadí zemí na Zimních olympijských hrách 1968, které se konaly v Grenoblu ve Francii od 25. ledna 1968 do 5. února 1968. Těchto her se zúčastnilo 1158 sportovců z 37 zemí v 35 disciplínách v 6 sportech.\n\nToto je kompletní tabulka počtu medailí udělených na Zimních olympijských hrách 1968 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522518", "url": "https://cs.wikipedia.org/wiki?curid=522518", "title": "Achad ha-Am", "text": "Achad ha-Am\n\nAšer Cvi Hirsch Ginsberg (: אשר צבי הירש גינצברג, žil 18. srpna 1856, Skvyra – 2. ledna 1927, Tel Aviv), známý pod svým hebrejským jménem a literárním pseudonymem Achad ha-Am (: אחד העם, doslova „Jeden z lidu,“ Genesis 26:10) byl židovský esejista a nejvýznamnější představitel duchovně-kulturního proudu sionismu.\n\nNarodil se do chasidské rodiny v carském Rusku a získal klasické ortodoxní vzdělání. Později však studoval v Berlíně, Vídni a Bruselu, kde ho ovlivnili angličtí myslitelé té doby. Patřil mezi příslušníky Chovevej Cijon (Milovníků Sijónu) a podle měj měl sionismus usiloval o přebudování země izraelské v „kulturní židovské centrum“. V tomto smyslu se zpočátku vyjadřoval kriticky k židovskému způsobu osidlování Palestiny a tvrdil, že Palestina, aby se mohla stát životaschopným židovským státem, musí být napřed budována jako kulturní židovské centrum. Například v souvislosti s budováním Hebrejské univerzity v jednom ze svých děl napsal: „Založení vlastní vysoké školy (…) nás přivede k našemu cíli blíže než sto zemědělských osad.“ Zdůrazňoval „morální, kulturní a duchovní prvky židovského nacionalismu.“ Zároveň ale „důrazně varoval před přezíravým a násilným chováním vůči Arabům, kterého se v Palestině začali někteří sionisté dopouštět.“ Podle jeho pojetí sionismu, měl tento ideový směr představovat „pokojné soužití a vzájemný respekt Židů a Arabů.“\n\nPrvní izraelský prezident Chajim Weizmann o něm jednou prohlásil: „Měl nejhlubší vliv na ruskožidovské studenty v Evropě (…) otištění jednoho z Achad ha-Amových článků bylo vždycky událostí prvního významu. Byl nekonečně čtěn a diskutován. Byl (…) tím, čím byl Gándhí pro mnoho Indů, tím čím byl Mazzini pro mladou Itálii o století dříve.“\n\nO jeho významnosti v sionistickém hnutí svědčí i to, že po něm a po Theodoru Herzlovi byly pojmenovány první ulice v Tel Avivu.\n\n"}
{"id": "522519", "url": "https://cs.wikipedia.org/wiki?curid=522519", "title": "Medailové pořadí na Zimních olympijských hrách 1972", "text": "Medailové pořadí na Zimních olympijských hrách 1972\n\nToto je medailové pořadí zemí na Zimních olympijských hrách 1972, které se konaly v Sapporu v Japonsku od 3. února 1972 do 13. února 1972. Těchto her se zúčastnilo 1106 sportovců z 35 zemí v 35 disciplínách v 6 sportech.\n\nToto je kompletní tabulka počtu medailí udělených na Zimních olympijských hrách 1972 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522523", "url": "https://cs.wikipedia.org/wiki?curid=522523", "title": "Medailové pořadí na Zimních olympijských hrách 1976", "text": "Medailové pořadí na Zimních olympijských hrách 1976\n\nToto je medailové pořadí zemí na Zimních olympijských hrách 1976, které se konaly v Innsbrucku ve Rakousku od 4. února 1976 do 15. února 1976. Těchto her se zúčastnilo 1123 sportovců z 37 zemí v 37 disciplínách v 6 sportech.\n\nToto je kompletní tabulka počtu medailí udělených na Zimních olympijských hrách 1976 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
