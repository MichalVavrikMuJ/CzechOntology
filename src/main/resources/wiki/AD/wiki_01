{"id": "369799", "url": "https://cs.wikipedia.org/wiki?curid=369799", "title": "Orel volavý", "text": "Orel volavý\n\nOrel volavý (\"Clanga clanga\", do roku 2014 \"Aquila clanga\") je středně velký orel z čeledi jestřábovitých, který je rozšířený především v Asii a východní Evropě. Živí se menšími savci, plazy, žábami a ptáky. IUCN ho vede jako zranitelný druh.\n\nJe to středně velký, kompaktní druh orla. Jeho základní barva je tmavohnědá, dospělí jedinci jsou velmi tmaví, z dálky se jeví téměř černí. Mladí jedinci mají bílé konce letek. Velmi se podobá orlu křiklavému, se kterým bývá často zaměňován, ale je poněkud větší, tmavší a má mohutnější zobák. Může být zaměněn i s orlem stepním, který je však celkově mohutnější, má oválné nozdry a delší žlutý pruh zobáku (orel volavý má kulaté nozdry). Orel volavý má na orla relativně malou hlavu. Rozpětí jeho křídel je mezi 153 a 185 cm. Samice váží od 2150 do 3200 g a samec 1600 až 2000 g. Výška těla se pohybuje od 59 do 75 cm.\n\nOrel volavý žije v nížinatých lesnatých oblastech, často blízko vodních zdrojů. Hnízdí na různých druzích stromů, výjimečně i na skalách nebo na zemi. Celkově je o jeho životě známo poměrně málo. Samice snáší v polovině května 1-3 vejce, na nichž sedí 42-44 dní. Mláďata se líhnou koncem června, oba rodiče se pak o ně na hnízdě starají až do konce srpna. O vzletná mláďata rodiče dále pečují 20-30 dní. Orel volavý se může křížit s orlem křiklavým, smíšené páry jsou poměrně běžné, počet hybridních jedinců může na některých místech dosáhnout více než 50 % (např. Bělorusko) celkové populace orlů volavých. Kříženci jsou dále plodní.\n\nKořist je velmi různorodá. Jedná se většinou o drobné savce, především hryzce, dále žáby, plazy, ptáky. Rád loví v koloniích hnízdních ptáků. Občas se přiživuje na mršinách. Krade kořist i jiným dravcům, především luňákovi hnědému.\n\nOblast hnízdění orla volavého se táhne v pásu od východní a severovýchodní Evropy až po východní Asii. Přeletové zóny a zimoviště mohou být v jižní, jihovýchodní a západní Asii, v severní a východní Africe a výjimečně i ve střední Evropě.\n\nCelková populace je odhadována na 5000-13 200 jedinců. Z toho žije 25-49 % v Evropě. Jedná se o velmi přibližná čísla, která je nutno dále zpřesnit.\n\nHlavní hrozbou pro čistotu druhu je křížení s orlem křiklavým, které místy dosahuje značného podílu na populaci. Zároveň to ale pomáhá celkovému růstu populace, neboť populace orla křiklavého je větší. Neví se přesně jak dlouho a v jakém rozsahu tato hybridizace funguje. Dalšími problémy jsou ničení životního prostředí, vyrušování, pytláctví, travičství a úmrtí v důsledku kontaktu s elektrickým vedením. Ptáci nesnesou dlouhodobý těsnější kontakt s lidmi a jejich hlučnými aktivitami.\n\nV ČR se orel volavý vyskytuje extrémně vzácně, jedná se o náhodné nepravidelné zálety jedinců.\n\n\n"}
{"id": "369801", "url": "https://cs.wikipedia.org/wiki?curid=369801", "title": "Buš (rozcestník)", "text": "Buš (rozcestník)\n\nBuš může být:\n\n\n"}
{"id": "369802", "url": "https://cs.wikipedia.org/wiki?curid=369802", "title": "Miroslav Parák", "text": "Miroslav Parák\n\nMiroslav Parák (4. dubna 1940 v Praze – 18. ledna 2003 v Chotěboři ) byl český malíř, čestný člen AVU Praha.\n\nNarodil se v Praze, od mládí žil v Chotěboři. V letech 1956–1959 studoval na Ústřední škole aranžérského dorostu ve Všešímech u Prahy.\nSoukromě pak pokračoval studiem krajinomalby. Hlavním námětem jeho tvorby bylo Chotěbořsko, Železné hory, Jadran i některé exotické motivy pod vlivem imprese.\n\nSvé oleje maloval na \"všem možném\" (lepené plátno, sololit, umakart, dřevotříska, karton...).\nBarevnost jeho děl je jemná, meditující, radostná i melancholická.\n\n"}
{"id": "369803", "url": "https://cs.wikipedia.org/wiki?curid=369803", "title": "Paovce hřivnatá", "text": "Paovce hřivnatá\n\nPaovce hřivnatá (\"Ammotragus lervia\") je druh z podčeledi kozy a ovce původem ze skal hor v Severní Africe. Bylo popsáno šest poddruhů. V původní domovině je k nalezení jen výjimečně, ale rozšířila se v Severní Americe, na jihu Evropy a jinde.\n\nPaovce hřivnatá má výšku, po ramena, 80 až 100 cm a váží 40 až 140 kg. Má písečně hnědou barvu, která s věkem tmavne, světlejší slabiny a tmavší pruh na zádech.\n\nPaovce hřivnatá se nachází v Severní Africe v Alžírsku, Tunisku, na severu Čadu, Egyptu, Libyi, na severu Mali, Mauritánii, Maroku (včetně Západní Sahary), Nigeru a Súdánu (západně od Nil a východně od Nilu v Red Sea Hills). V České republice se vyskytuje v okolí Plzně, kam se dostala únikem několika kusů z Plzeňské ZOO v roce 1976. Tam zcela zdivočela a v přírodě se i rozmnožuje.\nJe chována i v ZOO Brno nebo v ZOO Dvůr Králové.\n\n"}
{"id": "369811", "url": "https://cs.wikipedia.org/wiki?curid=369811", "title": "Libor Rouček", "text": "Libor Rouček\n\nLibor Rouček (* 4. září 1954 Kladno) je český politik ČSSD, počátkem 21. století poslanec Poslanecké sněmovny, v letech 2004–2014 také poslanec Evropského parlamentu.\n\nEmigroval v roce 1977 do Rakouska, kde v letech 1978 až 1984 studoval politické vědy a sociologii na Vídeňské univerzitě. Od roku 1980 působil jako dokumentátor v ústředí Sociálně demokratické strany Rakouska. V roce 1987 byl stipendistou na Smithsonian Institution ve Washingtonu. V letech 1988 až 1991 byl redaktorem Hlasu Ameriky, později jejím spolupracovníkem. V letech 1991 až 1992 byl zaměstnancem Královského institutu mezinárodních záležitostí v Londýně.\n\nV době vlády Miloše Zemana v letech 1998–2002 působil jako její mluvčí, předtím v roce 1998 byl mluvčím ČSSD. V letech 2003–2009 předsedal Zahraniční komisi ČSSD a v letech 2002-2006 byl místopředsedou středočeské ČSSD. Ve volbách v roce 2002 byl zvolen do poslanecké sněmovny za ČSSD (volební obvod Středočeský kraj). Byl místopředsedou sněmovního výboru pro evropskou integraci a místopředsedou zahraničního výboru. Ve sněmovně setrval do července 2004, kdy rezignoval na mandát.\n\nVe volbách roku 2004 byl totiž zvolen za Českou republiku do Evropského parlamentu. Zde byl členem frakce Skupina socialistů v Evropském parlamentu. Působil jako 1. místopředseda zahraničního výboru EP. Mandát obhájil ve volbách roku 2009. V červenci 2009 byl zvolen jedním z místopředsedů Evropského parlamentu a členem Výboru pro zahraniční věci. Ve volbách do Evropského parlamentu v roce 2014 kandidoval za ČSSD na 9. místě její kandidátky, což ze začátku kritizoval. Ve volbách neuspěl, stal se pouze v pořadí pátým náhradníkem (ačkoliv na kandidátce ČSSD získal třetí nejvyšší počet preferenčních hlasů).\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014), vyplývá následující:\n\nROUČEK, Libor: \"Můj a náš příběh\". Academia, Praha 2019. ISBN 978-80-200-3028-3\n\n"}
{"id": "369813", "url": "https://cs.wikipedia.org/wiki?curid=369813", "title": "Lubomír Zaorálek", "text": "Lubomír Zaorálek\n\nLubomír Zaorálek (* 6. září 1956 Ostrava) je český politik, v letech 2009 až 2018 místopředseda ČSSD, od ledna 2014 do prosince 2017 ministr zahraničních věcí ČR v Sobotkově vládě a od srpna 2019 ministr kultury ČR ve druhé Babišově vládě. Od roku 1996 zasedá v Poslanecké sněmovně Parlamentu. V letech 2002–2006 působil jako předseda dolní komory. Po sametové revoluci byl v lednu 1990 kooptován do Sněmovny lidu Federálního shromáždění za Občanské fórum, v níž setrval do červnových voleb téhož roku.\n\nV roce 1982 ukončil studium na Univerzitě Jana Evangelisty Purkyně v Brně, na Filozofické fakultě obory marxisticko-leninská filozofie a politická ekonomie. Podle svých slov se však přihlásil na obor „filosofie“ a k jeho přejmenování na „marxisticko-leninská filozofie a politická ekonomie“ došlo až během Zaorálkových studií. Během nich ve svých pracích, jak sám tvrdí, neobdivoval marxismus či leninismus, nýbrž se především zajímal o Tomáše Akvinského. Po ukončení studia pracoval v Československé televizi Ostrava jako dramaturg. Podílel se např. na seriálu \"Velké sedlo\". Od roku 1986 do 1989 byl zaměstnán u Československé socialistické strany. V listopadu 1989 patřil mezi spoluzakladatele Občanského fóra v Ostravě.\n\nJe rozvedený, do roku 2000 byla jeho manželkou Ilona Zaorálková. Jeho současnou partnerkou je bývalá moderátorka České televize Šárka Bednářová. Má tři děti. Jeho bývalým švagrem je bývalý ostravský primátor Petr Kajnar.\n\nProfesně byl k roku 1990 uváděn jako politický pracovník (v té době také začal přednášet v Ostravě), bytem Ostrava-Kunčice.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 113 - Ostrava II, Severomoravský kraj) jako bezpartijní poslanec, respektive poslanec za Občanské fórum. Ve federálním parlamentu zasedal do konce funkčního období, tedy do voleb roku 1990.\n\nV roce 1994 vstoupil do ČSSD v rámci vlny rozšiřování sociální demokracie o politiky menších levicových a liberálních stran. V ČSSD se dlouhodobě věnuje otázkám politické a sociální filozofie, problematice Moravskoslezského kraje, či zahraniční politice.\n\nVe volbách v roce 1996 byl zvolen do Poslanecké sněmovny Parlamentu České republiky za ČSSD a poslanecký mandát obhájil ve volbách roku 1998, volbách roku 2002, volbách roku 2006 i volbách roku 2010. V letech 2002–2006 byl předsedou Poslanecké sněmovny. V letech 2010 až 2013 působil jako 1. místopředseda Poslanecké sněmovny parlamentu České republiky a stínový ministr zahraničních věcí ČSSD. Je také předsedou představenstva Masarykovy demokratické akademie.\n\nVe volbách do Poslanecké sněmovny PČR v roce 2013 kandidoval v Moravskoslezském kraji jako lídr ČSSD a znovu získal poslanecký mandát. V lednu 2014 se stal kandidátem ČSSD na post ministra zahraničních věcí ve vládě Bohuslava Sobotky. Dne 29. ledna 2014 byl do této funkce jmenován.\nDne 29. dubna 2014 podepsal spolu se svým čínským protějškem Wang I prohlášení o prohloubení vzájemné politické a ekonomické spolupráce. V textu mimo jiné stojí, že \"\"Česká republika nepodporuje samostatnost Tibetu v jakékoliv formě\"\". To vyvolalo vlnu nevole zejména u opozičních pravicových stran. Zaorálek je autorem Prohlášení čtyř o územní celistvosti Čínské lidové republiky, které bylo podepsáno 18. října 2016 v reakci na setkání ministra kultury Hermana s tibetským duchovním vůdcem dalajlámou.\n\nNa 38. sjezdu ČSSD v březnu 2015 byl již po čtvrté zvolen místopředsedou strany, získal 526 hlasů. Tuto funkci obhájil i na 39. sjezdu ČSSD v Brně v březnu 2017. Hlas mu dalo 591 delegátů.\n\nKritizoval stavbu izraelských osad na Západním břehu Jordánu, tedy na území budoucího státu Palestina, které jsou z hlediska mezinárodního práva a OSN nelegální. Zaorálek uvedl, že „pokud dochází k pokračování osídlování oněch oblastí, které patří k palestinské autonomní správě a o kterých nebylo rozhodnuto, že by měly patřit k Izraeli, nebo je to dokonce často naopak, tak to je vlastně přímo torpédování toho procesu vytváření dvou samostatných států.“ \n\nV červnu 2016 odmítl označit masakr Arménů v Osmanské říši za genocidu a uvedl, že \"hodnocení, kdo za to nese zodpovědnost, bych ponechal především nezávislým historikům.\" Odsoudil politické čistky v Turecku, které zahájila turecká vláda po neúspěšném pokusu o vojenský převrat 15. července 2016. \n\nNa konferenci Prague European Summit v červnu 2017 hovořil o zločinech západních zemí v koloniální éře i v pozdější době a prohlásil, že lidé v zemích třetího světa si začínají s nárůstem vzdělání tyto zločiny více uvědomovat a to přispívá k protizápadním náladám v těchto zemích a k radikalizaci některých muslimů. Zaorálek připomněl Velké indické povstání proti britské koloniální nadvládě, zacházení s domorodci v Belgickém Kongu nebo Italské Libyi, válku v Alžírsku, válku ve Vietnamu nebo válku v Iráku. Podle Zaorálka „Stejně šokující jako rozsah těchto zločinů je to, jak rychle na ně Západ zapomněl.“\n\nZaorálek odmítl povinné kvóty na přerozdělování migrantů mezi členské státy Evropské unie. Podle Zaorálka mezi bohatými a chudšími členy EU existují velké rozdíly v životní úrovni a migranti, kteří přicházejí do Evropy z ekonomických důvodů, do chudších východních států EU nechtějí.\n\nVe volbách do Poslanecké sněmovny PČR v roce 2017 byl lídrem ČSSD v Moravskoslezském kraji. Po rezignaci Bohuslava Sobotky se v polovině června 2017 stal volebním lídrem ČSSD pro volby v roce 2017 a zároveň kandidátem strany na post premiéra. Získal 8 973 preferenčních hlasů a obhájil tak mandát poslance. Ve funkci ministra zahraničních věcí ČR setrval do 13. prosince 2017, kdy byl novým ministrem jmenován Martin Stropnický. V únoru 2018 skončil také ve funkci místopředsedy ČSSD. \n\nOd 15. prosince 2017 zastává funkci předsedy zahraničního výboru Poslanecké sněmovny Parlamentu ČR. Z této funkce vyzval v říjnu 2018 k potrestání Saúdské Arábie za vraždu opozičního novináře Chášukdžího a za vojenskou intervenci v Jemenu. Podle Zaorálka „Nemáme z Jemenu mnoho informací kromě toho, že se tam útočí na školy, autobusy s dětmi. Dochází tam k obrovskému utrpení, které je stranou pozornosti a za které nese ve velké míře odpovědnost Saúdská Arábie.“\n\nV červnu 2018 označil imigraci z Vietnamu za bezpečnostní riziko, protože mnoho Vietnamců v Česku je podle Zaorálka zapojeno do organizovaného zločinu a prodeje drog. Proti jeho výrokům protestovalo velvyslanectví Vietnamské socialistické republiky, které podalo protestní nótu českému ministerstvu zahraničí.\n\nPodpořil stažení českých vojáků z Afghánistánu, kteří jsou zapojeni do války v Afghánistánu od roku 2002. V pořadu Dvacet minut Radiožurnálu prohlásil: „V NATO jsem seděl mnohokrát, účastnil jsem se debat s ministry, kde jsme se mnohokrát shodli na tom, jak jsme na tom špatně a že z toho nenacházíme cestu.“\n\nPoté, co se během vládní krize v létě roku 2019 vyvolané nejprve odmítnutím demise ministra kultury Staňka ze strany prezidenta a přiživené odmítnutím jmenování nového ministra kultury kandidát na ministra kultury a místopředseda ČSSD Michal Šmarda vzdal nominace, předseda ČSSD Jan Hamáček 21. srpna oznámil, že novým ministrem kultury bude Lubomír Zaorálek. Prezident Zeman i premiér Babiš vzkázali, že nemají s jeho nominací problém, ačkoli Zaorálek v minulosti patřil k velkým kritikům jak Babiše, tak dříve i Zemana. Zaorálek avizoval, že se bude soustředit především na platy pracovníků v kultuře a na stabilizaci celého resortu. Většina představitelů kulturních institucí jeho nominaci uvítala jako alespoň částečný prostředek ke konci nejistoty v resortu kultury.\n\nDne 26. srpna 2019 se Zaorálek sešel s prezidentem Zemanem na zámku Lány a ten jej o den později na Pražském hradě jmenoval do funkce ministra kultury ČR.\n\nLubomír Zaorálek se krátce po uvedení do funkce snaží o nápravu některých kontroverzních kroků Antonína Staňka. Chce se sejít s odvolanými členy Rady pro klasickou hudbu a požádat je, aby v práci pokračovali. Zároveň zahájil přezkum Staňkova rozhodnutí o zrušení památkové ochrany Hadích lázní v Teplicích. Zrušil výběrové řízení na obsazení místa generálního ředitele Národní galerie v Praze, do kterého se k 2. září 2019 nikdo nepřihlásil a ministr je považoval ze nedostatečné, protože nepočítalo se zahraničními uchazeči. Plánuje cestu do Olomouce, kde se chystá řešit situaci po Staňkově odvolání šéfa Muzea umění Olomouc (MUO) Michala Soukupa, které tamní zaměstnanci považují za neplatné.\n\n"}
{"id": "369815", "url": "https://cs.wikipedia.org/wiki?curid=369815", "title": "Sedimentace", "text": "Sedimentace\n\nSedimentace je proces usazování těžších, nerozpustných součástí (např. erytrocyty) v kapalné nebo plynné směsi. Nejčastěji se s tímto pojmem setkáváme v geologii a lékařství.\n\nSedimentace – pohyb dispergovaných částic disperzní soustavy, vyvolaný působením silového pole (klesání částic suspenze ke dnu, radiální pohyb při působení odstředivé síly), při němž hraje roli mj. poměr hustot částice a disperzního prostředí, velikost a tvar částic, viskozita disperzního prostředí atd. Čirá kapalina nad sedimentem se nazývá supernatant.Sedimentace se bere do černé zkumavky s protisrážlivým přípravkem.\n\nV geologii popisuje sedimentace proces ukládání pevných látek na dolních tocích řek, v jezerech a oceánech. Usazeniny, které tak vzniknou, nazýváme sedimenty.\n\nV lékařské praxi se sleduje například rychlost sedimentace krvinek, především erytrocytů, v krvi, která dává informaci o případném průběhu zánětlivých onemocnění. Ta se označuje zkratkou FW, podle iniciál jmen lékařů Fahraeuse a Westergrena, kteří ji zavedli. Sedimentace erytrocytů je běžné laboratorní vyšetření, které udává rychlost klesání erytrocytů ve vzorku nesrážlivé krve.\n\nSedimentační rychlost závisí hlavně na velikosti sedimentujících částic. Erytrocyty mají tendenci vytvářet válcovité shluky (tzv. \"penízkovatění erytrocytů\"), které sedimentují rychleji než samostatné erytrocyty. Tvorbu shluků podporují některé bílkoviny, hlavně fibrinogen a gama-globuliny. Díky tomu se sedimentace krve zrychluje zejména při zánětech, infekčních chorobách, těhotenství apod. Rychlost sedimentace červených krvinek se s věkem zvyšuje. Muži mají rychlost sedimentace 2–5 milimetrů za 1 hodinu, ženy 3–10 milimetrů za 1 hodinu. Výsledek se tedy musí přepočítat na věk a pohlaví pacienta. Tato vyšetřovací metoda je již dnes postupně nahrazována vyšetřením hodnoty CRP (C reaktivního proteinu). Sedimentační vyšetření neposkytne přesné informace o typu nemoci, ale přidá další vodítko pro určení diagnozy. Pro odběr krve se používá speciální černá zkumavka \"Vacuette\" \n\nŽádná specialní příprava není nutná. Krev se odebírá většinou ze žíly na paži nebo předloktí. Před vyšetřením dbejte pokynů lékaře. Pacient je obvykle na lačno.\n"}
{"id": "369816", "url": "https://cs.wikipedia.org/wiki?curid=369816", "title": "Chugach Mountains", "text": "Chugach Mountains\n\nChugach Mountains je pohoří v jižní části Aljašky. Patří k nejsevernější části Pacifického pobřežního pásma (\"Pacific Coast Ranges\"), jež leží v západní části Severní Ameriky. Chugach Mountains mají délku přibližně 400 km a šířku 100 km. Nejvyšší horou pohoří je Mount Marcus Baker (4 016 m).\n\nNázev Chugach pochází z inuitského názvu \"Chugachmiut\", jenž byl poprvé zaznamenán Rusy jako „Čugats“ a „Čugatskoj“. V roce 1898 přenesl název do angličtiny kapitán Armády Spojených států W. R. Abercrombie jako „Chugatch“ a tento název začal být pro hory používán.\n\n"}
{"id": "369818", "url": "https://cs.wikipedia.org/wiki?curid=369818", "title": "John Owen (šachista)", "text": "John Owen (šachista)\n\nJohn Owen (1. června 1827, Marchington, Staffordshire – 24. listopadu 1901, Twickenham, Velký Londýn) byl anglický duchovní a jeden z nejsilnějších anglických amatérských šachových hráčů druhé poloviny 19. století.\n\nJohn Owen byl roku 1851 vysvěcen na kněze a v letech 1862 až 1900 působil jako vikář v Hootenu v Cheshire. Jeho nejvýznamnějším šachovým úspěchem bylo třetí místo na mezinárodním šachovém turnaji v Londýně roku 1862. Psal také pod pseudonymem Alter příspěvky do různých šachových rubrik. Jeho jménem je označována tzv. Owenova obrana - šachové zahájení začínající tahy \"1.e4 b6\".\n\n"}
{"id": "369824", "url": "https://cs.wikipedia.org/wiki?curid=369824", "title": "Jaromír Ptáček", "text": "Jaromír Ptáček\n\nJaromír Ptáček (17. prosince 1925 v Německém na Moravě (dnes Sněžné) – 23. prosince 2003) byl český dramatik, dramaturg, grafik a herec.\n\nNarodil v rodině podnikatele Josefa Ptáčka. Na pozim 1945 nastoupil do nakladatelství Melantrich jako knižní grafik. Onemocněl však tuberkulózou a v následujících letech prodělal mnoho hospitalizací v plicních léčebnách. V letech 1945–1952 studoval nejprve v Praze Filosofické fakultě UK a potom v Brně na Filosofické fakultě MU divadelní vědu a estetiku, absolvoval prací věnovanou české divadelní avantgardě.\n\nV roce 1952 nastoupil jako dramaturg do Československého rozhlasu. Byl členem skupiny umělců, která od 2. poloviny 50. let usilovala o vzkříšení české rozhlasové hry (potlačené v předchozích letech pod vlivem sovětské marxistické estetiky). Toto úsilí vyústilo v úspěšnou vlnu původní rozhlasové tvorby. Nejprve v dramatizacích cizích látek a později ve vlastní dramatické tvorbě naplňoval vizi rozhlasové hry jako myšlenkově závažného, nepopisného a formálně experimentujícího díla. Tematicky se soustředil na existenciální situaci jednotlivce v prostředí totalitního státu. V dramatické tvorbě se inspiroval mj. německou rozhlasovou školou, moderní západní literaturou, hudbou a v neposlední řadě i výtvarným uměním. Řada českých inscenací jeho her musela být později smazána.\n\nV 2. polovině 50. let spolupracoval jako dramaturg s Realistickým divadlem Zdeňka Nejedlého v Praze. V letech 1959–1961 byl zaměstnán v Československém státním filmu, spolutvořil dramaturgickou skupinu Brož – Ptáček. Poté se do rozhlasu vrátil a v roce 1962 vedl dramaturgii rozhlasových her.\n\nPtáčkovy rozhlasové hry uspěly v zahraničí. V polském překladu je uvádělo Polskie radio Warszawa, německy DeutschlandRadio Berlin, Norddeutscher Rundfunk Hamburg a Westdeutscher Rundfunk (WDR) v Kolíně nad Rýnem. Ve WDR získal Ptáček stabilní pozici, v rozmezí let 1966–1989 zde v překladu Heinricha Kunstmanna zaznělo 11 jeho her.\n\nV roce 1969 vystoupil z KSČ, jejímž členem byl od jara 1945. Zkraje 70. let se nechal hospitalizovat v plicním sanatoriu, kde přežil období politických čistek v Československém rozhlase. V roce 1975 přešel do oddělení dramatických seriálů, kde začal vznikat seriál \"Jak se máte, Vondrovi?\" Poskytoval zde práci zakázaným autorům, kteří uváděli své hry pod cizími jmény. V letech 1977–1981 a 1983–1985 probíhaly soudní spory mezi Československým rozhlasem a Jaromírem Ptáčkem o svébytnost a samostatnost textů, zakládající nárok na honorář, nebo o jejich dodání či nedodání. V obou případech Ptáček vyhrál. Když v roce 1985 dovršil důchodový věk, nebylo mu v rozporu s obvyklou praxí umožněno v rozhlase setrvat, a dál proto psal pod smyšlenými jmény.\n\nDo rozhlasu se jako dramaturg oficiálně vrátil až v roce 1990 na výzvu Václava Daňka, který v té době zakládal redakci literárního experimentu a elektroakustické hudby Audio studio. Ptáček zde působil nejen jako dramaturg, ale pod hlavičkou Audio studia uváděl i svoje vlastní rozhlasové hry. Po zániku redakce v roce 1994 přestal psát.\n\nV roce 2005 vydala nakladatelství Větrné mlýny a Divadelní ústav sborník 13 jeho nejvýznamnějších her \"Nepromlčené případy Jaromíra Ptáčka\" (editorsky připravil Vilém Faltýnek).\n\n\n\n\n\nGrafiky ze 70. a 80. let byly v květnu 2006 vystaveny v prostorách Divadelního ústavu v Praze, výstavu kurátorsky připravila Věra Ptáčková.\n\n"}
{"id": "369826", "url": "https://cs.wikipedia.org/wiki?curid=369826", "title": "Ekonomická fakulta Jihočeské univerzity", "text": "Ekonomická fakulta Jihočeské univerzity\n\nEkonomická fakulta Jihočeské univerzity vznikla 1. ledna 2007, kdy se odloučily ekonomické obory ze zemědělské fakulty.\n\nEkonomická fakulta se profiluje jako významná vzdělávací a výzkumná instituce, která vytváří a rozvíjí nezávislé tvůrčí prostředí podporující poznání v ekonomických disciplínách, tvorbu inovací, transfer a kapitalizaci znalostí, založených na spolupráci pedagogů, studentů, zástupců podnikatelské sféry a veřejnoprávních institucí v jižních Čechách, ČR a zahraničí.\n\nEkonomická fakulta klade důraz na rozvoj moderních forem vzdělávání posilujících praktické dovednosti absolventů (projektová výuka, zapojení studentů do vědy a výzkumu) a internacionalizaci (studijní programy v angličtině a společné studijní programy se zahraničními univerzitami).\n\nNa fakultě jsou studentům nabízeny všechny stupně vysokoškolského studia (bakalářský, magisterský, doktorský) v prezenční a kombinované formě u většiny studijních programů.\n\nZahraniční spolupráce je na Ekonomické fakultě vnímána jako jedna z klíčových aktivit, která umožňuje další rozvoj kompetencí studentů, prohloubení pedagogických a odborných zkušeností akademických pracovníků a zapojení do mezinárodních vědecko-výzkumných struktur.\n\nNejaktivnější spolupráce probíhá s francouzskou Université de Bretagne-Sud, Westsächsische Hochschule Zwickau, University of Missouri, slovenskou Poľnohospodárskou univerzitou v Nitře, velmi úzké vztahy udržujeme s univerzitami v Pasově a Linci v blízkém příhraničním prostoru Rakouska a Německa.\n\nVědecko-výzkumná činnost pracovníků Ekonomické fakulty se orientuje zejména na témata související s ekonomikou a řízením podniků a socioekonomickými faktory rozvoje regionů. Zabývá se aplikovaným výzkumem a ve spolupráci s významnými podniky a institucemi v regionu řeší ekonomické problémy v praxi s využitím nejnovějších ekonomicko-matematických metod a modelů.\n\nNově se rozvíjí problematika environmentální ekonomiky, resp. zelené ekonomie a bioekonomie, jako významný směr inovačních procesů v zemích Evropské unie.\n\nEkonomická fakulta je poměrně mladou fakultou. Vznikla v roce 2007 a navazuje na tradici ekonomického vysokoškolského vzdělávání v Českých Budějovicích, které se začalo rozvíjet už v 60. letech 20. století.\n\nOd doby svého vzniku zaznamenala Ekonomická fakulta již řadu úspěchů, v oblasti vědy a výzkumu se řadí v porovnání s ostatními regionálními vysokými školami ekonomického zaměření na přední pozice, vysoké je dlouhodobě také uplatnění absolventů fakulty na trhu práce.\n\nEkonomická fakulta úspěšně rozvíjí aktivity směřující k prohloubení kompetencí studentů organizováním přednášek významných odborníků z praxe, pro aktivní studenty nabízí možnost stínování manažerů nebo stáží ve významných podnicích. Rozvíjí intenzivní spolupráci s firmami a institucemi zejména v regionu jižních Čech. S vybranými subjekty uzavírá dlouhodobé smlouvy o partnerství, které zahrnují široké spektrum aktivit.\n\nEkonomická fakulta vydává také svůj časopis \"EFektiv\", který představuje prostor pro prezentaci aktivit realizovaných na fakultě. Autory velké části příspěvků jsou studenti fakulty. \n\nEkonomická fakulta také propůjčuje titul fakultní střední škola. První fakultní školou Ekonomické fakulty je Obchodní akademie v Písku.\n\nEkonomická fakulta je první vysokou školou v České republice, která získala status \"Fairtradová fakulta\". Studenti a pedagogičtí pracovníci Ekonomické fakulty považují za důležité šířit myšlenky férového obchodu a společenské odpovědnosti nejen v rámci výuky odborných předmětů, ale také na poli široké veřejnosti. Právě fair trade představuje jednu z cest, jak vychovávat budoucí generace k šetrnému spotřebnímu chování.\n\nFakulta si uvědomuje také environmentální dopady svého jednání a je odpovědná vůči společnosti a svému okolí. Modernizací a rekonstrukcí hlavní budovy uspoří každoročně značné množství CO, které je jinak vypouštěno do ovzduší.\n\n\n\n\n\n"}
{"id": "369833", "url": "https://cs.wikipedia.org/wiki?curid=369833", "title": "Klondike Highway", "text": "Klondike Highway\n\nKlondike Highway je 712 km dlouhá silnice vedoucí ze Skagway v americkém státě Aljaška přes Whitehorse (hlavní město kanadského teritoria Yukon) do Dawson City. Částečně kopíruje trasu používanou prospektory během zlaté horečky na Klondiku v roce 1898.\n\nSilnice začíná v Skagway na pobřeží Tichého oceánu. Po 24 km protíná v Bílém průsmyku pohoří Pobřežních hor na hranici USA a Kanady. Krátký úsek 56 km vede provincií Britská Kolumbie, ale hlavní část leží v teritoriu Yukon.\n\nJižní Klondike Highway je úsek ze Skagway do Whitehorse. Původní úsek dlouhý 33 mil z Whitehorse do Carcross byl vybudován jako součást Alaska Highway v roce 1942, než byla v roce 1943 Alaska Highway přesměrovaná okolo jezera Marsh. Výstavba úseku Carcross – Skagway začala v padesátých letech 20. století, byla však přerušena a k dokončení úseku došlo až v roce 1978. Původně měla vybudovaná cesta sloužit hlavně pro turistické účely, ale po roce 1986 se díky zrušení železnice White Pass a Yukon Route stala důležitou obchodní cestou.\n\nÚsek z Carcross do Skagway byl přebudován, rozšířen a vyasfaltován koncem 80. let a začátkem 90. let 20. století. \n\nSeverní Klondike Highway je úsek vedoucí z Whitehorse do Dawson City. Před postavením Klondike Highway bylo silniční spojení z Whitehorse do Dawson City velmi nekvalitní   bez obav ho mohli požívat jen terénní vozidla. V roce 1950 byla zbudována cesta z Whitehorse do Mayo přes obec Steward Crossing. V roce 1955 byla otevřena cesta mezi Steward Crossing a Dawson City. Do roku 1960 byly postaveny mosty v Carmacs přes řeku Yukon, v Pelly Crossing přes řeku Pelly a Steward Crossing přes řeku Steward, které nahradily do té doby požívané přívozy. \n\nV roce 1978 byla cesta z Mayo do Dawson pojmenovaná Klondike Highway. Až do roku 1979 byla Klondike Highway štěrkovou cestou. Do roku 1982 byl vyasfaltován úsek do Carmacs. Dobudování a rekonstrukce skončila až v 80. letech.\n\n"}
{"id": "369842", "url": "https://cs.wikipedia.org/wiki?curid=369842", "title": "Paša (řeka)", "text": "Paša (řeka)\n\nPaša ( ) je řeka v Leningradské oblasti v Rusku. Je dlouhá 242 km. Plocha povodí měří 6650 km².\n\nOdtéká z Pašozera a teče bažinatou a lesnatou rovinou. Ústí zleva do Sviru nedaleko jeho ústí do Ladožského jezera.\n\nZdrojem vody jsou převážně sněhové srážky. Průměrný roční průtok vody činí přibližně 70 m³/s a maximální dosahuje 1200 m³/s. Zamrzá v listopadu a rozmrzá ve druhé polovině dubnu.\n\nŘeka je splavná pro vodáky. Vodní doprava je možná od vesnice Batogovo.\n"}
{"id": "369846", "url": "https://cs.wikipedia.org/wiki?curid=369846", "title": "Vezikulární exantém prasat", "text": "Vezikulární exantém prasat\n\nVezikulární exantém prasat ( ' nebo ') je vysoce infekční akutní virové onemocnění prasat. Původcem je RNA virus z čeledi Caliciviridae. Onemocnění postihuje jak prase domácí tak prasata divoká a projevuje se tvorbou vezikul na predilekčních (typických) místech kůže (rypák, spárek, vemeno) a sliznici dutiny ústní. Projevuje se kulháním, nadměrným sliněním, u březích zvířat aborty (potraty).\n\nTato nemoc se vyskytla za nevyjasněných okolností v 50. letech 20. století u prasat v USA. Po jejím úplném vymýcení (eradikaci) v roce 1959 se již v USA ani ve světě neobjevila. \n"}
{"id": "369847", "url": "https://cs.wikipedia.org/wiki?curid=369847", "title": "Neštovice ovcí a koz", "text": "Neštovice ovcí a koz\n\nNeštovice ovcí a koz (: ) je vysoce nakažlivé, virové onemocnění malých přežvýkavců charakterizované tvorbou papul a pustul na neosrstěných místech kůže. Původcem je virus neštovic ovcí a nebo virus neštovic koz patřící do čeledě Poxviridae (DNA viry). Onemocnění se vyskytuje především v Africe a Asii, sporadicky v jihovýchodních státech Evropy.\n\n"}
{"id": "369850", "url": "https://cs.wikipedia.org/wiki?curid=369850", "title": "Ford Mondeo", "text": "Ford Mondeo\n\nFord Mondeo je osobní automobil střední třídy vyráběný nadnárodní korporací Ford Motor Company od roku 1993 a prodávaný na většině světových trhů. Vůz byl vyvíjen jako nástupce hned několika modelů značky Ford - evropského Fordu Sierra, asijského Fordu Telstar a amerického Fordu Tempo. Označení „Mondeo“ pochází z latinského slova \"mundus\", což znamená „svět“. První generace Mondea byla vyvíjena jako „světové auto“ spolu s modely Ford Contour a Mercury Mystique určenými pro Severní Ameriku. Od roku 2013 se v Severní Americe prodává pod označením Ford Fusion.\n\nVývoj první generace Mondea začal již v roce 1986, ještě před faceliftem předchůdce Fordu Sierra. Na vývoj Ford utratil 6 miliard dolarů, což je jedna z nejvyšších částek utracených na vývoj automobilu. Vůz byl vyvíjen evropským a americkým Fordem společně, ale konečný design Mondea byl v USA a v Evropě rozdílný. Kódové označení při vývoji bylo CDW27, což reflektovalo skutečnost, že vůz stojí mezi třídami C a D (nižší a střední) a byl světovým autem (\"World Car\"). Vývoj byl drahý, jelikož s předchůdcem vůz nesdílel téměř nic - oproti Sieře mělo Mondeo poháněnou přední nápravu běžného typu a zároveň bylo k dostání ve verzi 4x4 (ovšem jenom v generaci Mk1). Zavěšení a převodovky byly taktéž zcela nové. Nové zavěšení poskytovalo Mondeu skvělé ovládání a komfort, zatímco automatická převodovka se na svou dobu netradičně spoléhala na elektroniku, což vozu poskytovalo režimy jízdy jako \"sport\" a \"economy\".\n\nFord vývoj Mondea oznámil v roce 1989 - potvrdil, že přijde do 4 let a že bude mít pohon předních kol. Tehdy se ještě počítalo s pokračováním s názvem Sierra, případně návrat k názvu Cortina, který zmizel v roce 1982. V roce 1989 byl vůz již kompletně hotový, v roce 1990 byl však ještě mírně přepracován, jelikož Nissan představil svou Primeru, kterou Ford vnímal jako etalon třídy.\n\nVůz v Evropě debutoval za špatných podmínek. Evropský Ford prodělával, jelikož nový Escort a Orion neměly úspěch a byly vcelku tvrdě kritizovány za své jízdní vlastnosti a viditelnou snahu ušetřit (to spravil až facelift v roce 1993). Sieře se vcelku dařilo, na úspěch předchůdce Cortiny však nenavázala a na pro Ford klasicky silném britském trhu se lépe prodával konkurent Vauxhall Cavalier (Opel Vectra). Zároveň se tradiční zákazníci Fordu více začali obracet na japonské značky.\n\nVůz byl oficiálně představen 23. listopadu 1992. Ještě tou dobou ale stále nebylo potvrzeno jméno nového vozu, takže jej média označovala za novou Sierru. Na trh bylo Mondeo uvedeno 8. ledna 1993 a jeho prodej začal 22. března téhož roku. K dostání bylo ve čtyřdveřovém provedení sedan, pětidveřovém hatchback a pětidveřovém kombi. Všechny modely byly vyráběny v závodě Ford v belgickém městě Genk, kde se předtím vyráběla Sierra.\n\nNové Mondeo dbalo na bezpečnostní výbavu - bylo prvním vozem, který se od začátku výroby prodával s airbagem pasažéra ve všech výbavách. Standardně mělo také předpínače bezpečnostních pásů, boční ochrannou konstrukci a ve vyšších výbavách ABS. Dále výbava Mondea obsahovala například adaptivní systém tlumení, vyhřívané přední sklo, samonivelační odpružení (nejvyšší výbava) a kontrolu trakce (verze V6 a 4x4). Interiér byl velurový a obsahoval přehrávač CD a kazet, centrální zamykání (později i dálkové), elektricky stahovatelná okna, ovládání sklopných zrcátek či zadní sedadla sklopitelná do roviny. Vyšší výbavy měly kožená sedadla, elektricky ovládané střešní okno nebo palubní počítač.\n\nMondeo Mk1 bylo v roce 1994 vyhlášeno Evropským autem roku.\n\nMondeo bylo koncipováno jako \"světové auto\", nahradilo Ford Sierru v Evropě, Ford Telstar ve velké části Asie a na dalších trzích, zatímco modely Ford Contour (označení Mondea v USA) a Mercury Mystique nahradily Ford Tempo a Mercury Topaz v Severní Americe. \n\nV roce 1996 bylo uvedeno faceliftované Mondeo, které si vytyčilo za cíl adresovat tři největší problémy Mondea Mk1ː nevýrazný design, slabá přední světla která navíc rychle žloutla a málo prostoru pro nohy na zadních sedadlech. \n\nVnější design prošel na poměry faceliftů radikální změnou - nepozměněné zůstaly pouze dveře, střecha a u verze kombi zadní partie. Nejvýraznější změnou prošla přední maska chladiče a přední světla. Na rozdíl od dříve faceliftovaných modelů Fordu Fiesty a Scorpia byl vnější facelift Mondea přijat veřejností pozitivně. Interiér se dočkal pouze jemné modernizace, základní tvary zůstaly zachovány. Airbag ve volantu byl zvětšen na standardní velikost, do té doby mělo Mondeo pouze menší \"eurobag\". V roce 1997 získalo Mondeo v nárazových testech Euro-NCAP 2 hvězdičky, což odpovídalo průměru třídy.\n\nNabídka obsahovala zážehové motory 1,6/66 kW, 1,8/85 kW, 2,0/100 kW, V6 2,5/125kW a diesel 1,8/65 kW. Dalšími variantami byla verze 4×4 s motorem 2,0/97 kW a sportovní verze ST 200 s motorem V6 2,5/151 kW. Motory Zetec byly modernizovány v roce 1998.\n\nPozn.: * 5stupňová manuální převodovka, ** 6stupňová automatická převodovka, FFV = spaluje benzín i bioetanol, /s funkci overboost.\n\nČtvrtá generace Mondea byla představena na Autosalonu v Detroitu v roce 2012 a dopodrobna na Pařížském autosalonu 2012. Původně se mělo začít prodávat již v létě v roce 2013, produkce však byla kvůli zavření továrny v Genku posunuta až na podzim 2014. Poprvé od první generace je Mondeo opět globální auto a v USA a na vybraných trzích se prodává v úplně stejné podobě, avšak pod názvem Ford Fusion. \n\nVzhled vozu byl navržen v americké pobočce Fordu v Detroitu tak, aby byl unitární po celém světě. Design byl inspirován předchozí, třetí, generací Mondea a předchozí generací amerického Fusionu. \n\nNa evropském trhu vůz debutoval s 4 čtyřválcovými benzínovými motory Ecoboost o objemech 1,5 litrů a 2,0 litrů a 5 vznětovými motory Duratorq o objemech 1,5 litrů, 1,6 litrů a 2,0 litrů. V roce 2015 přibyl tříválcový 1,0 litrový motor Econetic s 92 kW. \n\nV roce 2014 byla představena hybridní verze s dvoulitrovým motorem s Li-ion baterií využívající Atkinsonův cyklus. \n\nMondeo je první vůz ve střední třídě, který využívá airbagů integrovaných do zadních bezpečnostních pásů. \n\n"}
{"id": "369860", "url": "https://cs.wikipedia.org/wiki?curid=369860", "title": "Escherichia", "text": "Escherichia\n\nEscherichia je rod gramnegativních, nesporulujících, fakultativně anaerobních, bičíkatých bakterií z čeledi Enterobacteriaceae, žijící v trávicím traktu teplokrevných živočichů. Pravděpodobně nejznámějším druhem je \"Escherichia coli\", modelový organismus ve výzkumu.\n\nDruhy rodu \"Escherichia\" zajišťují svému hostiteli příděl vitamínu K, který vytváří sama bakterie.\nEscherichia coli je nejpočetnější aerobní komensál obývající tlusté střevo člověka.\n\nPřestože je mnoho bakterií rodu \"Escherichia\" neškodnými komensály, určité kmeny jsou pro člověka patogenní a jsou známy jako nejčastější původce infekcí močových cest a významný zdroj infekcí trávicího traktu, od prostého průjmu až po stavy připomínající úplavici, stejně jako široké škály jiných patologických stavů. Přestože je za drtivou většinu takových infekcí odpovědná bakterie \"Escherichia coli\", jiné druhy rodu \"Escherichia\" se také podílejí na nemocích člověka.\n\n"}
{"id": "369861", "url": "https://cs.wikipedia.org/wiki?curid=369861", "title": "Kinnarps Arena", "text": "Kinnarps Arena\n\nKinnarps Arena je hokejový stadion nacházející se ve švédském městě Jönköpingu.\n\nAréna je postavena v Rosenlundu, která je částí města Jönköping. Postavena byla v rozmezí 19. září 1999 a září 2000. Nachází se na místě původní arény Rosenlundshallen, která byla v roce 1999 zbourána. Aréna je domovským stánkem hokejistů HV 71.\n\nV květnu roku 2001 byla k aréně dostavěna další tréninková hala, která měla pomoci zlepšit podmínky pro mládežnické týmy HV 71.\n\nNa přelomu let 2003 a 2004 došlo k velké úpravě. Celá aréna byla zmodernizována, její kapacita byla rozšířena o 1000 míst, nově vybudována byla restaurace, kavárna, sportovní bar a nová konferenční místnost.\n\nPřed sezónou 2007/2008 zde byl nainstalován nový LED ukazatel skóre společnosti Daktronics.\n\n"}
{"id": "369873", "url": "https://cs.wikipedia.org/wiki?curid=369873", "title": "Okťabristé", "text": "Okťabristé\n\nOkťabristé, resp. Svaz 17. října (, zkráceně \"октябристы\") byla ruská předrevoluční politická strana existující mezi léty 1905 až 1917.\n\nStrana okťabristů vznikla v době první ruské revoluce v roce 1905. Politickým zaměřením se jednalo o umírněné liberály z řad významných podnikatelů, bankéřů, žurnalistů, intelektuálů a vysokých úředníků. Strana podpořila carův manifest ze 17. října (30. října) 1905 zaručující základní politická práva ruského obyvatelstva.\n\nMezi roky 1906–1911 okťabristé úzce spolupracovali s kadety. Nejúžeji spolupracovali s vládou Petra Stolypina. Po roce 1911 ale ve straně převládaly více kritické postoje k vládní politice a politický program okťabristů se více radikalizoval. Nicméně před první světovou válkou a během ní se s kadety spojili do koalice nazvané jako Progresivní blok. V roce 1917 podpořili únorovou revoluci, ale vzhledem k tomu, že se stavěli velice odmítavě k socialistickým hnutím, byl jejich osud po nástupu bolševiků k moci zpečetěn.\n\nK nejvýznamnějším politikům strany patřil její zakladatel, ruský podnikatel Alexandr Ivanovič Gučkov (1862—1936), předseda 3. Dumy a ministr první ruské prozatímní vlády, dále také hrabě Pjotr Gejden (1840–1907) nebo spisovatel Michail Stachovič (1861–1923).\n"}
{"id": "369877", "url": "https://cs.wikipedia.org/wiki?curid=369877", "title": "Gallupův seznam nejobdivovanějších lidí 20. století", "text": "Gallupův seznam nejobdivovanějších lidí 20. století\n\nGallupův seznam nejobdivovanějších lidí 20. století (angl. \"Gallup's List of Widely Admired People\") je seznam publikovaný v prosinci 1999, který je kompilací jednotlivých průzkumů nejoblíbenějších světových osobností, které každoročně provádí mezi občany USA Gallupova organizace.\n\n\n"}
{"id": "369879", "url": "https://cs.wikipedia.org/wiki?curid=369879", "title": "Viktória Ráková", "text": "Viktória Ráková\n\nViktória Ráková (* 15. března 1981, Rimavská Sobota) je slovenská herečka maďarské národnosti.\n\nViki Ráková vyrůstala v Rimavské Sobotě, kde absolvovala i tamější Kereskedelmi Akadémia (Obchodní akademie). Poté odešla studovat herectví na VŠMU v Bratislavě. Studium úspěšně ukončila v roce 2006. Poté žila v Košicích, kde je stálým hostem maďarského národnostního Divadla Thália. Je svobodná, ve volném čase ráda vaří, chodí do přírody a čte knihy. Její o tři roky starší bratr Róbert Rák je fotbalista.\n\nViktória se proslavila díky roli \"Ildikó Komárom\" v populárním komediálním seriálu Susedia vysílaném na TV Markíza. Následovaly další seriály jako Kutyil s.r.o, kde ztvárnila \"Tünde Gyönyörű,\" a Panelák, ve kterém hraje podnikatelku \"Agátu Fodrászovou\". Účinkovala i v taneční soutěži Bailando.\n\n\n"}
{"id": "369888", "url": "https://cs.wikipedia.org/wiki?curid=369888", "title": "Kunhuta Lucemburská", "text": "Kunhuta Lucemburská\n\nKunhuta Lucemburská (980 – 3. března 1033/1039, Kaufungen) byla bavorská vévodkyně a římská císařovna. Roku 1200 byla svatořečena.\n\nKunhuta se narodila jako dcera lucemburského hraběte Sigfrieda I. z rodu Wigerichovců a jeho manželky Hedviky z Nordgau. Okolo roku 995 nebo 998 /nejpozději v létě roku 1000/ se Kunhuta provdala za vévodu Jindřicha z bavorské linie Liudolfingů (jeho dědeček Jindřich byl bratrem Oty I.). Jako bavorská vévodkyně žila po manželově boku v Řezně a též jej doprovázela na jeho cestách.\n\nJindřich nastoupil na římsko-německý trůn po náhlé smrti svého bratrance císaře Oty III. jako Jindřich II. a 10. srpna 1002 byla Kunhuta v Paderbornu korunována arcibiskupem Willigisem Mohučským římskou královnou. Císařská korunovace královského páru se uskutečnila 14. února 1014 v Římě – během této korunovace je také poprvé doloženo užití říšského jablka mezi říšskými insigniemi. Jako panovníkova manželka byla Kunhuta velice politicky aktivní. Ač pár zůstal bezdětný, manželství bylo zřejmě šťastné.\n\nKrálovna měla významný podíl na vládě a to nepřímo jako interventka, kdy je jmenována ve třetině listin svého manžela (poprvé již 10. července 1002), i přímo jako zástupkyně krále a císaře během jeho krátkodobých nepřítomností – např. roku 1012, kdy v důsledku konfliktu se svými lucemburskými švagry Jindřich obléhal město Mety, přenesl na Kunhutu společně s novým magdeburským arcibiskupem Walthardem vedení dalších jednání s Boleslavem Chrabrým a správu královských statků v Sasku. Po Walthardově smrti byly říšské záležitosti v této oblasti plně svěřeny do rukou královny Kunhuty, která také organizovala obranu země proti Boleslavu Chrabrému. Kunhuta byla též zprostředkovatelkou v politických konfliktech.\n\nKrál zemřel 13. července 1024 na falci Grone a novým panovníkem byl zvolen Konrád z rodu Sálců, a to 4. září 1024. Mezi smrtí císaře a volbou nového panovníka tedy uplynuly téměř dva měsíce, během nichž byla plná vládní moc svěřena císařovně-vdově Kunhutě, a s velkou pravděpodobností se nejednalo pouze o formální funkci, jak se někdy domnívala starší historiografie. Kunhuta, která měla význačné postavení a podíl na politické moci již za života svého manžela, spravovala Říši s pomocí svých bratrů Ditricha, biskupa v Metách, a Jindřicha, vévody bavorského. Umírající císař jí také svěřil říšské insignie, které posléze Kunhuta předala nově zvolenému králi Konrádovi II., což bylo vnímáno jako známka jeho legitimace.\n\nKunhuta byla velice vzdělanou dámou, dopisovala si s mohučským arcibiskupem Aribem a Ademar z Chambers jí mimo jiné věnoval svůj spis o sv. Maritalovi. V jejím zvláštním zájmu pak ležela podpora různých církevních institucí. Ve prospěch biskupství v Bambergu, které založila spolu s manželem roku 1007, se například vzdala svého jitřního daru (\"Morgengabe\"). Roku 1017 založila po uzdravení z těžké nemoci poblíž královského dvora Kassel v Hessensku, který jí Jindřich daroval roku 1008, benediktinský klášter sv. Kříže v Kaufungenu a ustanovila zde jako první abatyši svou neteř Juttu. Do Kaufungenu se také uchýlila po svém ovdovění a volbě nového krále a posléze zde zemřela.\n\nBezdětnost manželství císařského páru dala na konci 11. století vzniknout legendě, podle níž spolu zbožní manželé žili bez tělesného styku jako bratr se sestrou. Kunhuta se pak měla, aby při obvinění z cizoložství dokázala, že je stále pannou, podrobit Božímu soudu, kdy šla bosa po rozžhavené radlici, aniž by utrpěla zranění. Byla prohlášena za svatou papežem Inocencem III. dne 29. března 1200. Jindřich II. byl svatořečen již roku 1146.\n\n\n"}
{"id": "369889", "url": "https://cs.wikipedia.org/wiki?curid=369889", "title": "Luděk Forétek", "text": "Luděk Forétek\n\nLuděk Forétek (27. listopadu 1928, Olomouc - 9. února 1988, Šumperk) byl český herec a později i divadelní ředitel.\n\nMimo klasického základního vzdělání absolvoval obchodní akademii a vzápětí začal studovat na divadelní fakultě Akademie múzických umění v Praze. Jeho nejvýznamnějším učitelem a celoživotním přítelem se stal Radovan Lukavský. Luděk Forétek absolvoval DAMU v roce 1952 a po absolutoriu získal angažmá v Horáckém divadle v Jihlavě. Byť v Jihlavě strávil pouze jednu jedinou sezónu, vytvořil roli Francka v Maryši bratří Mrštíků a Václava IV. v Tylově Janu Husovi. Jak bylo ovšem v tehdejší době obvyklé, jeho rozvíjející se kariéru přerušila základní vojenská služba.\n\nPo dvou letech ve vojenské uniformě se Luděk Forétek již do Horáckého divadla v Jihlavě nevrátil. Získal angažmá ve Slováckém divadle v Uherském Hradišti, kde nastoupil v roce 1955. Slovácko se vepsalo všestranně do jeho uměleckého života. Luděk Forétek si tento kraj oblíbil, zamiloval si jeho rázovité postavy i jeho folklór, získal řadu celoživotních přátel. Slovácké divadlo mu tehdy dovolilo rozvíjet jeho osobnost na takových postavách, jako byl Romeo ze známé Shakespearovy tragédie, Čestmír ve stejnojmenné Tylově hře, Antonín v Jiráskově Vojnarce a další. Ve Slováckém, divadle také našel svou celoživotní lásku, herečku Ludmilu Forétkovou. Z jejich vztahu se potom narodila herečka Ludmila Forétková mladší (1961).\nDíky intrikám kolegů i tehdejšího ředitele Slováckého divadla Miroslava Zédy Luděk Forétek pochopil, že v takové atmosféře se pracovat nedá a odešel do angažmá v divadle v Kolíně. Zde však strávil pouze jednu jedinou sezónu. Ředitel Miroslav Zéda dostal výpověď, jeho místo zaujal Josef Burda, který jmenoval uměleckým šéfem Aloise Hajdu. Ten od samotného počátku považoval odchod Luďka Forétka ze Slováckého divadla za naprosto nesmyslný a získal jej pro divadlo v Uherském Hradišti zpátky.\n\nLuděk Forétek potom strávil ve Slováckém divadle v Uherském Hradišti další desetiletí. Vytvořil celou řadu nádherných rolí: Jánošíka v Mahenově hře, Jaga v Othellovi W. Shakespeara, Hejtmana Šarovce ve stejnojmenné hře Františka Kožíka, která byla hrána na tvrzi ve městě Hluk, Švandu v Tylově Strakonickém dudákovi, Gorina v Ideálním manželovi O. Wildea. V roce 1965 rovněž dostal od vedení divadla nabídku, aby pracoval jako lektor dramaturgie. Podle dochovaných dramaturgických plánů se Luděk Forétek této funkce zhostil se ctí a plně nahradil neobsazenou funkci dramaturga, i když byl zatěžován náročnou hereckou prací.\n\nV roce 1967 se nad Slováckým divadlem začaly stahovat mraky. Tehdejší komunistické vedení tamního kraje se zcela nepokrytě rozhodlo Slovácké divadlo uzavřít a tamní umělecký soubor rozpustit. I když se plány komunistických potentátů nakonec nerealizovaly, umělecký soubor Slováckého divadla byl značně okleštěn a každý, kdo mohl, tak si našel angažmá jinde. Za této situace nemohl Luděk Forétek se svou manželkou Ludmilou Forétkovou ignorovat nabídku tehdejšího ředitele Severomoravského divadla v Šumperku Josefa Zajíce a spolu se svou manželkou – herečkou, angažmá přijal.\n\nV Severomoravském divadle v Šumperku vytvořil Luděk Forétek řadu rolí. Z celé řady lze připomenout jenom ty nejvýznamnější: Shawova Higginse, Nešťastlivce z Ostrovského Lesa, Tětěreva z Gorkého Měšťáků, Tylova Husa, Jánošíka z Malovaného na skle, Šaška ze Shakespearova Večera tříkrálového, Vančurova Antonína Důru, Moliérova Tartuffa, Franka z Deníku Anny Frankové a další.\n\nV roce 1981 odešel tehdejší ředitel Severomoravského divadla v Šumperku Vladimír Švabík do důchodu a na jeho místo byl jmenován právě Luděk Forétek. Spolu s tehdejším faktickým, byť nejmenovaným uměleckým šéfem Severomoravského divadla v Šumperku Františkem Čechem vytvořil dvojici, která vytáhla tamní divadlo z oblastní šedi a zařadila je na post jedné z nejvýznamnějších scén působících mimo metropole. Největším husarským kouskem této dvojice bylo angažování celého ročníku JAMU v roce 1984. Díky tomuto angažmá se ze Severomoravského divadla v Šumperku stalo divadlo obletované novináři, filmaři a televizními režiséry. Řada tehdejších šumperských herců hrála ve filmech a v televizi. Spousta vynikajících osobností českého divadelního života absolvovala své první krůčky na profesionálním jevišti právě pod dohledem Luďka Forétka, ale jejich výčet by přesáhl možnosti této stati. Ostatně Luděk Forétek sám byl častým hostem ostravského televizního studia a opravdoví znalci filmového umění identifikují jeho kreaci v roli Lancknechta v legendárním Vávrově filmu Kladivo na čarodějnice. Vcelku lze říci, že Luděk Forétek byl posledním českým divadelním principálem, tedy ředitelskou osobností, která nestaví svou kariéru na teroru řetězících se termínovaných smluv, ale na dělné kolektivní spolupráci celého uměleckého souboru, v němž každý přesně znal své místo a s každým bylo stoprocentně počítáno.\n\nObrovská psychická náročnost vedoucí funkce, obavy o osud divadla a nesmírný tlak tehdejších vedoucích orgánů se zásadním způsobem podepsala na zdravotním stavu Luďka Forétka. Posledního opravdového principála českého divadla postihl 19. ledna 1988 těžký infarkt, po němž upadl do kómatu. Přes několika týdenní boj o život se Luděk Forétek z kómatu již neprobral a 9. února 1988 zemřel.\n"}
{"id": "369892", "url": "https://cs.wikipedia.org/wiki?curid=369892", "title": "ARS - Asociace pro rozvojovou spolupráci", "text": "ARS - Asociace pro rozvojovou spolupráci\n\nARS - Asociace pro rozvojovou spolupráci je české občanské sdružení, zabývající se především rozvojovou spoluprací ve spolupráci se zahraničními partnery. Rozvojová spolupráce je založena především na principu zmocňování. Hlavními cílovými regiony jeho činnosti jsou subsaharská Afrika a Střední Amerika.\n\nARS - Asociace pro rozvojovou spolupráci sama projekty v rozvojových zemích nevytváří, finančně podporuje projekty lokálních partnerů. Zaměřuje se přitom zejména na podporu profesního vzdělávání. Činnost je financována pomocí prostředků z České rozvojové spolupráce, veřejných sbírek a vlastních prostředků.\n\nKromě partnerů v rozvojových zemích spolupracuje ARS - Asociace pro rozvojovou spolupráci také s partnerskými organizacemi ICEP (Rakousko), Inštitút medzinárodnej spolupráce \"Sila rozvoja\" (Slovensko) a Híd a 3. világért (Maďarsko). Je také členem FoRS - Českého fóra pro rozvojovou spolupráci.\n\n"}
{"id": "369893", "url": "https://cs.wikipedia.org/wiki?curid=369893", "title": "Mazda5", "text": "Mazda5\n\nMazda5 je osobní automobil z třídy kompaktních MPV, vyráběný japonskou automobilkou Mazda od roku 2005. Je pokračováním modelu Mazda Premacy, tento název je pro vůz Mazda5 je v Japonsku používán i nyní. Ford Lio Ho na Taiwanu, který montuje vozy Mazda 5 pro místní trh, zavedl v roce 2007 pro tyto vozy označení Ford i-MAX.\n\nMazda5 se vyrábí v pětimístné verzi, a dále v šestimístné (pro USA), resp. sedmimístné verzi (pro zbytek světa). Má vlastnosti dodávkových automobilů s téměř plochou podlahou, sklápěcí a odnímatelnou druhou řadou sedadel a sklápěním zadních sedadel do plochy.\n\nVůz Mazda 5 získal na kanadském hodnocení Canadian Car of the Year v roce 2006 ocenění \"Nejlepší nový víceúčelový rodinný vůz\". Magazín Consumer Reports ve svém testu ohodnotil vůz Mazda 5 Canadian Car of the Year jako nejlepší \"vysoké kombi\", nebyla však udělena známka \"doporučeno\", protože nebyla známa spolehlivost vozu.\n\nV dubnu 2006 získal automobil Mazda 5 maximální počet 6 hvězdiček v testu \"Japan New Car Assessment Program\" (J-NCAP) v testu ochrany osob na předních sedadlech. V Evropě vůz obdržel v testu Euro-NCAP v září 2005 maximální počet 5 hvězdiček za ochranu \"dospělých cestujících.\n\nV letech 2005 a 2007 byly představeny dva modely Premacy Hydrogen RE Hybrid, dvoupalivové verze s dvourotorovým Wankelovým motorem schopným spalovat vodík a benzin.\n\nMazda vyvíjí konkurenta k vozu plug-in hybrid Chevrolet Volt. Testy pokročily natolik, že má Mazda k dispozici funkční prototyp založený na karoserii Mazda 5.\n\nMazda hledá nové technologie pro plasty a textil s cílem být přátelštější k životnímu prostředí. Plánuje uvést své inovace - palubní desku z bioplastů a sedadla z biotextilu - v modelu Mazda 5 na veletrhu EcoInnovasia 2008 v Queen Sirikit National Convention Center v Bangkoku. Až 30 % součástí interieru vozu Mazda 5 je vyrobeno z biomateriálů.\n\n"}
{"id": "369894", "url": "https://cs.wikipedia.org/wiki?curid=369894", "title": "Eurocopter EC 135", "text": "Eurocopter EC 135\n\nEurocopter EC 135 (EC 135) je lehký dvoumotorový civilní vrtulník vyráběný společností Eurocopter Group. EC 135 je víceúčelový vrtulník, který je široce rozšířen pro potřeby letecké záchranné služby a policejních sborů. Lze jej také využít jako transportní vrtulník. Je schopen letu podle přístrojů.\n\nZa předchůdce dnešních vrtulníků EC 135 lze považovat dva prototypy BO 108, které vyrobila ve druhé polovině 80. let minulého století německá společnost MBB (\"Messerschmitt-Bölkow-Blohm\"). První vrtulník vzlétnul 17. října 1988 a byl poháněn dvěma motory Allison 250-C20R. Druhý prototyp vzlétnul 5. června 1991 a byl poháněn motory Turbomeca TM319-1B. Oba stroje měly standardní ocasní rotor. Lety prototypů BO 108 měly demonstrovat nový vývoj dvoumotorových vrtulníků.\n\nOd roku 1992 byl zaváděn fenestron. Jednalo se o nový typ uzavřeného rotoru, který zajišťoval vyšší bezpečnost osádky vrtulníků. Fenestron prosadila společnost Eurocopter, která vznikla v roce 1992 sloučením společností MBB a Aérospatiale. Užívání fenestronu do jisté míry dominovalo vzniku společnosti Eurocopter. Díky vyšší bezpečnosti byl vrtulník oblíbený především u posádek letecké záchranné služby. EC 135 je za posledních 10 let nejprodávanější lehký dvoumotorový vrtulník.\n\nPrvní testovací prototypy EC 135 vzlétly 15. února a 16. dubna 1994. Byly poháněny moroty Arrius 2B a PW206B společnosti Pratt & Whitney Canada. Starší a méně výkonné motory, testované na prototypech BO 108, byly pro užití ve vrtulnících EC 135 zavrhnuty. Třetí testovací prototyp vzlétnul 28. listopadu 1994.\n\nV červenci 2011 byl vyroben v pořadí tisící kus EC 135.\n\nEurocopter EC 135 byl poprvé oficiálně představen v lednu 1995 na veletrhu Heli-Expo v Las Vegas. Certifikaci pro Evropu získal vrtulník od JAA 16. června 1996, ve Spojených státech byl certifikován Federálním leteckým úřadem 31. července. Dodávky vrtulníků byly zahájeny 1. srpna 1996, když byly dva kusy (označené 0005 a 0006) dodány německé letecké společnosti DRF Luftrettung (tehdy pod názvem \"Deutsche Rettungsflugwacht\"). V pořadí 100. vrtulník byl dodán v červnu 1999 bavorské policii. Do roku 1999 nalétaly po celém světě vrtulníky EC 135 více než 30 000 letových hodin. V roce 2008 bylo do různých zemí světa dodáno již více než 650 strojů a nalétáno více než milion letových hodin.\nBěhem podzimu roku 2000 oznámila společnost Eurocopter certifikační proces vrtulníků EC 135 s novými výkonnějšími motory Pratt & Whitney Canada PW206B2. Nové motory byly inovované verze motorů PW207 a nabízely 30sekundový nouzový zdroj energie. Certifikace bylo dosaženo 10. července 2001 a první stoj s novými motory byl dodán Švédské národní policii 10. srpna 2001.\n\nNejvíce letových hodin doposud nalétal stoj s imatrikulací \"G-NESV\", jež provozuje letecká služba policie v Clevelandu. Jednotka sídlí na letišti Durham Tees Valley ve Velké Británii. Vrtulník byl dodán v dubnu 1999 a do roku 2009 nalétal téměř 12 000 letových hodin.\n\nV březnu 2007 v Atlantě byl představen speciální model pro účely VIP s názvem \"‘L’Hélicoptère par Hermès\". Byl vyvinut ve spolupráci se společností Hermès a nabízí řadu úprav jako je luxusní čtyřmístná kabina, prosklené posuvné příčky a několik vnějších úprav. Zákazníkem je společnost Falcon Aviation Services se sídlem v Abú Dhabí ve Spojených arabských emirátech.\n\n\n\nPoprvé se vrtulník EC 135 předváděl v Česku v roce 1997. Jednalo se pouze o ukázkový exemplář. Vrtulník EC 135 T1 (imatrikulace \"OK-DSA\") určený pro ostrý provoz zakoupila v roce 2003 společnost DSA, která jej nasadila pro provoz letecké záchranné služby (LZS). Vrtulník se po příletu představil krátce na všech stanicích LZS, které DSA v roce 2003 provozovala – Kryštof 05 v Ostravě, Kryštof 15 v Ústí nad Labem a Kryštof 18 v Liberci. Poté se vrátil do Ostravy, kde byl trvale nasazen a ve službě nahradil jeden ze starších strojů Eurocopter AS 355. I přesto, že se jednalo o první stroj EC 135 v Česku, byl vrtuník zakoupen z Chile, kde již dříve sloužil pro civilní účely. Nejednalo se tedy o úplně nový stroj.\n\nV roce 2002 vypsalo Ministerstvo vnitra České republiky výběrové řízení na dodávku osmi lehkých strojů pro potřeby Letecké služby Policie ČR. Policie ČR měla v provozu pouze dva lehké stroje typu MBB Bo 105, pět středních strojů Bell 412 a dva těžké vrtulníky Mil Mi-8. Plán počítal s vyřazením starých Mi-8 do konce roku 2003 a počet policejních vrtulníků by se snížil natolik, že by nebyly schopny efektivně pokrýt území státu, Do výběrového řízení se přihlásili tři výrobci:\n\nZakázku získala společnost Eurocopter. 22. prosince 2003 byl dodán první (\"OK-BYA\") z osmi strojů. Poslední stroj byl dodán 9. října 2008. První tři dodané vrtulníky (\"OK-BYA\", \"OK-BYB\", \"OK-BYC\") disponují zdravotnickou zástavbou a jsou určeny pro leteckou záchrannou službu. Ostatní vrtulníky jsou určeny pro potřeby Policie ČR (pátrání po pohřešovaných osobách a věcech, monitorování oblastí, přeprava pasažérů).\n\nLetecká služba Policie ČR původně plánovala odprodej jednoho z vrtulníků ve zdravotnické zástavbě – tak vysoký počet již nebyl potřebný, stanice LZS Kryštof 04 v Brně a Kryštof 06 v Hradci Králové převzali soukromí provozovatelé a Polcie ČR zajišťovala LZS pouze v Praze. K prodeji nakonec ale nedošlo.\n\nLetecký park společnosti DSA procházel od roku 2003 také postupnou obměnou. Hlavním důvodem byly vrtulníky Eurocopter AS 355, které společnost DSA na svých stanicích provozovala. I přesto, že se jednalo o dvoumotorové vrtulníky, nevyhovovaly normám Evropské unie. V listopadu a prosinci 2005 byly dodány tři stroje EC 135 T2 (\"OK-DSB\", \"OK-DSC\", \"OK-DSD\"), které nahradily všechny starší stroje AS 355 i nejstarší EC 135. K 1. lednu 2009 převzala společnost DSA provoz stanice LZS v Hradci Králové, kterou dříve provozovala Policie ČR. 8. července 2009 byl zakoupen pátý stroj EC 135 T2+ (\"OK-DSE\"), jež diponuje nejmodernější zdravotnickou zástavbou v Česku. Po představení byl trvale nasazen na stanici LZS do Ostravy.\n\n1. ledna 2009 převzala provoz LZS v Brně společnost Alfa Helicopter, která provozovala do té doby také tři stanice. Ta zajišťovala LZS pomocí vrtulníků Bell 427. Tyto vrtulníky slouží u LZS pouze v Česku. S převzetím stanice v Brně zakoupila společnost Alfa Helicopter nový stroj EC 135 T2+ (\"OK-NIK\"). 5. února 2010 došlo k nehodě vrtulníku Bell 427 s imatrikulační značkou \"OK-AHB\", který letěl pro pacienta do Jihlavy. Mezi Horní Olešnou a Panskými Dubenkami vlétnul vrtulník do husté mlhy a z důvodu silného větru došlo ke kontaktu vrtulníku s terénem.\nNikomu z tříčlenné posádky se nic nestalo, nicméně vrtulník se stal provozu neschopný. I z tohoto důvodu byl zakoupen druhý stroj EC 135 T2+ (\"OK-AHG\"), který byl trvale nasazen na stanici Kryštof 09 v Olomouci.\n\n2. února 2011 došlo poblíž Slaného k nehodě policejního vrtulníku EC 135 T2 s imatrikulací \"OK-BYD\". Při nehodě nebyl nikdo zraněn, ale vrtulník je poškozen a provozu neschopný.\n\nJediným provozovatelem v Česku, který využívá vrtulník EC 135 P2+ (\"OK-LIN\") k civilním účelům, je společnost Seznam.cz.\n\n\"Data podle vrtulnik.cz\"\n\n\n\n\n"}
{"id": "369896", "url": "https://cs.wikipedia.org/wiki?curid=369896", "title": "Gama", "text": "Gama\n\nGama (majuskulní podoba Γ, minuskulní\npodoba γ, řecký název Γάμμα) je třetí písmeno\nřecké abecedy. V systému řeckých číslovek\nmá hodnotu 3. Z tohoto písmene vznikla písmena 'C' a 'G' v\nlatince a písmena 'Г' a 'Ґ' v cyrilici.\n\nV moderní řečtině reprezentuje buď znělou velární frikativu () nebo znělou palatální frikativu (). Ve\nstarořečtině reprezentovalo znělou velární plozivu (). Před velárními souhláskami znamená jak v starořečtině tak v moderní řečtině velární nazálu ().\npísmene 'Γ' se používá například jako symbolu pro:\npísmene 'γ' se používá například jako symbolu pro:\n\nV Unicode je podporováno jak\n\nV HTML je možné je zapsat pomocí &#915; respektive\n&#947, případně pomocí HTML entit\n&Gamma; respektive &gamma;.\n\nV LaTeXu je možné minuskulní gama napsat pomocí příkazu\ncodice_1, majuskulní pomocí codice_2.\n\n"}
{"id": "369907", "url": "https://cs.wikipedia.org/wiki?curid=369907", "title": "Gamma", "text": "Gamma\n\nGamma může být:\n"}
{"id": "369911", "url": "https://cs.wikipedia.org/wiki?curid=369911", "title": "Atmosféra Titanu", "text": "Atmosféra Titanu\n\nAtmosféra Titanu je hustý plynný obal obepínající největší měsíc planety Saturn – Titan. Tloušťka je odhadována na 600 až 800 km, dolní hranice exosféry je ve výšce 1500 km. Titan je jediným satelitem, u něhož byla takováto atmosféra objevena. Atmosféra je natolik silná, že před jejím proměřením zblízka zkreslovala údaje o velikosti měsíce, který byl po dlouhou dobu proto chybně považován za největší měsíc ve sluneční soustavě. Složení dominuje molekulární plynný dusík, který představuje 95–98 % zastoupení. Sekundární složkou je methan, jehož koncentracese pohybuje mezi 1,4 a 4,9 %. Oranžové zbarvení způsobují polycyklické aromatické uhlovodíky a další látky, které vznikají při štěpení methanu slunečním zářením. Kvůli hustému smogu je atmosféra Titanu na většině vlnových délek neprůhledná a znemožňuje tak z dálky pozorovat odrazové spektrum povrchu měsíce. \n\nTlak na povrchu měsíce dosahuje 1,45 atm, naměřená teplota je zde -179,2 °C. Proudění v atmosféře je silně ovlivněno principem superrotace, částice plynu jsou schopny měsíc oběhnout výrazně rychleji než se těleso otočí kolem své osy. Superrotace ovlivňuje proudění v celé atmosféře od povrchu až po exosféru, nejvíce však ve stratosféře a nejvyšších částech troposféry. Vyvolává silné západní větry, které ve stratosféře dosahují rychlostí i 720 km/h. V atmosféře byla objevena srážková činnost, na Titanu ovšem neprší voda jako na Zemi, nýbrž kapalné uhlovodíky, především methan, někdy i ethan. Uhlovodíky jsou do atmosféry vraceny výparem z povrchových kapalných jezer, jejich koloběh se v lecčem podobá koloběhu vody na naší planetě.\nAtmosféra Titanu je velmi silná, odhadovaná tloušťka je vyšší než 800 km. Když v roce 2005 klesal k povrchu přistávací modul Huygens, bylo udáváno, že sestup do atmosféry byl zahájen ve výšce 1 270 km nad povrchem měsíce. Podobně jako atmosféra na Zemi, které se ta titanovská v lecčems velmi podobá, se plynný obal Titanu dělí do několika vrstev. Nejblíže povrchu se nachází troposféra, v níž se odehrává téměř veškerá srážková činnost a která zásadně ovlivňuje počasí a podnebí na povrchu. Tato vrstva sahá do výšky 40 km nad povrch. Od další vrstvy, stratosféry, která zahrnuje rozmezí výšek 44–300 km nad povrchem, je troposféra oddělena čtyřkilometrovou tropopauzou, oblastí s teplotním minimem. Při dosažení troposféry již lze dohlédnout na povrch měsíce, neboť mlha v troposféře je dostatečně řídká, aby jí prošlo záření většiny vlnových délek. Stratosféra je zdaleka nejbouřlivější oblastí atmosféry, díky superrotaci zde vanou velmi rychlé západní větry. \n\nNad stratosférou se nachází mezosféra, a to ve výšce od 310 do 490 km, tyto dvě vrstvy odděluje stratopauza. Nad mezopauzou, která se rozkládá od 490 do 600 km, se nachází termosféra, nejsvrchnější vrstva atmosféry. V této vrstvě je nejvyšší termodynamická teplota, což je ovšem způsobeno velmi nízkou koncentrací velmi energetických částic. Přibližně ve výšce 1 500 km, kde dosahuje teplota 175 K (-100 °C), se nachází nejvyšší bod termosféry, tzv. dolní hranice exosféry. To je kritické místo, kde se určuje úniková rychlost gravitačního pole daného tělesa.\n\nMimoto se v atmosféře Titanu nacházejí dvě ionosféry – oblasti se zvýšeným výskytem nabitých částic, iontů. První se nachází v nejvyšší vrstvě, tedy termosféře v oblasti od 800 do 1200 km. Zde interagují částice slunečního větru s molekulami methanu a štěpí je. Druhá ionosféra se nachází ve výšce 60 km nad povrchem ve stratosféře. Zde interagují částice atmosféry s intergalaktickým kosmickým zářením a dávají vzniknout zřejmě především polycyklickým aromatickým uhlovodíkům, které utvářejí specifický oranžový smog.\n\nHlavní složkou titanovského vzduchu je molekulární plynný dusík. Jde o jedinou atmosféru kromě pozemské, jež je takto hustá, a jejímž základem je právě dusík. Nejdůležitější vedlejší složkou je methan. U povrchu Titanu představuje dusík ~95 % složení, z 4,9 %je zastoupen methan. Zbytek připadá na stopová množství dalších plynů, nejvýrazněji je zastoupen molekulární vodík (0,1–0,2 %), dále vyšší vyšší uhlovodíky – ethan, propan, acetylen, propyn; oxid uhličitý, oxid uhelnatý, dikyan, kyanovodík, argon a helium. Jiné organické sloučeniny než methan zřejmě nejsou v nízkých oblastech atmosféry původní, dostaly se sem jako kondenzační spad z vyšších vrstev, kde jsou vytvářeny. \n\nVe vyšších oblastech (nad 8 km) mizí ze složení vodík a snižuje se koncentrace methanu. Důležitý předěl tvoří tropopauza, kde velká část zbylého methanu díky nízké teplotě kondenzuje a padá zpět do troposféry. Nad touto oblastí je koncentrace methanu výrazně nižší, představuje jen 1,4 % složení, a to na vrub dusíku, kterého je v těchto oblastech přes 98 %. Vlivem záření jsou molekuly methanu ve vyšších vrstvách atmosféry štěpeny a ze vzniklých reziduí se sestavují složitější organické molekuly, nejen ethan a vyšší uhlovodíky, ale i polymerní struktury. Ve stratosféře se nachází zvýšená koncentrace polycyklických aromatických uhlovodíků, které vytvářejí neprůhlednou vrstvu sytě oranžového smogu. Ve vyšších vrstvách lze nalézt nitrily, vyšší alkany nebo těžké anionty tholinů, které jsou zřejmě základem pro vznik molekul smogu v nižších vrstvách. Sonda Cassini při blízkých průletech (nejblíže se dostala do výšky 880 km) zaznamenala sedmiuhlíkaté řetězce. Vyšší nenasycené uhlovodíky, například butadiin nebo triacetylen pohlcují dopadající UV záření ze Slunce a brání tak jeho průchodu k povrchu, podobně jako pozemská ozonová vrstva. Ty se nejvíce nacházejí v oddělených vrstvách mlhy v mezosféře (tzv. \"detached haze layers\").\nV atmosféře je patrná cirkulace ve směru rotace Titanu, tedy od západu k východu. Pozorování sondy Cassini z roku 2004 napovídá, že Titanova atmosféra se otáčí mnohem rychleji než Titan sám, podobně jako Venuše.\n\nTitanova ionosféra je složitější než zemská. Její hlavní část se nachází ve výšce asi 1 200 km. Titan má ale i další vrstvu nabitých částic ve výšce 63 km; Tím je Titanova atmosféra rozdělena na dva radiové rezonátory.\n\nZdroj radiových vln o extrémně nízkých frekvencích je na Titanu nejasný, protože se nezdá, že by se zde ve větší míře vyskytovaly blesky.\n\nPřítomnost významnější atmosféry poprvé tušil španělský astronom Josep Comas Solà, který pozoroval okrajové ztemnění Titanu v roce 1903 a potvrdil ji Gerard Kuiper roku 1944, kdy pomocí spektroskopie odhadl parciální tlak metanu na povrchu měsíce na řádově 10 kPa. Z pozorování sond Voyager 1 a 2 vyplynulo, že Titanova atmosféra je hustší než zemská s tlakem na povrchu 1,5 vyšším. To vysvětluje její neprůhledné vrstvy, které blokují většinu viditelného světla ze Slunce a dalších zdrojů a zahalují povrch Titanu. Atmosféra je tak hustá a gravitace měsíce tak nízká, že lidé by v ní mohli létat za pomoci křídel na svých rukou. Sonda Huygens během svého sestupu k povrchu měsíce nemohla detekovat směr ke Slunci. Snímky, které pořídila z povrchu pak její operátoři přirovnávali k „fotografovaní asfaltového parkoviště za soumraku“.\n"}
{"id": "369913", "url": "https://cs.wikipedia.org/wiki?curid=369913", "title": "Vlastimil Picek", "text": "Vlastimil Picek\n\nVlastimil Picek (* 25. října 1956 Turnov) je český voják a politik, armádní generál armády České republiky a v letech 2013–2014 ministr obrany České republiky ve vládách Petra Nečase a Jiřího Rusnoka.\n\nV letech 2003–2007 zastával funkci náčelníka Vojenské kanceláře prezidenta republiky, v období 2007–2012 byl náčelníkem Generálního štábu Armády České republiky a od září 2012 do března 2013, s krátkým přerušením v prosinci 2012, prvním náměstkem ministra obrany.\n\nV roce 2014 se stal starostou města Brandýs nad Labem-Stará Boleslav, o rok později pak předsedou hnutí Podpora občanů.\n\nVlastimil Picek se narodil v Turnově. Je ženatý a jeho choť je Dagmar Picková, mají spolu dva syny Tomáše a Ondřeje. V roce 1975 vystudoval Vojenskou střední odbornou školu v Novém Mestě nad Váhom. V letech 1976–1981 studoval na Vojenské akademii v Brně. Mezi léty 1978–1982 pokračoval interním studiem Vojenské akademie v Brně. Od roku 1982–1983 navázal studiem vojenského zpravodajství na této Vojenské akademii. V roce 1993 absolvoval postgraduální studium na Českém vysokém učení technickém v Praze, v roce 1997 pak absolvoval vyšší akademický kurz Generálního štábu na Vojenské akademie v Brně. Než začal vojenskou kariéru, pracoval mezi léty 1975–1978 jako rádiový technik. Mezi jeho zájmy patří sporty především tenis a lyžování.\n\nV letech 1977–1990 členem KSČ, pak nestraník.\nPůsobil v řadě armádních funkcí:\n\nOd května 2003 do 1. března 2007 byl náčelníkem Vojenské kanceláře prezidenta republiky Václava Klause.\n\nOd 1. března 2007do 30. června 2012 byl náčelníkem Generálního štábu Armády České republiky. Do funkce ho jmenoval prezident republiky Václav Klaus. S odchodem z funkce náčelníka Generálního štábu odešel z armády.\n\nOd 18. září 2012 byl prvním náměstkem ministra obrany Alexandra Vondry, nová ministryně obrany Karolína Peake jej 13. prosince 2012, den po svém nástupu do funkce, z funkce odvolala. V poslanecké sněmovně to poté zdůvodnila tím, že je výdobytkem demokracie, aby v nejužším vedení Ministerstva obrany zasedali civilisté, a že si Picka (který se civilistou stal v červnu 2012) velmi váží. V chatu iDnes.cz 21. prosince uvedla, že důvodem odvolání bylo i to, že Picek nedostatečně ovládá cizí jazyky.Peake 21. prosince ve videorozhovoru pro iDnes.cz k jeho odvolání řekla: „Podcenila jsem blízký vztah mezi armádním generálem Pickem a prezidentem Václavem Klausem. Vědět to, byla bych opatrnější, nechtěla jsem udělat krok, který by pan prezident vnímal jako nějakou schválnost proti němu.Politolog Josef Mlejnek jr. se domníval, že Petru Nečasovi s Václavem Klausem velela (nebo hodně „napovídala“) skrytá struktura v pozadí, která je v konkurenčním vztahu se strukturou stojící za Peake, co se týče boje o vliv, o zakázky a o beztrestnost za předchozí činy. Po odvolání Karolíny Peake z funkce ministryně dne 20. prosince jej předseda vlády Petr Nečas, kterého 21. prosince 2012 prezident Klaus pověřil vedením ministerstva obrany, hned tentýž den vrátil do funkce.Dne 19. března 2013 jej prezident republiky Miloš Zeman jmenoval ministrem obrany.\n\nV roce 2014 vstoupil do hnutí Podpora občanů a za toto hnutí byl v komunálních volbách v roce 2014 zvolen do zastupitelstva města Brandýs nad Labem-Stará Boleslav. A 13. listopadu ho zastupitelstvo zvolilo starostou města.\n\nV roce 2015 se stal předsedou hnutí Podpora občanů.\n\n\n\nV roce 2011 mu Česká rada dětí a mládeže udělila mimořádnou Cenu Přístav.\n\n"}
{"id": "369914", "url": "https://cs.wikipedia.org/wiki?curid=369914", "title": "Shagrath", "text": "Shagrath\n\nShagrath (vlastním jménem Stian Tomt Thoresen) (* 18. listopadu 1976, Jessheim, Norsko) je norský metalový hudebník a zpěvák skupiny Dimmu Borgir.\n\nSkupinu Dimmu Borgir založil v roce 1993 spolu se členy Silenoz (Sven Attle Koperud) a Tjodalv (Kenneth Åkesson). Dříve hrál i na kytaru, klávesy a bicí, ale teď se věnuje jen vokálům.\n\nV roce 2004 založil heavy metalovou skupinu Chrome Division, kde hraje na kytaru. Dále v roce 2009 založil skupinu Ov Hell s baskytaristou přezdívaným King ov Hell z Gorgoroth.\n\n\n\n\n\n"}
{"id": "369916", "url": "https://cs.wikipedia.org/wiki?curid=369916", "title": "Los Angeles Galaxy", "text": "Los Angeles Galaxy\n\nLos Angeles Galaxy nebo L.A. Galaxy, je americký profesionální fotbalový klub se sídlem ve městě Carson ve státě Kalifornie. Klub hraje v nejvyšší americké soutěži Major League Soccer (MLS). V roce 1995 se stal klub jedním z deseti držitelů licencí hrát v nejvyšší soutěži MLS. Jméno \"Galaxy\" odkazuje na Los Angeles (Carson leží v Los Angeles County), jež je domovem Hollywoodu centrem filmových hvězd neboli \"movie stars\".\n\nKlub vyhrál nejvyšší Major League Soccer pětkrát (2002, 2005, 2011, 2012, 2014) a pohár US Open Cup dvakrát (2001, 2005). Los Angeles Galaxy hraje všechny domácí zápasy na stadionu StubHub Center na předměstí města Carson, který sdílejí se svým největším ligovým soupeřem - CD Chivas USA.\n\nV lednu 2007 do klubu přišla anglická fotbalová superstar David Beckham. Beckham se po příchodu stal kapitánem mužstva. Začátkem roku 2009 odešel Beckham na hostování do AC Milan. Koncem ledna 2013 přestoupil do francouzského Paris Saint-Germain, kde později ukončil kariéru. Mezi další známé hráče patří Robbie Keane. V létě 2015 do týmu přišla i hvězda Liverpoolu Steven Gerrard, ten ale v roce 2016 ukončil kariéru. Mimo jiné zde působil i bývalý kapitán americké reprezentace Landon Donovan.\n\nV březnu 2017 švédský Fotbalový útočník Zlatan Ibrahimović opustil Old Trafford a připojil se k týmu jako náhrada za Gyasiho Zardese.\n\nOd listopadu 2007 zde působil jako hlavní trenér bývalý nizozemský reprezentant Ruud Gullit. V srpnu 2008 však rezignoval, kvůli neshodám se hráči.\n\n\"\"\n\nRoky 1996-2000\n\nLA Galaxy je jedním z deseti zakládajících týmů v Major League Soccer. Jméno \"Galaxy\" pochází z Los Angeles, kde sídlí \"hvězdy\" Hollywoodu. Tým začal soutěžit v první sezóně tehdejší nové ligy, která se konala v roce 1996. V úvodní sezóně Los Angeles skončilo nejprve na západní konferenci a bylo jedním ze dvou týmů, které byly v prvním MLS Cupu. Galaxie skončila ve finále, kde prohrála s D.C. United. V sezóně v roce 1997 se po osmi zápasech umístili 1-7., ale po zbytek sezóny byli 15-9. Galaxie skončila druhá na své konferenci tím, že prohrála s Dallas Burn. V roce 1998 skončila 24. a 8.. Galaxie porazila Dallas Burn, 9-3 na agregátu. Ztratili v semifinále Chicago Fire, 2-1 na agregátu. Galaxie opět skončila nejprve na západní konferenci v roce 1999, s konečným rekordem 20-12, s vítězstvím v poháru CONCACAF Champions Cupu, ale opět prohráli s D.C. United 2-0. V sezóně 2000 se Galaxy stala druhou v západní divizi 14-10-8. Navzdory tomu prohráli s Kansas City Wizards po agregátu. Rok 2001 byl dalším úspěšným rokem v Los Angeles, vyhráli Open Cup a zaznamenali 1000 bodů(za všechny sezóny) a Cobi Jones zaznamenal 300. gól, opět ale ztroskotali tím, že byli poraženi Landonem Donovanem a zemětřesením v San Jose. Klub se poprvé umístil na západní konferenci s rekordem 16-9-3, po páté byl první.\n\n"}
{"id": "369920", "url": "https://cs.wikipedia.org/wiki?curid=369920", "title": "Mistrovství světa v ledním hokeji 1975", "text": "Mistrovství světa v ledním hokeji 1975\n\n42. mistrovství světa a 53. mistrovství Evropy v ledním hokeji probíhalo ve dnech 4. – 19. dubna 1975 v Německých městech Mnichov a Düsseldorf.\n\nŠampionát byl odehrán dvoukolově - systémem každý s každým proběhly první zápasy a pak ve stejném pořadí odvety. Vítěz se stal mistrem světa, poslední tým sestoupil do skupiny B. První kolo se hrálo v Mnichově, odvety pak v Düsseldorfu. Výsledky evropských celků byly započítány do tabulky Mistrovství Evropy.\n\nPo třech letech (od MS 1971 ve Švýcarsku) se do elitní skupiny vrátili hokejisté USA. V Německu se prezentovali mladým týmem z amerických univerzit, který se však vyznačoval velkou taktickou naivitou, navíc jejich \"zlý muž\" Mike Polich byl jediným hráčem vyloučeným do konce utkání, když napadl domácího rozhodčího Kompallu. Problémy měli hokejisté Švédska, kteří zaznamenali odliv většího počtu hráčů do zámořských soutěží, a bronzové medaile získali jen díky tomu, že dvojici nejslabších týmů nastříleli víc branek než Finové. Schylovalo se snad jen k jedinému překvapení, když Finové v prvním utkání se SSSR ještě na začátku třetí třetiny drželi stav 4:4. Pak však Rusové zapnuli naplno a senzace se rozplynula. Určitě nemilým překvapením byl značný nezájem diváků v Mnichově (vybočili z něj jen některé zápasy Američanů a předpokládaný šlágr v podobě utkání SSSR-ČSSR, na který našlo cestu 10 000 diváků), tím příjemným pak neočekávaně vstřícný přístup jejich \"kolegů\" v Düsseldorfu.\nZajímavou raritou na tomto šampionátu byl určitě fakt, že žádné utkání neskončilo remízou.\n\nVelice rychle se vykrystalizovaly dvojice, které spolu měly měřit síly v boji o zlato (SSSR a ČSSR), bronz (Švédsko a Finsko) a udržení (Polsko a USA). Jak už bylo řečeno, Američané zpočátku celkem sympaticky zaměstnávali i největší favority, ale stálo je to příliš mnoho sil, takže proti takticky hrajícím Polákům neměli v rozhodujících zápasech šanci. Švédové rovněž nebyli tím pověstným závažíčkem na miskách vah, tentokrát svedli jen dva dramatické souboje se svými severskými sousedy. Československo, které před MS hrálo šest zápasů se Sovětským svazem a odešlo jen jednou poraženo (navíc zaznamenalo v rámci turnaje o cenu Izvěstií rekordní výsledek 9:3), bylo pasováno do role favorita. Jeho kredit pak ještě vzrostl, když se ukázalo, že dlouholetá opora \"sovětské mašiny\" brankář Tretjak není ve vrcholné formě. Bohužel se však potvrdilo to, co se říká dlouho: sovětský tým je možné porazit, ale nikoli porážet. Naši hráči prošli turnajem naprosto hladce, zdolali i jindy pro nás nepříjemné Švédy, ale vždy se zarazili na štítě hráčů s nápisem CCCP na prsou. Ti vzali vážně varování ze zápasů předcházejících mistrovství, vylepšili takřka bezstarostnou obranu a prakticky nebylo možné najít v jejich výkonu slabinu (snad jen již zmíněná Tretjakova \"okénka\"). V Německu završili mistrovský hattrick, v němž z třiceti zápasů na MS prohráli jediný - loni s týmem ČSSR v poměru 2:7! Dá se říci, že československý tým úspěšně provedl částečnou generační výměnu a například Marián Šťastný se předvedl ve výborném světle.\nŠvédové a Finové tentokrát byli prakticky na stejné úrovni a jen brankový rozdíl uchránil třem korunkám bronzovou medaili. Ke švédským trablům přispěly i zákulisní problémy a už avizovaný odliv nejzkušenějších hráčů, zatímco Finové až na absenci ostříleného Ketoly postavili prakticky stejný kádr jako před rokem na domácí půdě. Chyběla jim snad jen právě ona podpora hlediště, protože severská derby byla zcela vyrovnaná.\nPoláci podřídili celou účast na šampionátu jedinému - přehrát Američany a tím pádem se udržet ve skupině A, aby příští rok mohli hrát hokejový šampionát na domácí půdě. Proto v zápasech se silnějšími soupeři neplýtvali silami, ačkoliv si věřili na Finy, se kterými v minulosti uhráli překvapivé výsledky, jakmile zjistili, že jsou nad jejich síly, přepli na \"úspornější režim\". K jejich velké radosti jim taktika vyšla.\n\n Československo – Polsko 5:0 (1:0, 3:0, 1:0)\n\n3. dubna 1975 (16:15) - Mnichov (Olympiahalle)\nBranky Československa: 12:50 Vladimír Martinec, 25:14 Vladimír Martinec, 29:32 Eduard Novák, 37:07 Oldřich Machač, 55. Josef Augusta\nBranky Polska: nikdo\nRozhodčí: Åke Hanqvist (SWE), Raimo Sepponen (FIN)\nVyloučení: 2:2 (0:0)\nDiváků: 5 000\n\nČSSR: Jiří Holeček – Oldřich Machač, František Pospíšil, František Kaberle, Miroslav Dvořák, Jiří Bubla, Milan Kajkl – Eduard Novák, Milan Nový, Josef Augusta – Bohuslav Ebermann, Ivan Hlinka, Jiří Holík – Vladimír Martinec, Jiří Novák, Bohuslav Šťastný – Marián Šťastný, Jiří Kochta.\n\nPolsko: Andrzej Tkacz – Marian Feter, Jerzy Potz, Andrzej Słowakiewicz, Andrzej Iskrzycki, Adam Kopczyński, Henryk Gruth – Jan Szeja, Leszek Tokarz, Józef Batkiewicz – Walenty Ziętara, Mieczysław Jaskierski, Stefan Chowaniec – Tadeusz Obłój, Karol Żurek, Jan Piecko – Andrzej Zabawa.\n\n3. dubna 1975 (20:15) – Mnichov (Olympiahalle)\nBranky SSSR: 9:09 Sergej Kapustin, 13:01 Alexandr Jakušev, 15:45 Boris Michajlov, 16:42 Alexandr Jakušev, 17:08 Viktor Šalimov, 34:04 Alexandr Jakušev, 46:30 Alexandr Malcev, 47:00 Boris Michajlov, 59:16 Valerij Charlamov, 59:39 Vladimir Šadrin\nBranky USA: 7:01 Buzz Schneider, 12:20 Ron Wilson, 31:01 Buzz Schneider, 49:45 Steve Jenson, 50:53 Buzz Schneider.\nRozhodčí: Thomas Brown (CAN), Wojciech Szczepek (POL)\nVyloučení: 2:2 (2:1)\nDiváků: 4 500\n\n4. dubna 1975 (16:15) - Mnichov (Olympiahalle)\nBranky Polska: nikdo\nBranky Švédska: 0:21 Dan Labraaten, 6:30 Dan Söderström, 8:37 Kjell-Arne Vikström, 15:48 Willy Lindström, 17:22 Tord Lundström, 17:35 Dan Labraaten, 18:32 Mats Åhlberg, 44:29 Mats Lindh, 53:46 Tord Lundström, 56:43 Hans Jax\nRozhodčí: Rudolf Baťa (TCH), Gordon Lee (USA)\nVyloučení: 3:4 (0:0)\nDiváků: 2 500\n\n4. dubna 1975 (20:15) - Mnichov (Olympiahalle)\nBranky USA: 14:23 John Taft, 28:47 Buzz Schneider, 44:32 Jim Warner, 51:13 Mike Polich\nBranky Finska: 1:40 Lauri Mononen, 3:47 Pekka Marjamäki, 13:18 Seppo Repo, 21:12 Seppo Repo, 34:51 Juhani Tamminen, 48:39 Harri Linnonmaa, 52:06 Matti Hagman\nRozhodčí: Viktor Dombrovskij (URS), Josef Kompalla (GER)\nVyloučení: 6:4 + Lasse Oksanen (FIN) na 5 min.\nDiváků: 5 000\n\n5. dubna 1975 (16:15) – Mnichov (Olympiahalle)\nBranky Československa: 14:24 Vladimír Martinec, 16:09 Bohuslav Ebermann, 49:10 Eduard Novák, 41:28 Bohuslav Ebermann, 58:34 Jiří Novák\nBranky Švédska: 51:26 Karl-Johan Sundqvist, 56:41 Willy Lindström\nRozhodčí: Thomas Brown (CAN), Wojciech Szczepek (POL)\nVyloučení: 3:3\nDiváků: 7 000\n\nČSSR: Jiří Holeček – Oldřich Machač, František Pospíšil, František Kaberle, Miroslav Dvořák, Jiří Bubla, Milan Kajkl – Eduard Novák, Milan Nový, Josef Augusta – Bohuslav Ebermann, Jiří Kochta (21. Ivan Hlinka), Jiří Holík – Vladimír Martinec, Jiří Novák, Bohuslav Šťastný.\n\nŠvédsko: Leif Holmqvist – Mats Waltin, Stig Östling, Björn Johansson, Karl-Johan Sundqvist, Kjell Rune Milton, Ulf Weinstock – Håkan Pettersson, Hans Jax, Finn Lundström – Dan Söderström, Mats Åhlberg, Dan Labraaten – Willy Lindström, Per Olov Brasar, Tord Lundström – Kjell-Arne Vikström.\n\n5. dubna 1975 (20:15) – Mnichov (Olympiahalle)\nBranky Finska: 5:04 Pekka Marjamäki, 18:28 Harri Linnonmaa, 27:41 Jorma Vehmanen, 40:14 Lasse Oksanen\nBranky SSSR: 00:26 Valerij Charlamov, 04:05 Vladimir Petrov, 6:40 Valerij Charlamov, 24:19 Sergej Kapustin, 45:20 Viktor Šalimov, 49:00 Alexandr Malcev, 54:19 Viktor Šalimov, 59:00 Vladimir Šadrin\nRozhodčí: Josef Kompalla (GER), Gordon Lee (USA)\nVyloučení: 1:5 (0:0)\nDiváků: 6 000\n\nFinsko: Valtonen – Rautakalio, Marjamäki, Saari, Nummelin, Laksola, Lindström – Oksanen, Hagman, Tamminen – Mononen, Repo, Vehmanen – Linnonmaa, Murto, Leppä – Peltonen.\n\nSSSR: Treťjak – Lutčenko, Vasiljev, Filipov, Ljapkin, Jurij Fedorov, Cygankov – Michajlov, Petrov, Charlamov – Jakušev, Šadrin, Šalimov – Kapustin, Anisin, Malcev.\n\n6. dubna 1975 (15:00) – Mnichov (Olympiahalle)\nBranky Československa: 6:01 Vladimír Martinec, 11:55 Bohuslav Ebermann, 19:58 Josef Augusta, 20:56 Ivan Hlinka, 22:03 Bohuslav Šťastný, 23:27 Marián Šťastný, 48:26 Ivan Hlinka, 54:36 Marián Šťastný\nBranky USA: 2:32 Tom Ross, 8:28 Mike Polich, 15:08 Buzz Schneider\nRozhodčí: Viktor Dombrovski (URS), Raimo Sepponen (FIN)\nVyloučení: 5:5 (1:1) + na 5 min John Cunniff (USA).\nDiváků: 7 000\n\nČSSR: Jiří Crha (16. Jiří Holeček) – Oldřich Machač, František Pospíšil, Jiří Bubla, Milan Kajkl, Vladimír Kostka, Miroslav Dvořák – Jiří Holík, Ivan Hlinka, Bohuslav Ebermann - Marián Šťastný, Jiří Kochta, Josef Augusta – Vladimír Martinec, Jiří Novák, Bohuslav Šťastný – Milan Nový, Eduard Novák.\n\nUSA: Jim Warden – John Brownschidle, John Taft, Peter Brown, Ron Wilson, Jeff Rotsch – Buzz Schneider, Mike Polich, Jim Warner – John Cunniff, Tom Ross, Herb Boxer – Steve Alley, Bob Lundeen, Steve Sertich – Mike Eruzione, Clark Hamilton, Steve Jenson.\n\n6. dubna 1975 (18:00) – Mnichov (Olympiahalle)\nBranky SSSR: 9:07 Viktor Šalimov, 9:27 Vjačeslav Anisin, 19:23 Boris Michajlov, 24:51 Vladimir Šadrin, 25:40 Viktor Šalimov, 25:59 Vjačeslav Anisin, 27:11 Valerij Charlamov, 28:16 Alexandr Jakušev, 35:32 Vjačeslav Anisin, 37:51 Alexandr Jakušev, 54:30 Vladimir Šadrin, 55:42 Vladimir Šadrin, 59:08 Sergej Kapustin\nBranky Polska: 41:29 Walenty Ziętara, 43:15 Jan Szeja.\nRozhodčí: Rudolf Baťa (TCH), Åke Hanqvist (SWE)\nVyloučení: 2:2 (0:0)\nDiváků: 3 000\n\n7. dubna 1975 (16:15) – Mnichov (Olympiahalle)\nBranky USA: nikdo\nBranky Švédska: 4:40 Kjell-Arne Vikström, 13:54 Dan Labraaten, 17:20 Tord Lundström, 42:52 Mats Åhlberg, 49:25 Tord Lundström, 53:20 Dan Söderström, 53:47 Dan Labraaten\nRozhodčí: Rudolf Baťa (TCH), Raimo Sepponen (FIN)\nVyloučení: 8:5 (0:1)\nDiváků: 3 600\n\nUSA: Comstock – Brownschilde, Taft, Brown, Wilson, Rotsch – Schneider, Polich, Warner – Cunniff, Lundeen, Boxer – Alley, Smith, Sertich – Eruzione, Hamilton, Jensen.\n\nŠvédsko: Högosta – Waltin, Johansson, Salming, Weinstock, Milton, Östling – Söderström, Ahlberg, Labraaten – Tord Lundström, Lindh, Wikström – Pettersson, Jax, Finn Lundström – Brasar.\n\n7. dubna 1975 (20:15) – Mnichov (Olympiahalle)\nBranky Polska: 23:48 Stefan Chowaniec, 55:33 Tadeusz Obłój\nBranky Finska: 11:43 Harri Linnonmaa, 29:37 Harri Linnonmaa, 35:42 Pekka Marjamäki, 43:35 Pekka Marjamäki, 59:59 Lasse Oksanen\nRozhodčí: Gordon Lee (USA), Åke Hanqvist (SWE)\nVyloučení: 9:6\nDiváků: 2 800\n\n8. dubna 1975 (16:15) – Mnichov (Olympiahalle)\nBranky Československa: 6:30 Bohuslav Šťastný, 44:17 Jiří Holík\nBranky SSSR: 23:36 Sergej Kapustin, 25:47 Alexandr Jakušev, 36:36 Alexandr Jakušev, 43:46 Vladimir Petrov, 54:53 Valerij Charlamov\nRozhodčí: Thomas Brown (CAN), Gordon Lee (USA)\nVyloučení: 3:2\nDiváků: 10 000\n\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, František Kaberle, Miroslav Dvořák – Jiří Kochta, Milan Nový, Josef Augusta – Jiří Holík, Ivan Hlinka, Bohuslav Ebermann – Vladimír Martinec, Jiří Novák, Bohuslav Šťastný – Marián Šťastný.\n\nSSSR: Vladislav Treťjak – Vladimir Lutčenko, Valerij Vasiljev, Gennadij Cygankov, Jurij Ljapkin, Jurij Tjurin, Jurij Fedorov – Boris Michajlov, Vladimir Petrov, Valerij Charlamov – Alexandr Jakušev, Vladimir Šadrin, Viktor Šalimov – Sergej Kapustin, Vjačeslav Anisin, Alexandr Malcev.\n\n8. dubna 1975 (20:15) - Mnichov (Olympiahalle)\nBranky Finska: nikdo\nBranky Švédska: 43:50 Mats Åhlberg.\nRozhodčí: Viktor Dombrovskij (URS), Josef Kompalla (GER)\nVyloučení: 2:3 (0:0)\nDiváků: 7 500\n\nFinsko: Leppänen – Rautakalio, Marjamäki, Saari, Nummelin, Laksola, Seppo Lindström – Oksanen, Hagman, Tamminen – Mononen, Repo, Vehmanen – Linnonmaa, Murto, Leppä – Oijennus, Peltonen.\n\nŠvédsko: Holmqvist – Waltin, Johansson, Salming, Weinstock, Sundqvist, Östling – Söderström, Ahlberg, Labraaten – Pettersson, Jax, Finn Lundström – Tord Lundström, Brasar, Lindström – Lindh.\n\n9. dubna 1975 (20:15) - Mnichov (Olympiahalle)\nBranky Polska: 1:36 Stefan Chowaniec, 16:00 Mieczysław Jaskierski, 17:57 Stefan Chowaniec, 33:24 Mieczysław Jaskierski, 58:53 Walenty Ziętara\nBranky USA: 14:32 Steve Sertich, 14:43 Buzz Schneider, 43:33 Herb Boxer\nRozhodčí: Thomas Brown (CAN), Josef Kompalla (GER)\nVyloučení: 2:1 (0:0, 1:0)\nDiváků: 7 500\n\n10. dubna 1975 (16:15) - Mnichov (Olympiahalle)\nBranky Československa: 6:16 Vladimír Martinec, 15:33 Jiří Holík, 19:08 Eduard Novák, 23:11 Milan Nový, 33:55 Jiří Novák, 45:33 Jiří Novák\nBranky Finska: 22:20 Lauri Mononen, 44:15 Henry Leppä\nRozhodčí: Åke Hanqvist (SWE), Wojciech Szczepek (POL)\nVyloučení: 2:1 (0:0)\nDiváků 5 600\n\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, František Kaberle, Miroslav Dvořák – Eduard Novák, Milan Nový, Josef Augusta – Jiří Holík, Jiří Kochta, Bohuslav Ebermann – Vladimír Martinec, Jiří Novák, Bohuslav Šťastný – Ivan Hlinka, Marián Šťastný.\n\nFinsko: Jorma Valtonen – Pekka Rautakallio, Pekka Marjamäki, Timo Saari, Timo Nummelin, Rejo Laksola, Seppo Lindström – Lasse Oksanen, Matti Hagman, Juhani Tamminen – Lauri Mononen, Seppo Repo, Jorma Vehmanen – Harri Linnonmaa, Oiva Oijennus, Henry Leppä – Matti Murto, Jorma Peltonen.\n\n10. dubna 1975 (20:15) – Mnichov (Olympiahalle)\nBranky Švédska: 36:06 Tord Lundström\nBranky SSSR: 6:00 Alexandr Jakušev, 14:18 Alexandr Malcev, 30:49 Sergej Kapustin, 49:20 Valerij Charlamov\nRozhodčí: Josef Kompalla (GER), Gordon Lee (USA)\nVyloučení: 3:4 (0:0)\nDiváků: 10 000\n\nŠvédsko: Holmqvist – Waltin, Johansson, Salming, Weinstock, Sundqvist, Östling – Söderström, Ahlberg, Labraaten – Vikström, Jax, Finn Lundström – Tord Lundström, Brasar, Lindström – Lindh, Petersson.\n\nSSSR: Treťjak – Lutčenko, Vasiljev, Filipov, Ljapkin, Cygankov, Jurij Fedorov – Michajlov, Petrov, Charlamov – Jakušev, Šadrin, Šalimov – Kapustin, Anisin, Malcev – Lebeděv, Vikulov.\n\n12. dubna 1975 (16:15) – Düsseldorf (Eisstadion an der Brehmstraße)\nBranky Československa: 2:45 Milan Nový, 2:59 Jiří Holík, 13:18 František Kaberle, 19:52 Jiří Holík, 34:26 Marián Šťastný, 39:36 Milan Nový, 51:47 František Pospíšil, 55:03 Bohuslav Šťastný\nBranky Polska: 17:09 Walenty Ziętara, 21:26 Stefan Chowaniec.\nRozhodčí: Åke Hanqvist (SWE), Gordon Lee (USA)\nVyloučení: 2:4 (0:0)\nDiváků: 4 200\n\nČSSR: Jiří Crha – Oldřich Machač, František Pospíšil, Jiří Bubla, Vladimír Kostka, František Kaberle, Miroslav Dvořák – Bohuslav Ebermann, Ivan Hlinka, Jiří Holík – Eduard Novák, Milan Nový, Josef Augusta – Marián Šťastný, Jiří Kochta, Bohuslav Šťastný.\n\nPolsko: Andrzej Tkacz (Tadeusz Słowakiewicz) – Marian Feter, Jerzy Potz, Andrzej Słowakiewicz, Andrzej Iskrzycki, Marek Marcinczak, Henryk Gruth – Jan Szeja, Leszek Tokarz, Józef Batkiewicz – Walenty Ziętara, Andrzej Rybski, Stefan Chowaniec – Tadeusz Obłój, Karol Żurek, Jan Piecko.\n\n12. dubna 1975 (20:15) - Düsseldorf (Eisstadion an der Brehmstraße)\nBranky USA: 49:44 Mike Eruzione\nBranky SSSR: 6:23 Jurij Ljapkin, 27:49 Alexandr Jakušev, 31:05 Jurij Tjurin, 43:24 Vladimir Vikulov, 44:22 Vladimir Petrov, 50:45 Sergej Kapustin, 51:33 Vladimir Petrov, 52:37 Alexandr Jakušev, 53:30 Vladimir Vikulov, 54:08 Jurij Lebeděv, 56:41 Sergej Kapustin, 57:48 Vladimir Šadrin, 59:18 Alexandr Malcev\nRozhodčí: Thomas Brown (CAN), Wojciech Szczepek (POL)\nVyloučení: 2:0 (0:2)\nDiváků: 5 000\n\n13. dubna 1975 (16:15) - Düsseldorf (Eisstadion an der Brehmstraße)\nBranky Švédska: 7:52 Tord Lundström, 14:28 Dan Labraaten, 15:38 Tord Lundström, 17:53 Dan Labraaten, 18:14 Tord Lundström, 19:56 Mats Waltin, 26:44 Kjell Rune Milton, 29:44 Björn Johansson, 32:30 Dan Söderström, 41:27 Dan Labraaten, 46:37 Tord Lundström, 48:29 Mats Åhlberg, 59:30 Dan Labraaten\nBranky Polska: nikdo\nRozhodčí: Rudolf Baťa (TCH), Raimo Sepponen (FIN)\nVyloučení: 2:3\nDiváků: 4 500\n\nŠvédsko: Högosta – Waltin, Johansson, Salming, Weinstock, Milton, Östling – Söderström, Ahlberg, Labraaten – Brasar, Lindh, T. Lundström – Vikström, Jax, Petersson.\n\nPolsko: Tkacz (T. Slowakiewicz) – Feter, Marcinczak, Andrzej Słowakiewicz, Iskrzycki, Kopczynski, Gruth – Szeja, L. Tokarz, Batkiewicz – Zietara, Rybski, Chowaniecz – Oblój, Zurek, Piecko – Zabawa.\n\n13. dubna 1975 (20:15) – Düsseldorf (Eisstadion an der Brehmstraße)\nBranky Finska: 5:43 Pekka Marjamäki, 9:09 Seppo Lindström, 13:05 Henry Leppä, 25:03 Seppo Repo, 29:16 Juhani Tamminen, 31:22 Pekka Marjamäki, 37:25 Pekka Marjamäki, 46:03 Seppo Repo, 54:36 Oiva Oijennus\nBranky USA: 44:15 John Brownschidle\nRozhodčí: Viktor Dombrovskij (URS), Josef Kompalla (GER)\nVyloučení: 5:4 navíc Mike Polich (USA) do konce utkání.\nDiváků: 4 400\n\n13. dubna 1975 (20:15) – Düsseldorf (Eisstadion an der Brehmstraße)\nBranky Československa: 6:26 Bohuslav Ebermann, 6:53 Vladimír Martinec, 7:18 Josef Augusta, 9:45 Milan Nový, 25:42 Eduard Novák, 42:52 Jiří Novák, 46:33 Miroslav Dvořák\nBranky Švédska: nikdo\nRozhodčí: Thomas Brown (CAN), Gordon Lee (USA)\nVyloučení: 7:6 (1:0)\nDiváků: 7 000\n\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, František Kaberle, Miroslav Dvořák – Eduard Novák, Milan Nový, Josef Augusta – Jiří Holík, Jiří Kochta, Bohuslav Ebermann – Vladimír Martinec, Jiří Novák, Bohuslav Šťastný.\n\nŠvédsko: Leif Holmqvist – Mats Waltin, Björn Johansson, Stig Salming, Ulf Weinstock, Karl-Johan Sundqvist, Stig Östling – Dan Söderström, Mats Åhlberg, Dan Labraaten – Per Olov Brasar, Mats Lindh, Tord Lundström – Willy Lindström, Hans Jax, Finn Lundström.\n\n14. dubna 1975 (20:15) – Düsseldorf (Eisstadion an der Brehmstraße)\nBranky SSSR: 6:46 Alexandr Jakušev, 8:56 Valerij Charlamov, 24:47 Boris Michajlov, 29:00 Boris Michajlov, 47:22 Boris Michajlov\nBranky Finska: 11:37 Henry Leppä, 46:52 Seppo Repo\nRozhodčí: Åke Hanqvist (SWE), Josef Kompalla (GER)\nVyloučení: 1:2 (0:0)\nDiváků: 4 900\n\n15. dubna 1975 (16:15) – Düsseldorf (Eisstadion an der Brehmstraße)\nBranky Československa: 5:11 František Kaberle, 8:59 František Kaberle, 13:36 Eduard Novák, 25:19 Vladimír Martinec, 27:00 Jiří Kochta, 33:03 Bohuslav Šťastný, 46:23 Jiří Bubla, 52:51 Eduard Novák\nBranky USA: nikdo\nRozhodčí: Viktor Dombrovskij (URS), Wojciech Szczepek (POL)\nVyloučení: 8:10 (2:0)\nDiváků: 4 700\n\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, František Kaberle, Miroslav Dvořák – Eduard Novák, Milan Nový, Josef Augusta – Jiří Holík (21. Marián Šťastný), Jiří Kochta, Bohuslav Ebermann – Vladimír Martinec, Jiří Novák, Bohuslav Šťastný.\n\nUSA: Blaine Comstock – John Brownschidle, Bob Lundeen, Ron Wilson, Jeff Rotsch, John Taft – Mike Eruzione, Steve Sertich, Steve Jenson – Buzz Schneider, Tom Ross, Jim Warner – Steve Alley, John Cunniff, Herb Boxer – Clark Hamilton, Mike Polich.\n\n15. dubna 1975 (20:15) – Düsseldorf (Eisstadion an der Brehmstraße)\nBranky Polska: 32:18 Andrzej Rybski\nBranky SSSR: 6:43 Jurij Tjurin, 7:19 Sergej Kapustin, 14:57 Sergej Kapustin, 22:35 Viktor Šalimov, 26:27 Vladimir Vikulov, 30:37 Valerij Charlamov, 32:01 Valerij Vasiljev, 34:56 Valerij Charlamov, 37:19 Vladimir Vikulov, 37:30 Alexandr Filippov, 42:09 Vladimir Šadrin, 48:13 Alexandr Malcev, 52:02 Vladimir Šadrin, 52:40 Alexandr Filippov, 59:05 Viktor Šalimov\nRozhodčí: Rudolf Baťa (TCH), Raimo Sepponen (FIN)\nVyloučení: 1:2\nDiváků: 5 000\n\n16. dubna 1975 (16:15) – Düsseldorf (Eisstadion an der Brehmstraße)\nBranky Švédska: 0:17 Dan Söderström, 20:21 Mats Åhlberg, 23:35 Dan Söderström, 24:41 Dan Söderström, 28:02 Kjell-Arne Vikström, 35:51 Stig Salming, 41:37 Kjell-Arne Vikström, 43:51 Kjell-Arne Vikström, 50:28 Ulf Weinstock, 52:09 Håkan Pettersson, 53:28 Tord Lundström 58:54 Tord Lundström\nBranky USA: 7:52 Buzz Schneider, 31:46 Steve Alley, 54:57 Buzz Schneider\nRozhodčí: Raimo Sepponen (FIN), Viktor Dombrovskij (URS)\nVyloučení: 3:2 (0:1)\nDiváků: 5 200\n\n16. dubna 1975 (20:15) – Düsseldorf (Eisstadion an der Brehmstraße)\nBranky Finska: 10:37 Lauri Mononen, 13:33 Juhani Tamminen, 22:20 Juhani Tamminen, 46:15 Matti Hagman\nBranky Polska: 30:59 Tadeusz Obłój\nRozhodčí: Rudolf Baťa (TCH), Åke Hanqvist (SWE)\nVyloučení: 4:4 (0:0)\nDiváků: 4 900\n\n17. dubna 1975 (16:15) – Düsseldorf (Eisstadion an der Brehmstraße)\nBranky Československa: 26:22 Eduard Novák\nBranky SSSR: 19:36 Vladimir Petrov, 21:02 Vladimir Lutčenko, 50:13 Viktor Šalimov, 53:22 Viktor Šalimov\nRozhodčí: Thomas Brown (CAN), Gordon Lee (USA)\nVyloučení: 3:8 (1:1)\nDiváků: 9 500\n\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, František Kaberle, Miroslav Dvořák – Eduard Novák, Milan Nový, Josef Augusta – Jiří Holík, Jiří Kochta, Bohuslav Ebermann – Vladimír Martinec, Jiří Novák, Bohuslav Šťastný.\n\nSSSR: Vladislav Treťjak – Vladimir Lutčenko, Valerij Vasiljev, Jurij Ljapkin, Gennadij Cygankov, Jurij Tjurin, Jurij Fedorov – Boris Michajlov, Vladimir Petrov, Valerij Charlamov – Alexandr Jakušev, Vladimir Šadrin, Viktor Šalimov – Sergej Kapustin, Vjačeslav Anisin, Alexandr Malcev.\n\n17. dubna 1975 (20:15) – Düsseldorf (Eisstadion an der Brehmstraße\nBranky Švédska: 9:53 Hans Jax\nBranky Finska: 6:37 Lauri Mononen, 12:44 Lauri Mononen\nRozhodčí: Viktor Dombrovskij (URS), Josef Kompalla (GER)\nVyloučení: 3:4 (0:0)\nDiváků: 5 900\n\n18. dubna 1975 (20:15) – Düsseldorf (Eisstadion an der Brehmstraße\nBranky USA: 10:34 Steve Jenson, 12:33 John Cunniff\nBranky Polska: 1:17 Walenty Ziętara, 16:22 Tadeusz Obłój, 17:52 Mieczysław Jaskierski, 43:55 Leszek Tokarz, 57:52 Walenty Ziętara\nRozhodčí: Thomas Brown (CAN), Josef Kompalla (GER)\nVyloučení: 5:5 (0:1)\nDiváků: 6 200\n\n19. dubna 1975 (14:00) – Düsseldorf (Eisstadion an der Brehmstraße\nBranky Československa: 9:39 Jiří Novák, 20:39 Miroslav Dvořák, 26:49 Eduard Novák, 29:02 Bohuslav Šťastný, 33:33 Eduard Novák\nBranky Finska: 45:44 Matti Murto.\nRozhodčí: Åke Hanqvist (SWE), Gordon Lee (USA)\nVyloučení: 5:2 (1:1)\nDiváků: 4 800\n\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, František Kaberle, Miroslav Dvořák – Eduard Novák, Milan Nový, Josef Augusta – Jiří Holík, Jiří Kochta, Bohuslav Ebermann – Vladimír Martinec, Jiří Novák, Bohuslav Šťastný.\n\nFinsko: Anti Leppänen – Pekka Rautakallio, Pekka Marjamäki, Timo Saari, Timo Nummelin, Rejo Laksola, Seppo Lindström – Lasse Oksanen, Jorma Peltonen, Juhani Tamminen – Lauri Mononen, Seppo Repo, Jorma Vehmanen – Harri Linnonmaa, Matti Murto, Henry Leppä.\n\n19. dubna 1975 (17:30) – Düsseldorf (Eisstadion an der Brehmstraße)\nBranky SSSR: 2:18 Viktor Šalimov, 10:18 Alexandr Malcev, 14:24 Valerij Charlamov, 15:27 Boris Michajlov, 21:33 Vladimir Vikulov, 24:42 Jurij Fedorov, 34:13 Viktor Šalimov, 39:16 Vjačeslav Anisin, 43:59 Vladimir Petrov, 52:07 Sergej Kapustin, 55:14 Alexandr Malcev, 55:29 Valerij Vasiljev, 59:47 Alexandr Malcev\nBranky Švédska: 26:49 Dan Labraaten, 27:15 Dan Söderström, 51:48 Stig Östling, 55:24 Håkan Pettersson\nRozhodčí: Thomas Brown (CAN), Raimo Sepponen (FIN)\nVyloučení: 0:0\nDiváků: 9 000\n SSSR\nBrankáři: Vladislav Treťjak, Viktor Krivolapov.\nObránci: Jurij Ljapkin, Valerij Vasiljev, Vladimir Lutčenko, Gennadij Cygankov, Jurij Tjurin, Jurij Fedorov, Alexandr Filippov.\nÚtočníci: Boris Michajlov, Vladimir Petrov, Valerij Charlamov, Alexandr Malcev, Vladimir Šadrin, Alexandr Jakušev, Jurij Lebeděv, Vjačeslav Anisin, Vladimir Vikulov, Sergej Kapustin, Viktor Šalimov.\nTrenéři: Boris Kulagin, Vladimir Jurzinov.\n\n Československo\nBrankáři: Jiří Holeček, Jiří Crha.\nObránci: Oldřich Machač, – František Pospíšil, Jiří Bubla, Milan Kajkl, František Kaberle, Miroslav Dvořák, Vladimír Kostka.\nÚtočníci: Bohuslav Ebermann, Ivan Hlinka, Jiří Holík, Vladimír Martinec, Jiří Novák, Bohuslav Šťastný, Eduard Novák, Milan Nový, Josef Augusta, Jiří Kochta, Marián Šťastný.\nTrenéři: Karel Gut, Ján Starší.\n\n Švédsko\nBrankáři: Leif Holmqvist, Göran Högosta.\nObránci: Björn Johansson, Kjell Rune Milton, Stig Salming, Karl-Johan Sundqvist, Mats Waltin, Ulf Weinstock, Stig Östling.\nÚtočníci: Per Olov Brasar, Hans Jax, Dan Labraaten, Mats Lindh, Willy Lindström, Finn Lundström, Tord Lundström, Håkan Pettersson, Dan Söderström, Kjell-Arne Vikström, Mats Åhlberg.\nTrenér: Ronald Pettersson.\n\n4. Finsko\nBrankáři: Jorma Valtonen, Anti Leppänen.\nObránci: Rejo Laksola, Seppo Lindström, Timo Nummelin, Pekka Rautakallio, Timo Saari, Jauko Öystilä, Pekka Marjamäki.\nÚtočníci: Matti Hagman, Henry Leppä, Harri Linnonmaa, Lauri Mononen, Matti Murto, Jorma Peltonen, Oiva Oijennus, Lasse Oksanen, Seppo Repo, Juhani Tamminen, Jorma Vehmanen.\nTrenér: Seppo Liitsola.\n\n5. Polsko\nBrankáři: Andrzej Tkacz, Tadeusz Słowakiewicz.\nObránci: Jerzy Potz, Marian Feter, Andrzej Iskrzycki, Henryk Gruth, Adam Kopczyński, Marek Marcinczak, Andrzej Słowakiewicz.\nÚtočníci: Leszek Tokarz, Andrzej Rybski, Tadeusz Obłój, Karol Żurek, Jan Piecko, Andrzej Zabawa, Mieczysław Jaskierski, Walenty Ziętara, Stefan Chowaniec, Jan Szeja, Józef Batkiewicz.\nTrenér: Anatolij Jegorov.\n\n6. USA\nBrankáři: Blaine Comstock, Jim Warden.\nObránci: Ron Wilson, John Taft, John Brownschidle, Peter Brown, Bob Lundeen, Jeff Rotsch.\nÚtočníci: Steve Sertich, Steve Jenson, Herb Boxer, Buzz Schneider, Tom Ross, Clark Hamilton, Richie Smith, Jim Warner, Mike Eruzione, Mike Polich, Steve Alley, John Cunniff.\nTrenér: Bob Johnson.\n\n SRN – Nizozemsko 9:2 (3:1, 2:0, 4:1)\n\n14. března 1975 – Sapporo\n\n14. března 1975 – Sapporo\n\n14. března 1975 – Sapporo\n\n14. března 1975 – Sapporo\n\n15. března 1975 – Sapporo\n\n15. března 1975 – Sapporo\n\n16. března 1975 – Sapporo\n\n16. března 1975 – Sapporo\n\n17. března 1975 – Sapporo\n\n17. března 1975 – Sapporo\n\n17. března 1975 – Sapporo\n\n17. března 1975 – Sapporo\n\n18. března 1975 – Sapporo\n\n18. března 1975 – Sapporo\n\n19. března 1975 – Sapporo\n\n19. března 1975 – Sapporo\n\n20. března 1975 – Sapporo\n\n20. března 1975 – Sapporo\n\n20. března 1975 – Sapporo\n\n20. března 1975 – Sapporo\n\n21. března 1975 – Sapporo\n\n21. března 1975 – Sapporo\n\n22. března 1975 – Sapporo\n\n22. března 1975 – Sapporo\n\n23. března 1975 – Sapporo\n\n23. března 1975 – Sapporo\n\n23. března 1975 – Sapporo\n\n23. března 1975 – Sapporo\n\n Norsko – Rakousko 2:0 (2:0, 0:0, 0:0)\n\n1. března 1975 - Sofie\n\n1. března 1975 - Sofie\n\n1. března 1975 – Sofie\n\n2. března 1975 – Sofie\n\n2. března 1975 – Sofie\n\n2. března 1975 – Sofie\n\n4. března 1975 – Sofie\n\n4. března 1975 – Sofie\n\n4. března 1975 – Sofie\n\n5. března 1975 – Sofie\n\n5. března 1975 – Sofie\n\n5. března 1975 – Sofie\n\n7. března 1975 – Sofie\n\n7. března 1975 – Sofie\n\n7. března 1975 – Sofie\n\n8. března 1975 – Sofie\n\n8. března 1975 – Sofie\n\n8. března 1975 – Sofie\n\n10. března 1975 – Sofie\n\n10. března 1975 – Sofie\n\n10. března 1975 – Sofie\n\n\n"}
{"id": "369921", "url": "https://cs.wikipedia.org/wiki?curid=369921", "title": "Lichtenegg (Dolní Rakousy)", "text": "Lichtenegg (Dolní Rakousy)\n\nLichtenegg je obec v okrese Wiener Neustadt-Land v rakouské spolkové zemi Dolní Rakousko. V roce 2017 zde žilo 1 041 obyvatel.\n\nLichteneeg se nachází v oblasti zvané Bucklige Welt, na jihozápadě Dolních Rakous. Rozloha obce je 35,33 km². 49 procent této oblasti je zalesněno.\n\nVe starověku byla celá oblast částí provincie Panonie.\n\n"}
{"id": "369929", "url": "https://cs.wikipedia.org/wiki?curid=369929", "title": "Patena", "text": "Patena\n\nPatena nebo paténa (ze starořeckého πατήνα přes lat. \"patina\", středověkou latinou \"patena\" miska) je liturgická nádoba, která se v křesťanských církvích používá při slavení eucharistie. Mívá tvar okrouhlého talířku a vyrábí se obvykle ze zlata nebo pozlaceného stříbra. Někdy se jako patena označuje i obětní miska.\n\nV římskokatolické církvi se užívá dvojí patena: \"patena kalichová\" a \"patena ke svatému přijímání\". \nBěhem svěcení kněží se svěcenci předává kalich a patena jako symboly jeho nové pravomoci – sloužit mši.\n\nV evangelických církvích se na patenu obvykle pokládá všechen eucharistický chléb a odtud se rozděluje přijímajícím.\n\n"}
{"id": "369930", "url": "https://cs.wikipedia.org/wiki?curid=369930", "title": "Oscillatoriales", "text": "Oscillatoriales\n\nOscillatoriales je řád sinic, do něhož se řadí vláknití, avšak nevětvení zástupci, kteří nejsou schopní tvorby heterocytů ani akinet. Buňky jsou obvykle kratší než široké. Typovým rodem je drkalka (\"Oscillatoria\"). Buňky zástupců tohoto řádu někdy vykazují drkavý či plíživý typ pohybu. Rozmnožování probíhá rozpadem vlákna na hormogonie. Na konci vláken, na poslední buňce bývá přítomna čepička.\n\n"}
{"id": "369938", "url": "https://cs.wikipedia.org/wiki?curid=369938", "title": "Irwell", "text": "Irwell\n\nIrwell ( ) je řeka, která teče přes stejnojmenné údolí v hrabstvích Lancashire a Greater Manchester v Anglii. Je pozůstatkem mělkých moří, které pokrývaly většinu jihovýchodního Lancashiru v období karbonu. Původ slova \"Irwell\" není jasný, pravděpodobně anglosaský. Ere-well znamená „šedivé nebo bílé jaro“.\n"}
{"id": "369944", "url": "https://cs.wikipedia.org/wiki?curid=369944", "title": "Záhada dinosaurů", "text": "Záhada dinosaurů\n\nZáhada dinosaurů je kniha českého cestovatele, spisovatele, publicisty a amatérského badatele v oborech entomologie, kryptozoologie a paleontologie Ing. Jaroslava Mareše. Vyšla v roce 1993 v nakladatelství Svoboda-Libertas a byla jednou z prvních českých knih o dinosaurech, které již obsahovaly mnohé moderní poznatky, u veřejnosti tehdy ještě obecně neznámé (popisující například jejich blízké příbuzenství s ptáky, teplokrevnost a vysoký stupeň metabolismu, objevy měkkých tkání apod.). Výborně zpracovaná je také úvodní část o dějinách objevů dinosaurů. Autor zde čerpá i ze svých vlastních poznatků, které získal při svých cestách po světě (poušť Gobi, Tendaguru v Tanzanii, badlands v Montaně a Albertě apod.). Dodnes je tato kniha považována za jednu z nejlepších publikací na téma dinosaurů, jaká u nás v posledních desetiletích vyšla.\n\nKniha obsahuje mnohé zajímavosti z historie objevů dinosaurů, informace o samotných dinosaurech i zajímavosti, týkající se jejich zániku, možného přežití, možností klonování apod. V současnosti už sice mnohé z uváděných názorů a teorií neplatí, přesto je text stále velmi příjemně čtivý, ucelený a informativní. Text knihy doprovodila barevnými malbami Barbora Kyšková.\n\n"}
{"id": "369952", "url": "https://cs.wikipedia.org/wiki?curid=369952", "title": "Marmaduke Wyvill", "text": "Marmaduke Wyvill\n\nMarmaduke Wyvill (22. prosince 1815, Constable Burton, Yorkshire – 29. června 1896, Bournemouth) byl anglický politik a šachový mistr.\n\nMarmaduke Wywill byl především politik a člen britského parlamentu za Richmond, North Yorkshire v letech 1847 – 1868. V šachovém světě je především znám díky druhému místu na prvním mezinárodním šachovém turnaji roku 1851 v Londýně.\n\nNa turnaj bylo pozváno šestnáct předních světových šachistů, kteří byli rozlosování do osmi dvojic, a hrálo se vyřazovacím způsobem. V prvním kole vyřadil Wyvill pražského rodáka Eduarda Löweho 2:0, v druhém Hugha Alexandra Kennedyho 4:3 (=1) a v semifinále Elijaha Williamse 4:3. Prohrál až ve finále s Adolfem Anderssenem 2:4 (=1), pro kterého toto vítězství znamenalo získání pověsti nejsilnějšího hráče světa.\n\nČasto se také připomíná Wywillova série zápasů s italským šachistou Serafinem Duboisem roku 1846 v Římě, ve které prohrál 55:26. Když mu pak Dubois v další sérii poskytl výhodu tahu a pěšce, zvítězil Wywill 39:30.\n"}
{"id": "369960", "url": "https://cs.wikipedia.org/wiki?curid=369960", "title": "Státní symboly Chorvatska", "text": "Státní symboly Chorvatska\n\nStátní symboly Chorvatské republiky jsou stanoveny ústavním zákonem o státních symbolech (\"Zakon o grbu, zastavi i himni Republike Hrvatske te zastavi i lenti Predsjednika Republike Hrvatske\"), který byl přijat dne 22. prosince 1990. \n\nStátní symboly Chorvatska jsou:\n\n\n\n"}
{"id": "369966", "url": "https://cs.wikipedia.org/wiki?curid=369966", "title": "Psyché", "text": "Psyché\n\nPsyché je slovo pocházející ze staré řečtiny (ψυχή). Může znamenat:\n\n\n\n"}
{"id": "369979", "url": "https://cs.wikipedia.org/wiki?curid=369979", "title": "J-pop", "text": "J-pop\n\nJ-pop (\"ジェイポップ\" [Džei-poppu]) je zkratka pro „\"Japanese pop“\" (japonský pop), tedy pro japonskou populární hudbu, kterou produkují výhradně interpreti japonské národnosti. Původně byl termín j-pop vytvořen médii se záměrem odlišit japonskou hudební produkci od zahraniční. V dnešní době je průmysl japonské hudby hned druhý největší, pomyslné první místo zaujímají Spojené státy.\nInterpreti j-popu velmi často vystupují jako hosté v hudebních a zábavných show, účinkují v televizních seriálech a filmech jako herci či dabéři; produkují úvodní znělky k anime a hraným televizním pořadům a nezřídka se stávají součástí japonského merchandisingu k zahraniční produkci.\n\n\n"}
{"id": "369988", "url": "https://cs.wikipedia.org/wiki?curid=369988", "title": "Amirat", "text": "Amirat\n\nAmirat je obec v departementu Alpes-Maritimes v jihovýchodní Francii.\n\nVesnice se skládá ze tří částí: vlastní Amirat, Les Agots s kostelem a Maupoil s kaplí ze 16. století.\n\n"}
{"id": "369996", "url": "https://cs.wikipedia.org/wiki?curid=369996", "title": "Betakaroten", "text": "Betakaroten\n\nBetakaroten (β-karoten též provitamin A) je významný karotenoid (tedy izoprenoid), který u mnoha organismů slouží buď jako žlutočervené barvivo, nebo u živočichů jako prekurzor vitaminu A (společně s alfa karotenem a lykopenem). Z jedné molekuly β-karotenu vznikají dvě molekuly vitamínu A. Samostatně pak hraje důležitou roli jako antioxidant. DDD pro betakaroten není přímo určena, ale přepočtem 6 : 1 dostaneme DDD 4,8 mg β-karotenu, což je ekvivalent DDD 800 μg vitamínu A nebo 8 000 IU.\n\nβ-Karoten v lidském těle funguje jako antioxidant a jako prekurzor vitaminu A. Nedostatek má obvyklé projevy nedostatku antioxidantů, zvyšuje se riziko rakoviny a klesá celková obranyschopnost organismu. Pokud současně není tělu dodáván ani vitamín A, není z čeho tento vitamín vyrábět a to s sebou nese další významná zdravotní rizika související s nedostatkem tohoto vitamínu. Významnou roli hraje β-karoten při ochraně kůže proti poškození nadměrným sluněním. Při akutním předávkování β-karotenem (na rozdíl od vitamínu A) nehrozí žádné vážnější zdravotní problémy, ale dlouhodobé vyšší dávky u kuřáků zvyšovaly výskyt nádorů plic. Delší podávání vyšších dávek také může vést ke změně barvy kůže do oranžova, které ale při odstranění příčiny bez následku odezní.\n\nβ-Karoten se vyskytuje v podobě dvou různých stereoizomerů – jako \"all\"-\"trans\"-β-karoten a jako \"cis\"-β-karoten (konkrétně 9-\"cis\"-β-karoten).\n\nSyntetický β-karoten je převážně all-trans- izomer (~98%) a vyrábí se ve velkém množství jako složka potravinových doplňků a kosmetických výrobků.\n\nPřírodním zdrojem je převážně zelenina a ta obsahuje v různém poměru obě formy. Ovšem i zde tvoří all-trans- forma převažující složku. Tepelnou úpravou zeleniny dochází k částečné trans-izomeraci a zvýšení podílu cis- izomeru. Například v mrkvi nebo rajčatech, kde je v syrovém stavu obsah cis-izomeru jen okolo 2 % (a je tak prakticky shodný s obsahem v synteticky vyráběném β-karotenu), se po sterilaci zvýší tento podíl na 27 %, respektive 47 % a tepelná úprava usnadní i vstřebávání obou forem. Naproti tomu při vstřebávání v zažívacím traktu se až 95 % \"cis\"-β-karotenu změní na \"all\"-\"trans\"-β-karoten.\n\nAktivity obou forem v těle se mírně liší. Cis- forma je v organismu účinnějším antioxidantem než all-trans- forma a navíc se déle uchovává ve tkáních. Naproti tomu all-trans- forma je oproti cis- formě aktivnější v úloze provitaminu A. Cis- forma se také hůře vstřebává, obzvláště v přítomnosti velkých dávek all-trans- formy.\n\nMezi odborníky na výživu probíhá spor o užitečnosti či škodlivosti přijímání synteticky vyráběného (takřka převážně all-trans-) β-karotenu v porovnání s průmyslově extrahovaným β-karotenem přírodního původu, jehož složení kopíruje použitou surovinu.\n\nZastánci škodlivosti syntetického β-karotenu je často citována studie o vlivu β-karotenu na incidenci nádorů u kuřáků, kde vysoké dávky synteticky vyráběného \"all\"-\"trans\"-β-karotenu zvyšoval výskyt nádorů plic. Oponenti však namítají, že tato studie se nezabývala škodlivostí \"all\"-\"trans\"-β-karotenu, nýbrž vlivem vysokých dávek β-karotenu na incidenci nádorů u kuřáků, přičemž studie s použitím přírodní směsi β-karotenů provedena nebyla. Takže nelze říci, zda za zvýšený výskyt nádorů u kuřáků může původ a forma podávaného β-karotenu, nebo jeho vysoké podávané dávky.\n\nZ výše zmíněné studie pak vychází i materiál Světové zdravotnické organizace (WHO), která syntetický β-karoten řadí k látkám, které zvyšují riziko srdečně-cévních onemocnění. Vzhledem k neexistenci relevantních studií však nelze říci, zda stejně rizikový je, nebo není i β-karoten průmyslově extrahovaný z přírodních zdrojů.\n\nBetakaroten využívá potravinářský průmysl jako potravinářské aditivum, které je na obalech označováno jako E160a, k obarvení například do sýrů, margarínů, zmrzlin, jogurtů, majonéz, limonád, pudinků nebo cukrovinek.\n\n"}
{"id": "369998", "url": "https://cs.wikipedia.org/wiki?curid=369998", "title": "Kostel svatého Wolfganga (Schneeberg)", "text": "Kostel svatého Wolfganga (Schneeberg)\n\nKostel sv. Wolfganga ve Schneebergu (Sasko, Německo) je jednou z významných památek gotické architektury. Je jedním z největších a architektonicky nejvyspělejších kostelů období pozdní gotiky. Typově se jedná o pozdní krušnohorskou halu (typ halového kostela), chórové kaple jsou začleněny do závěru ve tvaru čtyř částí šestnáctiúhelníku, který spojuje všechny tři lodi kostela. Celý interiér obklopují empory. Kostel byl vybudován v 16. století.\n\nV interiéru kostela se nacházejí cenná díla, mimo jiné obrazy Lucase Cranacha.\n"}
{"id": "370001", "url": "https://cs.wikipedia.org/wiki?curid=370001", "title": "Milan Volf", "text": "Milan Volf\n\nMilan Volf (* 20. dubna 1963 Kladno) je český politik, v letech 1998 až 2004 a opět pak 2014 až 2018 starosta / primátor města Kladna, bývalý člen ODS a bývalý hokejový útočník, od roku 2010 předseda grémia strany Volba pro Kladno.\n\nVystudoval obor učitelství a trenérství na Fakultě tělesné výchovy a sportu Univerzity Karlovy v Praze (získal tak titul Mgr.).\n\nMilan Volf je ženatý a má dva syny. Žije v Kladně, konkrétně v části Rozdělov. Jeho otcem byl bývalý československý reprezentant a hokejový trenér Jaroslav Volf.\n\nJako člen ODS byl zvolen primátorem města Kladna, tuto funkci vykonával šest let. V roce 2004 byl ale vzat do vazby kvůli obvinění ze zneužití pravomoci veřejného činitele a na funkci primátora rezignoval. Na jeho místo nastoupil nový primátor města Dan Jiránek (také z ODS).\n\nPolicie ho začala pro zneužití pravomoci veřejného činitele stíhat 2. března 2004. Vinila ho, že převedl bez vědomí zastupitelstva a tedy protiprávně přes 40 milionů korun z prostředků města místnímu hokejovému klubu a že bez výběrového řízení zakoupil služební vůz Audi. Volf obvinění popíral a tvrdil, že jeho jednáním nevznikla žádná škoda, ani nebyl spáchán trestný čin. 4. dubna 2006 ho Okresní soud v Kladně odsoudil k podmíněnému trestu v délce 15 měsíců s odkladem na 1,5 roku. 2. července 2008 vrátil Nejvyšší soud případ k novému projednání, neboť rozsudek Okresního soudu v Kladně obsahoval rozpory a byl těžko přezkoumatelný. Okresní soud v Kladně pak 4. listopadu 2008 opět odsoudil Volfa za zneužití pravomoci veřejného činitele k patnáctiměsíčnímu trestu odnětí svobody s odkladem na jeden a půl roku, středočeský krajský soud jej však 20. března 2009 pravomocně obžaloby zprostil a Volf později získal za nespravedlivé stíhání i odškodnění.\n\nV roce 2010 založil v Kladně politickou stranu Volba pro Kladno, byl jejím volebním lídrem a vyzval tak v souboji o křeslo primátora svého následníka Dana Jiránka. Volba pro Kladno ve volbách skončila na 3. místě za ODS a ČSSD, získala šest mandátů ve 31členném kladenském zastupitelstvu a Milan Volf se stal zastupitelem Kladna. Po sestavení koalice ODS a ČSSD zůstal Volf se svými kolegy v opozici.\n\nPo rozpadu celostátní vládní koalice v roce 2013 a vyhlášení předčasných voleb vyjádřil podporu úsilí Jany Bobošíkové založit politickou stranu, se kterou by se vrátil do politiky Václav Klaus.\n\nV komunálních volbách v roce 2014 obhájil post zastupitele města Kladna, když vedl kandidátku strany Volba pro Kladno. Strana volby ve městě vyhrála (23,67 % hlasů, 10 mandátů), uzavřela koalici se čtvrtým hnutím ANO 2011 a pátou KSČM a v listopadu 2014 se Milan Volf stal primátorem statutárního města Kladna.\n\nV komunálních volbách v roce 2018 byl lídrem kandidátky hnutí Volba pro Kladno do Zastupitelstva města Kladna, mandát zastupitele města obhájil. Koalici ale následně vytvořily druhá ODS, třetí uskupení \"\"KLADEŇÁCI\"\" (tj. hnutí STAN, TOP 09, KDU-ČSL a Piráti), čtvrté hnutí ANO 2011 a šesté hnutí SPD. Od koalice se však kvůli spolupráci s hnutím SPD distancovali TOP 09 a Piráti, jejich zástupci buď rezignovali na mandáty nebo ve stranách ukončili členství. Dne 21. listopadu 2018 byl novým primátorem města Kladna zvolen Dan Jiránek z ODS.\n\nMilan Volf je bývalým hokejovým útočníkem, synem slavného trenéra Jaroslava Volfa, odchovanec HC Kladno. Byl hráčem Kladna, pražské Slavie a dalších klubů. Kvůli zranění musel hokejové kariéry zanechat. Působil rovněž jako trenér mládežnických celků v Kladně, v sezoně 2010/2011 se po rezignaci Otakara Vejvody stal na dvě kola dočasným asistentem nového kladenského kouče Petra Tatíčka. Poté byl na jeho místo dosazen Jiří Kopecký.\nOd prosince 2009 do dubna 2011 působil ve funkci výkonného ředitele hokejového oddílu HC Vagnerplast Kladno. Poté klub dostal jinou právní strukturu, většinovým vlastníkem se stalo město Kladno, Volf na svoji funkci rezignoval.\n\n"}
{"id": "370002", "url": "https://cs.wikipedia.org/wiki?curid=370002", "title": "Tajmyrská zátoka", "text": "Tajmyrská zátoka\n\nTajmyrská zátoka (rusky: Taymyrskaya Guba) je záliv v Karském moři, do kterého patří ústí řeky Dolní Tajmyry. Ústí se otevírá zhruba severozápadně od západního pobřeží Tajmyrského poloostrova do východních prostor Karského moře a rozšiřuje se od asi 4 km při začátku ústí řeky až po 20 km. Její délka, včetně širokého zálivu, je asi 50 km a šířka zhruba 40 km.\n\nAsi 60 km západně od začátku ústí se nachází ostrov Tajmyra.\n\nPodnebí v pusté oblasti Tajmyrské zátoky je drsné, s dlouhými a krutými zimami a častými vánicemi a vichřicemi. Ústí samotné je zamrzlé po asi devět měsíců v roce a dokonce ani v létě nebývá volné od ledových ker. Ve zdejších vodách jsou obvyklými rybami siveni a síhové.\n\nNejdůležitějšími ostrovy v Tajmyrské zátoce jsou:\n\n\nVe 40. letech 18. století, během Velké severní expedice, dosáhl Nikifor Fomin ostrovu Bera a postavil tam chýši za účelem přezimování.\n\nTajmyrská zátoka a ostrovy byly prozkoumány Alexanderem von Middendorffem během jeho expedice na Sibiř (1842–1845). Ostrov Bera byl nejsevernějším bodem, kterého dosáhl poté, co v srpnu 1843 prozkoumal řeku Tajmyru od jihu k jejímu ústí.\n\nBaron Eduard von Toll prozkoumal během své poslední expedice, Ruské polární expedice v letech 1900–1903, ústí při Tajmyrské zátoce. Toll objevil balvan křemene na ostrově Bera, který již dříve prozkoumal Middendorff. Nalezl rovněž zbytky chýše Nikifora Fomina.\n\nDnes je Tajmarská zátoka součástí Velké arktické státní přírodní rezervace, největší přírodní rezervace v Rusku.\n\nTajmyrská zátoka včetně celého pobřeží a okolí patří Krasnojarskému kraji, části správního dělení Ruské federace.\n"}
{"id": "370005", "url": "https://cs.wikipedia.org/wiki?curid=370005", "title": "Provincie Ourense", "text": "Provincie Ourense\n\nProvincie Ourense je provincie v jihovýchodní, vnitrozemské Galicii, autonomním společenství na severozápadě Španělska. Sousedí s ostatními třemi provinciemi Galicie (Pontevedra, A Coruña, Lugo), Leónem, Zamorou a Portugalskem.\n\n\"Ve stříbrném poli zvýšený most o pěti obloucích svých barev, na něm vpravo hrad stejných barev s červenou branou a okny a vlevo červený (!) lev se stejným mečem v pravé tlapě. V hlavě uzavřená koruna, v patě stříbrné a modré vlny. Klenot: uzavřená královská koruna.\"\n\nZnak provincie se liší od městského jen barvou figur (zlaté u města).\n\nV provincii žije 338 700 obyvatel (2007). Potýká se s trvalou emigrací: např. roku 1970 zde ještě žilo 426 000 osob. Hlavní město Ourense je železničním uzlem a vyniká lázněmi a římským mostem. Zbytek provincie je silně rurálního charakteru a jsou zde dosud živé mnohé folklórní tradice.\n"}
{"id": "370006", "url": "https://cs.wikipedia.org/wiki?curid=370006", "title": "Otakar Čapek", "text": "Otakar Čapek\n\nJUDr. Ing. Dr. Otakar Čapek (26. března 1893 Hvožďany – 11. ledna 1967 Praha) byl osobnost české mystiky, spisovatel, autor několika odborných, dětských a duchovních knih, předseda spolku Psyché, agrární a politický činovník, jenž se stal obětí bolševického monstrprocesu.\n\nNarodil 26. března 1893 ve Hvožďanech na Blatensku. Měl o pět let mladšího bratra Arnošta a tři sestry: Růženu, Marii a Helenu. V roce 1920 dosáhl právnického doktorátu a o dva roky později se z něj stal ještě zemědělský inženýr. V roce 1923 vydal odbornou publikaci o chovu domácího vepřového bravu, za kterou získal titul třetí – byl promován na doktora technických věd. \n\nV roce 1924 se oženil s Marií Dandovou, s níž měl tři dcery. V roce 1924 Otakar a Arnošt společně se svým otcem zakoupili od hraběte Kolowrata zámek Košátky a k němu náležející panství. Kolem roku 1925 se oba bratři seznámili se spisovatelem Karlem Weinfurterem a roku 1929 se stali zakládajícími členy jeho mystického spolku Psyché. V roce 1933 se Otakar rozvedl. Poté, co byl zcela zadlužený velkostatek Košátky v roce 1938 prodán v dražbě, živil se Otakar jako spisovatel a věnoval se zájmům duchovním a politickým.\n\nKarel Weinfurter, který s Otakarem počítal coby se svým nástupcem, jej před svou smrtí (1942) požádal, aby se postaral o jeho manželku Boženu a také o spolek Psyché. Po Weinfurterově smrti se oficiálně stal zemědělským dělníkem na hospodářství Boženy v Bučovicích a vzali se brzy po válce roku 1945. Společně pak obnovili spolek Psyché jehož se stal předsedou a jeho manželka se starala o veškerou administrativu. Tyto aktivity ukončily komunistické úřady zákazem činnosti spolku roku 1951. Zemřel po úraze 11. ledna 1967 ve věku nedožitých 74 let.\nV roce 1922 se stal členem studentské profašistické organizace, která vydávala časopis \"Výzva\", do něhož přispíval. Stal se členem a později místopředsedou Národního hnutí, které vystoupilo proti úmyslu tehdejšího ministra zahraničí dr. Edvarda Beneše, který se chystal oficiálně uznat existenci RSFSR, pozdějšího SSSR. V roce 1925 vstoupil do Práškovy agrárně konzervativní strany za kterou v témže roce kandidoval na poslance. Zvolen ale nebyl a strana se rozpadla. Roku 1926 vstoupil do Národní obce fašistické, v níž se stal ihned místopředsedou. Jejím mottem bylo: „Blaho vlasti – zákon nejvyšší!“ Vůdcem byl rodinný přítel Čapků generál Radola Gajda; v novinách se jim také říkalo „gajdovci“. \n\nVeřejně vystupoval jak proti předválečné amerikanizaci české společnosti, tak proti pozdějšímu poněmčování či bolševizaci – tedy vždy za ryze české národní zájmy. Na konci druhé světové války bojoval se zbraní v ruce proti Němcům na pražských barikádách, přičemž byl zraněn střelou do nohy. Po válce byly Košickým vládním programem zakázány strany, jež se „provinily na zájmech národa za protektorátu“. K těm patřila i strana agrární, celým názvem „Republikánská strana zemědělského a malorolnického lidu“.\n\nPo únorovém puči se nemohl vnitřně smířit s nástupem bolševismu v Československu, věřil v brzký návrat předválečných časů a podílel se na práci skupiny kolem bývalého ministerského rady ing. Tomáše Mrkvana, která se na ně měla připravit. Čapek jako zemědělský odborník navrhl připravit program chystané agrární strany, s nímž by šla do voleb, návrh ale byl ostatními odmítnut jako předčasný. 24. května 1951 byl zatčen, vyslýchán a 24. srpna vzat do vazby. 23. dubna 1952 začal tzv. proces se Zelenou internacionálou, ve kterém prokurátor Miroslav Kolaja skupinu obžaloval z rozvětveného protistátního spiknutí, řízeného ze západu Mezinárodní selskou unií, tzv. Zelenou internacionálou.\nAčkoliv na začátku byl proces notně propírán v tisku (vyšla dokonce brožura \"Agenti Zelené internacionály – nepřátelé naší vesnice\"), po odsouzení už tomu bylo jinak. V průběhu vyšetřování bylo totiž příliš mnoho nesrovnalostí a žádný důkaz viny, pouze psychicky i fyzicky utrápení obvinění a vynucená doznání s řadou rozporů ve výpovědích. Režim najednou neměl zájem, aby se o existenci procesu veřejně vědělo, a tak poté, co dostal své oběti za mříže, se o něm již nemluvilo a nepsalo a jeho protagonisté nebyli pro jistotu ani veřejně pranýřováni. Proto je i dnes obecné povědomí o procesu se Zelenou internacionálou mezi veřejností mizivé.\n\nPodobně jako většina obviněných dostal za tuto vymyšlenou protistátní činnost doživotní trest. Propuštěn byl na začátku roku 1964, když soud zjistil, že \"„stupeň nebezpečnosti trestné činnosti by dnes hodnotil jiným stupněm, než se stalo v původním řízení“\". Ve vězeních v Leopoldově, ve Valdicích a v Ilavě strávil více než 12 let.\n\n\n\n\n\n\n"}
{"id": "370022", "url": "https://cs.wikipedia.org/wiki?curid=370022", "title": "Kajerkan", "text": "Kajerkan\n\nKajerkan ( ) je sídlo v Rusku v severní části Krasnojarského kraje, od Krasnojarsku je vzdálen asi 1560 km. V současné době je administrativně součástí města Norilsk, je jeho satelitním městem (\"город спутник\"/gorod sputnik). Norilsk leží asi 30 km východně od Kajerkanu.\n\nV roce 2005 zde žilo 27 300 lidí.\n\nNázev města znamená v dolganštině \"překážka, bariéra\". Možná je spojen s jakutským \"хайыр\" (\"chajyr\" - skála, kámen) a evenckou zdrobňující příponou \"кан\" (\"kan\"). Slovo Kajerkan lze tedy také vykládat například jako \"nízká skála\", \"nízká hora\" apod.\n\nKajerkan byl založen roku 1943 jako osada pro horníky a stavitele, později získal význam i jako město hutníků. Na jeho budování se podíleli hlavně vězni z Norillagu, jednoho ze stalinských gulagů, jehož centrem byl Norilsk a který fungoval do roku 1956. Od roku 1957 byl Kajerkan sídlem městského typu a roku 1982 získal status města. Roku 2005 byl (stejně jako město Talnach) včleněn do Norilsku.\n\nZdejší ložiska uhlí byla využívána od roku 1945. Od roku 1957 byl budován a roku 1962 zprovozněn uhelný lom, vůbec první za polárním kruhem. Těžba uhlí ztratila na významu poté, co v roce 1970 podniky Norilského báňského a hutního kombinátu (\"Норильский горно-металургический комбинат\") začaly jako topivo používat plyn. Budování nového Naděždského hutnického závodu (\"Надеждинский металлургический завод/Naděždinskij metallurgičeskij zavod\") však vyžadovalo další městskou výstavbu a Kajerkan byl zachráněn od většího úpadku.\n\nVelkou část obyvatel tvoří horníci a jejich rodiny.\n\nMěsto působí celistvě, protože je téměř po celém obvodu ohraničeno osmipatrovými paneláky. Mimo jiné jsou zde 3 mateřské školy, 5 všeobecně vzdělávacích škol, bazén a kulturně-odpočinkové centrum \"Harmonie\" (\"Гармония\").\n\nStejně jako v celé oblasti Norilska mají i v Kajerkanu zásadní význam odvětví související s těžbou, která má ovšem značný negativní vliv na životní prostředí. Místní polymetalické rudy a uhlí zpracovává Naděždský hutnický závod; \"Naděžda\" se nachází několik kilometrů jihovýchodně od Kajerkanu, blízko Norilsku. Těžba uhlí zanechala v okolí města četné šachty a rozsáhlé lomy.\n\nMěsto se nachází na nejsevernější železnici světa (izolovaná trasa Talnach - Norilsk - Dudinka). S blízkým okolím je rovněž spojeno silnicí, dopravu na větší vzdálenosti obstarává blízké letiště u \"Alykelu\" (\"Алыкель\").\n\n"}
{"id": "370024", "url": "https://cs.wikipedia.org/wiki?curid=370024", "title": "Homo heidelbergensis", "text": "Homo heidelbergensis\n\nHomo heidelbergensis (Člověk heidelberský, pojmenován podle university v Heidelbergu) žil před 600 - 250 tis. lety (někdy se rozptyl zvětšuje na 700 - 200 tisíc). Dříve byl označován jako \"Homo sapiens heidelbergensis\", \"Homo erectus heidelbergensis\", či \"Homo sapiens paleohungaricus\" (naleziště Vértesszőlős). Mezi \"H. heidelbergensis\" se někdy řadí i \"Homo steinheimensis\", \"H. rhodesiensis\" a \"H. capranensis\". Podle některých vědců se jedná o nový lidský druh, podle dalších je to nejstarší forma druhu \"Homo sapiens\". Jedna z novějších teorií tvrdí, že se jedná o předchůdce jak \"Homo neanderthalensis\", tak \"Homo sapiens sapiens\". Pro \"H. heidelbergensis\" je typické výrazné zvětšení mozku oproti \"Homo ergaster\". Kosti lebky jsou poměrně tlusté, silnější než u \"H. ergaster\", ale tenčí než u \"H. erectus\". Kosterní nálezy jsou relativně hojné. Způsob výroby nástrojů byl velmi podobný technologii Acheulean (Acheuléen) druhu \"Homo erectus\".\n\nJak \"Homo antecessor\" tak \"Homo heidelbergensis\" pravděpodobně pocházeli z morfologicky velmi podobného afrického \"Homo ergaster\". Ale protože \"Homo heidelbergensis\" měl větší mozkovnu (s typickým objemem 1100–1400 cm³), silnější kostru, vyšší čelo, dokonalejší nástroje a chování, získal speciální druhové vyčlenění. Zástupci druhu (\"muži\") byli asi 1.75 metru vysocí a v průměru svalnatější než \"Homo sapiens\". Velcí samci mohli vážit okolo 100 kg, průměr byl však podstatně menší: 60–70 kg. Podle profesora Lee R. Bergera z University of Witwatersrand ukazuje množství kostí z nálezů v jižní Africe, že místní populace, které oblast obývaly před 500-300 tisíci lety, dosahovaly obřích rozměrů, často přesahujích 2.13 m.\nOpotřebení zubů ukazuje, že byl pravoruký, jako většina moderních lidí.\n\nNa základě nálezů v Atapuerce (Španělsko) se usuzuje, že \"H. heidelbergensis\" mohl být prvním druhem z rodu homo, který pohřbíval své mrtvé a dokonce dával i pohřební dary. Někteří badatelé se domnívají, že \"H. heidelbergensis\" podobně jako jeho následovník \"H. neanderthalensis\" používal primitivní druh řeči. Žádné formy umění nebyly objeveny, ačkoli v Terra Amata v jižní Francii došlo k nálezu červeného okru, minerálu, z něhož se vyrábělo barvivo používané na malování.\n\nStavba vnějšího a středního ucha napovídá, že tento druh měl sluchovou vnímavost podobnou moderním lidem a velmi rozdílnou od šimpanzů. Uměl pravděpodobně rozlišovat mnoho různých zvuků. \"H. heidelbergensis\" byl blízký příbuzný či dokonce velmi pravděpodobně migrační potomek druhu \"H. ergaster\". Ten je považován za prvního hominida, který uměl hláskovat a na tomto základě mohl \"H. heidelbergensis\" rozvinout poněkud sofistikovanější kulturu.\nOsm 300 - 400 tisíc let starých dřevěných vrhacích oštěpů bylo nalezeno v Schöningenu v severním Německu. Má se zato, že je zhotovil \"H. heidelbergensis\". Tyto oštěpy jsou skvěle vyvážené a opracované a výborně se s nimi dá házet na velkou vzdálenost. Jedná se o poměrně ojedinělý nález, neboť obecně vrhací zbraně používal ve větší míře až \"H. sapiens\". Ukazuje však, že technologie \"H. heidelbergensis\" už byla na poměrně slušné úrovni a že se jednalo o aktivního lovce.\n\nPrůzkum zubů \"H. heidelbergensis\" naznačuje, že jeho potrava sestávala ve větší míře z rostlinné stravy, než je tomu například u neandertálce. Rostliny (kořínky, různé plody a semena) zřejmě zajišťovaly až 80 % energetického příjmu. Nedá se vyloučit i tepelná úprava rostlinné stravy. Z dosavadních nálezů navíc nelze prokázat kanibalismus, který je znám například u \"Homo antecessor\" a u neandertálce. Podle nálezů z jihoanglického Boxgrove usuzujeme, že \"H. heidelbergensis\" lovil i velká statná zvířata - nosorožce, prajeleny, bizony. Používal k tomu především dřevěné oštěpy, jejichž hroty vytvrzoval v ohni. Ulovená zvířata lovci porcovali, vnitřnosti a morek jedli na místě, svalovinu odnášeli ke své tlupě.\nV lokalitě Terra Amata poblíž Nice ve Francii se našly pozůstatky jednoduchých obydlí starých asi 380 000 let. Jednalo se chatrče sestavené z větví zřejmě pokrytých kůží. Konstrukci z vnější strany podpíralo kamení. V chatrčích se našly důkazy po ohni. Jedná se o jeden z nejstarších dokladů používání ohně v Evropě. Obydlí jsou připisována \"Homo heidelbergensis\".\n\nProtože \"H. heidelbergensis\" žil na dvou kontinentech - v Africe a v Evropě, došlo k izolaci dvou populací během čtvrtohorních period Wolstonian a Ipswichian (Mindel, Holštýn). Neandrtálci se vyvinuli v Evropě z \"H. heidelbergensis\" přibližně před 300 tisíci lety během období Wolstonian. \"H. sapiens\" se naproti tomu vydělil před 200-100 tisíci lety v Africe. Nálezy zkamenělin jako jsou lebky z Atapuerca a Kabwe vnesly více světla do těchto dvou větví druhu \"H. heidelbergensis\".\n\"H. neanderthalensis\" si podržel většinu rysů \"H. heidelbergensis\" kromě výšky. Neandrtálci byli menší, značně robustní, s velkými nadočnicovými oblouky, mírně vystupující tváří a zapadlou bradou. Měli rovněž největší mozek ze všech hominidů. Naproti tomu \"Homo sapiens\" má nejmenší nadočnice ze všech hominidů, je vysoký a štíhlý a má plochou tvář s vystupující bradou. V průměru má větší mozek než \"H. heidelbergensis\", ale menší než neandrtálec. Jedná se o jediného hominida s vysokým čelem, plochou tváří a tenkým obočím.\nNěkteří vědci se domnívají, že \"H. heidelbergensis\" je zvláštní druh, jiní se domnívají, že jde o součást vývojové větve jiných druhů homo. Scénáře naznačují možné vývojové linie takto. 1) \"Homo heidelbergensis\" → \"H. neanderthalensis\"; 2) \"H. heidelbergensis\" → \"H. rhodesiensis\" → \"H. sapiens idaltu\" → \"H. sapiens sapiens\".\nJe nutné poznamenat, že zařazení \"H. heidelbergensis\" do lidské evoluce je stále velmi nejednoznačné (stejně tak jako lidská evoluce samotná). Dříve byl vesměs považován za poddruh či regionální formu druhu \"H. erectus\", nicméně tento názor je dnes spíše v menšině. Neví se přesně jaký byl vztah \"H. heidelbergensis\", \"H. antecessor\" a \"H. rhodesiensis\" a ani to, zda je možno \"H. heidelbergensis\" považovat za první druh \"H. sapiens\". Obecně se má v současnosti zato, že \"H. heidelbergensis\" je pravděpodobnějším předchůdcem \"H. sapiens\" než \"H. erectus\". Evoluční spojitost mezi \"H. heidelbergensis\" a \"H. neanderthalensis\" je vysoce pravděpodobná. Teorie o multiregionálním vývoji člověka vše ještě více komplikuje.\n\nK prvnímu nálezu zkamenělin tohoto druhu došlo 21. října 1907 ve vesnici Mauer v jihozápadním Německu, kde dělník Daniel Hartmann objevil čelist v hromadě písku. Dělník dal čelist profesoru Otto Schoetensackovi z university v Heidelbergu, který nález pojmenoval. Další pozůstatky se našly v těchto místech: Steinheim and der Murr (Německo), Arago (Francie), Petralona (Řecko) a Ciampate del Diavolo (Itálie).\n\nV roce 1994 došlo k nálezu holenní kosti v Boxgrove Quarry (Anglie) nedaleko pobřeží kanálu La Manche. Kost byla datově zařazena do období před 500 tisíci lety (plus mínus 24 tisíc let), což odpovídá \"H. heidelbergensis\". Na kosti byly stopy čelistí velkého predátora. V této lokalitě se navíc nalezlo množství naporcovaných zvířat a různě opracovaných pazourků.\nV roce 1992 bylo ve Španělsku v lokalitě Sima de los Huesos (česky \"Jáma kostí\", v Sierra de Atapuerca) nalezeno velké množství kostí starých vždy nejméně 350 tisíc let. Jednalo se o kosti 28 lidí, množství zvířat a pěstní klín zvaný Excalibur. Pochází odtud 90 % nálezů \"H. heidelbergensis\" včetně velmi dobře zachované Lebky 5. Jako zajímavost je možné zmínit to, že naleziště nedaleko od těchto obsahují jediné zkameněliny druhu \"Homo antecessor\".\nV roce 2005 se v Pakefieldu v Suffolku (Anglie) našlo množství nástrojů a zubů, jejichž datace spadá do období před 700 tisíci lety a mohla patřit lidskému druhu na rozhraní \"H. antecessor\" a \"H. heidelbergensis\".\n\n\"Homo heidelbergensis\" se objevuje ve čtvrtém díle série \"Putování s pravěkými lidmi\" z produkce BBC.\n\n (upraveno)\n"}
{"id": "370031", "url": "https://cs.wikipedia.org/wiki?curid=370031", "title": "Diablo: Hellfire", "text": "Diablo: Hellfire\n\nDiablo: Hellfire je datadisk ke hře Diablo, který byl vytvořen společností Sierra On-Line (nyní známou jako Sierra Entertainment). Byl vydán v roce 1997 a vývoj byl svěřen týmu Synergistic Software, jedné z divizí Sierry. Hellfire je jediným oficiálním rozšířením Diabla, protože Blizzard Entertainment nikdy vlastní datadisk nevydal. Pouze v roce 1998 znovu vydal původní hru spolu s Hellfire v jednom balení pojmenovaném Diablo + Hellfire.\n\nPříběh Hellfire je situován vedle příběhu původní hry. Jistý kouzelník během obřadu nechtíc vypustí na město Tristram démona jménem Na-Krul, ale než tento zcela unikne, kouzelníkovi se podaří uzavřít vchod. Hráč je později pověřen úkolem vniknout do Na-Krulovy sluje a stít ho.\n\nDatadisk do Diabla přidává několik vylepšení, včetně další postavy mnicha, dva další typy pater, dodatečné questy, několik dalších předmětů, včetně olejů ovlivňujících vlastnosti předmětů\n\nHellfire se integruje do Diabla a díky svému návrhu lze původní úrovně zcela přeskočit. Pro přístup do nových levelů si hráč musí promluvit s farmářem Lesterem, který je nedaleko stáda krav. Avšak, promluví-li hráč s Lesterem před dosažením určitého bodu v původní hře, bude váhat s odpovědí.\n\nZbytek datadisku je do původní hry zařazen lépe. Předměty jako oleje, nové zbraně, prsteny, brnění, runy a knihy k novým kouzlům jsou k nalezení na obvyklých místech. Přidané svatyně lze také nalézt na obvyklých místech.\nNoví unikátní nepřátelé, kteří jsou opět vzhledem pouze jinak obarvené normální potvorky, jsou zařazeni i do levelů původního Diabla. Je nutné poznamenat, že v levelech Hellfire takřka žádní bosové nejsou. Jsou však obsazena novými druhy nepřátel, kteří v původním Diablu nejsou. Obtížnost levelů 1–8 Hellfire kopíruje obtížnost levelů 9–16 původního Diabla a žádá si tak pokročilou postavu.\n\nNěkteré schopnosti, které hru zpříjemňují jsou schopnost rychlých přesunů ve městě pomocí nabídky v menu, kouzlo zvýrazňující předměty ležící na zemi (jako by na ně ukazoval kurzor) a kouzlo přenášející hráče k nejbližším schodům v levelu.\n\nHellfire se instaluje do vlastního adresáře nezávisle na Diablu. Hráči musí mít cédéčko původního Diabla, aby mohli hrát. V souboru README jsou instrukce, jak převést postavy z Diabla do Hellfire.\n\nKritika datadisku se opírá o následující body:\n\nVe verzi 1.00 je přítomen multiplayer, ale jak je zmíněno výše, není podporován Battle.net. Podporované jsou jen spojení přes modem, LAN (IPX kompatibilní) nebo přes sériový port. Po nainstalování patche 1.01 však multiplayer zcela zmizí. Pro jeho opětovné získání je potřeba sehnat cracknutý soubor hellfrui.dll.\n\nPříběh Hellfire nebyl vzat v úvahu během vývoje Diabla II.\nAvšak do Diabla II Blizzard North později přidal jeskyně a krypty, která připomínají ty v Hellfire. Některá vylepšení Hellfire byla také přidána do Diabla II jako plnohodnotné vlastnosti, například schopnost běžet nebo zvýraznění předmětů na zemi, avšak místo kouzlem je to pomocí stisknutím tlačítka.\n\nPomocí speciálního textového souboru v adresáři s nainstalovaným Hellfire mohou být zpřístupněny dvě další postavy, bard a barbar.\n\nJako pokusné postavy mohou používat nové unikátní schopnosti a mají i jiné speciální vlastnosti. Zatímco bard může používat dvě jednoruční zbraně barbar může některé dvouruční zbraně používat jednoručně a k nim držet štít. Nemají svojí vlastní grafiku, proto ve hře vypadají jako zlodějka a válečník.\nJejich schopnostmi jsou v případě barda schopnost identifikovat magické předměty a v případě barbara dočasné zvýšení života a síly.\n\nSkryté questy se jmenují Theo a kraví quest.\n\nQuest Theo je zadán malým děvčátkem Celií, která stojí pod stromem nedaleko od Adriiny chatrče. Hráč musí zabít démona, který se jmenuje Hork, z něhož vypadne medvídek Theo. Po předání medvídka Celii je hráč odměněn kouzelným amuletem. Pokud hráč quest neaktivuje, vypadne z démona tento prsten automaticky.\n\n"}
{"id": "370032", "url": "https://cs.wikipedia.org/wiki?curid=370032", "title": "Farní sbor Českobratrské církve evangelické v Benešově", "text": "Farní sbor Českobratrské církve evangelické v Benešově\n\nFarní sbor Českobratrské církve evangelické, seniorátu pražského, jeden z mimopražských sborů tohoto seniorátu. Od roku 2001 je jeho duchovním farář Tomáš Trusina, kurátorem sboru Jiří Zavadil. Sbor spravuje jedinou kazatelskou stanici ve Vlašimi. Podle portálu Evangnet vykazuje v roce 2015 278 členů.\n\nSlužby boží se konají v sídle sboru každou neděli v 10:00 h. V kazatelské stanici mimo 1. každou neděli v měsíci v 8:30.\n\nZaložen roku 1907 jako kazatelská stanice. Samostatným se stal až po spojení církví H. V. a A. V. do Českobratrské církve evangelické roku 1925.\n\n"}
{"id": "370036", "url": "https://cs.wikipedia.org/wiki?curid=370036", "title": "Frederik van Eeden", "text": "Frederik van Eeden\n\nFrederik Willem van Eeden (3. květen 1860 Haarlem, Nizozemsko – 16. červen 1932 Bussum, severní Nizozemsko) byl nizozemský lékař, spisovatel a utopický sociální reformátor.\n\nFrederik van Eeden byl původním povoláním lékař – psychiatr. V mládí byl ovlivněn hinduismem. Pokoušel se o utopické reformy. Založil utopickou kolonii \"Walden\" (Název podle knihy Walden od Henry Thoreaua), která ale záhy zkrachovala. Byl představitelem hnutí \"Osmdesátníků\" (De Tachtigers, asi 1880–asi 1894) spoluzakladatelem časopisu \"De Nieuwe Gids\" (Nový průvodce, vycházel v letech 1885–1943). Po neúspěších svých sociálních projektů se obrátil ke katolicismu. Zemřel duševně nemocný.\n\nFrederik van Eeden psal prózu, básně, dramata i kritiky. Jeho díla jsou ovlivněna jeho profesí psychiatra. Patrně nejznámějším dílem je pohádkový příběh \"Malý Jeník\" (1885, česky 1905). Těžiště jeho díla je ve filosofických a esejistických pracích a studiích.\n\n\n\n\n"}
{"id": "370037", "url": "https://cs.wikipedia.org/wiki?curid=370037", "title": "Farní sbor Českobratrské církve evangelické v Berouně", "text": "Farní sbor Českobratrské církve evangelické v Berouně\n\nFarní sbor Českobratrské církve evangelické, seniorátu pražského, jeden z jeho mimopražských sborů. Sbor byl neobsazen a administrován Jaroslavem Pecharem z Prahy 4 - Braníka, od roku 2013 je jeho farářem Mikuláš Vymětal, Th.D. Jeho laickým představitelem je kurátorka Marie Stehlíková. Nespravuje žádnou kazatelskou stanici, služby Boží se konají pouze v sídle sboru, a to každou neděli v 9:45 h. Podle údajů portálu Evangnet vykazuje k 31.12.2015 198 členů.\n\nSbor vznikl jako filiální sbor roku 1877. Samostatným se stal roku 1939.\n\n"}
{"id": "370038", "url": "https://cs.wikipedia.org/wiki?curid=370038", "title": "Beilsteinova databáze", "text": "Beilsteinova databáze\n\nBeilsteinova databáze, neboli Příručka organické chemie (v německém originále \"Handbuch der organischen Chemie\") je jedna z největších příruček organické chemie vůbec. Její první vydání bylo publikováno po dlouholeté práci Friedricha Beilsteina v roce 1881. Nejnovější vydání obsahuje informace o více než 9,8 milionu sloučeninách a 10,3 milionu chemických reakcí. Sloučeniny jsou zde přehledně řazeny dle speciálního číslování, které vytvořil sám Beisltein. Kniha obsahuje odkazy na vědeckou literaturu od roku 1771 až po současnost. Publikace je v dnešní době dostupná i v elektronické podobě.\n\n"}
{"id": "370039", "url": "https://cs.wikipedia.org/wiki?curid=370039", "title": "Farní sbor Českobratrské církve evangelické v Dobříši", "text": "Farní sbor Českobratrské církve evangelické v Dobříši\n\nFarní sbor Českobratrské církve evangelické, seniorátu pražského, jeden z jeho mimopražských sborů. Jeho duchovním správcem je od roku 1999 farář Samuel Hejzlar ml. V čele stojí laický představitel sboru kurátorka Kateřina Vojkůvková. Bohoslužby se konají v sídle sboru každou neděli v 10:30. Sbor provozuje v úterý od 18:00 biblické hodiny pro dospělé a v pátek odpoledné biblické programy pro děti. V roce 2015 vykazuje 153 členů.\n\nSbor vznikl už roku 1851 jako sbor a. v. v nedaleké obci Rybníky, kde si tehdy vybudoval i vlastní kostel (nyní v soukromém vlastnictví). Nynější kostel v Dobříši byl postaven v roce 1937, původně jako filiální, později na Dobříš přesídlila i správa sboru. V 90. letech 20. století byla v sousedství dobříšského evangelického kostela vybudována nynější farní budova.\n\n\n"}
{"id": "370041", "url": "https://cs.wikipedia.org/wiki?curid=370041", "title": "Farní sbor Českobratrské církve evangelické v Hořovicích", "text": "Farní sbor Českobratrské církve evangelické v Hořovicích\n\nFarní sbor Českobratrské církve evangelické, seniorátu pražského, byl jednim z jeho mimopražských sborů. Sbor byl v posledních letech administrován Samuelem Hejzlarem. Laickým představitelem sboru byla kurátorka Šárka Schmarczová. Sbor nespravoval žádné kazatelské stanice, konal služby Boží pouze v sídle sboru každou neděli v 9:30. Roku 2013 vykazoval sbor 71 členů. Zanikl k 31.12.2015. Od 1.1.2016 je sbor kazatelskou stanici sboru v Dobříši.\n\nSbor patřil k nejmladším sborům Českobratrské církve evangelické – založen byl teprve roku 1949.\n\n"}
{"id": "370042", "url": "https://cs.wikipedia.org/wiki?curid=370042", "title": "Monoploutev", "text": "Monoploutev\n\nMonoploutev je typ plavecké ploutve používaný především při ploutvovém plavání nebo free-divingu. Skládá se z jednoduchého ploutvového listu a botek pro obě nohy plavce.\n\nNejčastěji používaným materiálem pro výrobu monoploutví je sklolaminát (seštípaný nebo litý). Většinu laiků při prvním setkání s monoploutví překvapí její veliké rozměry a relativně vysoká hmotnost. Používaný materiál, tvar i velikost byl měl odpovídat síle plavce a kvalitě techniky jeho stylu.\n\nMonoploutev může být použita k plavání:\n\nMonoploutev byla poprvé představena v SSSR v roce 1972 ukrajinským klubem ploutvového plavání. Od té doby je používána v plaveckých závodech, v nichž závodníkům umožňuje dosáhnout rychlosti i 12 km/h.\n\nPlavec s monoploutví má ruce natažené dopředu, dlaně překryté přes sebe, hlavu schovanou mezi pažemi. Vlnivý pohyb začíná v ramenou, s maximální amplitudou přechází na boky. Nohy (bez ohýbání) přenášejí pohyb a sílu na monoploutev. Tento plavecký styl se nazývá delfín.\n\nPravidla Svazu potápěčů ČR vymezují vzhled a velikost závodních monoploutví pro ploutvové plavání takto:\n\n\n"}
{"id": "370046", "url": "https://cs.wikipedia.org/wiki?curid=370046", "title": "Duch (rozcestník)", "text": "Duch (rozcestník)\n\nDuch může být:\n\n\n\n\n"}
{"id": "370047", "url": "https://cs.wikipedia.org/wiki?curid=370047", "title": "Norrbotten", "text": "Norrbotten\n\nNorrbotten (znamenající \"Severní dno\") je švédská provincie (\"landskap\") v nejsevernější části Švédska. Hraničí na jihu s provincií Västerbotten, na západě se Švédským Laponskem a na východě s Finskem.\n\nTradiční švédské provincie neslouží žádnému administrativnímu nebo politickému účelu, ale jsou historickými a kulturními jednotkami. V tomto případě jsou ale kraje starší než provincie. Když byla nakreslena státní hranice s ruským Finským velkovévodstvím, byl v roce 1810 vytvořen kraj Norrbotten jako nejsevernější ze švédských krajů. Kraj se skládal ze severních částí Laponska a Västerbottenu. Poté se severní Västerbotten postupně oddělil a sám utvořil provincii.\n\nProtože Norrbotten nebyl starou švédskou provincií, nebyl mu přidělen znak stejným způsobem jako jiným provinciím. Až v roce 1995 po desetiletích sporů získal Norrbotten svůj znak a tím je považován za \"skutečnou\" provincii.\n\nVe středověku byl Norrbotten zemí nikoho. Oblast byla řídce osídlená Sámy, kteří se živili lovem, rybařením a chovem sobů. Od středověku se postupně pokoušeli švédští králové tvrdě kolonizovat a pokřesťaňovat území. Až do 16. století kontrolovali obchod a dokonce daně na tomto území osadníci z Finska, z nichž nejvýznačnějšími byli Birkarlové. Od poloviny 16. století bylo území pevněji připojeno ke Švédsku. I dnes žijí v Norrbottenu menšiny Finů a Sámů, kteří si zachovali vlastní jazyk a kulturu.\n\nHistoricky byl Västerbotten označením pro severní Švédsko, spolu s oblastmi Laponska.\n\nKulturní identifikace ve Švédsku je v úzkém vztahu s historickými provinciemi a lidé v Norrbottenu žijí v tomto smyslu v Severním Västerbottenu, nebo v \"Norra Västerbottenu\". Aby nedošlo k spletení s lidmi z Jižního Västerbottenu (pobřežní území kraje Västerbotten), začali sami sebe označovat podle kraje spíše než podle historické provincie.\n\nNorbotten se stal postupně synonymem pro území, kterému se dříve říkalo severní Västerbotten. Začal se vyvíjet jako oddělená provincie. Během 20. století získal všechny symboly (zvířata, květiny, atd.), které patří i dalším švédským provinciím. Ale stále existoval určitý odpor k tomu, považovat Norrbotten za provincii.\n\nV roce 1995 po desetiletích debat získal Norbotten znak a tím byl konečně uznán za jednu ze švédských provincií.\n\nZnak symbolizuje čtyři velké řeky v Norrbottenu, které se vlévají do Botnického zálivu: Torne, Kalix, Lule a Pite.\n\nV roce 2004 měla provincie 194 376 obyvatel žijících na území o rozloze 26 810 km, což znamená hustotu osídlení 7,3/km.\n\nNorrbotten má kolem 8 000 starověkých pozůstatků. V provincii se mluví švédsky, finsky, jazyky Meänkieli a Sámštinou. Někteří lidé mluvící Meänkieli sami sebe považují za členy Kvenů, kteří na toto území přišli mnohem dříve než švédští osadníci.\n\nVesnice Gammelstad u Lulei byla zapsána na Seznam dědictví UNESCO.\n"}
{"id": "370050", "url": "https://cs.wikipedia.org/wiki?curid=370050", "title": "Wii Play", "text": "Wii Play\n\nWii Play (japonsky: \"Hajimete no Wii\") je hra vydaná společností Nintendo na její herní konzoli Wii. K září roku 2008 to byla nejprodávanější Wii hra vůbec, což je způsobeno především tím, že se ve většině světových regionů prodává spolu s ovladačem Wii Remote.\n\nHra se skládá z devíti miniher, které se dají hrát jedním nebo dvěma hráči najednou.\n\nWiiPlay se setkala na internetu s poměrně negativní kritikou kvůli své monotónnosti a jednoduchosti (průměrné hodnocení 61%). Official Nintendo Magazine (Oficiální Nintendo magazín) zhodnotil hru pozitivně (91%).\n\n"}
{"id": "370052", "url": "https://cs.wikipedia.org/wiki?curid=370052", "title": "Farní sbor Českobratrské církve evangelické ve Hvozdnici", "text": "Farní sbor Českobratrské církve evangelické ve Hvozdnici\n\nFarní sbor Českobratrské církve evangelické ve Hvozdnici je jedním z mimopražských sborů seniorátu pražského. Na sboru působí od roku 2006 farářka Vendula Glancová (Kalusová). Laickým představitelem sboru je kurátorka Zdena Skuhrová. Sbor v současné době nemá žádné kazatelské stanice, služby Boží se konají pouze v sídle sboru, tzv. Husově domě, každou neděli v 9:30 h. V roce 2015 vykazoval 41 členů.\n\nMá rozsáhlou diasporu v okolních obcích Hvozdnice, Davle, Sloup, Štěchovice, Masečín, Hradištko, Bojanovice, Bratřínov, Bojov, Čisovice, Rymaně, Mníšek pod Brdy, Řitka, Líšnice, Klínec, Trnová, Jíloviště, Slapy, Buš, Čím, Porostliny, Nové Dvory, Kytín, Nový Knín, Sudovice, Korkyně, Malá Hraštice, Malá Lečice, Velká Lečice, Senešnice, Stříbrná Lhota, Zahořany, Nová Ves pod Pleší.\n\nVe sboru působil v letech 1968–1971 farář Svatopluk Karásek, po odebrání státního souhlasu až do roku 2006 se zde scházeli k bohoslužbám věrní laici.\n\nSbor vznikl jako kazatelská stanice roku 1923. Samostatným farním sborem se stal už po šesti letech roku 1929.\n\nAutobus PID číslo 314 ze Smíchovského nádraží, v neděli odjezd 8:46 a přijíždí na zastávku přímo u plotu farní zahrady 9:23. Zpáteční spojení až 17:41 nebo autobusem z Davle, obec 11:32. U sboru je možno zaparkovat vozidlo.\n\nNejbližší železniční zastávkou je zastávka Bojov na trati 210 (Praha - Vrané nad Vltavou - Dobříš), která je dostupná pěšky po žlutě značené turistické trase a od sídle sboru vzdálena zhruba 1,4 km\n. Nejbližší spojení ve směru na Prahu po skončení bohoslužeb je ve 13.15 hod.,\n\nve směru na Dobříš v 11.18 hod.\n\n(podle jízdního řádu pro rok 2015). V případě výluky na trati mohou být časy odjezdů posunuty.\n\n"}
{"id": "370055", "url": "https://cs.wikipedia.org/wiki?curid=370055", "title": "Strážovské vrchy", "text": "Strážovské vrchy\n\nStrážovské vrchy je pohoří na severozápadním Slovensku. Coby geomorfologický celek jsou součástí Fatransko-tatranské oblasti v rámci Vnitřních Západních Karpat. Leží mezi městy Trenčín, Považská Bystrica, Rajec, Prievidza a Bánovce nad Bebravou.\n\nNa západě a severozápadě Strážovské vrch hraničí s úzkým pásem Považského podolí, údolí řeky Váh, které je dělí od Bílých Karpat a Javorníků. Na severní straně přestavují sousední celky Súľovské vrchy a Žilinská kotlina, na severovýchodě dělí Fačkovské sedlo Strážovské vrchy od Malé Fatry. Směrem k východu a jihovýchodu, do povodí řeky Nitry, navazuje Hornonitrianska kotlina, na jižní straně přecházejí Strážovské vrchy do Podunajské pahorkatiny, na jihozápadě se pak přes Jastrabské sedlo stýkají s Považským Inovcem.\n\nNejvyšší horou celku je Strážov (1213 m n. m.) Seznam všech vrcholů s výškou nad 900 metrů ukazuje Seznam vrcholů ve Strážovských vrších.\n\nStrážovské vrchy a Súľovské vrchy jsou od roku 1989 chráněny jako Chráněná krajinná oblast Strážovské vrchy. Súľovské skály na severozápadě byly označeny jako národní přírodní rezervace.\n\nV této oblasti se nachází mnoho termálních pramenů, což vedlo k vzniku lázní, jakými jsou např. Trenčianske Teplice nebo Rajecké Teplice.\n"}
{"id": "370059", "url": "https://cs.wikipedia.org/wiki?curid=370059", "title": "Farní sbor Českobratrské církve evangelické v Kladně", "text": "Farní sbor Českobratrské církve evangelické v Kladně\n\nFarní sbor Českobratrské církve evangelické, seniorátu pražského, jeden z jeho mimopražských sborů. Od roku 1998 do roku 2014 byl spravován farářkou Danielou Brodskou. V září 2015 byl instalován nový kazatel - Leonardo Teca. Laickým představitelem sboru je kurátor Oldřich Doseděl. Podle údajů portálu Evangnet Sbor pořádá služby boží v sídle sboru každou neděli v 9:00 hod. V roce 2015 vykazoval 233 členů.\n\nSbor vznikl roku 1869 jako kazatelská stanice Klimentského sboru v Praze. V roce 1871 získal status filiálního sboru a samostatným sborem se stal roku 1912, ještě před spojením evangelických církví A. V. a H. V. do Českobratrské církve evangelické (1918). Původně patřil k církvi evangelické H. V.\n\nVlastní kladenský evangelický kostel byl zbudován v roce 1895, roku 1905 pak v zadní části doplněn přístavbou fary a sborového sálu.\n\n"}
{"id": "370060", "url": "https://cs.wikipedia.org/wiki?curid=370060", "title": "Uhlwiller", "text": "Uhlwiller\n\nUhlwiller je vesnice v departementu Bas-Rhin v severovýchodní Francii. V roce 2013 zde žilo 702 obyvatel.\n\n\n"}
{"id": "370063", "url": "https://cs.wikipedia.org/wiki?curid=370063", "title": "Demo Nulka", "text": "Demo Nulka\n\nDemo Nulka je první demosnímek skupiny Orlík. Bylo nahráno ve vile Mikyho Jelínka na jaře 1989. Obsahuje 8 písní, 2 z nich se neobjevily na žádném z alb (\"Oi!lovesong\" a \"Zakázaný kousky\"). Tyto Oi! písně oslavují skinheads, vyzdvihují vlastenectví a odsuzují cenzuru a drogy. Avšak píseň \"Bílá liga\" je otevřeně rasistická.\n\n"}
{"id": "370064", "url": "https://cs.wikipedia.org/wiki?curid=370064", "title": "West Coast rap", "text": "West Coast rap\n\nWest Coast rap je rapová scéna západního pobřeží USA (Los Angeles, San Diego, San Francisco, San Jose, Oakland a Seattle), jemuž dominuje gangsta rap. Tento směr zde získal největší popularitu zejména v 90. letech 20. století díky takovým jménům jako je Dr. Dre, Snoop Dogg, Ice Cube, Xzibit, Nate Dogg, 2pac, Cypress Hill, Ice T a řada dalších. Např. Young Maylay, MC Ren, Dub C, Eazy-E nebo skupina N.W.A.\n\nWest Coast rap neproslavila pouze tato silná jména, ale i spor s východním pobřežím, tedy s East Coast, který vyvrcholil v 90. letech a nedopadl příliš šťastně. Zemřelo mnoho legend na obou stranách, z nichž nejznámějšími byli Tupac Shakur nebo Christopfer „Biggie Smalls“ Wallace. Mezi West Coast a East Coast ovšem nepanovala pouze nenávist, mnoho MC's a producentů z obou pobřeží spolupracovalo, příkladem je Dr. Dre, jenž je považován za vůbec nejúspěšnějšího hip-hopového producenta a který má na kontě nemálo spoluprací s jmény jako Eminem, nebo jeho „objev“ 50 cent, který je east coast rapper.\n\nNejznámější Představitelé West Coast:\n2Pac, \nBad Azz, \nDaz Dillinger, \nDJ Quik, \nDJ Yella, \nDr.Dre, \nEazy-E, \nIce Cube, \nKurupt, \nMC Ren, \nNate Dogg, \nN.W.A.,\nRBX, \nRoger, \nSnoop Dogg, \nSoopafly, \nTha Dogg Pound, \nThe D.O.C., \nWarren G, \nXzibit\nZa zakladatele West Coast a Gangsta Rapu se dá považovat skupina N.W.A., která byla přidána do Rock n'rollové síně slávy. Skupina působila ve složení: \nIce Cube, Eazy-E, MC Ren, Dr.Dre a DJ Yella. Většinu skladeb pro tuto skupinu ale napsal rapper The D.O.C.\n"}
{"id": "370065", "url": "https://cs.wikipedia.org/wiki?curid=370065", "title": "Elijah Williams", "text": "Elijah Williams\n\nEliah Williams (7. října 1809, Bristol – 8. září 1854, Londýn) byl anglický šachový mistr, první prezident \"Bristol Chess Club\" založeného roku 1829 nebo 1830.\nWilliams byl pověstný pomalostí své hry. Údajně měl během některých zápasů průměr 2,5 hodiny na tah. Tento způsob hry, který byl také zaměřen na to, aby jeho soupeři ztratili koncentraci, mu vynesl přezdívku \"Bristol Sloth\" (\"Bristolský lenochod\").\n\nNa uzavřeném turnaji dvanácti členů šachového klubu londýnské kavárny Divan roku 1849 vyhrál sice v prvním kole nad Edwardem Fordhamem Flowerem 2:0, ale v zápase o postup do trojčlenné finálové skupiny prohrál s pozdějším vítězem turnaje Henrym Thomasem Bucklem 0:2.\nWilliams byl rovněž jedním z účastníků prvního mezinárodního šachového turnaje roku 1851 v Londýně, na kterém skončil třetí. Na turnaj bylo pozváno šestnáct předních světových šachistů, kteří byli rozlosování do osmi dvojic, a hrálo se vyřazovacím způsobem. V první kole Williams vyřadil maďarského šachistu Johanna Jacoba Löwenthala 2:0 a v druhém J. R. Mucklowa 4:0. Prohrál až v semifinále s Marmadukem Wywillem 3:4, ale v zápase o třetí místo překvapivě porazil Howarda Stauntona 4:3 (=1).\n\nWilliams byl rovněž šachový novinář a spisovatel. Přispíval do různých šachových rubrik a roku 1852 vydal knihu \"Horae Divanianae\" (\"Hodiny v Divanu\"), obsahující 150 šachových partií hraných v londýnské šachové kavárně Simpson’s Divan, mezi nimiž je rovněž tzv. nesmrtelná partie.\n\nZemřel roku 1854 na choleru v Charing Cross Hospital v Londýně.\n"}
{"id": "370075", "url": "https://cs.wikipedia.org/wiki?curid=370075", "title": "Dupačky", "text": "Dupačky\n\nDupačky, jsou dětské oblečení většinou určené pro batolata. Kalhotová část je spojena s částí horní, tak dupačky tvoří komplet. Prodávají se v různých barvách, velikostech i tloušťkách aby byly vhodné pro nošení v zimě i v létě.\n\nOd roku 2011 se v ČR do módy dostávají také dupačky pro dospělé. Ty jsou podobné dětským dupačkám, ale mají oddělené bačkory, nebo je nemají vůbec. Vyrábí se za polyesteru, nebo bavlny, mají obousměrný zip, který jde zapnout až do kapuce, kapsy na břiše a po stranách.\n"}
{"id": "370079", "url": "https://cs.wikipedia.org/wiki?curid=370079", "title": "Zliv", "text": "Zliv\n\nZliv je město v Jihočeském kraji, ležící 10 km severozápadně od Českých Budějovic a 4 km západně od Hluboké nad Vltavou. Vlastní městská zástavba je situována mezi rybníky Bezdrev (druhý největší rybník České republiky), Zlivským rybníkem a Mydlovarským rybníkem. Městem prochází důležitá železniční trať č. 190, spojující České Budějovice s Plzní. Zliv má obyvatel a její katastrální výměra činí 1 421 ha. PSČ je 373 44.\n\nDo katastrálního území Zliv u Českých Budějovic zasahuje území přírodní památky a evropsky významné lokality Hlubocké hráze.\n\nVe městě je fotbalové hřiště, tenisové kurty a hokejbalové hřiště. Přibližně na západ od Zlivi je situována terénní stanice Jihočeské univerzity \"Vomáčka\". V severozápadní blízkosti města se nachází také mydlovarské MAPE – bývalá chemická úpravna uranové rudy. Městu Zliv je často přezdíváno Mrkvanov (jeho obyvatelům pak Mrkvané nebo Mrkvani) v souvislosti s historkou o omylem vysázené mrkvi před zlivským kostelem.\n\nV okolí se nachází několik archeologicky významných lokalit (stopy osídlení a železářské výroby z doby římské v poloze \"Varta\"; depot stříbrných denárů z období kolem roku 1030, objevený roku 1974 v místě \"U Jerhotů\"). Nejstarší písemná zmínka o Zlivi pochází z roku 1409.\n\nOd roku 1850 byla Zliv samostatnou obcí. V letech 1850–1867 byly součástí obce i Munice, do roku 1960 i Zálužice. Na město byla obec povýšena v roce 1960. V období 30. dubna 1976 do 23. listopadu 1990 spadaly pod Zliv Pištín, Češnovice, Pašice, Zálužice a Zahájí.\n\nZ původní vesnické zástavby Zlivi se nedochovalo téměř nic, jedinou skutečně starobylou památkou ve městě je dvouobloukový kamenný most z počátku 18. století přes Soudný potok, zdobený sochou sv. Jana Nepomuckého z roku 1724; za zmínku stojí ještě novogotická kaple sv. Václava.\n\n\n"}
{"id": "370086", "url": "https://cs.wikipedia.org/wiki?curid=370086", "title": "Trimování", "text": "Trimování\n\nTrimování je speciální úprava srsti hrubosrstých plemen psů. Spočívá ve vytrhávání odumřelé srsti (včetně kořínků), která sama nevypadá – správně trimovaní psi nelínají.\n\nDíky trimování srst hrubne a stává se odolnější vůči vlivům okolí. Pokud se hrubosrsté plemeno ostříhá, tj. nedochází k výměně chlupů, jeho srst plstnatí a ztrácí svou ochrannou funkci.\n\nPrvní úprava by měla být již v 6 týdnech věku a dále minimálně každé dva měsíce.\n\nTrimování by měl provádět pouze zkušený trimér, který chlupy trimovacím nožem nepřeřízne, ale opravdu je vytrhne i s kořínkem.\n"}
{"id": "370087", "url": "https://cs.wikipedia.org/wiki?curid=370087", "title": "Jiří Janeček", "text": "Jiří Janeček\n\nJiří Janeček (* 24. května 1956 Jindřichův Hradec) je český novinář a bývalý generální ředitel České televize, kterou vedl v letech 2003–2011.\n\nVystudoval chemické učiliště. Poté dálkově vystudoval chemickou průmyslovou školu a v roce 1979 odmaturoval. Následně dálkově vystudoval tehdejší Fakultu žurnalistiky Univerzity Karlovy, promoval v roce 1989.\n\nOd roku 1979 byl kandidátem KSČ a do strany byl přijat od srpna 1981. Navštěvoval také VUML (Večerní univerzitu marxismu-leninismu) a patřil mezi několik desítek elitních komunistů v okrese Tábor.\n\nSvé členství ukončil koncem roku 1989. V životopise při kandidatuře na post generálního ředitele ČT pro první funkční období své členství v komunistické straně neuvedl, za což byl později např. předsedou senátní mediální komise Jiřím Oberfalzerem vyzván k rezignaci.\n\nPracoval jako dělník, pomocný dělník a výzkumný pracovník v oboru chemie. Od roku 1986 pracoval jako redaktor a později vedoucí redaktor táborského týdeníku Palcát, vydávaného Okresním výborem KSČ. V revolučním roce 1989 začal pracovat jako zpravodaj Československé televize, později uváděl hlavní zpravodajskou relaci České televize \"Události\" a stal se ředitelem zpravodajství. V červenci 2003 byl zvolen generálním ředitelem České televize. V červenci 2009 jej Rada ČT zvolila generálním ředitelem na dalších 6 let. V červnu 2010 mu byla radou odsouhlasena jednorázová odměna ve výši 700 000 Kč. V červnu 2011 ohlásil ze zdravotních důvodů rezignaci na post generálního ředitele České televize, z jejíhož čela odešel 31. srpna toho roku.\n\nPro Lidové noviny uvedl:\n"}
{"id": "370098", "url": "https://cs.wikipedia.org/wiki?curid=370098", "title": "Soudcovská unie České republiky", "text": "Soudcovská unie České republiky\n\nSoudcovská unie České republiky, z. s., je nepolitické profesní a stavovské sdružení soudců v České republice. Právní formou jde o spolek, byla založena v roce 1990 a má sídlo v Praze na Ovocném trhu. Členství v Unii je dobrovolné, přesto sdružuje okolo 50 % českých soudců.\n\nUnie je v rámci Mezinárodní asociace soudců členem Evropské asociace soudců (EAJ/IAJ-UIM - European / International Association of Judges - l´Union Internationale des Magistrats) a sdružení MEDEL (\"Evropští soudci pro demokracii a svobodu - Magistrats Européens pour la Democratie et les Libertés\"). Účastní se aktivit financovaných z fondů PHARE a MATRA.\n\nHlavním cílem Soudcovské unie je pozvednutí soudnictví v České republice, proto prosazuje a chrání nezávislost soudců, podílí se na jejich profesionální přípravě, vystupuje na jejich ochranu a poskytuje médiím informace o stavu českého soudnictví, jeho příčinách a důsledcích. Také pořádá stáže, semináře a konference zabývající se soudcovskou nezávislostí, postavením soudců, správě a samosprávě soudnictví apod.\n\nZákladními finančními zdroji unie jsou zápisné a členské příspěvky, vedlejšími zdroji jsou výnosy z vlastní činnosti, dary, granty a subvence.\n\nŘádným členem se může stát každý český soudce. Členové se rozlišují na:\nPřidruženými členy se mohou stát justiční čekatelé a asistenti soudců. Čestným členem se může stát osoba, která se mimořádně zasloužila o české soudnictví.\n\nNejen Unie sama má právní subjektivitu, ale mají ji i jednotlivé sekce, které jsou základními články Unie. Nesou označení „Sekce Soudcovské unie ČR“ s uvedením celého názvu toho kterého soudu, u kterého působí. Např. \"Sekce Soudcovské unie ČR Krajského soudu v Plzni\". Každá sekce má svého předsedu, místopředsedu a má-li více jak tři členy, tak i Radu. Jejím nejvyšším orgánem je ale Shromáždění sekce.\n\nNa centrální úrovni působí tyto orgány:\nVšechny funkce v Unii jsou čestné a funkční období je zásadně tříleté. \n\nKromě toho má Unie svou Kancelář, která vykonává práce na úseku organizačním, hospodářském a finančním, vyřizuje správní agendu, zajišťuje její administrativní činnost, vede základní hospodářskou evidenci, vykonává pokladní službu, sleduje stav a způsob využívání majetku Soudcovské unie, apod.\n\nSeznam prezidentů Unie:\n\nShromáždění zástupců může za účelem ocenění zásluh rozhodnout o udělení titulu „Čestný prezident“ soudci, který byl dříve prezidentem Unie. Ten má pak právo zúčastnit se jednání každého orgánu soudcovské unie a vystoupit zde s poradním hlasem. Čestnými prezidenty jsou JUDr. Jan Vyklický, JUDr. Libor Vávra a JUDr. Jaromír Jirsa.\n"}
{"id": "370101", "url": "https://cs.wikipedia.org/wiki?curid=370101", "title": "Katedrála moře", "text": "Katedrála moře\n\nKatedrála moře je španělský knižní bestseller, který byl přeložen již do více než 40 jazyků. Jeho autorem je právník a spisovatel Ildefonso Falcones. V tomto historickém románu najdete téma lásky, války, moru, hladomoru, čarodějnictví i antisemitismu a inkvizici. Děj se odehrává ve 14. století ve španělském Katalánsku.\n\nDěj této knihy je zasazen do Barcelony a jejím hlavním hrdinou je Arnau Estanyol, syn uprchlého nevolníka, který obdržel právo svobody a získává záviděníhodný společenský status.\n\nNejdříve se z Arnaua stane tzv. bastaix, tj. nosič, který nosí těžké věci jako jsou kameny nebo balíky. Tito nosiči byli mezi lidmi velmi vážení. Arnau jako nosič pomáhá stavět katedrálu Santa Maria del Mar, která se stane jednou z nejdůležitějších věci v Arnauově životě.\n\nBěhem pogromu proti Židům Arnau zachrání děti židovského prominenta, Chasdaje Crescase, který mu později pomůže stát se bohatým bankéřem. Kvůli závisti jeho protivníků byl pronásledován inkvizicí a poté zachráněn svými přáteli Guillemem, Mar, jeho milenkou Aledis a jeho bratrem Joanem.\nNapsání knihy trvalo autorovi 5 let a vyžádalo si obšírné studium středověkých dějin Katalánie. V jeho vlasti se kniha držela na prvním místě žebříčku bestselerů a autor se stal nejprodávanějším španělským spisovatelem historických románů. Nakonec román po celém světě dosáhl více než čtyř miliónů prodaných výtisků a získal mnoho prestižních ocenění:\n\n\n"}
{"id": "370103", "url": "https://cs.wikipedia.org/wiki?curid=370103", "title": "Konstantin Melnikov", "text": "Konstantin Melnikov\n\nKonstantin Stěpanovič Melnikov (, (, Moskva, Rusko – 28. listopadu 1974, Moskva, Sovětský svaz) byl ruský architekt, malíř a pedagog, jeden z vůdčích představitelů sovětské avantgardy v architektuře v letech 1923-1933.\n\nO Melnikovově významu vypovídá skutečnost, že organizace UNESCO vyhlásila rok 1990 rokem Melnikova. Přestože si již ve své době vydobyl celosvětového uznání, ve 30. letech byl v Sovětském svazu podroben ostré kritice za údajný formalismus a v podstatě mu bylo znemožněno vykonávat profesi (poslední jeho projekt byl realizován roku 1936).\n\nMezi jeho nejvýznamnější projekty patří jeho vlastní dům, Dům kultury I. V. Rusakova, Bachmetěvská garáž či Garáž na Novorjazaňské ulici.\n\nMelnikov pocházel z chudých poměrů. Jeho otec Stěpan Illarionovič pracoval jako cestář pro \"Petrovskou lesní a zemědělskou akademii\" (dnes Ruská státní zemědělská univerzita) v obci Petrovsko-Razumovskoje (dnes již Moskva). Oba Melnikovovi rodiče však byli selského původu a práce v zemědělství je přitahovala, proto se roku 1897, ještě před Konstantinovým narozením, přestěhovali do obce Lichobory, chovali skot a jezdili prodávat mléko do Moskvy. Budoucí architekt tak spolu se svými četnými sourozenci pásl krávy a chodil prodávat mléko do blízkého okolí.\n\nPrvní vzdělání získal Melnikov ve čtyřleté církevní škole. Jako žák byl průměrný, vynikal pouze v krasopisu a kreslení. Rodiče si povšimli jeho výtvarného talentu, vybrali proto Konstantinovi pro další vzdělávání Prochorovovu ikonopisnou dílnu. Jemu se zde ovšem nelíbilo, vydržel pouze týden. Díky známé mlékařce se potom talentovaný hoch dostal k inženýru Vasiliji Zalesskému, výzkumníkovi v oblasti vytápění a ventilace. Ten se jej ujal, najal mu domácího učitele, aby jej připravil ke zkouškám na \"Moskevském učilišti sochařství a stavitelství\", kde Zalesský vyučoval. Konstantin však uspěl u přijímacích zkoušek až napodruhé - poprvé pohořel ve zkoušce z ruského jazyka, neboť vzdělání získané na církevní čtyřletce bylo nevalné.\n\nNa uměleckém učilišti pobýval celých 12 let, nejdříve získal obecné vzdělání, potom vystudoval malířství a nakonec architekturu (absolvoval 1917). Jako student malířství byl žákem např. Konstantina Korovina, dvakrát obdržel cenu bratří Treťjakových a jeho práce byly chváleny i v tisku. Architektura jej tehdy vůbec nepřitahovala, studovat ji začal až na naléhání svého mecenáše Zalesského. Během studia však k oboru přilnul a ještě jako student začal pomáhat na realizaci projektů různých moskevských architektů. Asi nejvýznamnější byl jeho podíl na projektování fasád první ruské automobilky AMO (známé jako ZIL).\n\nJeště jako student se oženil za Annu Gavrilovnu Jablokovou, která mu roku 1913 porodila dceru Ljudmilu a o rok později syna Viktora.\n\nJako vynikajícímu absolventovi mu bylo nabídnuto místo v Architektonicko-plánovací dílně Stavebního odboru Mossovětu, tedy první sovětské státní architektonické kanceláři. Vedoucími kanceláře byli Ivan Vladislavovič Žoltovskij, jeho někdejší učitel, a Alexej Viktorovič Ščusev. Mezi Melnikovovy spolupracovníky patřili mj. Leonid Alexandrovič Vesnin, bratři Pantelejmon a Ilja Golosovovi či Nikolaj Alexandrovič Ladovskij. Kancelář se tehdy zabývala projektováním tzv. \"nové Moskvy\", navrhovali lidové domy, školy, byty pro pracující a urbanistické plány.\n\nPrvním Melnikovovým úkolem byl projekt ubytování pro personál Alexejevské psychiatrické nemocnice. Dále spolupracoval na urbanistickém plánu Butyrského rajónu a Chodynského pole v Moskvě. Jeho první projekty se nesly v duchu neoklasicismu, postupně však upíral stále větší pozornost na celkovou objemově-prostorovou kompozici. Roku 1920 se stal profesorem Vyšších umělecko-technických dílen. Pod vlivem Ladovského vstoupil do Asociace nových architektů, sjednocujících racionalistické architekty.\nZlomem byl v Melnikovově kariéře rok 1923, kdy mu bylo umožněno realizovat na \"Všeruské zemědělské a řemeslně-průmyslové výstavě\" pavilon Machorka, prezentující tabákového výrobce. Ačkoliv se jednalo o malý pavilon nepříliš významného podniku, Melnikovovo pojetí bylo natolik neobyčejné a novátorské, že spolehlivě zastínilo práce starších a zkušenějších architektů. Architektonická a konstrukční řešení pavilonu Machorka měly velký vliv na architekturu 20. století a mladému architektu přinesla důležité uznání.\n\nDalším vážným milníkem Melnikovovy kariéry byl sarkofág pro Leninovo mauzoleum, neboť práce na takto citlivé zakázce mu poskytla ve své době jakýsi ochranný glejt. Výběrové řízení vyhrál jeho návrh s čistě skleněným poklopem geometricky neobyčejné jakoby prolamované formy. Sarkofág však musel být hotov do 10 dní, proto byl návrh značně zjednodušen. Během evakuace Leninova těla do Ťumeně roku 1941 se Melnikovův sarkofág ztratil.\n\nNa samý vrchol slávy Melnikova přivedla realizace pavilonu SSSR na Mezinárodní výstavě moderní uměleckoprůmyslové výroby roku 1925 v Paříži. Jeho návrh zvítězil v konkurenci nejlepších sovětských architektů. To byla veliká čest a veliká důvěra, neboť se jednalo o první a bedlivě sledovanou mezinárodní prezentaci nového sovětského umění. V Paříži sklidil nadšené uznání: dokonce sám Le Corbusier prohlásil, že sovětský pavilon je jediný, který si stojí za to prohlédnout.\n\nPo této sérii úspěchů nastaly pro Melnikova zlaté časy, ve kterých realizoval jeden projekt za druhým: různé kluby a jiné veřejné budovy, obytné domy či velké garáže (viz Realizované stavby).\n\nNa konci 30. let začalo být pro Melnikova čím dál složitější realizovat jeho novátorské projekty. V Sovětském svazu získávala stále silnější pozici estetika socialistického realismu, která byla s Melnikovými principy neslučitelná. Architekt tak musel čelit časté kritice ze strany představitelů nového směru. Jeho poslední realizovanou stavbou byla garáž Gosplanu z roku 1936 - dále už nebylo pro avantgardní umění v Sovětském svazu místo.\n\nNa podzim 1949 byl jmenován vyučujícím na katedru architektury \"Saratovské vysoké školy silniční\" (dnes Saratovská státní technická univerzita), od roku 1951 byl prozatímním profesorem. Během saratovského působení se se svými projekty účastnil řady výběrových řízení. Uspěl jeho projekt interiéru Ústředního obchodního domu města Saratova, rekonstrukce Kirovova náměstí v Saratově, zástavby vesnice Vjazovka v Saratovské oblasti a návrh na pomník dvojnásobného hrdiny SSSR S. A Kozaka v ukrajinské Korosteni.\n\nRoku 1951 byl Melnikov přeložen na \"Kujbyševovu moskevskou inženýrsko-stavební vysokou školu\", kde nejdříve vyučoval na katedře architektury, později na katedře deskriptivní geometrie a grafiky. Na konci roku 1952 získal definitivně titul profesora.\n\nV roce 1958 Melnikov přešel na \"Všesvazovou dálkovou inženýrsko-stavební vysokou školu\", kde jako vyučující architektonického projektování, deskriptivní geometrie a grafiky působil až do konce života. Téhož roku se ještě pokusil se svým návrhem zúčastnit otevřeného výběrového řízení na Palác sovětů, jeho projekt byl však opět ostře odsouzen jako formalistický.\n\nRoku 1965 získal titul doktora architektury, aniž by obhájil disertaci. V roce 1972 dokonce obdržel titul zaslouženého architekta RSFR, čímž došlo k plné morální rehabilitaci jeho jména.\n\nNa počátku 70. let se však Melnikovovo zdraví zhoršovalo, neboť trpěl chronickou lymfatickou leukemií. Skonal 28. listopadu 1974 v Moskvě v 85. roce života a pohřben byl na Vvědenském hřbitově. Roku 1977 byla po jeho boku pohřbena i Anna Gavrilovna, jeho žena, v roce 2006 potom také syn Viktor Konstantinovič Melnikov, malíř.\n\nOd roku 2014 je ve vlastním domě Konstantina Melnikova otevřeno muzeum otce a syna Melnikovových. V roce 2016 byla po Melnikovovi pojmenována ulice v Moskvě, vzniklá zástavbou areálu bývalé továrny ZIL. Některé Melnikovovy stavby by se mohly v budoucnu spolu s jinými objekty ruské avantgardy dostat na seznam světového dědictví UNESCO.\n\nTvorbu Konstantina Melnikova je složité zařadit k nějakému konkrétnímu architektonickému stylu. Nezřídka bývají jeho výtvory charakterizovány jako stavby v duchu konstruktivismu či funkcionalismu. Nicméně, Melnikovova tvorba stála vně tehdy módních architektonických proudů a on sám se silně ohrazoval, když jeho stavby chtěli onálepkovat nějakým stylem.\n\nMelnikovův složitý tvůrčí rukopis nelze vměstnat do hlavní teze funkcionalismu \"forma následuje funkci\". Při práci na řadě budov jednoho typu (například klub, garáž) demonstroval, že jedna a táž funkce může být vložena v různé objemově-prostorové formy. Svou tvorbou dokazuje cennost samotné formy pro architekturu, její schopnost pojmout různé funkce (například formu válce použil při projektování vlastního domu, domu-komuny a klubu). Kromě funkce a formy ve svém díle Melnikov aktivně pracoval s architektonickými konstrukcemi. Vyvinul množství různých inovativních konstrukčních řešení, z nichž byla některá prakticky využita.\n\nMelnikovovy vztahy s konstruktivisty (zejména členy Organizace moderních architektů) byly velmi složité. Kvůli Melnikovově snaze o umělecký charakter jeho architektury, expresivnost a dynamičnost jej považovali za formalistu. Například jediný architektonický časopis vydávaný ve 20. a 30. letech v SSSR (Současná architektura), redigovaný Ginzburgem a Vesninem, za celou dobu své existence ani jedinkrát nezmínil Melnikovovo jméno, ani jedinou jeho stavbu. Když Organizace moderních architektů pořádala v Moskvě výstavou současné architektury, Menikova dokonce ani nepozvali.\n\nBěhem Melnikovova tvůrčího období se podařilo realizovat 27 architektonických projektů. Do našich dnů se plně nebo částečně dochovalo 16 jeho prací.\n\nMimo realizovaných staveb zahrnuje tvůrčí dědictví Konstantina Melnikova také přes 70 nerealizovaných projektů. Mezi nimi například:\n\n\n"}
{"id": "370108", "url": "https://cs.wikipedia.org/wiki?curid=370108", "title": "Anální kuličky", "text": "Anální kuličky\n\nAnální kuličky (anglicky: \"Anal beads\") jsou erotickou pomůckou, která sestává z množství malých kuliček vyrobených z různých materiálů (PVC, plast, gel, pryž, silikon, sklo, kov), které jsou vzájemně propojeny a používají se při dráždění řitního otvoru. V zásadě se dělí na klasický typ, což jsou zpravidla kuličky, které jsou mezi sebou svázané provázkem, na jejichž konci se nachází kroužek, za který se kuličky vytahují. U tohoto typu jsou všechny kuličky stejně velké. Druhým typem je thajský řetěz, na němž jsou mezi sebou kuličky spojeny tyčkou vyrobenou ze stejného materiálu. Jejich velikost se zpravidla postupně zvětšuje. Příjemný pocit vzniká následkem tlaku kuličky na anální svěrač a na jeho následné uvolnění poté, co kulička projde ven.\n"}
{"id": "370110", "url": "https://cs.wikipedia.org/wiki?curid=370110", "title": "Svaz ruského lidu", "text": "Svaz ruského lidu\n\nSvaz ruského lidu (rusky: Союз русского народа) byla konzervativní, nacionalistická, procarská strana aktivní v letech 1905 až 1917.\n\nV současném Rusku byla strana znovuobnovena v roce 2005 a otevřeně se hlásí k některým radikálně konzervativním názorům postaveným na myšlence ruského pravoslaví a monarchismu s příměsí ruského nacionalismu i k tradici černosotněnců.\n\nSvaz se řadil do pravého spektra politického systému předrevolučního Ruska. Strana vynikala nejenom vyhraněnými, vesměs konzervativními, názory ale také vyhraněnými metodami politického boje. Svaz ruského lidu byl organizován do bojových skupin a patriotistických skupin nebo lig. V této souvislosti se často užívá dalšího souhrnného termínu černosotněnci. K členům Svazu patřili politici jako byl Vladimir Puriškevič (1870 - 1920), Alexandr I. Dubrovin (1855 - 1921) nebo Nikolaj E. Markov (1866 - 1945).\n\nV roce 1908 se ze Svazu ruského lidu vydělila další monarchistická strana Ruský lidový svaz Michaila archanděla pod přímým Puriškevičovým vlivem. Stejně tak stranické skupiny okolo Markova a Dubrovina začaly působit samostatně.\n"}
{"id": "370114", "url": "https://cs.wikipedia.org/wiki?curid=370114", "title": "Anální kolík", "text": "Anální kolík\n\nAnální kolík (: \"Butt plug\") je speciální erotická pomůcka používaná při dráždění řitního otvoru. Je vyráběn z různých materiálů (nejčastěji latex, silikon, neopren) a jeho tvar připomíná vibrátor či dildo. Liší se zploštělým zakončením, které zamezuje, aby kolík vnikl do konečníku. Ten totiž není na rozdíl od pochvy uzavřený a kolík by tak mohl putovat dále do střev. Existují různá provedení, kdy může být anální kolík vibrační, nevibrační a nafukovací. U nafukovací varianty vede z kolíku hadička, na jejímž konci je pumpička s regulací upouštění vzduchu. Nafouknutím tak může dojít k výraznému zvětšení kolíku, které zvyšuje sexuální prožitek. Do řitního otvoru se zavádí za pomoci lubrikačního gelu.\n\n"}
{"id": "370118", "url": "https://cs.wikipedia.org/wiki?curid=370118", "title": "Skoky na lyžích na Zimních olympijských hrách 1928", "text": "Skoky na lyžích na Zimních olympijských hrách 1928\n\nSkoky na lyžích se konaly, na rozdíl od Chamonix, v předposlední den olympijských soutěží. Skákalo se na můstku s kritickým bodem K66, který vyprojektoval Ing. Straumann. Protože jeho profil však nebyl nejšťastnější, probíhaly na něm do posledních chvil úpravy.\n\nZávod se skládal ze dvou skoků. Skoky hodnotili tři rozhodčí a výsledná známka se vytvořila jako průměr z jejich známek.\n\nJiž při tréninku došlo k řadě zranění, mezi závodníky, kteří se díky němu nemohli zúčastnit závodů, byl i československý reprezentant Willy Dick. K závodu nastoupilo nakonec 40 závodníků, klasifikováno jich bylo 38. Během závodu došlo celkem k 11 pádům.\n\nV prvním kole byl, vzhledem k zledovatělé stopě, přes protesty Středoevropanů snížen nájezd. Nikdo ze závodníků se tak svým skokem nedostal přes 60 metrů. Ve druhém kole se zvýšil na žádost Středoevropanů a Norů nájezd o 5 metrů, i když s tím jury zprvu nesouhlasila, a tím pádem se prodloužily i skoky. Nejdelší skok předvedl vítěz z Chamonix, Nor Jacob Tullin Thams, který se tak snažil dohnat manko z prvního kola. Svůj 73 metrů dlouhý skok však na doskočišti neustál a po pádu a zranění byl z bojů o medaile vyřazen. Podobně dopadl i další favorit, Nor Hans Kleppen. Tento vývoj závodu otevřel cestu k medailím dalším skokanům. Suverénním vítězem se stal Alf Andersen, za ním si pak skoky na jistotu pojistili medaile Sigmund Ruud a československý reprezentant Rudolf Burkert. Ten tak vybojoval v tomto závodě historicky první medaili ze zimních olympijských her pro Československo.\n\nDatum závodu: 18. února 1928\n"}
{"id": "370121", "url": "https://cs.wikipedia.org/wiki?curid=370121", "title": "Bruno Abegg", "text": "Bruno Abegg\n\nBruno Erhard Abegg (17. ledna 1803 Elbląg - 16. prosince 1848 Berlín) byl pruský politik. Jeho bratranec byl kriminalista Julius Friedrich Heinrich Abegg.\n\nAbegg byl syn obchodníka a komerčního rady z Elblągu. Studoval práva v Heidelbergu a Königsbergu a poté pracoval v Gdaňsku a Königsbergu. Roku 1831 získal majetek v Primorsku a stal se zde roku 1833 zemským radou. Od roku 1835 působil jako policejní prezident v Královci. Další úřady zastával v Berlíně a Vratislavi. Během revoluce v roce 1848 se podílel na petici pro Friedricha Wilhelma. V tom samém roce se stal členem Vorparlamentu a viceprezidentem Fünfzigerausschussu. Téhož roku také zemřel.\n"}
{"id": "370122", "url": "https://cs.wikipedia.org/wiki?curid=370122", "title": "Unilever", "text": "Unilever\n\nSpolečnost Unilever byla založena 1. ledna 1930 a je jedním z největších výrobců potravin a výrobků pro péči o tělo a o domácnost na světě s pobočkami ve více než 100 zemích. V bývalém Československu působil Unilever mezi roky 1930–1945 v rámci závodů Johann Schicht. Znovu se do země vrátil roku 1991. V České republice zaměstnává přibližně 174 tisíce zaměstnanců.\n\nUnilever vznikl v roce 1929 fúzí dvou podniků - Margarine Unie z Nizozemska a Lever Brothers z Velké Británie. Syn Johanna Schichta, Georg E. A. Schicht, se stal prvním celosvětovým prezidentem Unileveru.\nV roce 1848 založil jeho děd Georg Schicht v Rynolticích provoz na výrobu mýdel a svíček. Tento podnik, později přesunutý do Ústí nad Labem, následně ovládl potravinářsko-drogistický trh ve střední Evropě. \nWilliam Hesket Lever, později Lord Leverhulme, založil společnost Lever Brothers v roce 1885 a brzy vybudoval továrny na výrobu mýdla v Evropě, Severní Americe, Austrálii a na Dálném Východě a podniky na zpracování olejů v Port Sunlightu a v australském Sydney.\nV roce 1872 začaly konkurující si firmy Jurgens a Van den Bergh výrobu margarínů. Ekonomická nutnost je ale dovedla k fúzi a s dalšími dvěma společnostmi Centra a Schicht a.s. ke zformování Margarine Unie. Následovalo připojení dalších společností. V roce 1928 získává Margarine Unie společnost Calvé-Delft a rok 1929 Hartog. Smlouva o založení společnosti Unilever byla podepsána Margarine Unie a Lever Brothers 2. září 1929, 1. ledna 1930 pak tato společnost oficiálně vznikla.\n\nUnilever působí od roku 1991 i v České republice a to ve třech hlavních kategoriích - potraviny (značky Knorr, Flora, Hera, Rama, Perla, Lipton, Hellmann's, Saga), hygienické a kosmetické přípravky a prostředky pro domácnost (značky Cif, Domestos, Dove, Signal, Axe, Rexona, Timotei, Radox) a zmrzlina (značky Algida, Míša, Magnum, Carte D'Or, Ben&Jerry's, Breyers). V roce 2004 společnost prodala svůj výrobní závod v Zábřehu na Moravě a v roce 2006 zakoupila značku nanuků Míša od společnosti Alima.\n\nV roce 2010 v rámci evropské optimalizace výrobních kapacit společnost prodala svůj závod v Nelahozevsi.. Výroba rostlinných tuků Rama, Flora, Rama Crème Bonjour, Hera a Perla a téměř celé portfolio značky Hellmann's bylo přesunuto do jiných evropských závodů.\nSpolečnost Unilever v červnu 2013 získala od firmy Bochemie značky Savo, Biolit a Diffusil. Unilever získal od Bochemie stoprocentní podíl v její dceřiné společnosti HomeBrands a kromě uvedených značek převzal i další duševní vlastnictví a vybrané zaměstnance. Výroba získaných značek bude v souladu se smlouvou i nadále zajišťována v závodě Bochemie v Bohumíně.\nCentrála české pobočky je v Praze. \n\nSpolečnost Unilever je zavázána k zodpovědnému chování. Věří, že s pomocí 2 miliard svých zákazníků dokáže změnit svět k lepšímu. Společnost Unilever založila v roce 2012 nadaci The Unilever Foundation, která se zaměřuje na kvalitu života hned v několika oblastech: hygienické podmínky, přístup k čisté a pitné vodě, výživa a lepší životní styl. V této souvislosti uzavřel Unilever partnerství s pěti globálními neziskovými organizacemi: UNICEF, Oxfam, World Food Programme, PSI a Save the children a v roce 2014 s Mezinárodním fondem pro zemědělský rozvoj (IFAD). \n\nV listopadu 2010 byl představen Unilever Sustainable Living Plan (Unilever Plán Udržitelného Rozvoje), který si klade za cíl pomoci více jak jedné miliardě lidí zlepšit jejich zdraví, hygienické podmínky a životní úroveň, využívat 100 % zemědělských surovin z udržitelných zdrojů a zmírnit dopad na životní prostředí do roku 2020 o celou polovinu. Společnost Unilever se již 13. rok v řadě drží v čele žebříčku Dow Jones Sustainability Index v kategorii potravin. Tento index částečně vychází z hospodaření, sociálních závazků, vlivu na životní prostředí a výsledků společnosti.\n\nV rámci plnění cílů, které si společnost stanovila, podniká Unilever v České republice konkrétní kroky a realizuje zajímavé projekty, které pomáhají životnímu prostředí i lidem. \n\nUnilever Česká republika obsadil v roce 2010 2. místo v soutěži Podnik podporující zdraví a rovněž získal ocenění v soutěži Top odpovědná firma 2011 v kategorii Inovátor v životním prostředí za projekt Green Office. \n\nSpolečnost je také, v rámci ochrany životního prostředí, již několik let partnerem občanského sdružení Tereza. Pomáhá prostřednictvím svých výrobků desítkám charitativních organizací. \n\nSpolečnost Unilever se v roce 2010 stala hlavním partnerem vzdělávacího projektu SAPERE, který si klade za cíl vést děti a mladistvé ke zdravému životnímu stylu a zdravé výživě. Součástí projektu je každoroční soutěž „SAPERE – vědět, jak žít“ pro žáky základních škol a studenty středních škol po celé České republice. \n\nDivize společnosti UNILEVER Food Solutions dlouhodobě dbá na kvalitu, nutriční hodnoty a vyváženost pokrmů, která jsou připravována z našich značek. Tým zkušených šéfkuchařů a výživových poradců pomáhá zákazníkům vytvořit plnohodnotná jídla. \n\nDůležitou součástí Unilever Plánu Udržitelného rozvoje jsou aktivity v rámci Společenské odpovědnosti firem (CSR) aktivity, které pomáhají životnímu prostředí a těm, kteří to potřebují. \n\nSpolečnost Unilever se zaměřuje také na studenty a absolventy vysokých škol, pro které každoročně pořádá Den otevřených dveří. Návštěvníci mají možnost poznat chod firmy zevnitř, setkat se se zajímavými lidmi a zjistit, jakým směrem by se v budoucnu chtěli ubírat. \n\nV roce 2014 Unilever vyhlásil studentskou soutěž pro vysokoškoláky České republiky a Slovenska v oblasti udržitelného rozvoje. Studenti se do soutěže Unilever výzva zapojují registrací svých projektů v několika oblastech. Autoři nejlepších projektů získají finanční obnos na realizaci svých nápadů. \n\nJednou z priorit společnosti je bezpečnost a zdraví svých zaměstnanců. K tomu Unilever přispívá dlouhodobým projektem Lamplighter, který je primárně určený ke zlepšení fyzického a psychického zdraví a životního stylu zaměstnanců. V roce 2013 byl Unilever za tento projekt oceněn v soutěži Podnik podporující zdraví, kterou vyhlašuje Státní zdravotní ústav. \n\nUnilever čelí obrovské kritice kvůli kácení deštných pralesů. Ty jsou vypalovány, aby na jejich místě mohly být vysázeny palmové plantáže, ze kterých je možné získat palmový olej. Samotný palmový olej bývá navíc na produktech zatajován.\n\nSběračky čaje mají malé platy a jsou nuceny k sexuálnímu styku s nadřízenými.\n\nDalší kritiku sklízí Unilever za to, že v jedné své kampani bojuje proti povrchnosti módy a krásy, zatímco v další ji podporuje.\n\n"}
{"id": "370123", "url": "https://cs.wikipedia.org/wiki?curid=370123", "title": "ICE kontakt", "text": "ICE kontakt\n\nICE kontakt (In Case of Emergency, česky \"v případě ohrožení\") je hoax, jímž je uživatel mobilního telefonu nabádán, aby si uložil kontakt na blízkou osobu v definovaném tvaru pro speciální využití. ICE kontakt by mělo být možné použít zejména v situacích, kdy by vlastník telefonu nebyl schopen komunikace a bylo by potřeba o něm zjistit nějaké informace nebo někomu z jeho blízkých nějaké informace sdělit. Též je někdy mylně uváděno, že je dobře využitelný pro policii. Zdravotnickými záchranáři a Policií ČR je však jeho využívání zcela odmítáno.\n\nZákladní myšlenka rozšíření hoaxu ICE je, že většina lidí má u sebe trvale mobilní telefon s rozsáhlým adresářem přátel a blízkých osob. Často je ale obtížné a časově náročné zjistit, pod jakým jménem má uložené blízké osoby, zejména jsou-li pro jejich označení použitá vlastní jména nebo přezdívky. Hoax proto nabádá kontakty na blízké osoby prefixovat řetězcem ICE, tedy např. ICE1 matka, ICE2 Jana apod.\n\nJedná se ovšem o zcela nestandardní a nepoužívaný způsob vyrozumívání blízké osoby, neboť toto je úkolem Policie ČR za pomoci psychologické podpory, případně na žádost hospitalizované osoby vyrozumí příbuzné nemocnice. Je vyloučeno, že by pracovník nemocnice či bezpečnostních složek vyhledával kontakty v mobilním telefonu postiženého.\n\nPodobným doporučením je uvádět blízké osoby pod snadno nalezitelnými jmény (máma, teta apod.). Protože systém ICE není v současné době příliš rozšířený, je systém s obecnými jmény využívanější.\nPro zdravotnické údaje je stále optimální prostá kartička v dokladech.\n\n\nNejčastěji doporučovaným formátem je uvedení jednoho kontaktu se jménem ICE a telefonním číslem, popřípadě více kontaktů rozlišených číslem, které jim přiřazuje prioritu volání. Tento formát ale trpí výše uvedenou nevýhodou pro uživatele telefonu. Nově doporučovaným formátem proto je \"ICE\"x\" \"označení\"\", kde \"x\" je číslo udávající pořadí, ve kterém si uživatel myslí, že by ICE kontakty měly být kontaktovány, a \"označení\" je např. \"matka\", \"manželka\", \"strýc\", popřípadě jméno osoby.\n\nTelefonní číslo je pro lepší použitelnost v zahraničí vhodné uvádět včetně mezinárodní předvolby (např. \"+420\" pro Českou republiku).\n\nNápad tohoto projektu pochází z doby kolem roku 2005. Také kampaň, kterou vedl britský záchranář Bob Brotchie a která se snažila nápad rozšířit mezi lidi, proběhla v květnu 2005. Na nápad se nakrátko pozapomnělo, ale už 7. července vystoupil do popředí během teroristického útoku v Londýně. Krátce po něm proběhl na rozhlasové stanici BBC 4 s Bobem Brotchiem rozhovor, v němž popsal, že v případě, že postižený nemůže vinou zranění komunikovat, bývá jeho mobil jediným nástrojem umožňujícím zjistit o něm důležité zdravotní informace, a kdyby existoval jednotný způsob usnadňující jejich získání, bylo by to pro záchranáře výrazně jednodušší a rychlejší.\n\nBrotchie také apeluje na výrobce mobilních telefonů, aby do adresářů nově vyvíjených přístrojů napevno naprogramovali položku ICE, do které by si uživatel pouze doplnil příslušné telefonní číslo.\n\nPozději byla také navržena malá červená nálepka s nápisem ICE umístitelná na mobilní telefon, který má ICE nastaveno tak, aby záchranáři na první pohled zjistili, že v něm toto číslo naleznou.\n\nKampaň za používání ICE proběhla v Evropě (Anglie), Asii (Izrael) a Austrálii, a v poslední době se začíná rozšiřovat i po severní Americe.\n\nObnovením myšlenky se stala takzvaná seniorská obálka, neboli I.C.E. karta popsaná například na stránkách pražské městské části. Hlavní slabinou těchto pokusů zůstává aktualizace údajů. Je nutné přesvědčit seniory, jejich příbuzné a praktické lékaře, že jen aktuální seznam léků má smysl.Tiskopis o velikosti A4 už pravděpodobně nikdy neopraví, počet léků (6 řádek) je pro seniora malý, odborné informace o onemocněních uživatel bez pomoci lékaře nemůže napsat sám. Poslední zpráva z nemocnice či výpis karty praktického lékaře je pro zdravotníky pomocí, karta ICE jen při pravidelném obměňování. Projekt IZIP ztroskotal na tunelování, sdílení dokumentace dosud nefunguje, barevné tiskopisy jsou však zastaralá řešení. \nOnline dostupné vyjádření odborníků\n\nInformace o ICE se často více či méně zkreslené šíří v podobě zpráv s charakterem spamu či hoaxu, a to prostřednictvím e-mailů a sociálních sítí, někdy i médií.\n\nVe zprávě jeho autor obvykle tvrdí, že ICE může významným způsobem pomoci při záchraně života v nouzových situacích.\nMail doporučuje zavést si v adresáři mobilního telefonu jednotnou mezinárodně uznávanou položku se jménem ICE, u které bude číslo na osobu, která má informace o Vašem zdravotním stavu. Mylným předpokladem je, že tyto osoby mohou v případě ohrožení života (například při dopravní nehodě) výrazně pomoci zdravotnické záchranné službě informacemi o zdravotních komplikacích postiženého, lécích, které užívá, různých alergiích, kterými trpí, atd. Tato informace je ale zkreslená, přestože vychází z pravdivého základu.\n\nZástupci složek integrovaného záchranného systému takové informace naprosto vyvracejí a doporučují užívat fungující formu průkazu či kartičky umístěnou v osobních dokladech. I v případě znovuobnovení projektu IZIP (nebo obdobné formy elektronicky dostupné zdravotní dokumentace) dojde k zjišťování dalších informací o zdravotním stavu pacienta daleko později. První lékařská pomoc se řídí především okamžitým stavem pacienta.\n\n"}
{"id": "370124", "url": "https://cs.wikipedia.org/wiki?curid=370124", "title": "Kánský", "text": "Kánský\n\nKánský může znamenat:\n"}
{"id": "370131", "url": "https://cs.wikipedia.org/wiki?curid=370131", "title": "Černosotněnci", "text": "Černosotněnci\n\nČernosotněnci (rusky: Черносотенцы nebo Чёрная сотня) bylo souhrnné označení členů ruských ultraradikálních politických stran a hnutí jako byl například Svaz ruského lidu, Ruská monarchistická strana, nebo Ruský lidový svaz Michala Archanděla v době mezi 1905–1917. Jedná se o politické hnutí, jehož členy či sympatizanty byla v době před revolucí 1917 také celá řada pravoslavných duchovních. Někteří z nich byli později pravoslavnou církví kanonizováni (například metropolita Tichon).\n\nČernosotněnci tvořili v podstatě konglomerát několika různých politických hnutí, stran a bratrstev. Přes odlišnosti v politických programech i postojích černosotněnce spojovala výbušná směs ruského nacionalismu, konzervativního monarchismu, militaristických tendencí a antisemitismu. V letech 1905–1907 se tyto skupiny v souvislosti s revolucí roku 1905 radikalizovaly a vyvolaly atmosféru politického teroru a pogromů v řadě oblastí Ruska. S ním byly spojeny například vraždy židovských politiků z řad kadetů a trudoviků v letech 1906 a 1907 a pokus o zabití předsedy vlády Sergeje Witteho. Vztah monarchie k tomuto hnutí si zaslouží pozornost: přes celou řadu kontroverzí například zaslal car Mikuláš II. pozdravný telegram Svazu ruského lidu, ve kterém označil černosotněnce za příklad „zákonnosti a pořádku“. Mikuláš II. i jeho syn carevič Alexej byli také čestnými členy černosotněnecké strany Svaz ruského národa.\n\nV současném Rusku působí hned několik hnutí hlásících se k tradici předrevolučních černosotněnců. Jejich politický program a názory jsou postaveny stále na stejných principech jako před sto lety s tím rozdílem, že jsou ukotveny v post-sovětském kontextu. Podle programu Černé sotni je cílem hnutí například restaurace samoděržaví, obnovení Ruského impéria v hranicích SSSR na základě dobrovolného připojení těch teritorií, která jsou dnes samostatná. Hlásají národnostní toleranci a návrat k pravoslaví jako záruky spásy.\n\nПУШКАРЕВ С. Г.: \"Россия 1801 – 1917. Власть и общество\". Москва 2001. ISBN 5-85824-130-1.\n"}
{"id": "370133", "url": "https://cs.wikipedia.org/wiki?curid=370133", "title": "Božice", "text": "Božice\n\nObec Božice (německy \"Possitz\") se nachází v okrese Znojmo v Jihomoravském kraji. Obec se nečlení na části, má ale dvě katastrální území, \"Božice\" a \"České Křídlovice\". Žije zde obyvatel.\n\nPrvní písemná zmínka o obci pochází z roku 1225, kdy byl vysvěcen kostel, ale počátky osídlení spadají do 12. století. Obec to byla převážně německá. Po vzniku Československé republiky přibylo osídlenců českého původu, jednalo se převážně o státní zaměstnance. V letech 1945–1946 bylo německé obyvatelstvo až na výjimky odsunuto. V roce 1951 došlo ke sloučení obcí České Křídlovice a Božice do jedné nesoucí název Božice.\n\nV roce 1948 byla ke katastru Božic přičleněna plocha zrušeného katastrálního území Křížovice Pustina. Tato neobydlená oblast severně od Božic, tvořená výhradně polnostmi, byla pojmenována po vesnici, které se v těchto místech nacházela a která zanikla již ve středověku. Její název (Křížovice / Křížkovice) pak byl zachován ve formě pomístního názvu polní tratě a v josefinském období přešel na nově vzniklý katastr. Stejná situace nastala u zrušených katastrálních území Rochovice Pustina a Petrovice Pustina, které byly z většiny přičleněny k Českým Křídlovicím.\n\n\nSamospráva obce pravidelně vyvěšuje 5. července zlatočervenou moravskou vlajku.\n\nDružstvo božických vinařů organizuje místní výstavu vín \"Božický košt\", která proběhla v roce 2017 16. dubna, dále taktéž zaštituje spolu s obcí Božice \"Božické otevřené sklepy\", které se v roce 2017 konají 29. července.\n\n\n"}
{"id": "370141", "url": "https://cs.wikipedia.org/wiki?curid=370141", "title": "Rybolovná technika", "text": "Rybolovná technika\n\nRybolovná technika (RT), také casting, je souhrnné označení pro několik disciplín sportovního rybolovu. Tento sport vychází z potřeby rybáře zasáhnout cíl nebo dohodit nejdále. První mistrovství světa se konalo v německém Kielu v roce 1957.\n\nV současnosti (rok 2017) má rybolovná technika podle mezinárodního řádu devět disciplín pro muže a sedm pro ženy (pro lepší orientaci ve výsledcích jsou zde uvedené i anglické termíny).\n\n\n\nMimo jiné úspěchy na mezinárodních závodech získali čeští rybáři několik medailí, včetně zlatých, na Světových hrách. Mnoho titulů a několik stovek medailí získali jak muži, tak i ženy na mistrovství světa a Evropy.\n\n\n"}
{"id": "370144", "url": "https://cs.wikipedia.org/wiki?curid=370144", "title": "Václav Vojtěch", "text": "Václav Vojtěch\n\nVáclav Vojtěch (29. listopadu 1901 Skřivany – Labe u Sadské 6. srpna 1932) byl český cestovatel a polárník.\n\nNarodil se 29. listopadu 1901 ve Skřivanech u Nového Bydžova, zde vystudoval gymnázium a později na Karlově univerzitě ještě učitelství zeměpisu. V roce 1922 byl vyslán \"Českým zeměpisným archivem\" do Paříže, aby zpracoval materiál z první světové války. V roce 1928 se stal redaktorem tiskové kanceláře \"Central European Press\", kde se při zpracování zahraničních zpráv dozvěděl o plánech letecké expedice Richarda Evelyna Byrda k jižnímu pólu. Prostřednictvím amerického bankéře českého původu Tomáše Čapka zaslal Byrdovi osobní dopis, kde ho žádal o účast na expedici, ale byl odmítnutý. Dne 25. září odjel do Southamptonu, kde se nalodil na loď do Wellingtonu, kde přesvědčil Richarda Byrda a byl přijat do expedice, jako topič zásobovací lodi expedice \"Eleanor Bolling\". Později pracoval jako kuchař a cvičitel polárních psů.\n\nV průběhu této expedice vstoupil dne 27. ledna 1929 jako první Čech na území Antarktidy, za což obdržel (rovněž jako první Čech) nejvyšší americké vyznamenání – Zlatou medaili Kongresu. Své zážitky a dojmy popsal na přednáškách, v novinových článcích a také v knize \"Námořníkem, topičem a psovodem za jižním polárním kruhem\", jež je svědectvím o organizaci a průběhu polárních výprav ve první třetině 20. století. V srpnu roku 1932 měl odcestovat na Aljašku a připojit se k Aleši Hrdličkovi při studiu polárního klimatu, geologie a geografie, ale při návštěvě přátel utonul při převrácení kanoe v Labi nedaleko Sadské.\n\nJeho osobnosti i jeho výpravě do Antaktidy je věnována expozici muzea v Novém Bydžově. Jeho památku připomíná pomník v rodných Skřivanech.\n\nOd roku 1986 se v Krkonoších na jeho památku každoročně pořádá závod psích spřežení Jedná se o závod, v němž družstvo tvoří musher se psím spřežením a lyžař. Závod je inspirován dlouhými traily arktickými pustinami, při nichž si musher veze vše potřebné s sebou.\n\n"}
{"id": "370147", "url": "https://cs.wikipedia.org/wiki?curid=370147", "title": "Gisela Švábská", "text": "Gisela Švábská\n\nGisela Švábská (11. listopadu 989 /990 dle náhrobní desky/ – 15. února 1043 v Goslaru) byla hraběnka z Braunschweigu, švábská vévodkyně, německá královna a římská císařovna, manželka Konráda II., prvního císaře z rodu Sálců.\n\nByla dcerou Heřmana II. Švábského a Gebergy Burgundské, dcery burgundského krále Konráda, bratra císařovny Adély. Jejím prvním manželem byl od 1002 hrabě Bruno z Braunschweigu († 1010/1013?), kterému porodila syna Liudolfa, možná ještě další, jménem neznámé děti. Po ovdovění se roku 1014 provdala za švábského vévodu Arnošta I. (něm. \"Ernest\") z rodu Babenberků († 1015 při lovecké nehodě), se kterým měla syny Arnošta a Heřmana.\n\nKonrád II. byl Giseliným třetím manželem, provdala se za něj roku 1016 (nejpozději počátkem 1017) a porodila mu syna Jindřicha – budoucího císaře Jindřicha III. a dcery Beatrix a Matyldu, které zemřely ve věku 16 a 9 let. Po smrti svého druhého muže vykonávala Gisela poručnickou vládu za svého nezletilého syna Arnošta ve švábském vévodství, poručnictví jí však bylo císařem Jindřichem II. odebráno kvůli sňatku se sálcem Konrádem – legitimita manželství byla totiž z hlediska kanonického práva napadnutelná, neboť jejich společným předkem byl král Jindřich I. Ptáčník a císař Jindřich II. se proti tomuto sňatku stavěl i z politických důvodů. Co se týče sňatku Gisely a Konráda, existují domněnky, že ji Konrád před sňatkem unesl, což se sice nedá vyloučit, ale historiky je to nahlíženo jako velmi nepravděpodobné, neboť pro to existuje velice málo důvěryhodných pramenů – např. kronikář Dětmar Merseburský zpravuje o napadnutelnosti legitimity manželství z důvodu příliš blízkého příbuzenství, nicméně o domnělém únosu nevěsty nic neví.\n\nRoku 1024 se Gisela po Konrádově boku stala královnou (rozhodovalo se mezi Konrádem a jeho stejnojmenným strýcem, který byl ovšem mladší než on – proto bývá Konrád v pramenech označován jako Konrád starší). Arcibiskup Aribo Mohučský ji sice odmítl korunovat (snad kvůli kanonické překážce jejího manželství s Konrádem), nicméně korunovace byla přesto provedena, a to 21. září 1024 arcibiskupem Pilgrimem Kolínským. Poté, co se stala královnou a o tři roky později (26. března 1027) císařovnou, měla Gisela velký podíl na říšské politice, což dosvědčuje i značný počet jejích intervencí v královských listinách (jako intervenientka se objevuje dokonce v 60% Konrádových listin, často intervenovala spolu s dalšími osobami).\n\nNa základě jejího zprostředkování přenesl její strýc Rudolf III. Burgundský ve smlouvě z Basileje na Konráda II. nástupnictví v Burgundském království, které pak připadlo Říši. Císařovna Gisela také hrála důležitou zprostředkující roli mezi císařem Konrádem, a synem z druhého manželství, švábským vévodou Arnoštem. Skrze její přímluvu byl také v Merseburgu roku 1033 uzavřen mír mezi Konrádem a vévodou Měškem Polským.\n\nPo nástupu jejího syna Jindřicha III. na trůn roku 1039 Giselin vliv poklesl, i když zpočátku se jako intervenientka objevuje i v jeho listinách. Zemřela v Goslaru 14. února 1043 na úplavici. Je pohřbena ve Špýru v katedrály Panny Marie a sv. Štěpána. Zajímavostí je, že při otevření hrobu byly odebrány vlasy zemřelé císařovny (údajně zlatavé) a byly podrobeny analýze, dle které se údajně jednalo o ženu před menopauzou – což by odpovídalo roku narození 999.\n\n\n\n"}
{"id": "370148", "url": "https://cs.wikipedia.org/wiki?curid=370148", "title": "Konvenční sexuální aktivita", "text": "Konvenční sexuální aktivita\n\nKonvenční sexuální aktivita, slangově (z angličtiny) také vanilla sex, je označení pro sexuální chování, které daná kultura, subkultura či jednotlivec považuje za běžné a obvyklé (ať již heterosexuální nebo homosexuální). Představa, co tento pojem skrývá, se v závislosti na posuzovateli liší. Často se jako konvenční sex označuje takový sex, jehož součástí nejsou praktiky BDSM, fetišismu či kink sexu. \n\nČasopis British Medical Journal definuje \"vanilla sex\" jako \"slangový výraz homosexuálů pro sex, který nepřekračuje meze vzájemné masturbace, orálního a análního sexu\". Pokud je v partnerském vztahu jeden z partnerů v sexu otevřenější a druhý naopak preferuje klasické, tradiční a konvenční sexuální aktivity, lze se setkat s výrazem \"vanilla partner\" pro partnera upřednostňujícího tradičnější aktivity.\nNázev vanilla sex vychází z vanilkové příchuti, která je používána jako základ při výrobě zmrzliny. Obdobně jako je vanilková zmrzlina základním a nejjednodušším druhem zmrzliny bez jakýchkoli příchutí, je i vanilla sex základním/tradičním sexuálním chováním. \n"}
{"id": "370152", "url": "https://cs.wikipedia.org/wiki?curid=370152", "title": "Ana Alcaide", "text": "Ana Alcaide\n\nAna Alcaide (* 1976, Madrid, Španělsko) je španělská zpěvačka a hráčka na smyčcový nástroj zvaný nyckelharpa. Věnuje se interpretaci hudby středověku a hudby lidové, zejména sefardské.\n\nAna Alcaide se narodila v Madridu ve Španělsku. Od svých osmi let se učila hře na housle. Po několika letech ale hudby zanechala a vystudovala biologii. Během studijního pobytu na univerzitě v Lundu ve Švédsku se však opět setkala s hudbou a především se starým smyčcovým nástroj švédského původu zvaným nyckelharpa. Po návratu do Španělska se rozhodla věnovat hudbě profesionálně. Na nástroj se zprvu učila hrát sama, v současné době (2008) dokončuje studium na Malmö Academy of Music univerzity v Lundu.\n\nV roce 2006 Alcaide vydala své první album instrumentálních nahrávek středověké hudby s názvem \"Viola de Teclas\". Na druhém albu \"Como la Luna y el Sol\" z roku 2008 se ana Alcaide představila také jako zpěvačka. Album obsahuje především nahrávky sefardské hudby, zvláštností je interpretace staré španělské hudby na původem švédský nástroj. Spoluproducentem obou alb byl Carlos Beceiro ze španělské folkové skupiny Musgaña.\n\nV současné době žije Ana Alcaide v Toledu. Vystupuje nejen sólově, ale je také členkou souboru Nemo.\n\n\n\n"}
{"id": "370153", "url": "https://cs.wikipedia.org/wiki?curid=370153", "title": "Mistrovství světa v atletice 2001", "text": "Mistrovství světa v atletice 2001\n\n8. mistrovství světa v atletice (oficiálním anglickým názvem: \"2001 IAAF World Championship in Athletics\") se uskutečnilo mezi 3. srpnem a 12. srpna 2001 v kanadském Edmontonu. Soutěže probíhaly na stadionu Commonwealth a v jeho okolí. Mistrovství se zúčastnilo 1677 atletů včetně 22 českých reprezentantů.\n\nNejúspěšnější zemí se staly původně Spojené státy americké s 18 medailemi. Stejný počet medailí vybojovalo také Rusko, ale americké medaile měly v součtu vyšší hodnotu. Později však přišel o stříbro kvůli dopingu sprinter Tim Montgomery (100 m) a o zlato také americká štafeta na 4×100 metrů. O zlaté medaile ze čtvrtkařské štafety přišli i Američané Leonard Byrd, Antonio Pettigrew, Derrick Brew a Angelo Taylor. O stříbrnou (100 m) a dvě zlaté medaile (200 m, 4×100 m) kvůli dopingu přišla také sprinterka Marion Jonesová.\n\nČeská republika získala dvě zlaté medaile zásluhou Tomáše Dvořáka v desetiboji a Jana Železného v oštěpu.\n\nPoznámka: Spojené státy americké původně vyhrály štafetový běh na 4 × 400 m, ale byly dodatečně diskvalifikovány v roce 2009 poté, co člen štafety Antonio Pettigrew přiznal používání dopingu.\n\n\n"}
{"id": "370154", "url": "https://cs.wikipedia.org/wiki?curid=370154", "title": "Václav Plechatý", "text": "Václav Plechatý\n\nVáclav Plechatý (* 26. únor 1948) je český výtvarník, grafik a řezbář.\n\nVáclav Plechatý žije a tvoří v Liberci.\n\nDíla Václava Plechatého se nalézají v oficiálních i soukromých sbírkách po celém světě.\nJeho zatím posledním významným počinem je sochařská výzdoba třetího mechanického orloje v Česku v Kryštofově Údolí u Liberce. Kromě dvanácti dřevěných apoštolů, defilujících každou hodinu v oknech orloje, zdobí průčelí stavby sochy sv. Kryštofa, sv. Barbory a ponocného - dominantou je pohyblivá luneta, znázorňující venkovský život. Na boční straně pak soubor doplňují sluneční hodiny v podobě slunce.\n\nMezi \"patrony\" malých dílek patří herci Jiřina Bohdalová, Marek Eben, Jiří Lábus, Martin Dejdar, moderátorka ČT Marcela Augustová a další.\n\nSvůj život, spojený s mnoha výraznými osobnostmi a osobními přáteli, jako byli třeba malíři Vladimír Komárek, Josef Jíra či Václav Pokorný popsal v knihách vzpomínek \"V pohodě\".\n\n"}
{"id": "370157", "url": "https://cs.wikipedia.org/wiki?curid=370157", "title": "Marcin Matkowski", "text": "Marcin Matkowski\n\nMarcin Matkowski (* 15. leden 1981 Barlinek) je polský profesionální tenista specializující se na čtyřhru. Ve své dosavadní kariéře vyhrál na okruhu ATP World Tour třináct turnajů ve čtyřhře. Na challengerech ATP a okruhu Futures získal do září 2012 dvacet osm titulů ve čtyřhře.\n\nNa žebříčku ATP byl ve dvouhře nejvýše klasifikován v září 2000 na 647. místě a ve čtyřhře pak v červenci 2012 na 7. místě.\n\nNa US Open 2011 se s krajanem Mariuszem Fyrstenbergem, s nímž vytvořil v roce 2003 stabilní deblovou dvojici, probojovali do finále mužské čtyřhry. Na US Open 2012 pak odešel poražen z finále smíšené čtyřhry, v níž hrál s Češkou Květou Peschkeovou.\n\nV polském daviscupovém týmu debutoval v roce 2000 utkáním 1. kola 2. skupiny zóny Evropy a Afriky proti Estonsku, v němž vyhrál dvouhru i čtyřhru. Do roku 2013 v soutěži nastoupil k dvaceti čtyřem mezistátním utkáním s bilancí 4–1 ve dvouhře a 17–7 ve čtyřhře. Polsko také reprezentoval na Letních olympijských hrách 2004, 2008 a 2012.\n\nPříležitostnou spoluhráčkou ve smíšené čtyřhre byla na grandslamech Caroline Wozniacká, Dánka s polskými kořeny.\n\n"}
{"id": "370159", "url": "https://cs.wikipedia.org/wiki?curid=370159", "title": "Sňatyn", "text": "Sňatyn\n\nSňatyn (, [šňatyn]) je nevelké město na Ukrajině, na horním toku Prutu v haličském Pokutí. Je sídlem Sňatynského rajónu na východě Ivanofrankivské oblasti. Žije zde 10 200 obyvatel.\n\nPrvní zmínky pocházejí z doby haličského knížectví z roku 1158, název města pak od jména vévody Konstantina. Sňatyn, jenž ležel po staletí na hranici s Moldávií (Bukovinou), byl často sužován tatarskými nájezdy. Městečko je spjaté se spisovateli Vasylem Stefanykem a Markem Čeremšynou. V blízké vesnici Kniaże se narodil také slavný polský herec Zbigniew Cybulski.\n\nŽelezniční stanice \"Sňatyn\" na hlavní trati Kolomyja – Černovice leží ve 4 km vzdálené obci Chutir-Budyliv.\n\n"}
{"id": "370168", "url": "https://cs.wikipedia.org/wiki?curid=370168", "title": "Mariusz Fyrstenberg", "text": "Mariusz Fyrstenberg\n\nMariusz Fyrstenberg (* 8. červenec 1980, ve Varšavě, Polsko) je polský profesionální tenista specializující se na čtyřhru. Na US Open 2011 se s krajanem Marcinem Matkowskim, se kterým v roce 2003 vytvořil stabilní deblovou dvojici, probojovali do finále mužské čtyřhry.\n\nVe své dosavadní kariéře vyhrál na okruhu ATP jedenáct turnajů ve čtyřhře.\n\nNa žebříčku ATP pro čtyřhru byl nejvýše klasifikován v říjnu 2010 na 10. místě.\n\nMariusz Fyrstenberg se k říjnu 2010 zúčastnil 21 zápasů v Davisově poháru za tým Polska s bilancí 7-5 ve dvouhře a 13-4 ve čtyřhře.\n\n\n"}
{"id": "370173", "url": "https://cs.wikipedia.org/wiki?curid=370173", "title": "Kostel svatého Jakuba Většího (Prachatice)", "text": "Kostel svatého Jakuba Většího (Prachatice)\n\nKostel svatého Jakuba Většího v Prachaticích je významnou pozdně gotickou stavbou. Dnešní podoba vznikla při přestavbě kostela v letech 1505–1513, presbytář je starší. Stavba kostela sv. Jakuba v Prachaticích je v blízkém vztahu ke kostelu sv. Jiljí v Dolním Dvořišti (vzorce klenby, tvary hlavic přípor, další kamenické detaily).\n\nKostel byl založen již ve 14. století (nejstarší zmínka je z roku 1359), podle tehdejších zvyklostí mezi náměstím a hradbami. K nejstarším částem patří presbytář a základ obou věží. Za husitských válek bylo poškozeno především vnitřní vybavení (oprava roku 1468). Důležitým mezníkem v historii kostela byl velký požár v roce (zřejmě) 1501. Po něm došlo v letech 1505–1513 k přestavbě – kostel byl rozšířen na síňové trojlodí, získal novou klenbu a krov. Severní věž již po požáru nebyla dostavěna, získala pouze nízký krov. Dostavěna tak byla pouze jižní věž (vysoká 53 m). Na řadě míst interiéru se dochoval znak tehdejších majitelů Prachatic, Rožmberků – pětilistá růže. Konečnou podobu získal kostel v 19. století, kdy byla věž po požáru v roce 1832 přestavěna do podoby minaretu. Poslední velké opravy proběhly v letech 1936–1938 a 1993.\n\nJedná se o síňový trojlodní kostel s polygonálním presbytářem a dvouvěžovým průčelím. Starší částí kostela je presbytář, charakteristická stavba lucemburské doby. Je zaklenutý dvěma poli jednoduché žebrové křížové klenby a zakončený pětibokým závěrem. Tři svorníky zdobí hlava Krista, beránek a poprsí sv. Jakuba. Použitá žebra jsou lehká, dekorační, vybíhají přímo z oblých přípor bez hlavic.\n\nPod okny obíhá kolem kněžiště kamenná římsa. Přípory ji v závěru procházejí, u polí klenby na ní končí konzolami. Po stranách presbyteria jsou dva pravoúhlé, křížově zaklenuté prostory – stará sakristie a kaple sv. Kříže.\n\nTrojlodí je zaklenuto třikrát třemi poli hvězdové žebrové klenby, kterou nesou čtyři osmiboké pilíře. Mezi hlavní lodí a bočními loděmi jsou vloženy široké klenební pásy, které končí na straně presbytáře zaseknuté do zdi ve výšce triumfálního oblouku (z roku 1500, se znaky rožmberskými a městským). Klenební žebra přecházejí na stěnách bočních lodí do tenkých válcových přípor bez přerušení konzolou či hlavicí. Čtvrté pole hvězdové klenby je vloženo nad kůrem mezi věžemi, centrální vzor tohoto pole je dekorativnější než vzory v trojlodí.\n\nDo kostela se vstupuje profilovaným ústupkovým portálem v západní ose průčelí. V tympanonu portálu jsou tři konzoly, v současné době bez soch. Dřevěné dveře jsou zdobeny pozdně gotickou plochou řezbou. Další dva portály jsou skromnější; všechny portály pocházejí z doby okolo roku 1410. Západní portál je vložený hlouběji mezi věže, zbytek prostoru tvoří předsíň, zaklenutá síťovou žebrovou klenbou, spočívající na konzolách (klenba připomíná předsíň kostela sv. Víta v Českém Krumlově).\n\nCenné jsou pozdně gotické lavice a kamenný sanktuář z roku 1508, se sochou svatého Václava na nároží a reliéfy Zvěstování, Narození Páně a Tří králů na podstavci. Ze stejné doby pochází i almužní pokladnic e u vchodu do kostela. Hlavní oltář je barokní (1653, řezbář Jan Webr z Kašperských Hor), některé reliéfy a sochy pocházejí ze starého gotického oltáře – Zvěstování Panny Marie, Narození Páně, Svatí tři králové a Smrt Panny Marie. Střed oltáře zdobí sochy Panny Marie, sv. Dominika a sv. Kateřiny Sienské (raně barokní, začátek 18. století, F. Rambler). Kazatelna pochází z 18. století.\n\nNa vnějším zdi presbytáře jsou mezi opěrnými pilíři zachovány fragmenty nástěnné malby Ukřižování Krista z roku 1516.\n\n"}
{"id": "370186", "url": "https://cs.wikipedia.org/wiki?curid=370186", "title": "Piaget SA", "text": "Piaget SA\n\nPiaget SA je švýcarská firma zabývající se výrobou luxusních hodinek a klenotů, kterou založil v roce 1874 Georges Piaget ve vesničce „La Côte aux Fées“. Majitelem firmy je švýcarská skupina Richemont, která se specializuje na průmysl luxusních značek.\n\nV roce 1874 si Georges Edouard Piaget vybudoval svoji první dílnu na rodinné farmě v oblasti švýcarského pohoří Jura ve vesnici La Côte-aux-Fées. Firma Piaget se zaměřila na výrobu kapesních hodinek a hodinářských strojků, které u ní objednávaly známé značky. Jméno Piaget se brzo stalo známé i mimo oblast města Neuchâtel. V roce 1911 převzal vedení rodinné firmy Timothée Piaget, syn George Piageta. Od této chvíle se manufaktura zaměřila na výrobu náramkových hodinek.\n\nNa podnět vnuků zakladatele Géralda a Valentina Piageta byla značce Piaget udělena v roce 1943 ochranná známka. Od této chvíle zahájila manufaktura v La Côte-aux-Fées výrobu podle vlastních návrhů a začala se silně orientovat na zahraniční trhy.\nDíky své významné expanzi otevřela rodinná firma v roce 1945 další manufakturu, stále ještě v La Côte-aux-Fées, která se více zaměřila na inovaci a na extrémně tenké mechanismy.\n\nV roce 1957 přišla manufaktura v La Côte-aux-Fées s kalibrem 9P, prvním výjimečně tenkým mechanickým strojkem s ručním natahováním (tloušťka pouhé 2 mm).\nPoté, v roce 1960, vyvinuli hodinářští mistři v Piagetově manufaktuře kalibr 12P, který byl se svými 2,4 mm nejtenčím automatickým strojkem na světě (oficiálně zapsaným v Guinessově knize rekordů).\n\nKolekce Piaget začala nabývat na rozmanitosti. Kromě hodinek ve formě mincí, prstenů, broží nebo manžetových knoflíčků vytváří firma Piaget první soupravy svých klenotů. V roce 1957 byla zahájena výroba pánských hodinek Emperador, které se staly vlajkovou lodí firmy.\nExpanze nutí společnost otevřít další manufakturu v Ženevě, orientovanou pouze na klenotnictví a v roce 1959 pak první vlastní butik.\n\nKlenotnická činnost si rychle dobyla mezinárodní uznání díky takovým osobnostem, jako byli Jackie Kennedy, Ginna Lolobrigida a Andy Warhol.\nV roce 1964 představil Piaget první hodinky s číselníkem z polodrahokamů: lapis lazuli, turmalín, onyx a také tygří oko.\nPoté Piaget zahájil výrobu náramkových hodinek, které se staly symbolem přesného hodinářství. V roce 1976 se objevil kalibr 7P, nejmenší kvartzový mechanismus své generace.\n\nHodinky Piaget Polo v avantgardním stylu přicházejí v roce 1979 a stávají se ikonou značky. Stejný úspěch potkal i modelovou řadu Dancer, jejíž výroba byla zahájena v roce 1986.\nPod vedením Yvese Piageta pokračovala firma od roku 1980 v kultivaci výjimečného vkusu a značka si vydobyla statut „klenotníka mezi hodináři“.\n\nV roce 1988 koupila manufakturu Piaget skupina Vendôme, nyní Richemont, orientující se v podnikání na luxusní značky.\nV 90. létech byla zahájena výroba nových modelových řad jako je Possession, Tanagra, Limelight a Miss Protocole s vyměnitelnými náramky.\nV hodinářské oblasti přichází Piaget s modelem Altiplano a v roce 1999 se znovu vrací ke své klasice, modelové řadě Emperador.\nPříklady vysokého hodinářství s komplikacemi (Haute horlogerie compliquée) jsou soustředěny do jediné kolekce s názvem Black Tie.\n\nV roce 2001 byla otevřena nová manufaktura Piaget v Plan-les-Ouates u Ženevy. Výrobu mechanismů má nadále na starosti historická kolébka rodiny v La Côte-aux-Fées. V nové budově našlo místo více než 40 hodinářských a klenotnických profesí.\nV témže roce Piaget omladil hodinky Polo ze 70. let a zahájil výrobu modelové řady Magic reflections.\n\nManufaktura rozvinula výrobu několika řad mechanických strojků a v roce 2002 přišla s prvním mechanismem typu „tourbillon manufacture Piaget“, kterým je kalibr 600P, nejtenčí tourbillon na světě o síle pouhých 3,5 mm.\nV roce 2004 Piaget oslavil 130. výročí svého založení.\n\nPiaget vlastními silami zajišťuje vývoj, rozvoj a výrobu svých mechanických strojků. Manufaktura existuje od roku 1874 a je v ní soustředěno více než 40 profesí, od vývoje po expedici, ať již jde o hodinky s komplikacemi nebo soupravy tzv. vysokého šperkařství (haute joaillerie).\n\nPiaget patří k prvním průkopníkům extratenkých mechanismů se svým manuálním mechanismem 9P a automatickým mechanismem 12P, oba byly ve své kategorii nejtenčí na světě, a to v roce 1957 a 1960. Nedávno posloužily jako inspirace při zrodu moderních typů 430P, 450P a 438P o síle pouhých 2,1 milimetru. Tyto poslední inovace byly použity zejména v modelové řadě Altiplano.\n\nVývoj tohoto mechanismu trval déle než 3 roky. Výsledkem výzkumu je kalibr 600P, nejtenčí tourbillon na světě (tloušťka 3,5 mm). Jeho pouzdro je obzvlášť sofistikované: je tvořen 42 miniaturními součástkami, včetně 3 titanových můstků a váží pouhé 0,2 gramy. Jde o tzv. létající tourbillon – spočívající na jediné ose a nad ním je logo P, což ještě ztěžuje vyvážení. Pro dosažení maximální spolehlivosti je montáž a osazení každého kalibru 600P svěřováno vždy jen jednomu mistru hodináři.\n\nTourbilon Skelet patří k symbolickým komplikacím značky Piaget a je příkladem nejtenčího tvaru na světě (tloušťka pouhých 3,5 milimetrů).\nJe rozdělen na 60 dílků představujících sekundy a giloš ve tvaru slunce září z pouzdra tourbillonu. Jde o zlatý model osázený drahými kameny. Každý z mechanismů s tourbillonem skelet, který je chráněn několika patenty, je montován a usazován vždy jen jedním mistrem hodinářem.\n\nKalibr 560P je mechanický strojek s automatickým natahováním, který byl navržen, vyvinut a vyroben vlastními silami Manufaktury Piaget a je vybaven komplikovaným mechanismem zpětného pohybu sekundové ručičky. Ručička se pohybuje po kruhu až k dvanácté hodině a pak se okamžitě vrací do výchozího bodu. Umělecké zpracování tohoto modelu trvá 24 měsíců: používá se dekoru kruhových ženevských pruhů, perleťovaná platina číselníku, zkosení a protažení můstků a modřené šroubky.\n\nNová generace mechanických strojků s automatickým natahováním byla uvedena na trh v roce 2006. Kalibr 800P s indikací hodin a minut, centrální sekundovou ručičkou a velkou datumkou je opatřen dvěma pérovníky zaručujícím rezervu chodu 72 hodin. Tento 12 řádkový kalibr představující průměr 26,8 milimetrů, má tradiční frekvenci 21 600 kyvů za hodinu (3 Hz) a seřízení je zajišťováno kyvadélkem na šroubek. Variantní model 850P nabízí na dvou subčíselnících malou sekundovou ručičku a druhé časové pásmo. Indikátor denní doby (den/noc) je synchronizovaný s centrálním časovým pásmem pro úplnost informací.\n\nPiaget stále udržuje umění malby miniatur za pomoci tradiční techniky. Umělecký smaltér používá hrubých smaltů, jejichž mletím a čištěním získává velmi jemný prášek, který pak mísí s esencemi a oleji a získává tak celou paletu barev. Jednotlivé velmi jemné vrstvy smaltu nanášené štětečkem jsou po jedné vytvrzovány v peci za teploty nad 800 °C. Každý smalt musí projít pecí asi dvacetkrát, aby bylo dosaženo naprosté stálosti smaltovaného barevného povrchu.\n\nPiagetova klenotnická dílna je největší a nejvýznamnější v Ženevě. Veškeré kameny jsou řezány, upravovány a zasazovány ručně.\nStejně je tomu, i pokud jde o výběr diamantů a drahých kamenů. Diamanty například splňují požadavky na barvu (stupně D až G) a na čistotu (IF až VVS). Diamanty jsou velmi přísně kontrolovány podle interního postupu, pokud jde o jejich barvu, velikost, čistotu a karátovou váhu.\nKlenotnická dílna Piaget je členem „Council for Responsible Jewellery Practices“ a „Kimberley Process Certification Scheme“, což zajišťuje nekonfliktní původ produkce diamantů.\n\n\n\nV roce 2008 byla firma Piaget sponzorem Spirit Awards, amerického festivalu, který se věnuje nezávislému filmu. Slavnostní předávání cen se konalo 23. února 2008 v Santa Monice v Kalifornii.\n\nVítězi a držiteli Spirit Awards se stali:\n\n\nZnačka Piaget si za svoji celosvětovou velvyslankyni zvolila Maggie Cheung, modelku a později i herečku, která již získala tak významné ceny jako Stříbrného medvěda na Berlínském festivalu a Cenu za nejlepší ženský herecký výkon v Cannes.\n\nFrancouzský fotograf Patrick Demarchelier byl vybrán, aby zvěčnil chvíli, kdy byla Maggie Cheung jmenována velvyslankyní značky Piaget. Patrick Demarchelier byl fotografem mnoha celebrit jako je Madonna, Nicole Kidman, David Bowie, Paul Newman, Christy Turlington a Elizabeth Hurley.\n\nZnačka Piaget je přímo zastoupena v 84 zemích a má 800 butiků v různých zemích světa. Nejreprezentativnější butiky lze nalézt v centru velkých metropolí:\n\nPařížský butik Piaget zahájil činnost v roce 1992 a je umístěn v samotném srdci luxusu hlavního města Francie.\n\nV Monaku byl butik Piaget otevřen v roce 1980 na avenue des Beaux arts.\n\nOd roku 2002 butik Piaget sídlí na berlínské třídě Kurfürstendamm.\n\nV Palm Beach na Floridě si firma Piaget otevřela butik na břehu oceánu.\n\nPiaget si vybral Collins avenue v centru Miami, v samém srdci Floridy.\n\nV New-Yorku se Piaget usídlil na nejznámějším místě – na Manhattanu.\n\nButik v hráčské metropoli symbolizuje rozvoj značky Piaget na mezinárodní úrovni.\n\nV průběhu své historie získala společnost Piaget mnoho různých ocenění.\n\n\n\n\n\n\n\n\nV roce 2005 založila firma Piaget Cenu pro nejlepšího šperkaře a klenotníka. Tato cena je udělována nejlepšímu absolventovi učebního oboru ukončeného výučním listem Certificat Fédéral de Capacité. Prvním absolventem, který tuto cenu získal, byl Dorian Recordon.\n\n"}
{"id": "370188", "url": "https://cs.wikipedia.org/wiki?curid=370188", "title": "São Martinho (Funchal)", "text": "São Martinho (Funchal)\n\nSão Martinho (Svatý Martin) je městská část hlavního města Madeiry Funchalu. Má rozlohu něco přes 6 km a roku 2001 zde žilo 20 636 obyvatel. Sahá od břehu oceánu na jihu až po hory na severu. Na západě sousedí s okresem Câmara de Lobos. Celá městská část se dále dělí na 16 okrsků. Jižními okrsky Ajuda, Piornais a Areeiro prochází rovnoběžně s pobřežím Estrada Monumental, spojující střed Funchalu s obcí Câmara de Lobos.\n\nNa katastru městské části se nachází několik kopců: Pico da Cruz, Pico do Funcho, Pico da Arruda, Pico da Igreja a Pico da Lombada. Názvy některých jsou odvozeny od původní převládající vegetace: funcho = fenykl, arruda = routa (Ruta Chalepensis). \n\nFarnost São Martinho byla ustavena již roku 1579, jako městská část Funchalu je São Martinho od roku 1916.\n\nObyvatelé pracovali v minulosti převážně v zemědělství a zásobovali Funchal potravinami. Postupně převládlo pěstování cukrové třtiny, kterou na konci 18. století nahradilo pěstování banánů. Ty se zde, spolu s vinnou révou, pěstují i dnes. Od poloviny 20. století je však zemědělství vytlačováno urbanizací. Část dnešních obyvatel pracuje v průmyslu (převážně v sousední Câmara de Lobos) a ve službách (největší koncentrace hotelů je v části Ajuda a kolem ulice Estrada Monumental).\n\nTento kopec byl v minulosti používán jako pozorovatelna a místo, odkud byl Funchal varován před blížícími se korzáry. Později zde byly instalovány komunikační antény a funchalané kopec začali nazývat Pico Telégrafo. \n\nV polovině 19. století byla na východním svahu postavena hazardní herna s názvem Excelsior Club da Madeira. V severním svahu byla zřízena střelnice, která dosud existuje. Strmější jižní svah s výhledem na oceán částečně využívá armáda. Tímto svahem, porostlým divokými opunciemi, nenápadně protéká leváda dos Piornais. Pod Pico da Cruz na Ponta da Cruz byla roku 1909 zřízena konzervárna, která zpracovávala tuňáky. Například roku 1910 exportovala 557 tun konzerv. Dnes již neexistuje.\n\nTato kamenitá pláž s délkou kolem jednoho kilometru je nejdelší na ostrově. Na straně od Funchalu začíná za tunelem pro chodce u koupalište Doca do Cavacas Na tomto konci pláže jsou ve skále vidět střílny z 2. světové války. Na druhém konci přechází v písčitou plážičku. Kameny na pláži jsou od velikosti koňské hlavy až po štěrk, všechny krásně kulaté. V některých letech zde najdete dřevěné panely na ležení a rákosové slunečníky. V zimě je obvykle spláchnou vlny. Uprostřed pláže je zeď, nad níž bylo do roku 2008 vidět nádrže firmy Shell (byly přemístěny do Caniçalu)\n\nNa Praia Formosa se v listopadu 1566 vylodili francouzští korzáři ze tří galeon, kterým velel Bertrand de Montluc. Dnes to připomíná pamětní deska zhruba pod hotelem Atlantic Gardens. \n\nTato ulice byla kdysi jedinou spojovací cestou vedoucí z Funchalu do Câmara de Lobos. Název dostala podle mostu Ponte Monumental, který před Câmarou překračuje říčku Seccoridos. (Most dostal tento název v polovině 19. století na počest krále Pedra IV.)\n\nSymbolem této městské části je nový kostel Igreja Nova de São Martinho, daný do provozu roku 1918.\n\nDalší kostel Igreja da Nazaré má moderní architekturu a byl dokončen roku 2002. Hranatá věž tohoto kostela je vysoká 44 metrů.\n\nUhelné molo bylo vybudováno v 19. století, jako překladiště uhlí pro místní cukrovary a doplňování paliva lodí. Asi po 100 letech existence bylo zrušeno. Městská rada Funchalu zde chce zřídit nové mořské akvárium a výzkumnou stanici mořské biologie.\n\nGalerie\n"}
{"id": "370190", "url": "https://cs.wikipedia.org/wiki?curid=370190", "title": "Koroun bezzubý", "text": "Koroun bezzubý\n\nKoroun bezzubý (\"Hydrodamalis gigas\") je vyhynulý mořský savec z čeledi dugongovitých (\"Dugongidae\").\n\nKoroun byl jediný druh sirén žijící v chladných vodách a v historické době byl endemit Komandorských ostrovů. Pro Evropany ho objevila roku 1741 výprava Vituse Beringa, která na ostrovech ztroskotala při průzkumu severní části Pacifiku. Korouni jim poskytli výživné a chutné maso, tuk bohatý na vitamíny a chránící proti kurdějím i kůži na opravu lodí. Člen výpravy, petrohradský přírodovědec Georg Wilhelm Steller, po kterém se zvíře v ruštině nazývá Stellerova kráva (), odhadl celkový počet na 1 500–2 000 jedinců. Byli to obři měřící až devět metrů a vážící mnohdy okolo 10 tun (k vytažení uloveného korouna na břeh bylo prý potřeba až třiceti mužů), kteří se živili mořskými řasami v příbřežních mělčinách. Před chladem a ostrými skalami je chránila až 7 cm silná kůže, která svou strukturou připomínala stromovou kůru (odtud české jméno).\n\nLovci kožešin, kteří v oblasti působili, se naučili využívat korouny jako snadný zdroj potravy. Lov usnadňovala důvěřivá povaha korounů i jejich sociální způsob života, kdy neopouštěli poraněného druha. Proto byl v roce 1768 zabit Ivanem Popovem poslední žijící koroun (i když domorodí Aleuti občas tvrdí, že nějakého korouna zahlédli) – jde patrně o smutný rekord, kdy na vyhubení celého živočišného druhu stačilo dvacet sedm let.\n\nFosilní nálezy dokládají, že koroun dříve žil v celém severním Pacifiku od Japonska po Kalifornii. Skutečnost, že v době objevení Evropany žil pouze na Komandorských ostrovech, které předtím nebyly obývané lidmi, naznačuje, že za jeho vyhynutím jinde stáli lidé. V době, kdy byl objeven, se již patrně jednalo o ohrožený druh. Koroun se tak stal obětí své přílišné zranitelnosti, podobně jako jiná megafauna.\n\nExempláře korouna se nacházejí v muzeích Ruska a Německa.\n\nZdeněk Veselovský: \"Sloni a jejich příbuzní\", Státní zemědělské nakladatelství, Praha 1977\nhttps://web.archive.org/web/20110528200029/http://www.sirenian.org/stellers.html - anglicky\nhttps://web.archive.org/web/20100903140147/http://dronts.ru/stellerova-korova - rusky\nhttps://web.archive.org/web/20061009014612/http://vivovoco.rsl.ru/VV/JOURNAL/NATURE/06_02/SIRENE.HTM - článek dokazující, že na konci třetihor byli korouni hojně rozšířenými zvířaty\n\n"}
{"id": "370212", "url": "https://cs.wikipedia.org/wiki?curid=370212", "title": "Orlovec říční", "text": "Orlovec říční\n\nOrlovec říční (\"Pandion haliaetus\") je dravý pták z čeledi orlovcovitých, který je zároveň jediným druhem této čeledi. Jedná se o středně velkého dravce, dosahujícího délky 55–58 centimetrů a rozpětí křídel 145–170 centimetrů. Má hnědé opeření svrchní části těla a šedo-bílé opeření hlavy a spodní část těla s širokým černým proužkem přes oko.\n\nOrlovci vyhovuje široká škála stanovišť, žije zejména v okolí mořských pobřeží a vnitrozemských vod (jezera a větší řeky), kde má dostatečnou zásobu potravy. Je možné jej nalézt na všech kontinentech s výjimkou Antarktidy, i když v Jižní Americe se vyskytuje pouze jako migrující druh. Celková evropská populace je odhadována asi na 9 tisíc párů.\n\nPotrava orlovce říčního se skládá téměř výhradně z ryb, které loví při povrchu vodní hladiny. Lovu potravy je orlovec přizpůsoben jak fyzickými vlastnostmi, tak ojedinělým chováním při vlastním lovu a chytání kořisti. V důsledku těchto jedinečných vlastností je zástupcem vlastního taxonomického rodu a čeledi.\n\nOrlovec říční dosahuje hmotnosti 0,9–2,1 kilogramů a délky 50–66 centimetrů, s rozpětím křídel 127–180 centimetrů. Opeření svrchní části těla je tmavě a leskle hnědé, zatímco hruď je bílá, občas hnědě prokvetlá. Opeření spodní části těla je bílé. Bílá je i hlava orlovce, která má tmavou masku (proužek) přes oko, jenž se táhne směrem k zadní části krku. Oční duhovky jsou zlaté až hnědé a mžurka je světle modrá. Zobák je černý s modrým ozobím a nohy bílé s černými pařáty. Krátký ocas a dlouhá úzká křídla dávají orlovcovi velmi výrazný vzhled.\n\nSamci a samice si jsou dosti podobní, rozdílem mezi dospělými jedinci je štíhlejší tělo a užší křídla u samce. Rozdílná bývá i hruď, která je u samců slabší než u samic a opeření spodní části křídel, jenž bývá u samců rovnoměrněji bledé. Jednodušeji lze pohlaví určit v páru než u samostatně žijícího jedince.\n\nPro orlovce říčního je při lovu typický složený tvar křídel, během něhož zároveň v poslední fázi přiblížení k vodní hladině vysune pařáty, kterými uchopí lovenou rybu. Jeho volání se projevuje se ostrými hvizdy ().\n\nOrlovec říční je celosvětově rozšířený a je možné jej nalézt v oblastech mírného a tropického podnebí všech kontinentů s výjimkou Antarktidy. Areály výskytu orlovce v severní Americe jsou od Aljašky a Newfoundlandu po pobřeží Mexického zálivu, přičemž severoameričtí orlovci zimují v oblastech od jihu USA po Argentinu. Evropští orlovci se v letních měsících vyskytují v severních částech kontinentu v oblasti Skandinávie a Skotska (ne však na Islandu) a zimují v severní Africe. Jedinci žijící v Austrálii nemigrují a vyskytují se areálově podél pobřeží (nehnízdí však ve východní Victorii a Tasmánii). Na ostrovech v Tichomoří se vyskytuje na Bismarckových ostrovech, Šalamounových ostrovech, na Nové Kaledonii a fosilní pozůstatky dospělých a juvenilních jedinců byly nalezeny na ostrově Tonga, kde byl orlovec pravděpodobně vyhuben člověkem. Vzácně se též vyskytuje ve všech oblastech jižní Asie a jihovýchodní Asie od Myanmaru po Indočínu a jižní Čínu, Indonésii, Malajsii a Filipíny.\n\nPotravu orlovce říčního tvoří z 99 % ryby. Obvykle se jedná o ryby o váze 150–300 gramů a délce 25–35 centimetrů. Váha se však může pohybovat od 50 do 2000 gramů. Příležitostně může orlovec lovit hlodavce, králíky, zajíce, obojživelníky, ostatní ptáky a malé plazy.\n\nEvropští jedinci orlovce zimují v Africe, zatímco američtí a kanadští zimují v jižní Americe, přestože někteří severoameričtí jedinci zůstávají v jižních státech USA, jako je Florida či Kalifornie. Někteří orlovci z Floridy naopak do jižní Ameriky migrují. Australští orlovci tendence k migraci nemají.\n\nStudie švédských orlovců zjistily, že samice migrují do Afriky dříve než samci. Rovněž tak orlovci během podzimní migrace uskuteční více mezipřistání. Variace načasování a trvání podzimní migrace je variabilnější než u jarní migrace. Přestože migrující orlovci létají převážně přes den, mohou v některých případech létat i ve temnějších částech dne, a to především při přeletech vodních ploch. V průměru denně urazí od 260 do 280 kilometrů, přičemž maximum denní vzdálenosti, kterou orlovci urazí je 431 kilometrů. Evropští jedinci mohou taktéž zimovat v jižní Asii, neboť byly zaznamenány případy, kdy v Norsku okroužkovaný orlovec byl spatřen v západní Indii.\n\n"}
{"id": "370222", "url": "https://cs.wikipedia.org/wiki?curid=370222", "title": "Eduard Löwe", "text": "Eduard Löwe\n\nEduard (Edward) Löwe (Loewe, Lowe) (23. září 1794, Praha – 25. února 1880, Londýn) byl anglický šachový mistr (původem z pražské židovské rodiny), účastník prvního mezinárodního šachového turnaje roku 1851 v Londýně.\n\n\n"}
{"id": "370224", "url": "https://cs.wikipedia.org/wiki?curid=370224", "title": "Vodní hospodářství", "text": "Vodní hospodářství\n\nVodní hospodářství neboli vodohospodářství je činnost směřující k ochraně, využití a rozvoji vodních zdrojů a k ochraně před škodlivými účinky vod. Přírodovědným základem vodního hospodářství je hydrologie.\n\nVodní hospodářství se rozděluje na:\n\n\nVyužití vod má za cíl uspokojování zdůvodněných individuálních a společenských potřeb spojených s užíváním vody. Realizuje se celou řadou činností od péče o povrchové vody a vodní toky a související vodohospodářský majetek až po budování vodárenských soustav a čistíren odpadních vod.\n\nOchrana vod podléhá ekologickým principům. V jejím rámci se stanovují podmínky pro udržitelné užívání a ochranu vod jako nenahraditelné složky životního prostředí.\n\nOchranu před nepříznivými účinky vod spočívá v budování protipovodňových děl, v manipulaci s průtoky ve vodních tocích a nádržích, v budování hydromelioračních zařízení a v péči o půdu a krajinu.\n\nObor vodního hospodářství podléhá vodnímu právu. Vodní právo je souborem norem, které regulují ochranu vod a vodních ekosystémů, stanovují podmínky jejich hospodářského využití, předepisují zajištění bezpečnosti vodních děl a vytváření podmínek pro snižování nepříznivých účinků povodní a sucha. Tyto normy spadají ve své většině do odvětví správního práva a práva životního prostředí. Státní správu v oblasti vodního hospodářství realizují vodoprávní úřady.\n\nVodohospodářská politika ČR vychází z přírodních poměrů uzemí ČR, kdy vodní zdroje jsou výlučně závislé na atmosférických srážkách. Ty jsou rozkolísané v průběhu roku i víceletého období. V ročním úhrnu v přepočtu na jednoho obyvatele činí jednu pětinu celosvětového průměru a jednu polovinu až jednu třetinu evropského průměru.\n\nKapacita vodních zdrojů v jejich přirozené, antropogenními vlivy neovlivněné podobě, již od 50. let 20. století nestačí potřebám obyvatel, průmyslu a zemědělství. Proto je nutné racionálně užívat vody, víceúčelově hospodařit s vodou v ucelených povodích, plánovat využívání vodních zdrojů, provádět víceleté řízení vodohospodářských soustav, odborně spravovat povodí a vodní toky apod.\n\nVodohospodářská ČR politika respektuje doporučení směrnic Rady EHS:\n\n\nHlavní zásady vodohospodářské politiky ČR podle směrnic Rady EHS:\n\n\nPro naplnění hlavních zásad vodohospodářské politiky se v ČR uplatňuje:\n\n\nVodohospodářskou politiku ČR realizuje státní správa v oblasti vodního hospodářství představovaná vodoprávní úřady čtyř ministerstev (Ministerstvo zemědělství, Ministerstvo životního prostředí, Ministerstvo dopravy a Ministerstvo obrany), krajů a obcí s rozšířenou působností. Státní správa v oblasti vod se řídí vodním právem.\n\nČeský hydrometeorologický ústav vykonává funkci ústředního státního ústavu České republiky pro obory čistota ovzduší, hydrologie, jakost vody, klimatologie a meteorologie, jako objektivní odborné služby poskytované přednostně pro státní správu.\n\nAgentura ochrany přírody a krajiny ČR je organizační složkou státu a správním úřadem, který vydává závazné stanovisko k povolení k nakládání s vodami, k vodním dílům a povolení k některým činnostem podle vodního zákona.\n\nČeská inspekce životního prostředí je organizační složka státu a orgán státní správy pověřený dozorem nad respektováním právních předpisů v oblasti životního prostředí. Dohlíží na dodržování závazných rozhodnutí správních orgánů v oblasti životního prostředí.\n\n\n\n\n\nVodní hospodářství v ČR se financuje z veřejných prostředků prostřednictvím dotačních programů a z vodného a stočného.\n\nPéče o vodní zdroje a vodní díla:\n\n\nVodovody a kanalizace:\n\n\nRybníky:\n\n\nPrevence před povodněmi:\n\n\nOdstranění následků povodní na státním vodohospodářském majetku:\n\n\nZávlahy:\n\n\n\nDrobné vodní toky a malé vodní nádrže:\n\n\nSuché nádrže – území určená k řízeným rozlivům povodní na zemědělsky obhospodařovaných pozemcích:\n\n\nBřehové porosty – zakládání, obnova a údržba:\n\n\nMimoprodukční funkce rybníků:\n\n\nObnova migrační prostupnosti vodních toků:\n\n\nPřírodě blízká protipovodňová opatření v intravilánu:\n\n\nRevitalizace odvodněných ploch – tůně, mokřady, rašeliniště:\n\n\nRevitalizace a renaturace vodních toků:\n\n\nOrganizací a financováním vodohospodářského výzkumu z veřejných prostředků v ČR se zabývá:\n\n\n\nOdbornou podporu státní správě ve vodním hospodářství poskytují vědecko výzkumné instituce zřizované ministerstvy:\n\n\nVýzkum některých vodohospodářských otázek provádějí vědecko výzkumné instituce zřizované Akademií věd ČR:\n\n\nVýzkum ve vodním hospodářství provozují také státní příspěvkové organizace:\n\n\nVodohospodářský výzkum provádí také ústavy a katedry vysokých škol, jak jsou uvedeny v další kapitole.\n\n\n\nSpolky vodohospodářů jsou samosprávná a dobrovolná sdružení osob vedených společným zájmem založené podle § 214–302 občanského zákoníku.\n\n\nProfesní komora je veřejnoprávní stavovská organizace založená podle zákona č. 360/92 Sb., o výkonu povolání autorizovaných architektů a o výkonu povolání autorizovaných inženýrů a techniků činných ve výstavbě . Stavební zákon stanovuje, že výkon vybraných činností, jejichž výsledek ovlivňuje ochranu veřejných zájmů ve výstavbě, mohou provádět jenom autorizované osoby. Pro autorizované osoby je členství v příslušné profesní komoře povinné.\n\nAutorizaci pro činnosti související s projekcí, výstavbou a provozem vodních děl a s územním plánováním udělují profesní komory:\n\n\n\n\n\nSpravované soukromými subjekty\n\n\n\n\n\n"}
{"id": "370233", "url": "https://cs.wikipedia.org/wiki?curid=370233", "title": "Lžičák pestrý", "text": "Lžičák pestrý\n\nLžičák pestrý (\"Anas clypeata\") je velká plovavá kachna.\n\nLžičák pestrý je široce rozšířená kachna žijící převážně na močálech, jezerech, porostlých březích řek a na mokrých loukách. Hnízdí v severních oblastech Evropy, Asie a Severní Ameriky a jako ojedinělý tulák se občas vyskytuje také v Austrálii. Je převážně tažný, na zimu se hromadně stahuje do západní a jižní Evropy, střední Afriky, jižní Asie a Střední Ameriky. Pravidelně, ale nepočetně hnízdí (140–200 párů), protahuje a ojediněle i zimuje (10–60 jedinců) na území České republiky, kde v současné době náleží již mezi kriticky ohrožené druhy (CR).\n\nV Česku jej chová například ZOO Ohrada.\n\nMimo hnízdní období se lžičák pestrý vyskytuje zpravidla v menších hejnech, na jaře v párech a na průtazích často i v několikasetčetných skupinách. Živí se převážně rostlinnou potravou, ovšem především v období hnízdění požírá také drobné živočichy, zejména vodní hmyz, korýše a měkkýše. Hnízdí na ostrůvcích v třtině a ostřicových porostech poblíž vody. V květnu až v červnu snáší samice 8–12 zelenošedých vajec o velikosti 48–58 × 35–39 mm. Inkubační doba je 22–25 dní. O mláďata pečuje pouze samice.\n\n"}
{"id": "370238", "url": "https://cs.wikipedia.org/wiki?curid=370238", "title": "Světová organizace cestovního ruchu", "text": "Světová organizace cestovního ruchu\n\nSvětová organizace cestovního ruchu (anglicky \"United Nations World Tourism Organization\" – UNWTO) je specializovaná agentura se statutem Organizace spojených národů a vedoucí mezinárodní organizace v oblasti cestovního ruchu. Její sídlo je v Madridu.\n\nSvětová organizace cestovního ruchu vznikla přeměnou organizace nevládního charakteru IUOTO (International Union of Official Travel Organisations) na mezinárodní organizaci mezivládní povahy v roce 1974. V tomto roce se členem WTO stala i tehdejší ČSSR, a to tím, že v souladu se stanovami WTO jako řádný člen IUOTO formálně prohlásila, že přijímá stanovy organizace a bere na sebe členské povinnosti. Česká republika je členem WTO jako pokračovatel v členství bývalé ČSSR, resp. ČSFR. V roce 2003 došlo k přeměně WTO v přidruženou organizaci (specializovanou agenturu, resp. agencii – specialised agency) Organizace spojených národů na podporu cestovního ruchu – UNWTO.\n\nČlenové jsou zástupci vlád jednotlivých členských států. Členství UNWTO zahrnuje 200 států (včetně České republiky) a více než 350 přidružených členů, kteří reprezentují privátní sektor, vzdělávací instituce, turistické asociace a místní turistické úřady.\n\nUNWTO hraje hlavní a rozhodující roli v podpoře vývoje zodpovědného, udržitelného a dostupného cestovního ruchu a především je zaměřena na zájmy vyvíjejících se zemí třetího světa.\n\nTato organizace podporuje realizaci celosvětového zákoníku etiky pro cestovní ruch (Global Code of Ethics for Tourism), z něhož vyplývá, že členské země, turistické cíle a obchody mají maximalizovat pozitivní ekonomické, sociální a kulturní účinky turismu a plně využívat jeho výhody, zatímco na druhou stranu mají minimalizovat jeho negativní sociální a environmentální dopady.\n\nPřímé akce, které zesilují a podporují úsilí národní turistické správy (National Tourism Administrations), jsou uskutečňovány prostřednictvím oblastních zástupců – Afrika, Amerika, východní Asie a Pacifik, Evropa, Střední východ a jižní Asie.\n\nV dnešní době se objem cestovního ruchu rovná nebo dokonce předčí objem z olejových exportů, potravinových produktů nebo automobilů. Turismus se stal jedním z hlavních účastníků mezinárodního obchodu a reprezentuje zároveň jeden z hlavních příjmových zdrojů pro mnoho vyvíjejících se zemí.\n\nPříspěvek cestovního ruchu k ekonomickému úspěchu závisí na kvalitě a výnosech turistické nabídky. UNWTO pomáhá destinacím s jejich udržitelností umístit se na komplexních národních a mezinárodních trzích. UNWTO také poukazuje na to, že ve zvláště se vyvíjejících zemích stojí za to těžit z udržitelného cestovního ruchu a jedná tak, aby pomohl těmto zemím.\n\nOrgány UNWTO jsou Valné shromáždění (General Assembly), Výkonná rada (Executive Council) a Sekretariát (Secretariat).\n\nNejvyšším orgánem UNWTO je Valné shromáždění. Je tvořeno delegáty zastupujícími řádné členy organizace, který zasedá každé dva roky. Valné shromáždění může vydat rozhodnutí k jakékoli záležitosti spadající do působnosti organizace. Schvaluje rozpočet a finanční předpisy organizace, volí členy Výkonné rady, jmenuje Generálního tajemníka, dle potřeby ustanovuje odborné a regionální orgány apod.\n\nNejvyšším exekutivním orgánem UNWTO je Výkonná rada, která se schází minimálně dvakrát ročně. Její členové jsou voleni Valným shromážděním na čtyři roky. Výkonná rada volí z řad svých členů předsedu a dva místopředsedy, jejichž funkční období je jednoleté. ČR byla členem Výkonné rady v letech 1999–2003 a do budoucna bude usilovat o opětovnou kandidaturu do tohoto orgánu.\n\nSestává z generálního tajemníka a personálu potřebného pro vedení administrativy organizace. Od ledna 2010 je generálním tajemníkem UNWTO Jordánec Taleb Rifai.\n\nPomocnými orgány Valného shromáždění jsou regionální komise. V rámci UNWTO působí šest regionálních komisí: pro Afriku, Ameriku, Východní Asii a Pacifik, Evropu, Střední Východ a Jižní Asii. Scházejí se obvykle jednou ročně. Jejich úkolem je umožnit členským státům udržovat styk se Sekretariátem a mezi sebou navzájem v období mezi zasedáními Valného shromáždění, kterému adresují své návrhy a připomínky. Předsednickou zemí Regionální komise pro Evropu je pro období let 2003–2005 Švýcarsko. Hlavním představitelem Regionální komise pro Evropu je Luigi Cabrini.\n\n"}
{"id": "370240", "url": "https://cs.wikipedia.org/wiki?curid=370240", "title": "Komatiit", "text": "Komatiit\n\nKomatiit je ultramafická výlevná hornina, která je charakteristická extrémně vysokou hořečnatostí. Jedná se o lávu, která byla charakteristická převážně pro archaikum. Svůj název obdržela podle typové lokality u řeky Komati River v Jihoafrické republice, kde se hojně nachází a byla zde od roku 1962 podrobně zkoumána.\n\nKomatiity mají vysoký obsah oxidu hořečnatého, který přesahuje hodnotu 18 % a sahá až k 32 %. Hornina vzniká krystalizací z vysokoteplotních magmat (teploty abnormálně vysoké dosahující 1550 až 1600 °C). Předpokládá se, že pro takto vysoké teploty muselo původní magma vznikat ve velkých hloubkách. Při tuhnutí tvoří láva často polštáře a vlivem rychlého chladnutí povrchu se zde objevuje sklovitá struktura. Typickým znakem komatiitů je také spinifexová struktura, která zdánlivě připomíná stébla australské trávy rodu \"Spinifex\".\n\nPři makroskopickém pohledu se jeví komatiit jako tmavá, černošedá až černozelená hornina se sklovitým povrchem na povrchu lávového proudu a jemnozrnnou strukturou ve vnitřních oblastech. Mimo spinifexovou strukturu se zde často objevují také vyrostlice olivínu a pyroxenu, které mohou dosahovat délky až několika dm.\n\nPříbuznou horninou jsou tzv. boninity.\n\nKomatiity jsou obvykle definovány na základě geochemického složení. Z mineralogického hlediska jsou tvořeny hlavně forsteritickým olivínem, kalcitickým a často i chromovým pyroxenem, anortitem a chromitem.\n\nOd ostatních bazických a ultrabazických hornin jako jsou pikrity a ankaramity nebo bazalty s vysokým obsahem hořčíku se komatiity odlišují obsahem MgO, který je v nich vyšší než 18% (při přepočtu na bezvodý základ). Termín komatiit se vztahuje jen na vulkanické, případně hypoabysální horniny, ne na kumulátové horniny. Ve většině (ale ne ve všech) komatiitech se nachází charakteristická spinifexová struktura. Jsou v ní přítomny velké skeletální, jehličkovité nebo dendritické krystaly olivínu nebo pyroxenu, které jsou uloženy v jemnozrnném agregátu klinopyroxenů nebo divitrifikovaném vulkanickém skle. Textura spolehlivě odlišuje komatiity od podobných ultrabazických hornin jako jsou memječity a pikrity. Komatiity se též vyznačují poměrně vysokým poměrem obsahu CaO/AlO (> 1) a velmi nízkým obsahem alkálií (< 0,9% KO).\n\nTavenina, z níž vznikaly komatiity dosahovala teplot kolem 1600 °C. V současnosti nejsou známy žádné obdobné výlevy. Na rozdíl od jiných, na hořčík bohatých hornin, nevznikal velký obsah hořčíku v hornině hromaděním krystalů olivínu v bazaltové tavenině s normálním chemismem (jako např. pikrit) ale rychlou krystalizací olivínu z taveniny bohaté na hořčík, čehož důkazem je spinifexová struktura.\n\nKomatiity se vyskytují z pravidla v oblastech výskytu nejstarší kontinentální kůry v archaických (asi 2,5 miliardy let starých) komplexech, mnohem méně má proterozoické stáří (2,5-2 miliardy let). Příkladem jsou naleziště např. v Jižní Africe, Západní Austrálii či oblasti Ontaria. V poslední době byly komatiity nalezeny ale také na ostrově Gorgona v Karibské oceánské desce, kde bylo jejich stáří určeno do období křídy (asi 90 milionů let).\n\nNejznámější lokalita, která dala hornině jméno, se nachází v barbertonském zelenokamenovém pásmu ve formaci Komati. \n\n"}
{"id": "370242", "url": "https://cs.wikipedia.org/wiki?curid=370242", "title": "Belbek", "text": "Belbek\n\nBelbek ( , , krymsky \"Belbek\") je řeka na Krymu (Autonomní republika Krym), sporném území považovaném za část Ukrajiny, ale ovládaném od Krymské krize Ruskem. Je 55 km dlouhá. Povodí má rozlohu 505 km².\n\nPramení na severozápadním svahu hlavního hřebenu Krymských hor. Ústí do Černého moře ve vzdálenosti 5 km severně od Sevastopolské zátoky.\n\nJe to nejvodnější řeka celého Krymu. Průměrný průtok činí 2,7 m³/s. Od července do září obvykle vysychá.\n\nV údolí řeky rostou ovocné sady.\n"}
{"id": "370246", "url": "https://cs.wikipedia.org/wiki?curid=370246", "title": "Henry Darcy", "text": "Henry Darcy\n\nHenry Philibert Gaspard Darcy (10. června 1803, Dijon – 3. ledna 1858) byl francouzský technik a inženýr, který přispěl několika podstatnými poznatky v oboru hydrauliky.\n\nOtec mu zemřel, když mu bylo 14 let, proto byla jeho matka nucena pracovat, aby zaplatila Henrymu školné. Roku 1821 se mladý Darcy zapsal na školu polytechniky \"École Polytechnique\", která jej dovedla až k zaměstnání v \"Corps of Bridges and Roads\". Jako zaměstnanec této společnosti postavil působivý vodní tlakový rozvodný systém v Dijonu, poté co selhaly pokusy zásobovat město vodou pomocí vrtaných studní. Voda se v tomto systému odebírala z 12,7 km vzdáleného pramene \"Rosoir\", odkud proudila krytým akvaduktem do nádrží poblíže města. Poté byla rozvedena sítí tlakových potrubí o délce 28 000 metrů, přivádějící vodu do téměř celého města. Systém byl zcela uzavřen a poháněn tlakem gravitace, a proto zde nebylo zapotřebí žádných čerpadel. Dále se Darcy zapojil do mnoha jiných veřejných prací v Dijonu, popřípadě i v okolí, neméně cílevědomě se angažoval i v politickém životě svého rodného města.\n\nBěhem této doby upravil Pronyho rovnici pro výpočet ztráty při proudění potrubím (kterou později pozměnil Julius Weisbach), dnes známou jako \"Darcy-Weisbachovu rovnici\", která se využívá dodnes.\n\nRoku 1848 se stal vedoucím inženýrem v departmentu \"Côte-d'Or\" (Dijon je hlavní město tohoto departmentu). Brzy poté opustil Dijon kvůli politickým neshodám, pak ale působil jako hlavní ředitel pro vodní a silniční oddělení v Paříži. Během této doby se mohl více soustředit na jeho výzkum v oboru hydrauliky, především na průtok a ztráty třením v potrubí. Dále také vylepšil vzhled \"Pitotovy statické trubice\" v zásadě používané dodnes. \n\nDarcy na svůj post rezignoval roku 1855 pro zdravotní problémy, mohl však na svém výzkumu pokračovat v Dijonu. Roku 1855 a 1856 zavedl útvar pro experimenty, který stanovil výroky známé jako \"Darcyho zákon\", původně byl tento zákon vyvinut pro popis rychlosti průtoku kapaliny nebo plynu pevným porézním tělesem, později byl zobecněn a hojně se používá dodnes. \"Sdružení pro propustnost tekutin, darcy\", je pojmenováno na počest práce tohoto vědce.\n\nDarcy zemřel na zápal plic při výletu do Paříže a byl pochován v Dijonu.\n\n"}
{"id": "370250", "url": "https://cs.wikipedia.org/wiki?curid=370250", "title": "Zdeněk Rejdák", "text": "Zdeněk Rejdák\n\nZdeněk Rejdák (7. listopadu 1934 – 24. prosince 2004) byl český vědec, zakladatel psychotroniky, člen Řádu maltézských rytířů. V roce 1967 zavedl název psychotronika na místo názvu parapsychologie užívaného ve světě, aby se vyhnul jejím negativním konotacím. V roce 1973 zorganizoval první mezinárodní konferenci psychotroniků, kde psychotroniku definoval jako interdisciplinární obor studující jednak interakce mezi živými organismy a jejich vnitřním i vnějším prostředím a jednak energetické procesy za těmito interakcemi. Psychotronika zkoumá jevy jako telepatie, psychokineze a telegnoze (jasnovidnost), jejichž existenci považuje za prokázanou. Téhož roku založil Mezinárodní sdružení pro výzkum psychotroniky (\"International Association for Psychotronic Research\" – \"IAPR\") a byl zvolen jejím prezidentem. Byl významně ovlivněn prací zakladatele české parapsychologie Břetislava Kafky.\n\nJeho vědecká kariéra počala v roce 1967, kdy se stal členem „Koordinační skupiny pro výzkum otázek psychotroniky“. Znal se s Františkem Kahudou, pod jehož vedením od roku 1973 pracoval v Psychoenergetické laboratoři na VŠCHT v Praze. Od téhož roku pracoval i v laboratoři psychotroniky při UK Praha na fakultě všeobecného lékařství u Jaroslava Stuchlíka. V roce 1980 se stává vedoucím výzkumného pracoviště pro psychotronický výzkum a juvenologii při VŠCHT. Činnost jeho pracoviště je ukončena v r. 1992, kdy zakládá občanské sdružení „Společnost pro psychotroniku a juvenologii“ a to pokračuje v propagaci a výzkumu psychotroniky na území bývalého Československa. Společnost dosud nezanikla, ale její aktivity skončily v roce 2004.\n\nRejdákovi byl v roce 1999 Českým klubem skeptiků Sisyfos udělen historicky první zlatý Bludný balvan v kategorii jednotlivců a to za „mimořádné zásluhy v oboru experimentální telepatie jogurtu a za celoživotní psychotronické dílo“. Rejdák se ceny vzdal ve prospěch Jiřího Grygara.\n\n\n"}
{"id": "370252", "url": "https://cs.wikipedia.org/wiki?curid=370252", "title": "Afroameričané", "text": "Afroameričané\n\nAfroameričané ( \"African Americans\" nebo \"Black Americans\") jsou etnikem Američanů, kteří mají celkový nebo částečný původ v černošských obyvatelích Afriky, a to zejména Subsaharské Afriky. Pojem obvykle označuje potomky zotročených obyvatel Afriky následně převezených a žijících ve Spojených státech amerických.\n\nČerní- a Afroameričané tvoří třetí nejpočetnější etnikum v USA (po bílých Američanech a Američanech hispánského a latinskoamerického původu. Podle průzkumů imigračního úřadu USA se většina novodobých afrických, karibských a jihoamerických přistěhovalců neidentifikuje s označním Afroameričan.\n\nAfroamerická historie začala v 16. století, kdy došlo k zotročení obyvatel západní Afriky a jejich odvlečení do Hispanoameriky a následně v 17. století do britských kolonií v Americe. Po založení Spojených států amerických otrokářství pokračovalo. K osvobození Afroameričanů došlo až v roce 1865 po Americké občanské válce, kdy byl přijat 13. dodatek Ústavy USA, kterým bylo otrokářství zakázáno. Nicméně i poté byli kvůli udržení nadvlády bílé populace USA považováni za občany druhého řádu. Zákon o udělení občanství z roku 1790 striktně vymezoval udělení amerického občanství pouze bělošské populaci, kvůli tomu byla ostatní etnika zkrácena na svých občanských a politických právech. Toto se začalo pozvolna měnit v éře rekonstrukce po občanské válce (1863–1877) a v důsledku účasti Afroameričanů ve všech válkách vedených USA. Po téměř celé 20. století přetrvával koncept rasové segregace a to zejména na jihu USA. Plného občanství a svobod se Afroameričané dočkali ve druhé polovině 20. století díky aktivitám a protestům Hnutí za občanská práva. V roce 2008 se Barack Obama stal prvním afroamerickým prezidentem USA.\n\nPrvní černí otroci byli dovezeni do Hispanioli, španělského území v nově objevené Americe, v 16. století, a to do kolonie San Miguel de Gualdape, která se nacházela na území dnešní Jižní Karolíny. Kolonii založil v roce 1526 Lucas Vázquez de Ayllón. Nicméně brzy poté došlo k revoltě části otroků, kteří utekli k původním obyvatelům Ameriky. Osadníci kolonie následně zemřeli na epidemii a kolonie zpustla. Zbytek otroků se vypravil do kolonií na Haiti.\n\nPrvními zdokumentovanými černými otroky na území britské Severní Ameriky byla skupina otroků v Jamestownu ve Virginii, která dorazila v roce 1619 jako smluvní služebníci. Tento status (který mohli mít jak černé, tak bílé osoby) znamenal smluvní závazek na 4 až 7 let práce bez mzdy, pouze za stravu a přístřešek. V praxi situace odpovídala otroctví: služebníci mohli být prodávání a kupování, či biti a trestáni dle úsudku zaměstnavatele. Nicméně po splnění služby byli propuštěni. Kvůli tvrdým podmínkám v koloniích a časté smrti osadníků začalo docházet ke stále masovějšímu dovozu služebníků na práci. Černí služebníci se mohli mezi sebou ženit a vychovávat rodiny. Děti se nestávaly automaticky služebníky. Docházelo i k mezirasovým sňatkům s bílými osadníky, ale také s původními obyvateli Ameriky. První záznam o celoživotním otrokovi je z roku 1640. Byl jím John Punch, kterému bylo celoživotní otroctví přikázáno jako trest za pokus o útěk ze služby. Otroci byli nejdříve využíváni na práci na polích s tabákem, rýží a indigem.\n\nMezi lety 1640 a 1650 se ve Virginii začali objevovat první černí vlastníci půdy, kteří si najímali vlastní služebníky. Na území Španělské Floridy docházelo k běžným mezirasovým sňatkům, ze kterých vzešly populace Mesticů a Mulatů. Španělští kolonialisté v té době nabízeli černým služebníkům z britských kolonií svobodu výměnou za přijetí katolictví. Král Karel II. Španělský dokonce vydal edikt, který zaručoval svobodu všem uprchlým otrokům, kteří se usídlí ve Španělské Floridě a nechají se pokřtít. Většina osvobozených otroků se usídlila v St. Augustine, kde k roku 1683 utvořili také první zcela černošskou osádku obranné pevnosti ve službách španělského impéria.\n\nNizozemská západoindická společnost přivezla na svá území (Nový Amsterdam) v Americe první otroky v roce 1625.\n\nMassachusetts byl první britskou kolonií, která uzákonila otroctví. Došlo k tomu v roce 1641. V roce 1662 došlo ve Virginii k uzákonění principu \"Partus sequitur ventrem\", který stanovil, že dítě zotročené matky přejímá její status. V roce 1699 došlo k zákonem stanovené deportaci svobodné černé populace Virginie s tím, že všechny ostatní osoby s africkými kořeny se stávají otroky. Typický systém otrokářství založený na rase a plantážích se v USA plně rozvinul až během 18. století, a to s přechodem na pěstování a vývoz bavlny a třtinového cukru. Rozvoj obchodu s bavlnou zapříčinil vynález vyzrňovacího stroje a rozmach přádelen bavlny v Evropě. Černí otroci znamenali zásadní ekonomickou sílu jihu USA, jelikož byla prostřednictvím jejich levné práce produkována bavlna. Obrovské zisky z jejího prodeje posilovaly separatistické tendence jihu USA. Otroci byli dále využíváni na stavby, postavili například Kapitol Spojených států amerických a Bílý dům, stejně jako celou řadu dalších význačných staveb.\n\nKolem roku 1775 tvořili Afričané 20 % populace kolonií Ameriky, čímž byli po Britech druhým nejpočetnějším etnikem. Do roku 1800 se v následku prvního velkého probuzení utvořily první černošské křesťanské kongregace.\n\nBěhem Americké revoluce v sedmdesátých letech 18. století se zotročení i svobodní Afroameričané přidali na stranu osadníků v boji proti Britskému impériu. Důvodem byl příslib svobody za službu v armádě. Velení povstalců navíc muselo vlastníkům otroků finančně kompenzovat odvody. Slib svobody ovšem nakonec nebyl vládou USA nijak vymáhán, afroameričtí vojáci se tak po revoluci vraceli do otroctví. Část Afroameričanů vstoupila do britských jednotek, jelikož koruna rovněž slibovala svobodu za službu v armádě. Po prohrané revoluci tito Afroameričané odpluli na britských lodích do Kanady, kde se usídlili, a to i přesto, že USA požadovaly vrácení otroků, kteří bojovali za Brity. Ve Španělské Louisianě byli osadníci s africkými kořeny během Americké revoluce přijati do armády, aby pomohli chránit španělské území. V roce 1779 například bojovali v bitvě o Baton Rouge, který Španělsko dobylo od Britů.\n\nPo revoluci bylo otroctví v tichosti zakotveno v Ústavě Spojených států amerických. Otrokářství (v té době již takřka výhradně zaměřené na Afroameričany) se stalo základem ekonomiky jihu USA během éry zvané Antebellum, která trvala až do občanské války (1861). Postupný rozkol v názorech na otrokářství, občanství a směřování ekonomik mezi severem a jihem USA vedl k řadě střetů, které se musely diplomaticky řešit, například Missourský kompromis nebo kompromis roku 1850. V období před Americkou občanskou válkou vlastnilo celkem osm prezidentů USA otroky. Kolem roku 1860 bylo v USA mezi 3,5 až 4,4 milionem afroamerických otroků. Dalších 500 000 Afroameričanů žili jako svobodní občané s omezenými právy.\n\nV roce 1808, za prezidentství Thomase Jeffersona, došlo k zákazu dovozu otroků do USA (importního obchodu s otroky). Nicméně výpadek dodávek vedl k nárůstu poptávky a tím ceny otroků, rozšíření domácích „chovných farem“ na otroky, unášení svobodných Afroameričanů a ilegálnímu dovozu nových otroků. Zákazu se navíc v jednotlivých státech USA dostávalo různé podpory. V roce 1833 založili William Lloyd Garrison a Arthur Tappan Americkou protiotrokářskou společnost, jejímž významným hlasem byl uprchlý otrok Frederick Douglass. Se 250 000 členy byla jednou z nejvýraznějších amerických abolicionistických sil 19. století. Organizace byla například zapojena do podzemní železnice, sítě tajných cest a bezpečných úkrytů, kterými byly organizováně převáděny karavany uprchlých otroků na sever USA a dále do Kanady. Významnou převaděčkou a abolicionistkou byla například bývalá otrokyně Harriet Tubmanová.\n\nV důsledku rasové diskriminace se část svobodných Afromaričanů v první polovině 19. století vydala zpět do Afriky, kde založili stát Libérie. Ten vznikl na území Americké kolonizační společnosti, jejímž prostřednictvím abolicionisté poskytli Afroameričanům možnost odcestovat z USA. Myšlenka vlastního státu bývalých otroků v Africe byla podpořena také těmi Američany, kteří věřili, že společný život černochů a bělochů není možný a usilovali o deportaci černochů do Afriky. Libérie byla založena roku 1822, ale realita nenaplnila očekávání. Do nového státu se vydalo jen několik tisícovek Afroameričanů (do roku 1867 šlo o 13 000 osob). Nově usídlení obyvatelé Libérie se sami začali identifikovat jako Amerikanoliberijci a v roce 1847 vyhlásili nezávislost na USA.\n\nV roce 1863, během americké občanské války, podepsal prezident Abraham Lincoln proklamaci o emancipaci, která zrušila otroctví a dávala svobodu všem otrokům na území konfederace. Vojáci Unie měli nařízeno, aby při dobývání jihu USA osvobozovali i otroky. Posledním osvobozeným státem byl Texas v roce 1865. V prosinci 1865 byl poté přijat třináctý dodatek Ústavy USA, který zakazoval otrokářství. V roce 1868 bylo Afroameričanům čtrnáctým dodatkem Ústavy přiznáno občanství a v roce 1870 získali patnáctým dodatkem Ústavy právo volit (v té době mohli v USA volit pouze muži).\n\nPo získání občanství a svobody se Afroameričané začali začleňovat do společnosti. Zakládali například vlastní kongregace, školy a komunitní centra. Velmi rychle pronikali do všech zásadních odvětví společnosti. Například byly v této době zakládány první afroamerické univerzity, příkladem Howard University ve Washingtonu (1867), Shaw University ve městě Raleigh v Severní Karolíně (1865) nebo Clark Atlanta University v Atlantě v Georgii (1865). Afroameričané, s podporou Lincolnovy Republikánské strany, obdrželi řadu úředních postů a volených politických funkcí. Do konce 19. století byli zvoleni také do Kongresu USA a Senátu USA. Úspěchy zaznamenávali dále ve sportu i umění (divadlo, kabarety). Překotné tempo integrace Afroameričanů znepokojovalo, zejména na jihu USA, bělošskou populaci. V důsledku byly zakládány reakční paramilitantní rasistické skupiny Ku-klux-klan (1865–1871, z bývalých vojáků Konfederace), Bílá liga (1874–1876) nebo Rudé košile (1875–1914). Cílem těchto skupin byl teror Afroameričanů a jejich sympatizantů spolu s politickým cílem odstranit vládu Republikánské strany a zajistit vládu segregační Demokratické strany, což se jim nakonec podařilo. Po celých USA se tak mezi lety 1866 a 1910 udála řada rasových nepokojů, během kterých byly ničeny černošské čtvrtě a docházelo k lynčování a dalšímu vraždění.\n\nUvolnění poměrů trvalo jen do poloviny sedmdesátých let 19. století. Prvním záchvěvem byl úspěšný atentán na prezidenta Lincolna (1865). Po něm do úřadu nastoupil demokratický politik Andrew Johnson, který pocházel z jihu USA a nesympatizoval s osvobozením otroků. Nicméně ten byl v roce 1869 vystřídán republikánským kandidátem Ulyssesem S. Grantem, který až do roku 1877 pokračoval v Lincolnově odkazu. Ovšem během tzv. rekonstrukční éry (do roku 1877) měla prioritu hospodářská obnova země a poté, co byly zákonem odveleny jednotky Unie z jihu USA, začala pozvolná perzekuce tamních Afroameričanů. V následujících letech byly na jihu USA postupně přijaty diskriminující zákony Jima Crowa, které ukotvily rasovou segregaci a znemožnily Afroameričanům volit, což vedlo například ke stoleté dominanci Demokratické strany na jihu USA. Segregační zákony přísně stanovovaly, kde mohli Afroameričané žít, pracovat, chodit, které podniky a instituce navštěvovat a kde například pít a jíst. Cílem bylo striktně oddělit Afroameričany od bílé populace. Afroameričané byli považováni za občany druhého řádu. Většina Afroameričanů zákony Jima Crowa dodržovala, a to zejména ze strachu před rasově motivovanými útoky (například lynčování). V roce 1896 byla segregace dovršena rozsudkem Nejvyššího soudu USA v případu Plessy v. Ferguson, který stanovil pravidlo \"odděleni, ale rovni\".\n\nZoufalá situace Afroameričanů na jihu USA vedla k tzv. velké migraci, která probíhala v první polovině 20. století. I přesto, že ani sever USA nebyl zcela nerasistický, rozpoutala segregace na jihu USA a nuzné životní podmínky masovou migraci Afroameričanů do rozvinutějších industriálních měst severu USA. Migrace Afroameričanů na sever USA se nesetkala s pochopením na jihu, kde panoval strach ze zhroucení ekonomiky, ani na severu, kde se v jednotlivých městech obávali přívalu levných nekvalifikovaných Afroameričanů bez jakéhokoliv zázemí. Na severu situace vyvrcholila vytvořením černošských ghett. Nejvýznačnějším, ze kterého se od počátku 20. století stalo centrum afroamerické kultury, ekonomiky i duchovního rozvoje, byl newyorský Harlem. Během první světové války bojovali statisíce Afroameričanů v armádě USA. Nově se stávali důstojníky a utvářeli vlastní pluky. Integrace Afroameričanů a růst jejich sebeuvědomění, posílené zapojením do války, vedly k dalším a dalším rasovým nepokojům. Nepokoje vyústily v létě 1919 (tzv. rudé léto), během kterého proběhly desítky nepokojů po celých USA, které si vyžádaly stovky mrtvých (zejména Afroameričanů). Rasová nevraživost vedla v roce 1915 také k obnovení Ku-klux-klanu, který v polovině dvacátých let deklaroval, že má několik milionů členů.\n\nOd padesátých let 20. století se začalo formovat Hnutí za občanská práva, které poprvé zarezonovalo po brutálním lynči Emmetta Tilla, čtrnáctiletého chlapce z Chicaga, který byl zavražděn v Mississippi v roce 1955. Pachatelé byli soudem se zcela bílou porotou osvobozeni. Do povědomí se stále častěji začaly dostávat perzekuce Afroameričanů a diskriminační projevy nadvlády bílých Američanů. V roce 1955 Rosa Parksová protestem proti rasové segregaci rozpoutala bojkot autobusové dopravy v Montgomery. Následovala celá řada protestních akcí a aktivit hnutí za občanská práva, která vyústila v roce 1963 pochodem na Washington za práci a svobodu, kterého se zúčastnilo až 300 000 osob a na kterém Martin Luther King Jr. pronesl svůj slavný projev \"I Have a Dream\". V roce 1964 prezident Lyndon B. Johnson po tlaku veřejnosti podepsal zákon o občanských právech, který zakazoval rasovou segregaci a přikazoval dodržování rovných práv pro všechny občany USA. V roce 1965 byl přijat zákon o voličských právech, který dával federální vládě větší pravomoci nad státy s cílem odstranit diskriminační prvky, které v praxi bránily Afroameričanům volit. Mezi lety 1966 a 1975, po zavraždění Martina Luthera Kinga Jr., působilo radikálnější hnutí Black Power, jehož cílem bylo vytvořit autonomní politické a ekonomické struktury, které by vymanily Afroameričany z područí bílé populace USA. Zvláště ekonomická závislost byla alarmující. V padesátých letech tvořila výše platu Afroameričanů 55 % výše srovnatelného platu bílého Američana. V roce 1959 činil příjem bílé rodiny 5 600 dolarů, zatímco afroamerické rodiny jen 2 900 dolarů. V roce 1965 žilo 43 % Afroameričanů pod hranicí chudoby. Do konce šedesátých let se situace zlepšila, průměrná výše platu Afroameričanů již činila 60 % výše platů bílých Američanů a pod hranicí chudoby nadále žilo již jen 23 % Afroameričanů.\n\nOd sedmdesátých let 20. století Afroameričané zažili silný ekonomický a politický rozvoj. V roce 1989 se Douglas Wilder stal prvním afroamerickým guvernérem. V roce 1992 se Carol Moseley Braun stala první afroamerickou ženou zvolenou do Senátu USA. V roce 2001 již působilo téměř 500 afroamerických starostů. V roce 2008 byl senátor Barack Obama zvolen prvním afroamerickým prezidentem USA, přičemž ho volilo nejméně 95 % afroamerických voličů. V roce 2012 byl Obama znovuzvolen.\n\nPrvní sčítání lidu USA z roku 1790 ukazuje, že v daném roce bylo na území USA cca 760 000 Afričanů (otroků i svobodných), tvořili tak 19 % tehdejší populace USA. V roce 1860, před občanskou válkou, činil počet Afroameričanů již 4,4 milionu osob, tj. 14 % celkové populace USA. Kolem roku 1900 již populace Afroameričanů činila 8,8 milionu osob.\n\nV roce 1910 žilo 90 % Afroameričanů na jihu USA. Během velké migrace, mezi roku 1916 a 1960, odcestovalo do severních států kolem 6 milionů Afroameričanů. Ovšem po získání občanských práv se trend v sedmdesátých a osmdesátých letech 20. století obrátil a Afroameričané se více stěhovali na jih USA (nová velká migrace). V roce 1990 překročil počet Afroameričanů hranici 30 milionů osob (12 % populace USA). V roce 2010 se populace rozrostla již na 39 milionů osob (12,6 % populace USA).\n\nCo se týče měst nad 100 000 obyvatel, tak největší podíl Afroameričanů v roce 2010 měla města: Detroit (82 %), Jackson (Mississippi) (79 %), Miami Gardens (76 %), Baltimore (63 %), Birmingham (Alabama) (62 %), Memphis (61 %), New Orleans (60 %), Montgomery (Alabama) (56 %), Flint (Michigan) (56 %) nebo Savannah (55 %). Ekonomicky nejvýznačnější komunita Afroameričanů žije v nezařazeném území View Park–Windsor Hills v Kalifornii, kde činí mediánový roční příjem 159 618 dolarů.\n\nV roce 2012 žilo v USA 5,3 milionu Afroameričanů s vysokoškolským vzděláním (téměř 19 % Afroameričanů ve věku nad 18 let); 3,5 milionu z nich mělo bakalářský titul, 1,3 milionu magisterský titul, 217 000 mělo profesní titul a 224 000 Afroameričanů obdrželo doktorát.\n\nDle statistických dat z roku 1998, 89 % Afroameričanů ve věku 25 až 29 let mělo dokončenou střední školu. V roce 2013 byla úspěšnost odmaturování pro Afroameričany stanovena na 71 %, nicméně výsledky se v jednotlivých státech velmi lišily.\n\nOd doby získání občanských práv se ekonomická situace Afroameričanů výrazně zlepšila. Od sedmdesátých let 20. století soustavně roste střední třída Afroameričanů. V roce 2010 vlastnilo svůj byt nebo dům 45 % Afroameričanů (nižší míra v porovnání s průměrem USA - 67 %). V roce 2004 se pod hranicí chudoby nacházelo 24 % Afroameričanů (vyšší míra v porovnání s průměrem USA - 12 %). Současně však v roce 2004 Afroameričané zaznamenali třetí nejvyšší příjem dle etnik v USA (po nehispánských běloších a Asiatech). V roce 2000 mělo 25 % Afroameričanů zaměstnání ve skupině tzv. bílých límečků (nižší míra v porovnání s průměrem USA - 33 %).\n\nV roce 2011 se objevila zpráva, která udávala, že 72 % Afroameričanů se narodilo svobodným matkám. V roce 2005 byla míra chudoby u nekompletních afroamerických rodin 39,5 %.\n\nHistoricky byla účast Afroameričanů, tehdy coby otroků, v politice nepřípustná. Do roku 1865 neměli otroci status občanů, tedy ani volební právo, a otrokáři je ze strachu ze vzpour udržovali negramotnými. Změna přišla po občanské válce s osvobozením všech otroků. Afroameričané se tehdy rychle zapojili do procesu voleb jak na straně voličů, tak kandidátů (zejména dlouhodobě svobodní Afroameričané). Podporu našli u Republikánské strany, ke které se připojili kvůli osobnosti prezidenta Abrahama Lincolna, kterého považovali za svého osvoboditele. Demokratická strana byla, zvláště na jihu USA, až do poloviny 20. století silně protiafroamerická a segregační.\n\nSilné voličské zastoupení v jižanských státech neslo své plody. Do politických funkcí bylo na všech úrovních voleno mnoho afroamerických kandidátů Republikánské strany. Pokud jde o nejvyšší federální úroveň, do Kongresu USA bylo do roku 1900 zvoleno dvacet afroamerických kandidátů – všichni za Republikány a všichni za státy z jihu USA. Posledním takto zvoleným poslancem byl George Henry White (ve funkci v letech 1896–1901). Další afroamerický kandidát byl do Kongresu zvolen až po třicetileté odmlce. Prvními a na téměř sto let posledními afroamerickými senátory USA byli Hiram Rhodes Revels (ve funkci v letech 1870–1871) a Blanche Bruce (1875–1881), oba zvoleni za Republikány a za stát Mississippi. Politické kariéry a rozvoj Afroameričanů zastavily segregační zákony Jima Crowa, které jižanské státy postupně zaváděly a zpřísňovaly od roku 1877. V praxi tyto zákony vedle zavedení rasové segregace znemožnily Afroameričanům volit. Státy jihu USA přijímaly opatření proti negramotným voličům, jako čtení voličů z Ústavy USA, vysvětlování pasáží Ústavy, dějepisné a politické testy, poplatky za hlasování, umísťování volebních místností pouze do bělošských čtvrtí apod. Přičemž o pokládání i hodnocení otázek a vymáhání opatření rozhodovali členové zcela bílých volebních komisí. Vedle toho bezpečnostní složky nepodnikaly nic proti zastrašování voličů.\nOd poloviny 20. století podporuje většina Afroameričanů (v této otázce reformovanou) Demokratickou stranu, která se s posílením práv menšin zaměřila na prosazování jejich zájmů. Například ve volbách prezidenta z roku 2004 obdržel kandidát Demokratické strany John Kerry hlasy 88 % afroamerických voličů. Afroameričané se k Demokratické straně přimkli zejména za vlády prezidentů Johna F. Kennedyho (ve funkci v letech 1961–1963) a Lyndona B. Johnsona (1963–1969), kteří podporovali Hnutí za občanská práva. Nicméně již dříve ve 20. století volili pro Franklina D. Roosevelta a jeho ekonomický program New Deal, který v době Velké hospodářské krize garantoval práci i pro Afroameričany.\n\nZa Demokraty kandidovala také Carol Moseley Braun, která byla první Afroameričankou zvolenou do Senátu USA (ve funkci v letech 1993–1999) a prvním zástupcem Afroameričanů zvoleným do této instituce od roku 1977. Demokratickým senátorem byl také Barack Obama (ve funkci v letech 2005–2008). Oba byli zvoleni za stát Illinois, stejně jako pozdější senátor Roland Burris. Do roku 2018 bylo v USA zvoleno jen deset afroamerických senátorů. V lavicích Kongresu USA historicky zasedalo celkem 153 Afroameričanů, přičemž 52 z nich bylo v roce 2018 stále ve výkonu funkce. Poslancem s nejvíce funkčními obdobími je John Lewis, který zvítězil v sedmnácti volbách a je poslancem od roku 1987. Od roku 1935 do roku 1990 uspěli afroameričtí kandidáti do Kongresu USA pouze za Demokratickou stranu. Od roku 1900 do roku 2018 bylo pouze osm afroamerických poslanců Republikány.\n\nV roce 2008 byla střední délka života pro afroamerické muže 70,8 let a pro ženy 77,5 let. V roce 1900, kdy se začala sledovat střední doba života Afroameričanů, byla pro afroamerické muže 32,5 let a pro ženy 33,5 let (o deset let nižší než pro bělošské obyvatele USA).\n\nAfroameričané vykazují větší míru obezity, cukrovky a hypertenze. V roce 2010 bylo obézních 31,6 % afroamerických mužů a 41,2 % žen. Mezi Afroameričany je také vyšší výskyt AIDS (48 % ze všech nakažených v USA). Nejčastějším přenosem pro Afroamerické ženy je nechráněný heterosexuální pohlavní styk.\n\nPodle průzkumu společnosti Gallup z roku 2016 se 4,6 % Afroameričanů identifikovalo v rámci LGBT komunity.\n\nPřestože Afroameričané tvoří ve Spojených státech jen asi 12 % celkové populace, podíl uvězněných mužů afroamerického původu činí 40 % všech vězňů. To je 6,5krát více než u bělochů. Tento fakt může mít různé důvody či jejich kombinaci: Afroameričané páchají více zločinů; jejich zločiny jsou mnohdy trestány delšími pobyty ve vězení; nemají prostředky na kvalitní právní služby nebo mohou být diskriminováni při trestním stíhání a vynášení rozsudků.\n\nPodle těchto údajů, které jsou lehce politicky zneužitelné, pak páchají Afroameričané více trestných činů než obyvatelé jiného původu. Tyto statistiky někdy uvádějí pro Afroameričany až sedmkrát větší pravděpodobnost než u lidí jiných ras, že spáchají vraždu (resp. jsou za ni odsouzeni), a osmkrát větší pravděpodobnost, že spáchají loupež. U mezirasových trestných činů je prý devětatřicetkrát častější spáchání násilného trestného činu černochů proti bělochům než naopak a stošestatřicetkrát častější spáchání loupeže. Publikace \"Colour of Crime\" uvádí, že ve Spojených státech je nejlepším ukazatelem úrovně násilné trestné činnosti v určité oblasti procentní zastoupení černošských či hispánských (\"Hispanics\", \"Latinos\") obyvatel na celkové populaci. V letech 2003 až 2009 byli jako pachatelé vražd v New Yorku zjištěni ze 60 % černoši, z 29 % Hispánci, ze 7 % běloši a z 3 % Asiaté. Právě tyto údaje jsou lehce zneužitelné v rasově nenávistných projevech a tvrzeních ze strany politiků, ale také vědců. Tvrzení o silné korelaci počtu vražd a procenta zastoupení Afromeričanů v jednotlivých státech USA dokládal mj. profesor Glayde Whitney z Floridské státní univerzity, obdivovatel díla Davida Dukea, jednoho z šéfů americké, extrémně rasistické organizace Ku-klux-klan.\n\nZa dob kolonialismu a otrokářství se v americké angličtině používalo označení \"nigger\" ( negr). Používali ho zejména otrokáři a bílí Američané při označování otroků. Z kontextu lze odvodit, že tímto slovem označovali podle svého názoru méněcennou rasu. Svobodní Afroameričané a abolicionisté proto toto slovo postupně odmítali a (od počátku 19. století) ho nahradili výrazem \"colored\" (\"barevní\"). Pojem \"barevní\" vznikl z užívání termínu \"people of color\", který původně označoval rasové míšence. Ve 20. století, po vlně rasového uvědomění, začalo být slovo \"nigger\" používáno zejména jako rasisticky motivovaná urážka. V USA 21. století je společensky nepřípustné a politicky nekorektní. Nicméně Afroameričané ho mezi sebou užívají nadále.\n\nJiž na začátku 20. století se místo označení \"barevní\" nebo \"černí\" začalo používat slovo \"negro\", které označovalo osoby dle historické typologie ras - negroidní rasa. V 60. a 70. letech upadlo slovo \"negro\" následkem akcí Hnutí za občanská práva v nemilost a začala se více používat slova \"black\" a \"Afro-American\" (z tohoto slova pochází i české \"Afroameričan\").\n\nPřibližně od roku 1989 se začalo používat označení \"African American\", které odkazuje na kořeny etnika. A to podle stejného vzoru, dle kterého vznikly v angličtině tvary \"Asian American\" (asijský Američan), \"Italian American\" (Italoameričan) atd. Od začátku 21. století se ovšem výraz \"African American\" postupně opouští, jelikož se s ním obyvatelé USA, kteří se nenarodili v Africe, již neidentifikují. Začíná se proto používat spíše black Americans (tedy černí Američané). Důvodem je, že se toto etnikum vnímá spíše jako Američané než Afričané. To, že před 400 lety byli jejich předci z Afriky již nevnímají jako své specifikum, jelikož před 400 lety byli všichni Američané z jiných zemí a kontinentů.\n\nMajitelé plantáží, a tím otroků, vzdělávání Afroameričanů buď striktně omezovali, nebo rovnou zkazovali. Důvodem byl strach ze vzpour, které by mohli více vzdělaní a sečtělí Afroameričané vyvolat. Po dlouhou dobu se tak Afroamerická kultura přenášela pouze orálně a omezila se na folklór a zachování afrických tradic. Důsledkem dlouhodobého uzavření v hranicích orální tradice se afroamerická kultura soustředí na rytmiku a mluvené slovo, což se odráží například v rapu, prvku hudebního žánru hip-hopu.\n\nPrvní velký zlom v rozvoji a propagaci afroamerické kultury nastal v období tzv. Harlemské renesance. Ve dvacátých a třicátých letech 20. století se tehdy afroamerická hudba, literatura a umění začaly dostávat do širšího povědomí Američanů a celého světa. Lze zde jmenovat spisovatelky, jako byly Zora Neale Hurston nebo Nella Larsen, dále básníci Langston Hughes, Claude McKay nebo Countee Cullen. Většina z nich se věnovala popisu životů a zkušeností Afroameričanů. V téže době se afroamerické hudební žánry jazz, blues a swing začaly dostávat do populární hudby USA. Mezi význačné výtvarné umělce Harlemnské renesance patřili William Johnson nebo Palmer Hayden. První třetina 20. století byla také dobou politické organizace Afroameričanů a počátku organizovaných bojů za občanská práva. Vznikly organizace jako například \"Universal Negro Improvement Association and African Communities League\", kterou založil v roce 1914 Marcus Garvey nebo \"National Association for the Advancement of Colored People\" (NAACP), kterou spoluzakládal William Edward Burghardt Du Bois. NAACP v roce 1919 vyhlásila za afroamerickou hymnu píseň „Lift Every Voice and Sing“, kterou napsal v roce 1900 jako báseň James Weldon Johnson a pro hudební účely upravil jeho bratr J. Rosamond Johnson.\n\nJednou z nejvýznačnějších oblastí rozvoje kultury je afroamerická hudba a žánry jako: Hip hop, R&B, funk, rock and roll, soul, blues, doo-wop, ragtime, bluegrass, jazz a gospel. Afroamerická hudba má své kořeny v polyrytmické hudbě afrických etnických skupin. V době otroctví pomáhala hudba přenášet a uchovávat orální historii. Africké vlivy jsou patrné například v přítomnosti synkopy, improvizace, blue note, falzeta a melisma. Prvním hudebním útvarem, který afroameričtí otroci stvořili byly spirituály, které vznikly úpravou evropských chvalozpěvů.\n\nV 19. století se afroamerická hudba začala šířit prostřednictvím minstrel show, za použití blackface (situace, kdy vystupuje bílá osoba s make-upem jako černoch). Do populární (mainstreamové) hudby ovšem pronikla až ve století dvacátém. S rozvojem rádia a gramofonových desek se zpopularizovaly takové žánry jako ragtime, jazz, blues a swing. Jazz se stal tak populárním, že se dvacátým a třicátým létům 20. století přezdívá „éra Jazzu“. V polovině 20. století se začaly vyvíjet žánry jako R&B, rock and roll, soul nebo doo-wop, které si ihned získaly posluchačstvo i mezi bílými Američany. V šedesátých letech přibyl žánr funk a go-go a v sedmdesátých letech hip hop.\n\nAfroamerická hudba ovlivnila také vznik několika tanečních stylů, jako jsou charleston, lindy hop, jitterbug nebo step. Tyto tance zpopularizovali tanečníci jako Bill Robinson nebo Josephine Bakerová.\n\nVýtvarnému umění se Afroameričané věnovali od dob otroctví. Do 19. století převládala výroba jednoduchých uměleckých předmětů a artefaktů. Nicméně i mezi otroky se objevovali přirozeně nadaní malíři, jako například Scipio Moorhead (18. století), dále pak portrétista Joshua Johnson (přelom 18. a 19. století). Z 19. století se dochovaly umělecké quilty, které vyráběla otrokyně Harriet Powersová. Z první poloviny 20. století lze připomenout díla umělců, jako byli Aaron Douglas, Augusta Savage nebo fotograf James Van Der Zee. Velká hospodářská krize přinesla pracovní příležitosti ve státem financovaných uměleckých projektech, které byly určeny také pro Afroameričany. Stát tak dotoval díla takových umělců jako byli Augusta Savage, Elizabeth Catlett, Lois Mailou Jones, Romare Bearden nebo Jacob Lawrence. V rámci programů byla také jejich díla vystavována v prestižních muzeích a galeriích. Během padesátých a šedesátých let se ovšem dostali opět do nepřízně většiny a afroamerické umění bylo vytlačeno z hlavního amerického proudu. Do toho se vrátilo v druhé polovině šedesátých let pod hlavičkou Black Arts Movement (BAM). Několika afroamerickým autorům se díky činnosti hnutí podařilo protlačit do povědomí veřejnosti, mezi nimi například byli Charles White nebo Jeff Donaldson. Donaldson v téže době založil hnutí AfriCOBRA, které je stále aktivní i dnes. V osmdesátých letech dobyl galerijní svět neoexpresionista Jean-Michel Basquiat. Ze současných umělců lze zmínit například následující umělce: Willie Cole, David Hammons, Eugene J. Martin, Mose Tolliver, Reynold Ruffins nebo Kara Walkerová.\n\nAfroamerická literatura má své kořeny v orální tradici afrických otroků. Dochovaly se tak různé příběhy a bajky. V 18. století se objevili první význační spisovatelé a básníci, jako byli Phillis Wheatleyová a Olaudah Equiano. Tito autoři se velmi často věnovali otrokářským povídkám.\n\nBěhem Harlemské revoluce publikovala celá řada autorů, například: Langston Hughes, William Edward Burghardt Du Bois nebo Booker T. Washington. Aktivními spisovateli v této době byli politici či osobnosti kritizující sociální situaci Afroameričanů. Během činnosti hnutí za občanská práva se literatuře věnovali: James Arthur Baldwin, Richard Wright nebo Gwendolyn Brooksová. Jejich tématy byla rasová segregace a perzekuce. Postupně si autoři získávali stále více čtenářů a začali si jich všímat také literární kritici. Velmi ceněna tak jsou například díla: \"Roots: The Saga of an American Family\" (česky: \"Kořeny\"), sága, kterou napsal Alex Haley, dále \"The Color Purple\" (česky: \"Barva nachu\") od Alice Walkerové nebo \"Beloved\" (česky: \"Milovaná\") od Toni Morrisonové, držitelky Nobelovy ceny a Pulitzerovy ceny. Dále lze zmínit například autory jako: Maya Angelou nebo Ralph Ellison.\n\nJiž od počátku žití v Severní Americe Afroameričané přispívali do kulturních a dalších oblastí rozvoje lidské činnosti v USA. Ze Západní Afriky lze vysledovat kultivační metody pro celou řadu plodin, které se dnes používají či pěstují v USA, například: povijnice batátová, podzemnice olejná, ibiškovec jedlý, čirok, vodní meloun, indigo nebo bavlna. Nejslavnější osobností v tomto ohledu je George Washington Carver, který vytvořil 300 produktů z podzemnice olejné nebo 118 produktů z povijnice batátové. Afroameričané vynalezli také mnoho vylepšení, k roku 1913 bylo zdokumentováno 1000 patentů, které si podali Afroameričané. Jedním z nejslavnějších vynálezců byl Jan Ernst Matzeliger, který vynalezl stroj na výrobu obuvi. Dalším je například Granville Woods, který si nechal patentovat 35 vylepšení elektronických systémů železnic. Nebo také Garrett A. Morgan, vynálezce plynové masky, a Frederick McKinley Jones, který vylepšil chladicí mechanismus a umožnil tak delší transport potravin. Za zmínku jistě stojí také Lloyd Quarterman, který s dalšími šesti Afroameričany pracoval na projektu Manhattan a podílel se na sestavení prvního nukleárního reaktoru pro ponorky. Z dalších osobností lze zmínit Fredericka D. Gregoryho, který byl prvním afroamerickým astronautem a inovátorem kokpitů.\n\nV otázce náboženství vyznává většina Afroameričanů protestantismus (nejvíce baptismus, dále metodismus a pentekostalismus). Protestantismus vyznává dohromady cca 78 % Afroameričanů. Dalších 5 % Afroameričanů je členem katolické církve. Dále 1 % Afroameričanů vyznává učení Svědků Jehovových (celkem tvoří 22 % ze všech v USA) a další 1 % vyznává islám (celkem 25 % ze všech muslimů v USA). 13 % Afroameričanů je bez vyznání.\n\nNa baptismus a metodismus byli Afroameričané obraceni od konce 18. století činností misionářů na jihu USA během prvního velkého probuzení. Tyto církve se obracely na otroky s učením o rovnosti všech lidí a v rámci své činnosti některé vzdělávaly v četbě Bible a umožňovaly jim kázat ve vlastních kostelech. Jedním z takových kazatelů byl během 19. století například otrok Nat Turner, který později vedl povstání otroků. Jižanské státy tehdy reagovaly vydáváním zákonů zakazujících vzdělávání otroků a jejich křtění. V téže době vznikaly na jihu první afroamerické baptistické kongregace. V roce 1777 se z nich utvořila První africká baptistická církev se sídlem v Savannah ve státě Georgie. První nezávislá denominace založená Afroameričany byla Africká metodistická episkopální církev (AME), kterou v roce 1816 založil ve Filadelfii reverend Richard Allen, který se rovněž stal jejím prvním biskupem. Cílem církve bylo bojovat proti otroctví a rasismu, stejně jako vzdělávat Afroameričany (zakládat první školy). Na počátku 19. století probíhala masivní misijní činnost známá pod názvem druhé velké probuzení.\n\nPo osvobození otroků z roku 1865 se vydávaly bělošské i afroamerické náboženské skupiny na jih USA, kde usilovaly o obracení bývalých otroků na svá učení. V roce 1870 byla v Jacksonu ve státě Tennessee založena Metodistická episkopální církev barevných v Americe (CME), jako první afroamerická nezávislá metodistická církev na jihu USA. V roce 1880 se sešlo 150 baptistických kazatelů v Montgomery (Alabama) a založilo Národní baptistický kongres USA, který funguje dodnes (k roku 2013 sdružoval celkem 7,5 milionu věřících). Afroamerické církve byly od svého počátku významným centrem inteligence. Není proto náhodou, že ve druhé polovině 20. století hrály významnou roli v hnutí za občanská práva. Osobnosti hnutí jako Martin Luther King Jr., Ralph Abernathy, Fred Shuttlesworth nebo Wyatt Tee Walker byli všichni baptistickými pastory, kteří působili v organizaci Southern Christian Leadership Conference.\n\nJen 1 % Afroameričanů vyznává islám (většinou Sunnitský islám), přičemž ale tvoří 25 % muslimů v USA. Historicky bylo 15 až 30 % otroků dovezených z Afriky muslimů. Nicméně většina z nich byla nuceně obracena na křesťanství. K islámu se Afroameričané začali vracet ve 20. století pod vlivem černošských nacionalistů. Jedno z učení například říkalo, že Afroameričané jsou potomky Maurů a tím pádem muslimy. Křesťanství pak bylo vyobrazeno jako víra otrokářů, kteří odňali Afroameričanům víru jejich předků. Ve třicátých letech 20. století byla založena organizace Nation of Islam, která měla do roku 1963 nejméně 20 000 následovníků. Význačnými členy této organizace byli například Malcolm X nebo Muhammad Ali. V téže době se mezi Afroameričany rozšířilo také učení Ahmadíja.\n\n\n\n"}
{"id": "370258", "url": "https://cs.wikipedia.org/wiki?curid=370258", "title": "Felix Edmundovič Dzeržinskij", "text": "Felix Edmundovič Dzeržinskij\n\nFelix Edmundovič Dzeržinskij (rusky \"Феликс Эдмундович Дзержинский\", transkripcí \"Feliks Edmundovič Dzeržinskij\"), rodným jménem Feliks Dzierżyński (11. září 1877 v Oziembłowě – 20. července 1926 v Moskvě) byl ruský revolucionář a sovětský politik polského původu. V mládí se podílel na vzniku sociálně demokratické strany v Polsku a Litvě, byl mnohokrát vězněn, až se roku 1917 setkal s Leninem a stal se bolševikem. Od té doby se věnoval ruské a sovětské politice. Byl zakladatelem a velitelem obávané ruské Čeky, faktické předchůdkyně pozdějšího GPU a pozdější NKVD a posléze KGB. \nJe všeobecně považován za jednoho ze strůjců mnoha masových vražd a bolševických represálií během Ruské občanské války v letech 1917 až 1922, během nichž zahynulo několik set tisíc lidí.\n\nNarodil se v rodinném sídle Dzeržinovo asi 60 km západně od Minsku a 15 km od Ivjaňce v Ruském impériu (dnes v Bělorusku). Pocházel ze zchudlé polské šlechtické a katolické rodiny, kde měl pět sourozenců. V dětství se chtěl stát knězem, krátce před maturitou však ztratil víru a jako revolucionář byl vyloučen ze studia. V roce 1895 se stal členem tehdejší Litevské a roku 1900 Polsko-litevské sociálně demokratické strany. V jejích řadách pak bojoval v letech 1905 až 1907 během povstání ve Varšavě, po porážce povstání byl vypovězen na Sibiř. Během cesty na Sibiř zorganizoval vzpouru vězňů a uprchl zpět do Varšavy. Byl vydavatelem dvou stranických časopisů a ilegálně působil i na území někdejšího Rakouska-Uherska, kde propagoval myšlenky proletářské revoluce a pomáhal zakládat různé ilegální anarchistické a revoluční organizace. Během života strávil 11 let ve vězení za podvratnou a ilegální činnost, první zatčení proběhlo již v roce 1897, další pak v roce 1905 a 1907. V roce 1914 zatčen v Polsku, v roce 1916 byl odsouzen carským soudem na tři roky do vězení v Moskvě, odkud ho vysvobodila únorová revoluce.\n\nBěhem bolševické Říjnové revoluce přijal nové poruštělé příjmení Dzeržinskij, mezi bolševiky byl přezdíván jako \"Železný Felix\" nebo \"Krvavý Felix\". V letech 1919–1923 působil ve funkci lidového komisaře vnitra a dopravy (tehdejší obdoba dnešního ministerstva vnitra a ministerstva dopravy), předsedal také státní Komisi pro zlepšení života dětí, od roku 1924 byl také předsedou Nejvyšší rady národního hospodářství a kandidátem politbyra ruské bolševické strany ÚV VKS(b). \n\nLenin vysoce oceňoval jeho bezohlednou tvrdost, i když s ním Dzeržinskij i v závažných otázkách nesouhlasil (Brest-litevský mír, role odborů, sovětská národnostní politika atd.) Když mu Lenin jednou vytkl \"velkoruský šovinismus\", obvinil ho z šovinismu neruských národů. V prosinci 1917 ho pověřil vybudováním instituce na obranu proti kontrarevoluci, zprvu nazvané Čeka (čerezvyčajnaja komissija), která se roku 1922 pod jeho vedením změnila v GRU (OGRU). Tento mocný aparát měl v roce 1917 25 zaměstnanců, v roce 1924 téměř 22 tisíc a obrovskou síť tajných agentů. Za první dva roky se počet obětí odhaduje nsa 50-100 tisíc, do roku 1926 asi půl milionu. Pod Dzeržinského organizací začaly vznikat pracovní tábory (GULAG) pro odpůrce režimu, postupně i jen třídní nepřátele. Do roku 1953, kdy byly zrušeny, jimi prošly odhadem desítky milionů lidí a hrály i nezanedbatelnou roli v sovětském hospodářství.\n\nZemřel 20. července 1926 v Moskvě na infarkt myokardu, a to bezprostředně po dvouhodinové řeči k Ústřednímu výboru VKS(b), v níž ostře útočil na „opozici“ Trockého, Zinověva a Kameněva. O jeho smrti panují dodnes neujasněné dohady, které však nebyly nikdy věrohodně historicky potvrzeny.\n\nDzeržinskij imponoval svým až fanatickým odhodláním a když zemřel, nazval ho Stalin „rytířem revoluce“. Tím začalo soustavné propagandistické budování jeho pověsti jako údajně čestného muže s čistýma rukama. Byla po něm pojmenována řada měst, ulic a závodů, populární fotoaparát FED, lokomotivy FD a postavena řada pomníků. Velký železný pomník stál na Lubljance před budovou KGB a v roce 1991 byl stržen jako symbol komunismu. V roce 2012 však vedení města Moskvy rozhodlo, že bude obnoven jako kulturní památka.\n\n\n\n"}
{"id": "370264", "url": "https://cs.wikipedia.org/wiki?curid=370264", "title": "Hispano-Suiza", "text": "Hispano-Suiza\n\nHispano-Suiza je španělský průmyslový podnik, dnes součást skupiny SAFRAN, která jej v roce 1968 převzala od skupiny SNECMA.\n\nHispano-Suiza je známa svou výrobou luxusních automobilů od začátku 20. století do druhé světové války a výrobou úspěšných a výkonných leteckých motorů. Firma se i v současnosti věnuje výrobě mechanických, hydraulických, elektronických a elektrických komponentů pro letecký průmysl.\n\nPůvodní společnost s názvem \"Cía General de Coches y Automóviles E. La Cuadra S. en comandita\" založili v roce 1898 španělský admirál Emilio de la Cuadra a inženýr Carlos Vellino. V roce 1899 do společnosti přišel Švýcar Marc Birkigt. Pro firmu La Cuadra navrhl elektrický autobus a začal s konstrukcí spalovacího motoru. Nakonec vyvinul zcela nové typy osobních automobilů, pro které zkonstruoval podvozek, motor a převodové ústrojí. Firma však skončila v konkurzu a Birkigt se vrátil do Švýcarska.\n\nPo finančních těžkostech firmy La Cuadra pozval bankéř Juan Castro Marca Birkigta v listopadu 1902 zpět do Španělska, aby zde pomohl s výrobou osobních automobilů. Nová firma byla nazvána \"J. Castro Fabrica Hispano-Suiza de automoviles\".\n\nI ta se však dostala do potíží a musela skončit. Birkigt společně s průmyslníkem Damianem Mateuem a Francisco Seixem 14. června 1904 založili v Barceloně společnost \"Hispano-Suiza, Fabrica des automoviles S.A.\" Spolumajitel Birkigt se stal hlavním konstruktérem.\n\nJméno firmy pochází z označení národnosti zakladatelů a hlavního konstruktéra a spolumajitele M. Birkigta: \"Hispano\" pro Španělsko a \"Suiza\" pro Švýcarsko. V logu firmy je také společně španělská a švýcarská vlajka. Od roku 1918 měly modely firmy na chladiči letícího čápa, symbol Alsaska, převzatý francouzským leteckým esem Georgesem Guynemerem, jehož SPAD S.VII s tímto emblémem na boku byl poháněn motorem Hispano-Suiza.\n\nV roce 1924, před fúzí s automobilkou Laurin & Klement, zakoupila firma Škoda licenci na výrobu vozu H6B, který vyráběla pod označením Škoda Hispano-Suiza.\n\nV roce 1929 začala firma pod názvem \"Hispano-Suiza de Guadalajara\" vyrábět letadla. V padesátých letech se název změnil na Hispano Aviación S.A. (HASA). V roce 1972 společnost Hispano Aviación S.A. převzala Construcciones Aeronáuticas S.A. (CASA) a připojila jej ke konsorciu výrobců z Francie, Německa a Velké Británie - Airbus.\n\nVyráběné typy:\n\n\nZnámé a ve větších počtech vyráběné motory:\nV letech 1946 až 1955 firma vyráběla pohonné jednotky v licenci Rolls-Royce\n\nMotor Hispano-Suiza 12Y se stal jedním z nejdůležitějších motorů pro francouzská stíhací letadla v období 1932–1941 poháněl letadla Morane-Saulnier MS.406 a Dewoitine D.520. HS 12Y byl široce používán a licenčně vyráběn i v jiných zemích (např. v Československu Avia B-534) a Švýcarsku.\n\nV Sovětském svazu konstrukční kancelář Vladimira Klimova dalším vývojem z licenčního motoru Klimov M-100 odvodila pozdější Klimov M-105, který se stal standardním motorem sovětských letadel druhé světové války, jako byly např. LaGG-3, Petljakov Pe-2, Jakovlev Jak-1, Jak-3, Jak-7 nebo Jak-9).\n\nV továrně ve francouzském Colombes byly vyráběny ve velkých počtech kanóny:\n\n\n"}
{"id": "370268", "url": "https://cs.wikipedia.org/wiki?curid=370268", "title": "Česká lékařská komora", "text": "Česká lékařská komora\n\nČeská lékařská komora ( ; zkratka ČLK) je samosprávná stavovská organizace sdružující všechny lékaře na území České republiky. Byla zřízena v roce 1991, oficiální sídlo má v Olomouci a další kancelář v Praze. \n\nČlenství v komoře je pro všechny lékaře povinné. Komora ze zákona zveřejňuje seznam lékařů, svých členů, a to včetně veřejně přístupných údajů. \n\nPosláním komory je především dbát, aby její členové vykonávali své povolání odborně a v souladu s etikou. Dále zaručuje odbornost svých členů, hájí jejich práva a zájmy a chrání jejich profesní čest. Je oprávněna nad nimi vykonávat v souladu se zákonem disciplinární pravomoc. Komora má dále mj. právo se účastnit jednání při tvorbě sazebníků lékařských výkonů a může stanovovat podmínky k výkonu soukromé praxe svých členů.\n\nOd roku 1996 komora uděluje čestné ocenění Rytíř českého lékařského stavu. V roce 2017 začala vydávat online magazín \"Naše zdravotnictví\". \n\nZákladem organizace komory jsou okresní (v Praze obvodní) sdružení lékařů. Na centrální úrovni má komora tyto orgány:\nStatutárním orgánem vystupujícím jménem komory navenek je prezident ČLK, kterého zastupuje viceprezident.\n\n\n\n"}
{"id": "370270", "url": "https://cs.wikipedia.org/wiki?curid=370270", "title": "Ultramafická hornina", "text": "Ultramafická hornina\n\nUltramafická hornina označuje skupinu magmatických hornin, které jsou složené v převážné míře pouze z mafitů a to např. hypersténu, augitu a nebo olivínu. Zastoupení těchto hlavních mafických minerálů často dosahuje rozmezí mezi 90 až 100 %. Tato skupina hornin se rozděluje na tři základní skupiny a to v podobě \"hlubinných\", \"hrubozrnných\" a \"výlevných\", které jsou v přírodě zastoupeny ale jen velmi sporadicky. Mezi nejrozšířenější a nejznámější zástupce těchto hornin patří např. peridotit, pikrit či komatiit.\n\nUltramafické horniny jsou významným zdrojem chromu a platiny. Zpravidla se jedná o tmavé horniny, což je způsobeno vysokým obsahem tmavých minerálů tvořených železem či hořčíkem.\n\nV současnosti panuje předpoklad, že ultramafické horniny jsou hlavní horniny, které se nachází v zemském plášti.\n"}
{"id": "370275", "url": "https://cs.wikipedia.org/wiki?curid=370275", "title": "Stanislav Šilhán", "text": "Stanislav Šilhán\n\nStanislav Šilhán (Vagón; 21. prosince 1954 – 1. listopadu 2008), byl český horolezec, podnikatel v oboru horolezectví a později také horolezecký funkcionář.\n\nJako mladík začínal lézt v Jizerských horách a na pískovcových skalách Českého ráje. Je autorem velkého množství prvovýstupů jak v Českých pískovcích, tak v Jizerských horách, svoje cesty má i v Sasku, Alpách (Bergell, Cesta Kvetov a Bielym pásom s Igorem Kollerem). Později se dostal až do Himálají, účastnil se expedic na Dhaulágirí a Annapurnu. Z osmitisícových vrcholů vystoupil na Dhaulágirí, Čo Oju, Šiša Pangmu a Gašerbrum I. Pracoval jako funkcionář českého horolezeckého svazu, byl řadu let členem výkonného výboru, komise alpinismu a vrcholové komise. Přezdívku Vagón si vysloužil svou velkou aktivitou, říkalo se, že řádí jak utržený vagón. V devadesátých letech založil obchod s vybavením pro horolezce a výškové pracovníky Vertical sport (později Vertical trade).\n\n\n\n\n\n"}
{"id": "370287", "url": "https://cs.wikipedia.org/wiki?curid=370287", "title": "Nebočady", "text": "Nebočady\n\nNebočady (někdy též \"Nebočany\", \"Neschwitz\") jsou původně samostatná ves, dnes XXXIII. místní část statutárního města Děčína v Ústeckém kraji. V roce 2011 zde trvale žilo 345 obyvatel.\nPrvní písemná zmínka o obci pochází z roku 1352.\n\nPůvodně samostatná obec byla v roce 1945 sloučena s nedaleko ležícím Děčínem. Do širšího povědomí se obec dostala v roce 1951, kdy v jejím blízkém okolí došlo k dodnes plně neobjasněné brutální vraždě sedmnáctileté dívky z níž byla podezírána řada lidí a mimo jiné i známý deviantní vrah Václav Mrázek (popraven 1957).\n\n\n"}
{"id": "370299", "url": "https://cs.wikipedia.org/wiki?curid=370299", "title": "Jean Becker (hudebník)", "text": "Jean Becker (hudebník)\n\nJean Becker (11. května 1833 Mannheim – 10. října 1884 Mannheim) byl německý houslista.\n\nRoku 1854 se stal koncertním mistrem mannheimského dvorního divadla. Od roku 1858 podnikal koncertní turné po celé Evropě, mj. vystoupil v Paříži, Londýně nebo Sankt Petěrburgu. Roku 1865 založil během turné ve Florencii tzv. Florentinské smyčcové kvarteto ve složení Friedrich Hilpert (violoncello), Enrico Masi (druhé housle) a Luigi Chiostri (viola). Kvarteto působilo do roku 1880. V Mannheimu žil ve vile s vlastním koncertním sálem, ve kterém pořádal pravidelné nedělní koncerty před početným publikem. Je autorem několika skladeb, z nichž nejznámější je serenáda pro housle, violoncello a klavír.\n\nJean Becker hrál na Stradivariho housle z roku 1685, které dnes nesou označení \"Ex. Jean Becker\". Oženil se s Bertou Seibovou (1833–98), se kterou měl tři děti - Hanse, Huga a Jeanne. Hugo Becker (1864–1941) byl violoncellistou a věnoval se také komponování, Hans byl houslistou. Pohřben je na hlavním mannheimském hřbitově. Na jeho počest je v Mannheimu od roku 1893 pojmenována ulice a na jeho rodném domě v čísle S2,8 je umístěna pamětní deska.\nBecker s Florentinským kvartetem byl pozván roku 1879 do Kroměříže starostou tamějšího spolku Moravan Rudolfem Thurn-Taxis. Český skladatel Antonín Dvořák primáriovi kvarteta Beckerovi napsal \"Slovanský smyčcový Quartet č. 10\" roku 1879. Antonín Dvořák tak učinil na podkladě prosby, která vzešla od patriota, pianisty a právníka Karla Kozánka, který jménem Jeana Beckera roku 1878 požádal mistra o zkomponování ryze české skladby. Požadavek zněl, aby měla skladba výrazný slovanský ráz. Ale s prací Dvořák nebyl dlouho spokojen, byla přerušována take vnějšími jevy a v komponování postupoval velmi pomalu. Pro vyhovění požadavků se inspiroval lidovou taneční hudbou českou a ukrajinskou. Českou, ve větě první je stylizovaná česká lidová melodie, ve druhé větě je slyšet ukrajinská dumka a čtvrtá věta vyzařuje ze sebe chuť zatančit si český lidový tanec zvaný - skočná. Karel Kozánek má zásluhu také na dokončení tohoto díla, jelikož mistra urgoval. Dílo bylo tedy věnováno Jeanu Beckerovi, premiéru zrealizovalo těleso Joachim Quartet, primario Josef Joachim dílo obdržel poštou na berlínskou vysokou školu. Premiéra se uskutečnila v Berlíně 29. července 1879.\n\n"}
{"id": "370300", "url": "https://cs.wikipedia.org/wiki?curid=370300", "title": "Marioneta", "text": "Marioneta\n\nMarioneta je loutka ovládaná shora tenkými provázky. Loutkář, který ovládá marionetu, se nazývá manipulátor. Manipulátoři jsou buďto skryti či odhaleni publiku, používají vertikální nebo horizontální řídící páku, která může nabývat různých forem. Marionety se užívají při divadelních představeních, na jevištích, ve filmu či televizních inscenacích.\n\nPrvopočátky loutkářství sahají až do roku 2000 př. n. l. Marionety sloužily v Egyptě k předvádění hnětení chlebu, byly vyrobeny ze dřeva a ovládány tenkými strunami. Takovéto loutkařství bylo užíváno i pro poukazování na rituály a tradice v minulých dobách, ale i dnes. Několik příkladů tohoto loutkařství najdeme i ve starém Řecku. Nejstarší záznam pochází z roku 422 př. n. l. a najdeme jej ve spisu Xenofóna. S marionetami pracoval například Archimedés či Platón. Několik hliněných, někdy i slonovinových panenek bylo nalezeno v dětských hrobech z doby starého Řecka a Říma (cca 500 př. n. l. ).\n\nZa domov marionet je považována Itálie díky vlivu románského loutkařství. Křesťanská církev užívala marionety ke hrám, které poukazovaly na morálku a dobré mravy, nebo hrám o svatých (např. Panně Marii). Dále marionety použil Shakespeare v některých svých divadelních hrách.\n\nPředevším v osmnáctém století byly opery komponovány pro hru s marionetami. Takovéto hry komponovali především Mozart, Glück, Haydn, de Falla nebo Respighi. V Salzburgu v Rakousku stále v této tradici pokračují v divadle \"Salzburger Marionettentheater\".\n\nMarionety bývají často nazývány loutkami. Jsou zde ovšem některé rozdíly, je mnoho druhů loutkařství, jako například prstové, rukavicové, na tyčích či stínové.\n\nV Anglii proběhla renesance loutkařství během 20. století pod vedením W. H. Whanslawa a Waldo Lanchestera, kteří založili B.P.M.T.G. (\"British Puppet and Model Theatre Guild\"). \"The Harlequin Puppet Theatre\" (založil jej r. 1958 Eric Brammall) ve Rhos on Sea, North Wales je jediným založeným divadlem v Anglii, kde se ke hře používají jedině marionety. Dalším ze slavných divadel, která užívají marionety, je výše zmiňované divadlo \"Salzburger Marionettentheater\" (založil r. 1913 profesor Anton Aicher) či německé \"Münchner Marionettentheater\" (založil r. 1855 hrabě Franz Pocci), vídeňské divadlo v paláci Schoenbrunn a v neposlední řadě \"Divadlo marionet\" v Praze. Velmi důležité pro historii marionet je například pražské divadlo Spejbla a Hurvínka, které téměř nevyužívá jiných typů loutek. Marionetám se věnují také divadla amatérská, například kobyliské loutkového divadlo Jiskra, nebo divadlo Říše loutek (v jeho prostorách sídlí i Národní divadlo marionet, které se věnuje výhradně uváděním komerčně laděných adaptací mozartových oper pro zahraniční návštěvníky Prahy).\n\nSpolu s postupem popularity televize a filmu se velmi oblíbenými stávaly i marionety, především dětské programy pro nejmenší diváky. Kupříkladu poutavý příběh \"Pinocchio\", který byl poprvé hrán roku 1940, je pohádkou o marionetě. Neméně slavnými se pak staly i animované filmy Jiřího Trnky (Osudy dobrého vojáka Švejka, Staré pověsti české a další).\n\n"}
{"id": "370303", "url": "https://cs.wikipedia.org/wiki?curid=370303", "title": "William Ross Ashby", "text": "William Ross Ashby\n\nWilliam Ross Ashby (6. září 1903 Londýn – 15. listopad 1972) byl britský průkopník kybernetiky a teorie systémů.\n\nProslavil se definicí \"Law of Requisite Variety\", knihami Design for a Brain (1952), An Introduction to Cybernetics (1956), a konstrukcí homeostatu. Jméno Wiliam nikdy nepoužíval a všeobecně je znám jako Ross Ashby.\n\n"}
{"id": "370307", "url": "https://cs.wikipedia.org/wiki?curid=370307", "title": "Děčínský vikariát", "text": "Děčínský vikariát\n\nDěčínský vikariát je jedním z 10 vikariátů litoměřické diecéze. Skládá se ze 46 farností.\n\nV modrém štítu stříbrně a červeně čtvrcený kříž provázený vpravo nahoře vynikajícím zlatým latinským křížem. Vše převýšeno černým kněžským kloboukem se dvěma černými střapci.<br>Zvolený symbol odkazuje na patrocinium děkanského kostela v Děčíně a rovněž na skutečnost, že na Šluknovsku se nachází unikátní soubor křížových cest.\n\nFarnosti jsou z důvodu efektivity duchovní správy spojeny do farních obvodů (kolatur). Některé farnosti mohou mít správce dva. Jednoho, který má na starosti materiální záležitosti (\"in materialibus\"); a druhého, který vykonává duchovní službu (\"in spiritualibus\"). Upřesňující údaje v kolonce správce se vztahují k obsazené farnosti. Farnosti mají osoby pověřené různými funkcemi uvedené na svých stránkách či v diecézním katalogu. \n\n\n\n"}
{"id": "370308", "url": "https://cs.wikipedia.org/wiki?curid=370308", "title": "Vezikulární stomatitida", "text": "Vezikulární stomatitida\n\nVezikulární stomatitida (: ) je akutně probíhající virové onemocnění zvířat. Přirozeně vnímavý je skot, ovce, prase a kůň. Nákaza je přenosná i na člověka. Infekce je charakterizována přítomností vezikul a erozí v dutině ústní, případně na kůži vemene, na mulci. Původcem je RNA virus z čeledi Rhabdoviridae. Nákaza se vyskytuje v tropických a subtropických oblastech, převážně na americkém kontinentu. Nemoc se krom přímého kontaktu přenáší rovněž krev sajícím hmyzem.\n"}
{"id": "370309", "url": "https://cs.wikipedia.org/wiki?curid=370309", "title": "Smyčcový kvartet č. 10 (Dvořák)", "text": "Smyčcový kvartet č. 10 (Dvořák)\n\nSmyčcový kvartet č. 10 Es dur, op. 51, B92 „Slovanský“ napsal Antonín Dvořák (1841–1904) roku 1879 a věnoval jej houslistovi německého původu Jeanu Beckerovi (1833 – 1884).\n\nBecker působil jako primario Florentinského kvarteta - věhlasného ve své době převážně uváděním velkých klasických mistrů, které hodně cestovalo po Evropě. Za iniciativou stál český vlastenec, sokolský činovník, klavírista a advokát Karel Kozánek, který Dvořáka jménem Beckerovým oslovil z Kroměříže, kde kvartet hostoval na pozvání dirigenta Moravanu knížete Rudolfa Thurn-Taxise. Uctivě Dvořáka oslovil a žádal po něm v dopise, aby Mistr vytvořil ryze slovanskou skladbu. Dvořák smyčcový kvartet č. 10 tedy nakonec složil. Primus kvarteta Jean Becker, kterému je skladba věnována se sám také věnoval komponování, inspirován francouzským lidovým Gavottem, také je možné že jej hluboce zasáhly Dvořákovy Slovanské tance. \n\nV berlínských novinách Nationalzeitung se zmínil hudební kritik Ehlert o mizerné úrovni hudebních skladatelů, o tom jak je rozladěn neoriginalitou, prázdností a lhostejností produkce až narazil na dvě díla jakéhosi Čecha Dvořáka a to Slovanské tance a Moravské písně:\n\n\"...když tu náhle dvě díla od neznámého mi dosud skladatele zaujala veškerou mou pozornost: Slovanské tance pro klavír na čtyři ruce a Moravské písně, třináct dvojzpěvů pro soprán a alt od Antonína Dvořáka. Skladatel je Čech, žije v Praze a byl ještě před několika lety violistou při tamní opeře. Uveřejnil dosud jen málo skladeb, má však prý na kontě mnoho děl, mezi nimi i kvartety a symfonie. Toť vše, čeho jsem se až dosud mohl o něm dopátrat. Abych věc zkrátka pověděl: zde je konečně opět jednou celý talent, a sice talent zcela přirozený.\" Tato zmínka vzbudila v Berlíně senzaci.\n\nNárodní, lokálním lidovým koloritem navoněná díla byla v 19. století stále více oblíbeným artiklem. Ale způsob, jakým na tato témata reagoval Dvořák a jakým způsobem dokázal zpracovávat látku byla nevšední a neobyčejná.\n\n"}
{"id": "370310", "url": "https://cs.wikipedia.org/wiki?curid=370310", "title": "Akutní renální selhání", "text": "Akutní renální selhání\n\nU akutního renálního selhání (ASL, angl. AKI – Acute kidney injury) se jedná o náhle vzniklé, prudké, ale reversibilní zhoršení renálních funkcí. Konečný produkt metabolismu bílkovin – močovina – zůstává v organismu. Pokud koncentrace močoviny překročí hraniční hodnoty, dochází ke stavu, který se nazývá urémie. Jedná se o život ohrožující stav, který vede ke ztrátě vědomí a zhroucení metabolismu. Často je poškozena i funkce ledvin vylučovat vodu.\n\nNa rozdíl od chronického renálního selhání se akutní vyvíjí v rozsahu hodin nebo dnů. Vyžaduje zpravidla intenzivní terapii, přičemž až u 30 % pacientů na jednotkách intenzivní péče se tento stav vyskytl buď primárně, nebo sekundárně.\nSpektrum postižení renálních funkcí sahá od minimálního zvýšení hladiny sérového kreatininu až po úplnou ztrátu ledvinných funkcí. V roce 2004 byla na mezinárodní konferenci stanovena z dosavadních 30 různých definic jedna jediná a dále stanovena stadia onemocnění – kritéria RIFLE. (RIFLE je akronym a znamená Risk – Injury – Failure – Loss – ESRD, tj. End Stage Renal Disease, přeloženo riziko – poškození – selhání – ztráta – terminální renální selhání. \nŠiroké spektrum symptomů vedlo k tomu, že v roce 2007 byl název „akutní renální selhání“ nahrazen názvem „akutní poškození ledvin“. Definice a dělení do stadií zůstalo zachováno.\n\nKlasifikace akutního renálního selhání je sestavena etiologicky, tzn. podle příčiny.\n\nPříčiny prerenální (mimo ledviny a močové cesty). Protože ještě nedochází ke strukturálním změnám v ledvinné tkáni, nejedná se ještě o renální selhání.\n\n\nZměny se nacházejí až za ledvinami, tzn. v močových cestách (močovody, močový měchýř, uretra):\n\nExistuje jen málo studií zabývajících se epidemiologií akutního renálního selhání. Populační studie ve Skotsku ukázala incidenci akutního renálního selhání 1811 případů na milion obyvatel. Medián věku pacientů s akutním renálním selháním byl 76 let. Klasifikace RIFLE určuje prognózu úplné úzdravy, nutnost transplantace, délku hospitalizace a úmrtnost v nemocničních zařízeních, ale neuvádí statistiky úmrtnosti po 3 nebo 6 měsících.\nHlavní příčinou akutního renálního selhání je nedostatečné zásobení ledvin kyslíkem, jehož následkem dochází k poškození až zničení buněk. Primárně jsou poškozeny buňky tubulů. Tyto buňky produkují na svou obranu vysoce viskózní mukoproteinový obal, který ucpe lumen tubulu. Tato obstrukce je odpovědná za snížení renálních funkcí.\nPopsány jsou v zásadě tři komplexy příčin akutního renálního selhání:\nPro normální funkci ledvin je velmi důležité dostatečné zásobení ledvin přívodnými arteriemi (vas afferens). Jen tak je zajištěn dostatečný tlak potřebný pro filtraci primární moči. Proto mají ledviny vlastní autoregulační mechanismus (Systém Renin – Angiotenzin – Aldosteron), který pomáhá udržet systémový tlak nad 80 mm Hg, který je nutný k normální filtraci.Stresová reakce a masivní uvolnění endogenních katecholaminů při selhání krevního oběhu jsou také spoluzodpovědné za poškození funkce ledvin. Pokud systémový tlak dosáhne hraniční hodnoty, začne proti dalšímu poklesu tlaku působit sympatikus (sympatická inervace); pomocí účinku katecholaminů vyvolá vazokonstrikci ve vas afferens, což vyvolá další pokles perfuze. Pokles filtračního tlaku o 10–15 mm Hg může značně omezit filtraci a vést k anurii. Kromě endogenních katecholaminů účinkují vazokonstrikčně na ledvinné cévy i cytokiny uvolněné do krevního oběhu při sepsi a MODS. Mohou také působit neurotoxicky.\n\nHypoxie je snížené zásobení kyslíkem, ischemie je nedostatečné zásobení kyslíkem, které není schopno pokrýt potřeby dané tkáně. Příčinou může být nedostatečný přísun kyslíku do organismu nebo již výše zmiňovaná vazokonstrikce. Následkem ischemie je pokles zásob energeticky bohatého ATP v buňkách; jakmile je ATP nedostatek, změní se aerobní glykolýza na anaerobní. Tubulární buňky mají tuto možnost značně omezenou a to vede k brzkému snížení jejich funkce. Ischemie trvající 25 minut vede k vážným morfologickým změnám, ale ty jsou ještě reversibilní. Dokonce i změny po 40–60 minutách mohou být reversibilní. Teprve nedostatek delší než dvě hodiny způsobí trvalé změny ve stavbě a funkci ledvin.\nNefrotoxicky působí celá řada endogenních i exogenních substancí. Z endogenních jsou to bílkoviny hemoglobin a myoglobin uvolněné ve velkých množstvích do krevního oběhu při masivní hemolýze nebo poškození svalů. Tyto látky působí přímo na tubulus. Zánětlivé mediátory uvolněné do oběhu v rámci MODS nebo sepse působí nefrotoxicky nepřímo pomocí vazokonstrikce. Mezi exogenními nefrotoxiny hrají důležitou roli aminoglykosidová antibiotika (např. gentamycin).\n\nMezi rizikovými faktory jsou mnohé, které pravděpodobnost selhání ledvin výrazně zvyšují:\nZ širšího hlediska hrají velkou roli polytrauma, sepse, pankreatitida a popáleniny. Pokud nejsou ledviny přímo postiženy, nejvyšší riziko pro vznik akutního renálního selhání je multiorgánové selhání (MODS).\n\nAkutní renální selhání může probíhat anuricky, oliguricky nebo polyuricky. V anamnéze je při podezření na akutní renální selhání nutno pátrat po rizikových faktorech. Při vyšetření musíme pátrat po dehydrataci nebo naopak hyperhydrataci. Krom toho je důležitá i palpace ledvin, močového měchýře a prostaty. Pacient může cítit neohraničené bolesti v břiše, může zvracet, mít přechodně anorexii, stejně i neprůchodnost střevní (ileus). V naléhavých případech můžeme pozorovat i hypoventilaci, foetor uremicus, spavost až uremické kóma. Na EKG jsou změny v oblasti vlny T, která má špičatý tvar, vlna P je zmenšená. Dochází k prodlužování intervalů QRS a PQ. Dochází k bradykardii (snížená srdeční frekvence). Změny na EKG jsou indikací k dialýze. Dalšími srdečními postiženími jsou arytmie, vysoký krevní tlak a perikarditida. Neřešené selhávání ledvin může vést k zástavě srdce. V plazmě je zvýšená hladina močoviny, kreatininu a draselných iontů (absolutní indikací k dialýze je hodnota nad 6 mmol/l), naopak je snížena hladina sodných iontů. Někdy jsou patrné edémy. Dochází ke sníženému vylučování fosfátů ledvinami. Pacient má metabolickou acidózu, v těžkých případech je indikací k dialýze.\n\n\n"}
{"id": "370313", "url": "https://cs.wikipedia.org/wiki?curid=370313", "title": "Sampler", "text": "Sampler\n\nSlovo sampler má více významů:\n\n\n"}
{"id": "370314", "url": "https://cs.wikipedia.org/wiki?curid=370314", "title": "Parádní krok", "text": "Parádní krok\n\nParádní krok je druh vojenského kroku, používaný především na přehlídkách. Noha se zde neohýbá v koleni, ale zvedá se ze země napnutě rovná a až k pasu do vodorovné polohy. Obvykle slouží jako demonstrace síly, bojeschopnosti a zdraví armády.\n\n"}
{"id": "370319", "url": "https://cs.wikipedia.org/wiki?curid=370319", "title": "Formule 1 v roce 1989", "text": "Formule 1 v roce 1989\n\n"}
{"id": "370320", "url": "https://cs.wikipedia.org/wiki?curid=370320", "title": "Mistrovství světa v ledním hokeji 1979", "text": "Mistrovství světa v ledním hokeji 1979\n\n46. mistrovství světa a 57. mistrovství Evropy v ledním hokeji probíhalo ve dnech 14. - 27. dubna 1979 v Moskvě v Sovětském svazu.\n\nPro toto MS byl vytvořen nový model, bohužel dost komplikovaný, takže nenašel velkou odezvu ani u hráčů, ani u diváků. Osm týmů bylo rozděleno do dvou skupin, v nichž se utkal každý s každým. První dva týmy v tabulce pak postoupily do finalové skupiny, zbylé dva se přesunuly do skupiny o udržení. V obou těchto skupinách se všechny týmy utkaly dvakrát každý s každým, přičemž jeden vzájemný výsledek, které si dva týmy přinesly ze základní části, se započítával. Vítězný tým z finalové skupiny slavil titul mistra světa, poslední ze skupiny o udržení sestoupil do Skupiny B. Názor na tento systém asi nejlépe vyjádřil výrok švédského trenéra Hanse \"Viruse\" Lindberga: \"Šampionát bez zápasu Švédsko - Finsko není žádné mistrovství světa!\"\n\nDo sovětské metropole se šampionát stěhoval teprve potřetí ve své historii. V živé paměti byl ještě dominantní výkon domácí \"sborné\" před šesti lety, ale jen málokdo čekal, že tentokrát bude ještě výraznější. Prvním překvapením byla těsná výhra SSSR nad celkem Německa, která však překvapivě prospěla domácím hráčům. Od té chvíle soupeře válcovali stylem, který se občas nazývá \"vražděním neviňátek\". Asi druhým největším překvapením, ne-li šokem, byl vzájemný zápas dvou odvěkých rivalů SSSR a ČSSR, ve kterém Československo prohrálo rozdílem deseti branek! Což o to, takoví Švédové už párkrát dvoucifernou porážku zažili, ale u ČSSR to opravdu nebylo zvykem. Vůbec o dvouciferné výsledky zde nebyla nouze - ČSSR například v odvetném utkání poprvé v historii vzájemných zápasů zatížila čeřen Kanady \"desítkou\".\nNovinkou bylo i vyhlašování nejlepších hráčů daného utkání bezprostředně po zápase před interpretací hymny vítěze. Zrovna tak direktoriát IIHF se tentokrát nespokojil s tradičním vyhlášením nejlepších hráčů na každý post a jmenoval rovnou celou pětici, jakousi \"úřední\" obdobu novinářského all-stars týmu.\n\nObě základní skupiny měly dva jasné favority na postup, kteří také prognóny naplnili. Jak už bylo řečeno, Sověti se nečekaně zapotili s Německem, naši hráči zase nenašli recept na americkou tvrdost a vyválčili pouze remízu. Mrzet nás to ale příliš nemuselo, protože tento výsledek se stejně nezapočítával. Ve finálové skupině se už naplno rozjela \"sovětská mašina\". Po milosrdném vítězství nad Kanadou nastřílela v následujících dvou zápasech 22 branek! O titulu bylo rozhodnuto, šlo jen o kovy další, k nimž vedl klíč přes vzájemné utkání československých a švédských hokejistů. Náš celek, jenž přivezl na šampionát devět nováčků, nakonec vyválčil stříbro, ale byl to poněkud hořký úspěch. V týmu už nevládla taková pohoda a soudržnost jako v předchozích letech, problémy se hromadily a posléze i měly vliv na neúspěch na OH 1980. Švédové si bronz vybojovali díky remíze v první zápase s námi, ke konci turnaje už jim docházely síly. Kanada tak musela přijmout odvetu za loňské mistrovství, kde právě Tre Kronor přehrála. Doplatila opět na fakt, že v týmu nemohla mít kvalitnější hráče, vlastně jedinou větší hvězdou byl útočník Marcel Dionne z Los Angeles Kings.\nVe skupině o udržení bylo jasné, že sestupem jsou nejvíce ohroženi Poláci, což se také potvrdilo, ačkoliv houževnatě bojující tým ještě v základní skupině dokázal potrápit Švédy, sahal po úspěchu v duelu s Finskem, ale protože nevyhrál ani jedno utkání, nemohl dopadnout lépe. Finové potvrdili svou převahu, i když tentokrát nedokázali zahrát proti Američanům.\n\n Švédsko - SRN 7:3 (2:1, 3:0, 2:2)\n\n14. dubna 1979 (18:00) – Moskva (Dvorec sporta Lužniki)\nBranky Švédska: 13:36 Rolf Edberg, 14:57 Ulf Weinstock, 21:43 Lars-Erik Ericsson, 30:59 Bengt-Ake Gustafsson, 33:22 Mats Näslund, 55:46 Tomas Jonsson, 56:28 Lennart Norberg\nBranky SRN: 10:54 Hermann Hinterstocker, 42:02 Holger Meitinger, 46:59 Vladimir Vacatko\nRozhodčí: Gregg Madill (CAN) – Luděk Exner (TCH), László Schell (HUN)\nVyloučení: 7:9 (1:1, 3:0)\nDiváků: 12 000\n\n14. dubna 1979 (22:00) – Moskva (Dvorec sporta Lužniki)\nBranky SSSR: 9:48 Sergej Babinov, 13:07 Alexandr Skvorcov, 39:33 Alexandr Skvorcov, 45:35 Vladimir Petrov, 48:25 Alexander Golikov, 51:27 Valerij Charlamov, 57:50 Sergej Kapustin\nBranky Polska: nikdo\nRozhodčí: Jim Neagles – Robert Luther (USA), Lasse Vanhanen (FIN)\nVyloučení: 8:4 (0:0, 2:0)\nDiváků: 13 000\n\n15. dubna 1979 (18:00) – Moskva (Dvorec sporta Lužniki)\nBranky SSSR: 9:27 Vladimir Petrov, 14:28 Viktor Žluktov, 35:13 Valerij Charlamov\nBranky SRN: 30:50 Vladimir Vacatko, 39:12 Hans Zach.\nRozhodčí: Ulf Lindgren – Christer Karlsson (SWE), Robert Luther (USA)\nVyloučení: 8:7 (1:1) + Jurij Lebeděv na 10 min.\nDiváků: 13 500\n\n15. dubna 1979 (20:30) – Moskva (Zimnij stadion CSKA)\nBranky Švédska: 17:15 Mats Näslund, 17:43 Inge Hammarström, 20:08 Bengt-Ake Gustafsson, 30:37 Leif Holmgren, 33:49 Per Lundqvist, 52:26 Rolf Edberg\nBranky Polska: 2:36 Walenty Ziętara, 35:51 Henryk Janiszewski, 38:09 Stefan Chowaniec, 46:20 Wiesław Jobczyk, 55:37 Andrzej Iskrzycki\nRozhodčí: Viktor Dombrovskij – Jurij Smirnov (URS), Hans Bergmüller (GER)\nVyloučení: 8:4 (0:2, 0:1) + Lars-Erik Ericsson – Henryk Janiszewski 10 min.\nDiváků: 7 000\n\n17. dubna 1979 (17:00) – Moskva (Zimnij stadion CSKA)\nBranky SRN: 9:11 Holger Meitinger, 25:28 Udo Kiessling, 38:07 Uli Egen\nBranky Polska: 31:12 Henryk Janiszewski, 44:26 Andrzej Malysiak, 44:49 Mieczysław Jaskierski\nRozhodčí: Viktor Dombrovskij – Jurij Smirnov (URS), László Schell (HUN)\nVyloučení: 5:4 (1:0)\nDiváků: 2 500\n\n17. dubna 1979 (21:30) - Moskva (Dvorec sporta Lužniki)\nBranky SSSR: 5:05 Boris Michajlov, 10:28 Helmuts Balderis, 13:55 Valerij Charlamov, 29:17 Helmuts Balderis, 30:44 Valerij Vasiljev, 38:21 Zinetula Biljaletdinov, 44:28 Vladimir Golikov, 45:00 Alexander Jakušev, 59:17 Gennadij Cygankov\nBranky Švédska: 25:51 Dan Labraaten, 48:30 Per Lundqvist, 54:34 Inge Hammarström\nRozhodčí: Gregg Madill (CAN) – Lasse Vanhanen (FIN), Robert Luther (USA)\nVyloučení: 5:3 (2:2)\nDiváků: 13 500\n\n Československo - Finsko 5:0 (2:0, 1:0, 2:0)\n\n14. dubna 1979 (14:30) – Moskva (Dvorec sporta Lužniki) \nBranky Československa: 2:35 Jiří Novák, 11:41 Vladimír Martinec, 24:35 Peter Šťastný, 59:14 Anton Šťastný, 59:39 Milan Figala\nBranky Finska: nikdo\nRozhodčí: Wilhelm Edelmann (GER) – Alexander Zagórski (POL), Christer Karlsson (SWE)\nVyloučení: 3:4 (2:0)\nDiváků: 12 000\n\nČSSR: Jiří Králík – Jiří Bubla, Vítězslav Ďuriš, Milan Kužela, Jozef Bukovinský, Milan Chalupa, Miroslav Dvořák, Milan Figala – Libor Havlíček, Ivan Hlinka, Jaroslav Pouzar – Peter Šťastný, Marián Šťastný, Anton Šťastný – Vladimír Martinec, Jiří Novák, Bohuslav Ebermann.\n\nFinsko: Antero Kivela – Pekka Marjamäki, Lasse Litma, Timo Nummelin, Reijo Ruotsalainen, Pertti Valkeapää, Hannu Haapalainen – Jukka Porvari, Pertti Koivulahti, Antero Lehtonen – Juhani Tamminen, Seppo Repo, Jukka Koskilahti – Mikko Leinonen, Jouni Rinne, Matti Rautianinen – Tapio Koskinen, Velli Matti Ruisma, Seppo Ahokainen.\n\n14. dubna 1979 (17:00) – Moskva (Zimnij stadion CSKA)\nBranky Kanady: : 9:22 Dennis Maruk, 16:32 Wilf Paiement, 26:22 Ryan Walter, 35:07 Wilf Paiement, 42:29 Brad Maxwell, 57:18 Wilf Paiement\nBranky USA: 15:41 Phil Verchota, 22:55 Rob McClanahan, 27:19 Phil Verchota\nRozhodčí: Viktor Dombrovskij – Jurij Smirnov, Anatolij Barinov (URS)\nVyloučení: 5:4 (1:0)\nDiváků: 6 000\n\n15. dubna 1979 (14:30) – Moskva (Dvorec sporta Lužniki)\nBranky USA: 45:09 Joe Mullen\nBranky Finska: 10:28 Matti Rautianinen\nRozhodčí: Vladimír Šubrt – Luděk Exner (TCH), Jurij Smirnov (URS)\nVyloučení: 6:3\nDiváků: 13 500\n\n15. dubna 1979 (21:30) – Moskva (Dvorec sporta Lužniki) \nBranky Československa: 3:55 Ivan Hlinka, 12:56 Vítězslav Ďuriš, 32:51 Bohuslav Ebermann, 56:52 Jiří Bubla\nBranky Kanady: 44:29 Steve Payne\nRozhodčí: Karl-Gustav Kaisla – Lasse Vanhanen (FIN), László Schell (HUN)\nVyloučení: 5:5 (1:0)\nDiváků: 13 500\n\nČSSR: Jiří Králík – Jiří Bubla, Vítězslav Ďuriš, Milan Figala, Milan Kužela, Milan Chalupa, Miroslav Dvořák – Libor Havlíček, Ivan Hlinka, Jaroslav Pouzar – Peter Šťastný, Marián Šťastný, Anton Šťastný – Vladimír Martinec, Jiří Novák, Bohuslav Ebermann.\n\nKanada: Ed Staniowski – Trevor Johansen, Rick Green, Brad Maxwell, Greg Smith, Dave Shand, Brad Marsh - Al McAdam, Bobby Smith, Steve Payne – Marcel Dionne, Dennis Maruk, Garry Unger – Paul Woods, Dale McCourt, Nick Libett – Wilf Paiement, Guy Charron, Ryan Walter.\n\n17. dubna 1979 (14:30) – Moskva (Dvorec sporta Lužniki)\nBranky Kanady: 16:54 Wayne Babych, 27:32 Marcel Dionne, 32:58 Brad Marsh, 34:10 Guy Charron, 58. Trevor Johansen\nBranky Finska: 5:13 Antero Lehtonen, 22:07 Pekka Rautakallio, 46:46 Juhani Tamminen, 49:03 Timo Nummelin\nRozhodčí: Jim Neagles (USA) - Luděk Exner (TCH), Christer Karlsson (SWE)\nVyloučení: 5:4 (0:1, 0:1)\nDiváků: 13 000\n\n17. dubna 1979 (18:00) – Moskva (Dvorec sporta Lužniki)\nBranky Československa: 9:19 Jaroslav Pouzar, 31:33 Jaroslav Pouzar\nBranky USA: 13:13 Graig Sarner, 30:05 Steve Christoff\nRozhodčí: Wilhelm Edelmann (GER) – Alexander Zagórski (POL), Anatolij Barinov (URS)\nVyloučení: 3:1 (1:0) + Brownschidle 5 min.\nDiváků: 13 000\n\nČSSR: Marcel Sakáč - Jiří Bubla, Vítězslav Ďuriš, Milan Chalupa, Jozef Bukovinský, František Kaberle, Miroslav Dvořák – Libor Havlíček, Ivan Hlinka, Jaroslav Pouzar – Peter Šťastný, Marián Šťastný, Anton Šťastný – Miroslav Fryčer, Jiří Novák, Ladislav Svozil – Bohuslav Ebermann, Milan Nový.\n\nUSA: Jim Craig – Jack O'Callahan, Jack Brownschilde, Les Auge, Don Jackson, Wally Olds, Bill Baker – Dan Bolduc, Graig Sarner, Graig Patrick – Rob McClanahan, Steve Christoff, Phil Verchota – Bob Collyard, Curt Bennett, Jim Korn – Eric Strobel, Joe Mullen.\n\n Československo - Švédsko 3:3 (0:1, 1:2, 2:0)\n\n19. dubna 1979 (17:00) – Moskva (Dvorec sporta Lužniki)\nBranky Československa: 23:47 Jaroslav Pouzar, 40:43 Ladislav Svozil, 53:46 Milan Figala\nBranky Švédska: 14:55 Bengt-Ake Gustafsson, 29:40 Leif Holmgren, 31:37 Tomas Wallin\nRozhodčí: Jim Neagles – Robert Luther (USA), Anatolij Barinov (URS)\nVyloučení: 4:3 (0:1)\nDiváků: 13 500\n\nČSSR: Jiří Králík – Jiří Bubla, Vítězslav Ďuriš, Milan Figala, Milan Kužela, Milan Chalupa, Miroslav Dvořák – Libor Havlíček, Ivan Hlinka, Jaroslav Pouzar – Peter Šťastný, Marián Šťastný, Anton Šťastný – Vladimír Martinec, Jiří Novák, Bohuslav Ebermann – Ladislav Svozil, Milan Nový.\n\nŠvédsko: Per Lindbergh – Tomas Jonsson, Ulf Weinstock, Leif Svensson, Mats Waltin, Tomas Eriksson, Sture Andersson – Bengt-Ake Gustafsson, Leif Holmgren, Mats Näslund – Inge Hammarström, Tomas Wallin, Dan Labraaten - Per Lundqvist, Håkan Eriksson, Bengt Lundholm.\n\n19. dubna 1979 (20:30) – Moskva (Dvorec sporta Lužniki)\nBranky SSSR: 12:32 Sergej Makarov, 15:19 Zinetula Biljaletdinov, 29:01 Vladimir Petrov, 44:25 Alexander Jakušev, 51:42 Vladimir Petrov\nBranky Kanady: 23:07 Al McAdam, 41:18 Bobby Smith\nRozhodčí: Wilhelm Edelmann (GER) – Christer Karlsson (SWE), László Schell (HUN)\nVyloučení: 1:5\nDiváků: 13 500\n\nSSSR: Treťjak – Cygankov, Lutčenko, Vasiljev, Babinov, Biljaledtinov, Pervuchin – Michajlov, Petrov, Charlamov – Balderis, Žluktov, Kapustin – Makarov, Vladimir Golikov, Alexander Golikov – Jakušev, Lebeděv, Gimajev.\n\nKanada: Rutherford – Greg Smith, Maxwell, Shand, Picard, Johansen, Green – Paiement, Charron, Walter – Dionne, Woods, Libett – Bobby Smith, Al McAdam, Payne – Babych, Maruk, Unger.\n\n21. dubna 1979 (17:00) – Moskva (Dvorec sporta Lužniki)\nBranky Švédska: 29:49 Sture Andersson, 32:24 Mats Näslund, 34:40 Ulf Weinstock, 37:56 Bengt Lundholm, 40:40 Mats Näslund\nBranky Kanady: 12:51 Bobby Smith, 33:51 Bobby Smith, 36:26 Al McAdam\nRozhodčí: Jim Neagles (USA) – Alexander Zagórski (POL), Anatolij Barinov (URS)\nVyloučení: 2:2 (1:0)\nDiváků: 13 500\n\n21. dubna 1979 (20:30) – Moskva (Dvorec sporta Lužniki)\nBranky Československa: 24:59 Milan Chalupa\nBranky SSSR: 6:26 Alexander Golikov, 9:51 Sergej Makarov, 15:31 Helmuts Balderis, 15:50 Zinetula Biljaletdinov, 21:30 Viktor Žluktov, 24:28 Sergej Babinov, 30:55 Sergej Kapustin, 35:35 Sergej Makarov, 37:21 Jurij Lebeděv, 43:19 Sergej Makarov, 49:51 Vladimir Petrov\nRozhodčí: Gregg Madill (CAN) – Robert Luther (USA), Lasse Vanhanen (FIN)\nVyloučení: 9:4 (0:4)\nDiváků: 14 000\n\nČSSR: Jiří Králík (16. Marcel Sakáč) – Jiří Bubla, Vítězslav Ďuriš, Milan Figala, Milan Kužela, Milan Chalupa, Miroslav Dvořák – Libor Havlíček, Ivan Hlinka, Jaroslav Pouzar – Marián Šťastný, Peter Šťastný, Ladislav Svozil – Vladimír Martinec, Milan Nový, Bohuslav Ebermann – Jiří Novák, Anton Šťastný.\n\nSSSR: Vladislav Treťjak – Gennadij Cygankov, Vladimir Lutčenko, Valerij Vasiljev, Sergej Babinov, Zinetula Biljaletdinov, Vasilij Pěrvuchin – Boris Michajlov, Vladimir Petrov, Valerij Charlamov – Helmuts Balderis, Viktor Žluktov, Sergej Kapustin – Sergej Makarov, Vladimir Golikov, Alexander Golikov – Alexandr Skvorcov, Jurij Lebeděv, Alexander Jakušev.\n\n23. dubna 1979 (17:00) – Moskva (Dvorec sporta Lužniki) \nBranky Československa: 2:59 Ivan Hlinka, 4:51 Vladimír Martinec, 10:59 Bohuslav Ebermann, 18:05 Bohuslav Ebermann, 24:59 Jaroslav Pouzar, 29:57 Peter Šťastný, 32:56 Anton Šťastný, 45:39 Anton Šťastný, 49:59 Bohuslav Ebermann , 58:07 Bohuslav Ebermann\nBranky Kanady: 5:09 Trevor Johansen, 15:20 Ryan Walter, 16:05 Steve Payne, 26:10 Garry Unger, 53:39 Nick Libett, 54:12 Al McAdam\nRozhodčí: Karl-Gustav Kaisla (FIN) – Robert Luther (USA), László Schell (HUN)\nVyloučení: 3:3 (1:1)\nDiváků: 13 500\n\nČSSR: Jiří Králík (17. Marcel Sakáč) – Jiří Bubla, Vítězslav Ďuriš, Milan Figala, Milan Kužela, Milan Chalupa, Miroslav Dvořák – Libor Havlíček, Ivan Hlinka, Jaroslav Pouzar – Marián Šťastný, Peter Šťastný, Anton Šťastný – Vladimír Martinec, Jiří Novák, Bohuslav Ebermann.\n\nKanada: Jim Rutherford (Ed Staniowski) – Dave Shand, Brad Marsh, Robert Picard, Trevor Johansen, Rick Green, Greg Smith – Al McAdam, Bobby Smith, Steve Payne – Wayne Babych, Dale McCourt, Dennis Maruk – Garry Unger, Marcel Dionne, Nick Libett – Wilf Paiement, Guy Charron, Ryan Walter.\n\n23. dubna 1979 (20:30) – Moskva (Dvorec sporta Lužniki)\nBranky SSSR: 2:01 Alexander Golikov, 3:09 Boris Michajlov, 14:34 Alexander Jakušev, 23:04 Sergej Makarov, 24:02 Jurij Lebeděv, 25:32 Sergej Kapustin, 26:01 Helmuts Balderis, 32:14 Sergej Kapustin, 40:59 Viktor Žluktov, 42:25 Alexander Jakušev, 50:19 Valerij Charlamov\nBranky Švédska: 35:45 Mats Waltin, 38:36 Rolf Edberg, 46:02 Ulf Weinstock\nRozhodčí: Gregg Madill (CAN) – Luděk Exner (TCH), Alexander Zagórski (POL), v 14:15 byl vystřídán Robertem Lutherem (USA)\nVyloučení: 5:2 (0:1) + Helmuts Balderis 5 min.\nDiváků: 13 500\n\n25. dubna 1979 (17:00) – Moskva (Dvorec sporta Lužniki)\nBranky Československa: 4:17 Vladimír Martinec, 5:37 Anton Šťastný, 23:59 Ivan Hlinka, 35:47 Vladimír Martinec, 50:52 Anton Šťastný, 57:09 Vladimír Martinec\nBranky Švédska: 3:36 Inge Hammarström, 9:07 Mats Näslund, 12:55 Rolf Edberg\nRozhodčí: Karl-Gustav Kaisla (FIN) – Robert Luther (USA), Anatolij Barinov (URS)\nVyloučení: 6:4 (1:1)\nDiváků: 13 500\n\nČSSR: Marcel Sakáč – Jiří Bubla, Vítězslav Ďuriš, Milan Figala, Milan Kužela, Milan Chalupa, Miroslav Dvořák – Libor Havlíček, Ivan Hlinka, Jaroslav Pouzar – Marián Šťastný, Peter Šťastný, Anton Šťastný – Vladimír Martinec, Jiří Novák, Bohuslav Ebermann – Milan Nový.\n\nŠvédsko: Per Lindbergh – Leif Svensson, Mats Waltin, Tomas Eriksson, Sture Andersson, Tomas Jonsson, Weistock – Inge Hammarström, Rolf Edberg, Labraaten – Per Lundqvist, Lars-Erik Ericsson, Lennart Norberg – Bengt-Ake Gustafsson, Leif Holmgren, Mats Näslund - Tomas Wallin, Bengt Lundholm.\n\n25. dubna 1979 (20:30) – Moskva (Dvorec sporta Lužniki)\nBranky SSSR: 3:53 Valerij Charlamov, 5:41 Alexander Golikov, 9:42 Sergej Makarovv, 12:54 Boris Michajlov, 23:32 Boris Michajlov, 24:57 Vladimir Petrov, 31:33 Viktor Žluktov, 41:24 Sergej Kapustin, 56:53 Sergej Makarov\nBranky Kanady: 20:20 Garry Unger, 36:41 Ryan Walter\nRozhodčí: Jim Neagles (USA) - Christer Karlsson (SWE), Lasse Vanhanen (FIN)\nVyloučení: 6:10 (3:1)\nDiváků: 13 500\n\n27. dubna 1979 (15:00) – Moskva (Dvorec sporta Lužniki)\nBranky Kanady: 12:44 Al McAdam, 17:29 Marcel Dionne, 46:05 Rick Green, 48:01 Bobby Smith, 55:08 Ryan Walter, 58:38 Bobby Smith\nBranky Švédska: 18:03 Tomas Eriksson, 39:34 Bengt-Ake Gustafsson, 56:26 Per Lundqvist\nRozhodčí: Vladimír Šubrt (TCH) – Anatolij Barinov (URS), Lasse Vanhanen (FIN)\nVyloučení: 8:1 (1:1)\nDiváků: 13 500\n\nKanada: Rutheford – Johansen, Green, Shand, Marsh, Picard – Babych, McCourt, Libett – Unger, Dionne, Woods – Paiment, Maruk, Walter – Al McAdam, Bobby Smith, Payne.\n\nŠvédsko: Lindberg – Jonsson, Weinstock, Håkan Eriksson, Holmgren, Näslund – Svensson, Waltin, Hammarström – Gustafsson, Labraaten, Tomas Eriksson – Andersson, Lundquist, Lundholm – Wallin.\n\n27. dubna 1979 (18:30) – Moskva (Dvorec sporta Lužniki)\nBranky Československa: 14:48 Ivan Hlinka\nBranky SSSR: 5:40 Alexander Golikov, 15:44 Valerij Charlamov, 25:56 Sergej Makarov, 38:56 Sergej Kapustin, 40:42 Vladimir Petrov, 47:37 Valerij Charlamov\nRozhodčí: Jim Neagles – Robert Luther (USA), Christer Karlsson (SWE)\nVyloučení: 5:7 (1:0, 0:1)\nDiváků: 13 500\n\nČSSR: Jiří Králík – Jiří Bubla, Vítězslav Ďuriš, Milan Figala, Milan Kužela, Milan Chalupa, Miroslav Dvořák, František Kaberle – Libor Havlíček, Ivan Hlinka, Jaroslav Pouzar – Marián Šťastný, Peter Šťastný, Anton Šťastný – Vladimír Martinec, Jiří Novák, Bohuslav Ebermann – Ladislav Svozil.\n\nSSSR: Vladislav Treťjak (Vladimir Myškin) – Irek Gimajev, Vladimir Lutčenko, Valerij Vasiljev, Sergej Babinov, Biľaletdinov, Vasilij Pěrvuchin – Boris Michajlov, Vladimir Petrov, Valerij Charlamov – Helmuts Balderis, Viktor Žluktov, Sergej Kapustin – Sergej Makarov, Vladimir Golikov, Alexander Golikov – Alexandr Skvorcov, Jurij Lebeděv, Alexander Jakušev.\n\n USA - Polsko 5:5 (2:4, 3:1, 0:0)\n\n18. dubna 1979 (17:00) – Moskva (Dvorec sporta Lužniki)\nBranky USA: 0:14 Dan Bolduc, 0:39 Steve Christoff, 22:51 Joe Mullen, 32:06 Dan Bolduc, 32:42 Joe Mullen\nBranky Polska: 2:07 Leszek Tokarz, 6:30 Walenty Ziętara, 10:46 Mieczysław Jaskierski, 19:10 Mieczysław Jaskierski, 26:39 Tadeusz Obłój\nRozhodčí: Karl-Gustav Kaisla (FIN) – Luděk Exner (TCH), Hans Bergmüller (GER)\nVyloučení: 4:3 (1:1)\nDiváků: 9 000\n\n18. dubna 1979 (20:30) – Moskva (Dvorec sporta Lužniki)\nBranky Finska: 1:13 Pekka Rautakallio, 19:34 Jouni Rinne, 47:04 Seppo Repo, 47:11 Antero Lehtonen, 54:56 Pekka Marjamäki\nBranky SRN: 18:08 Holger Meitinger, 57:07 Vladimir Vacatko\nRozhodčí: Ulf Lindgren (SWE) – Alexander Zagórski (POL), Jurij Smirnov (URS)\nVyloučení: 5:6\nDiváků: 11 000\n\n20. dubna 1979 (17:00) – Moskva (Dvorec sporta Lužniki)\nBranky Finska: 13:40 Seppo Ahokainen, 16:50 Pekka Marjamäki, 27:25 Seppo Repo, 31:20 Jukka Porvari\nBranky Polska: 15:17 Jan Szeja, 17:34 Mieczysław Jaskierski, 19:34 Andrzej Zabawa\nRozhodčí: Vladimír Šubrt (TCH) – László Schell (HUN), Jurij Smirnov (URS)\nVyloučení: 1:1\nDiváků: 12 000\n\n20. dubna 1979 (20:30) – Moskva (Dvorec sporta Lužniki)\nBranky SRN: 15:30 Klaus Auhuber, 19:10 Holger Meitinger, 20:11 Vladimir Vacatko, 30:17 Rainer Phillipp, 35:00 Franz Reindl, 41:48 Uli Egen\nBranky USA: 1:00 Steve Christoff, 12:11 Jack Brownschilde, 52:38 Bill Baker\nRozhodčí: Gregg Madill (CAN) – Luděk Exner (TCH), Anatolij Barinov (URS)\nVyloučení: 8:8\nDiváků: 12 000\n\n22. dubna 1979 (17:00) – Moskva (Dvorec sporta Lužniki)\nBranky USA: 3:11 Dan Bolduc, 28:31 Wally Olds, 37:26 Eric Strobel, 39:15 Joe Mullen, 46:28 Bob Collyard, 48:18 Eric Strobel\nBranky Finska: 31:27 Jouni Rinne, 31:59 Jukka Porvari.\nRozhodčí: Viktor Dombrovskij – Jurij Smirnov, Anatolij Barinov (URS)\nVyloučení: 5:5 (1:0)\nDiváků: 12 000\n\n22. dubna 1979 (20:30) – Moskva (Dvorec sporta Lužniki)\nBranky SRN: 9:56 Uli Egen, 25:55 Udo Kiessling, 34:08 Marcus Kuhl, 38:38 Ignaz Berndaner, 43:54 Marcus Kuhl, 49:57 Gerd Truntschka, 56:00 Martin Hinterstocker, 56:43 Vladimir Vacatko\nBranky Polska: 37:33 Jan Szeja\nRozhodčí: Ulf Lindgren – Christer Karlsson (SWE), Lasse Vanhanen (FIN)\nVyloučení: 6:4 (3:0) + Andrzej Iskrzycki na 5 min.\nDiváků: 13 000\n\n24. dubna 1979 (17:00) – Moskva (Dvorec sporta Lužniki)\nBranky USA: 11:17 Joe Mullen, 16:22 Les Auge, 22:14 Bill Baker, 38:27 Eric Strobel, 56:58 Bob Collyard\nBranky Polska: 5:22 Leszek Kokoszka\nRozhodčí: Vladimír Šubrt – Luděk Exner (TCH), László Schell (HUN)\nVyloučení: 5:5\nDiváků: 12 000\n\n24. dubna 1979 (20:30) – Moskva (Dvorec sporta Lužniki)\nBranky Finska: 2:07 Juhani Tamminen, 22:21 Mikko Leinonen, 27:35 Jukka Porvari, 31:20 Seppo Repo, 51:40 Juhani Tamminen, 55:10 Matti Rautianinen, 57:49 Jouni Rinne\nBranky SRN: 7:55 Hans Zach, 15:24 Gerd Truntschka, 25:06 Peter Scharf\nRozhodčí: Viktor Dombrovskij – Jurij Smirnov, Anatolij Barinov (URS)\nVyloučení: 7:6 (2:1)\nDiváků: 12 000\n\n26. dubna 1979 (17:00) – Moskva (Dvorec sporta Lužniki)\nBranky Finska: 10:04 Reijo Ruotsalainen, 17:31 Juhani Tamminen, 19:13 Jukka Porvari, 59:27 Antero Lehtonen\nBranky Polska: 5:46 Walenty Ziętara, 30:12 Henryk Janiszewski\nRozhodčí: Ulf Lindgren (SWE) – Luděk Exner (TCH), Jurij Smirnov (URS)\nVyloučení: 3:5\nDiváků: 9 000\n\n26. dubna 1979 (20:30) – Moskva (Dvorec sporta Lužniki)\nBranky SRN: 20:16 Rainer Phillipp, 31:32 Marcus Kuhl, 40:22 Marcus Kuhl, 57:07 Marcus Kuhl, 59:39 Marcus Kuhl\nBranky USA: 8:29 Joe Mullen, 38:05 Joe Mullen\nRozhodčí: Gregg Medill (CAN) – Lasse Vanhanen (FIN), Laszlo Schell (HUN)\nVyloučení: 7:9 (3:0) + Don Jackson na 10 min.\nDiváků: 9 000\n\n\n\n1. SSSR\nBrankáři: Vladislav Treťjak, Vladimir Myškin.\nObránci: Valerij Vasiljev, Vasilij Pěrvuchin, Zinetula Biljaletdinov, Vladimir Lutčenko, Sergej Babinov, Gennadij Cygankov, Irek Gimajev, Sergej Starikov.\nÚtočníci: Boris Michajlov, Vladimir Petrov, Valerij Charlamov, Viktor Žluktov, Sergej Kapustin, Helmuts Balderis, Alexander Golikov, Vladimir Golikov, Sergej Makarov, Alexander Jakušev, Alexandr Skvorcov, Jurij Lebeděv.\nTrenéři: Viktor Tichonov, Vladimir Jurzinov.\n\n2. Československo\nBrankáři: Jiří Králík, Marcel Sakáč.\nObránci: Milan Figala, Vítězslav Ďuriš, Milan Chalupa, Jozef Bukovinský, Milan Kužela, František Kaberle, Jiří Bubla, Miroslav Dvořák.\nÚtočníci: Milan Nový, Vladimír Martinec, Jiří Novák, Ladislav Svozil, Miroslav Fryčer, Marián Šťastný, Anton Šťastný, – Ivan Hlinka, Libor Havlíček, Jaroslav Pouzar, Bohuslav Ebermann, Peter Šťastný.\nTrenéři: Karel Gut, Ján Starší.\n\n3. Švédsko\nBrankáři: Sune Ödling, Per Lindbergh.\nObránci: Tomas Jonsson, Sture Andersson, Ulf Weinstock, Leif Svensson, Mats Waltin, Tomas Eriksson, Tord Nänsén.\nÚtočníci: Roger Lindström, Per Lundqvist, Rolf Edberg, Bengt-Ake Gustafsson, Mats Näslund, Lennart Norberg, Bengt Lundholm, Leif Holmgren, Lars-Erik Ericsson, Dan Labraaten, Inge Hammarström, Håkan Eriksson, Tomas Wallin.\nTrenéři: Tommy Sandlin, Jan Eric Nilsson.\n\n4. Kanada\nBrankáři: Jim Rutherford, Ed Staniowski.\nObránci: Brad Marsh, Rick Green, Trevor Johansen, Brad Maxwell, Dave Shand, Greg Smith, Robert Picard.\nÚtočníci: Garry Unger, Wayne Babych, Wilf Paiement, Dale McCourt, Bobby Smith, Ryan Walter, Nick Libett, Guy Charron, Paul Woods, Marcel Dionne, Dennis Maruk, Al McAdam, Steve Payne.\nTrenéři: Marshall Johnstone, Andre Budrias.\n\n5. Finsko\nBrankáři: Antero Kivela, Jorma Valtonen.\nObránci: Pekka Rautakallio, Timo Nummelin, Pertti Valkeapää, Reijo Ruotsalainen, Hannu Haapalainen, Pekka Marjamäki, Kari Eloranta, Lasse Litma.\nÚtočníci: Tapio Koskinen, Antero Lehtonen, Jouni Rinne, Mikko Leinonen, Juhani Tamminen, Jukka Koskilahti, Velli Matti Ruisma, Seppo Repo, Seppo Ahokainen, Matti Rautianinen, Jukka Porvari, Pertti Koivulahti.\nTrenéři: Kalevi Numminen, Kaj Matalamyaki.\n\n6. SRN\nBrankáři: Sigmund Suttner, Erich Weisshaupt.\nObránci: Udo Kiessling, Ignaz Berndaner, Robert Murray, Klaus Auhuber, Harald Krüll, Peter Scharf, Dieter Medicus, Harald Kreis.\nÚtočníci: Rainer Phillipp, Hermann Hinterstocker, Franz Reindl, Vladimir Vacatko, Martin Hinterstocker, Marcus Kuhl, Hans Zach, Uli Egen, Hubert Müller, Gerd Truntschka, Holger Meitinger, Lorenz Funk.\nTrenér: Hans Rampf.\n\n7. USA\nBrankáři: Jim Warden, Jim Craig.\nObránci: Jack Brownschilde, Don Jackson, Les Auge, Jim Korn, Bill Baker, Wally Olds, Jack O'Callahan.\nÚtočníci: Rob McClanahan, Mark Johnson, Steve Christoff, Bob Collyard, Phil Verchota, Dan Bolduc, Graig Patrick, Graig Sarner, Curt Bennett, Eric Strobel, Steve Jensen, Joe Mullen, Ralph Cox.\nTrenér: Herb Brooks.\n\n8. Polsko\nBrankáři: Henryk Wojtynek, Henryk Buk.\nObránci: Andrzej Słowakiewicz, Andrzej Iskrzycki, Henryk Janiszewski, Henryk Gruth, Andrzej Jańczy, Jerzy Potz, Andrzej Chowaniec, Marek Marcinczak.\nÚtočníci: Stefan Chowaniec, Wiesław Jobczyk, Tadeusz Obłój, Walenty Ziętara, Leszek Kokoszka, Jan Szeja, Andrzej Zabawa, Henryk Pytel, Mieczysław Jaskierski, Leszek Tokarz, Andrzej Malysiak, Jan Piecko.\nTrenér: Slavomír Bartoň (TCH).\n\n Maďarsko - NDR 2:10 (1:5, 1:3, 0:2)\n\n16. března 1979 – Galati\n\n16. března 1979 – Galati\n\n17. března 1979 – Galati\n\n17. března 1979 – Galati\n\n18. března 1979 – Galati\n\n19. března 1979 – Galati\n\n19. března 1979 – Galati\n\n20. března 1979 – Galati\n\n21. března 1979 – Galati\n\n21. března 1979 – Galati\n\n Norsko - Švýcarsko 5:1 (3:0, 1:1, 1:0)\n\n16. března 1979 – Galati\n\n16. března 1979 – Galati\n\n17. března 1979 – Galati\n\n17. března 1979 – Galati\n\n18. března 1979 – Galati\n\n19. března 1979 – Galati\n\n19. března 1979 – Galati\n\n20. března 1979 – Galati\n\n21. března 1979 – Galati\n\n21. března 1979 – Galati\n\n NDR - Norsko 9:2 (2:1, 2:1, 5:0)\n\n23. března 1979 – Galati\n\n23. března 1979 – Galati\n\n24. března 1979 – Galati\n\n24. března 1979 – Galati\n\n Švýcarsko - Dánsko 3:1 (0:1, 1:0, 2:0)\n\n23. března 1979 – Galati\n\n23. března 1979 – Galati\n\n24. března 1979 – Galati\n\n24. března 1979 – Galati\n\n Španělsko - Jižní Korea 7:1 (2:1, 1:0, 4:0)\n\n16. března 1979 – Barcelona\n\n16. března 1979 – Barcelona\n\n16. března 1979 – Barcelona\n\n16. března 1979 – Barcelona\n\n17. března 1979 – Barcelona\n\n18. března 1979 – Barcelona\n\n17. března 1979 – Barcelona\n\n18. března 1979 – Barcelona\n\n19. března 1979 – Barcelona\n\n19. března 1979 – Barcelona\n\n19. března 1979 – Barcelona\n\n19. března 1979 – Barcelona\n\n20. března 1979 – Barcelona\n\n20. března 1979 – Barcelona\n\n21. března 1979 – Barcelona\n\n21. března 1979 – Barcelona\n\n22. března 1979 – Barcelona\n\n22. března 1979 – Barcelona\n\n22. března 1979 – Barcelona\n\n22. března 1979 – Barcelona\n\n24. března 1979 – Barcelona\n\n24. března 1979 – Barcelona\n\n24. března 1979 – Barcelona\n\n24. března 1979 – Barcelona\n\n25. března 1979 – Barcelona\n\n25. března 1979 – Barcelona\n\n25. března 1979 – Barcelona\n\n25. března 1979 – Barcelona\n\n\n"}
{"id": "370323", "url": "https://cs.wikipedia.org/wiki?curid=370323", "title": "Příroda (časopis)", "text": "Příroda (časopis)\n\nČasopis Příroda (podtitul \"Wildlife; divoká, nespoutaná, živá, křehká, ohrožená\") je český populárně-naučný časopis o živém světě, který vychází pravidelně od června roku 2008 6x do roka. Je založen především na velkých a precizních fotografiích rostlin a živočichů nebo našich i zahraničních ekosystémů, doplněných naučným textem. Autory článků i fotografií jsou hlavně čeští a slovenští přírodovědci, cestovatelé a dobrodruzi navštěvující málo známé kouty planety. Zavedená a oblíbená je také fotosoutěž pro čtenáře, která je největší českou fotosoutěží s tematikou přírody s více než 5000 zaslanými snímky ročně .\n\nPodle výzkumů má čtenost téměř 60 000 čtenářů na číslo a předplatné má 5 000 lidí. Šéfredaktorem časopisu je v současné době Marek Telička.\n\nHlavní rubriky jsou:\n\nPříroda vznikla podobně jako Živá historie \"odštěpením\" od časopisu Svět, který je zaměřen tematicky šířeji.\n\nPod názvem Příroda také vychází již od roku 2004 internetový magazín Příroda.cz, který s časopisem Příroda Wildlife nemá nic společného.\n\n"}
{"id": "370325", "url": "https://cs.wikipedia.org/wiki?curid=370325", "title": "Sampler (hudební nástroj)", "text": "Sampler (hudební nástroj)\n\nSampler je elektronický hudební nástroj, který pracuje se zvukovými vzorky - samply. Svým charakterem má nejblíže k syntetizéru. Se samply pracuje také většina současných digitálních syntetizérů, rozdíly mezi oběma skupinami nástrojů se stírají.\n\nSoučasné samplery pracují na číslicovém principu, zvuk zaznamenávají a zpracovávají v číslicové (digitální) formě.\n\nK samplerům lze přiřadit i historické elektromechanické nástroje, které nejčastěji využívaly analogový magnetický nebo optický záznam zvukových vzorků: Mellotron, Chamberlin, Birotron, Orchestron, Optigan, varhany Welte, Singing Keyboard a mnohé další.\n"}
{"id": "370327", "url": "https://cs.wikipedia.org/wiki?curid=370327", "title": "Solenodonsaurus", "text": "Solenodonsaurus\n\nSolenodonsaurus („jednozubý ještěr“) byl rodem reptiliomorfního obojživelníka žijícího na území České republiky v období pozdního karbonu (asi před 312-306 miliony let) a je vývojově blízký podtřídě obojživelníků Lepospondyli. Žil v bažinách v okolí Nýřan (okres Plzeň-sever), kde byly nalezeny jeho zkamenělé pozůstatky.\n\nTypový druh \"Solenodonsaurus janenschi\" je známý z nekompletních koster a dosahoval délky asi 50-70 cm. Podle jeho celkové morfologie se předpokládá, že trávil většinu života na souši, kde lovil hmyz, další bezobratlé a možná i menší obratlovce. \"Solenodonsaurus\" má velmi zajímavou lebku, která je krátká a trojúhelníkovitá na rozdíl od různých na život ve vodě přizpůsobených obojživelníků, jejichž hlavy jsou dlouhé a úzké nebo široké a parabolické.\n\n\"Solenodonsaurus\" byl tradičně řazen jako blízký příbuzný amniot (obratlovců, kteří kladou vejce na souši). Ovšem poslední fylogenetická analýza z roku 2012 řadí solenodonsaura mezi blízké příbuzné podtřídy Lepospondyli. Část kladogramu z této analýzy je zde:\n\n"}
{"id": "370328", "url": "https://cs.wikipedia.org/wiki?curid=370328", "title": "Farní sbor Českobratrské církve evangelické v Libčicích nad Vltavou", "text": "Farní sbor Českobratrské církve evangelické v Libčicích nad Vltavou\n\nFarní sbor Českobratrské církve evangelické, seniorátu pražského, jeden z jeho mimopražských sborů. Od roku 2017 je spravován farářem Tomášem Cejpem. Laickým představitelem sboru je kurátor Dalibor Titěra. Podle údajů portálu Evangnet koná sbor služby boží v sídle sboru pravidelně každou neděli v 9:00 h., 3. neděli v měsíci v 10:30 v klubovně spolku Roztoč v Roztokách. V roce 2012 vykazuje asi 150 členů.\n\nSbor vznikl roku 1833 jako filiální sbor evangelické církve H. V. Samostatným se stal roku 1899. Od spojení evangelických církví augsburského vyznání a helvétského vyznání součástí Českobratrské církve evangelické.\n\n"}
{"id": "370332", "url": "https://cs.wikipedia.org/wiki?curid=370332", "title": "Evangelický sbor německého jazyka při Českobratrské církvi evangelické", "text": "Evangelický sbor německého jazyka při Českobratrské církvi evangelické\n\nFarní sbor Českobratrské církve evangelické, seniorátu pražského. Sbor byl zřízen ČCE pro německé či německy mluvící evangelíky žijící trvale v Čechách, nebo kteří zde alespoň dočasně pracují, roku 1994. Na sboru působí od roku 2008 němečtí kazatelé, farářka Andrea Maria Pfeifer a farář Frank Dieter Leßmann-Pfeifer. Sbor je administrován českým farářem Josefem Danielem Benešem. Laickým představitelem sboru je kurátorka Tanja Kaminski. Jako Ochranovský seniorát nemá teritoriálně vymezenou působnost, tak ani tento sbor. Sdružuje německy mluvící evangelíky na území celé České republiky.\n\nSbor koná bohoslužby v kostele u sv. Martina ve zdi v 10:30 (Praha - Staré Město). Farní úřad se nachází na adrese Voleníkova 18, 155 00 Praha 5 - Stodůlky. Podle portálu Evangnet vykazuje v roce 2015 celkem 145 členů.\n\nSbor byl založen teprve roku 1994, jeho historie není tudíž bohatá. V rámci ČCE se jedná o nestandardní sbor, který se však podřizuje řádům a stanovám této církve, stejně tak i její konfesi.\n\nJeho počátky sahají až do roku 1990, kdy nastoupil do služeb ČCE německý farář Christof Lange z Německé evangelické církve a. v. jako tajemník pro ekuménu při Synodní radě. Společně se slovenským farářem Andrejem Hlibokým ze Slovenské evangelické církve a. v. začali pro luterány z obou jazykových skupin konat služby Boží v jejich rodných jazycích v kostele sv. Michala v Jirchářích. Rozpad ČSFR zasáhl i do jejich aktivit. Německá část se musela osamostatnit a připojit těsněji k ČCE. V roce 1998 vykazoval sbor 30 členů, převážně zaměstnanců zahraničních firem. O deset let později narostl počet členů již na 135.\n\nPrvním kurátorkou sboru byla novinářka Minne Bley, potom převzal úřad Tomáš Kuták.\n\nPod záštitou německého sboru se začaly roku 1995 konat i služby Boží v lotyšském jazyce pod vedením lotyšského diakona augsburského vyznání Pavilse Bruverse.\n\n\n"}
{"id": "370338", "url": "https://cs.wikipedia.org/wiki?curid=370338", "title": "Farní sbor Českobratrské církve evangelické v Praze 1 – Staré Město", "text": "Farní sbor Českobratrské církve evangelické v Praze 1 – Staré Město\n\nFarní sbor Českobratrské církve evangelické v Praze 1 – Staré Město, seniorátu pražského, tak řečený \"Salvátor\".\nFaráři sboru jsou Dalibor Antalík a Lýdia Mamulová. Laickým představitelem sboru je kurátor Pavel Janeček. Ve sboru se konají pravidelně služby Boží každou neděli v 9:30, biblické hodiny pořádá sbor každou středu v 19:00 h.\n\nJeden z prvních evangelických sborů v Praze, založen roku 1872 jako evangelický sbor a. v.\n\nSbor užívá pozdně renesanční kostel svatého Salvátora v Salvátorské ulici, zakoupený pražskými českými luterskými evangelíky již v roce 1863.\n\n"}
{"id": "370341", "url": "https://cs.wikipedia.org/wiki?curid=370341", "title": "Farní sbor Českobratrské církve evangelické v Praze 1 – Nové Město", "text": "Farní sbor Českobratrské církve evangelické v Praze 1 – Nové Město\n\nFarní sbor Českobratrské církve evangelické, seniorátu pražského, tak řečený „\"Kliment\"“. Sbor spravuje od roku 2017 farář David Balcar, laickým představitelem sboru je kurátor David Vilím. Sbor se sídlem v činžovním domě v Klimentské ul. koná služby boží v kostele sv. Klimenta v téže ulici. Služby boží koná pravidelně každou neděli v 9:30 hodin, sborové prostory poskytuje i Anglikánské církvi ke konání služeb božích v anglickém jazyce. V roce 2015 měl sbor 329 členů.\n\nKostel byl roku 1784 odsvěcen a byl používán jako sýpka a skladiště. V srpnu roku 1850 kostel koupil evangelický farář Bedřich Vilém Košut (1819–1893) za 27 500 zlatých, které získal sbírkou. Sbor byl původně kazatelskou stanicí reformovaného sboru Libiši (Poděbradský seniorát). Samostatným se stal roku 1846. Od 70. let 20. století sbor udržuje partnerskou spolupráci se sborem ve švýcarském Le Grand-Saconnex v Ženevském kantonu.\n\n\n"}
{"id": "370349", "url": "https://cs.wikipedia.org/wiki?curid=370349", "title": "Bible Gustava Vasy", "text": "Bible Gustava Vasy\n\nBible Gustava Vasy je obvyklé označení švédského překladu Bible vydaného v letech 1540-41. Celý název díla je: \"Biblia / Thet är / All then Helgha Scrifft / på Swensko\", což znamená „Bible / To jest / Celé Písmo svaté / Ve švédštině“.\n\nBible byla přeložena z německé verze Martina Luthera z roku 1526 a podobá se jí nejenom z jazykového hlediska ale i celkovým typografickým vzhledem včetně písma. Podobný koncept lze pozorovat také u dánské verze, která byla dokončena o několik let dříve.\n\nHlavními překladateli byli zejména arcibiskup Laurentius Andreæ a bratři Laurentius a Olaus Petri. Překlad si objednal po nástupu na trůn nový švédský král Gustav Vasa, který měl ve 20. letech 16. století roztržku z papežem. Nový zákon byl vydán v roce 1526 a po něm v roce 1541 následoval úplný překlad bible. Překlad byl velmi úspěšný a ovlivňoval i následující vydání, do nichž byl s revizemi inkorporován. Stal se pak nejpoužívanějším překladem bible až do roku 1917. Faksimile původního vydání bylo vytištěno roku 1938; pro současného čtenáře však text zůstává obtížně čitelný, jak pro použitý pravopis tak kvůli tvaru písma.\n\nBible významným způsobem ovlivnila historický vývoj švédštiny. Zavedla jednotný pravopis slov; zejména je zde používán jednotně tvar infinitivu s koncovkou -a namísto dánštině bližšího -e, dále je jasně zavedeno používání samohlásek „å“, „ä“, „ö“ a psaní „ck“ namísto „kk“.\n\n"}
{"id": "370350", "url": "https://cs.wikipedia.org/wiki?curid=370350", "title": "Jingshanosaurus", "text": "Jingshanosaurus\n\nJingshanosaurus (\"ještěr z Jiangshanu\") je zřejmě nejlépe známým čínským prosauropodem, z něhož byla objevena dokonce i kompletní kostra. Jméno je odvozeno od města Ťian-šan v provincii Lu-feng. Rodové jméno tohoto dinosaura se často nesprávně zaměňuje s rodem \"Jiangshanosaurus\", vývojově vyspělejším a geologicky mladším sauropodem.\n\nTento dinosaurus žil v období spodní jury, asi před 201 až 183 miliony let. Dosahoval délky 9 až 10 metrů a hmotnosti kolem 1600 kilogramů. Patří k posledním známým zástupcům prosauropodů, kteří již byli v této době postupně nahrazováni velkými až obřími sauropody. Tělo bylo mohutné, soudkovité a hlava typicky malá. Krk i ocas byly dlouhé a nohy silné, umožňující zřejmě pohyb po dvou i všech čtyřech. \"Jingshanosaurus\" byl především býložravec, mohl se však pravděpodobně živit také měkkýši. Příbuzným a možná dokonce totožným rodem je \"Yunnanosaurus\". Blízce příbuzný je také rod \"Xingxiulong\".\n\n\n"}
{"id": "370355", "url": "https://cs.wikipedia.org/wiki?curid=370355", "title": "Živá historie (časopis)", "text": "Živá historie (časopis)\n\nŽivá historie je český populárně-naučný časopis, jenž se orientuje na články s historickou tematikou, a to od nejstarších dějin pravěku až po nejnovější dějiny počátku 21. století. Jde o měsíčník, vychází ale pouze 10 čísel do roka (v roce 2008 vycházel jako dvouměsíčník). Součástí každého čísla je také příloha, např. ve formě přetištěné mapy, listiny nebo bankovek z historických dob.\n\nČtenost časopisu ve druhé polovině roku 2016 činila 144 tisíc čtenářů a prodaný náklad byl 12 tisíce kusů. Šéfredaktorem časopisu byl nejdříve Jindřich Kačer, poté Andrea Poláčková a od čísla 11/2019 Václav Kaška. K časopisu vycházejí také speciální monotematická vydání, např. \"Poklady Živé historie\", \"Historie, jak ji neznáte\" nebo .\n\nMezi další tituly s historickou tematikou téhož vydavatele patří Tajemství české minulosti (měsíčník 10× do roka; zaměřený na české dějiny) a Válka REVUE (měsíčník 10× do roka; zaměřený na dějiny vojenství a military). Příbuznými periodiky jsou časopis s přírodovědnou tematikou Příroda a tematicky širší 100+1 zahraniční zajímavost (do listopadu 2011 vycházela jako Svět).\n\n\n\n\n"}
{"id": "370356", "url": "https://cs.wikipedia.org/wiki?curid=370356", "title": "George Webb Medley", "text": "George Webb Medley\n\nGeorge Webb Medley (1826 – 1898) byl anglický šachový mistr a funkcionář.\n\nMedley se narodil v Hackney v Londýně v rodině makléře. V letech 1828 až 1841 žila jeho rodina na Jamajce, odkud pocházela jeho matka. Po návratu do Anglie získal vzdělání v \"Willesden House Classical School\", naučil se se svým bratrem Johnem hrát šachy a brzy se oba stali známými šachisty.\n\nMedley byl rovněž významných funkcionářem British Chess Association, která byla založena z iniciativy Howarda Staunotna roku 1857 jako první šachová organizace na světě. Medley byl zvolen jednatelem asociace roku 1862, 1866 a 1868 a jejím viceprezidentem roku 1872.\n\n\n\n"}
{"id": "370357", "url": "https://cs.wikipedia.org/wiki?curid=370357", "title": "Luís de Camões", "text": "Luís de Camões\n\nLuís Vaz de Camões (asi 1524 – 10. červen 1580, Lisabon) je považován za největšího portugalského básníka. Jeho umění verše bývá srovnáváno se Shakespearem, Homérem, Vergiliem a Dantem. Napsal značné množství lyrické poezie (v portugalštině a španělštině) a divadelních her, ale známým je především díky svému eposu \"Os Lusíadas\" (1572, Lusovci). Jeho filozofické dílo \"Parnasum Luíse Vaze\" bylo ztraceno (bylo ukradeno s částí \"Lusovců\" závistivými nepřáteli při jeho návštěvě Mosambiku).\n\nMnoho detailů týkajících se Camõesova života zůstává neznámo, ale pravděpodobně se narodil okolo roku 1524 jako jediný syn a jediné dítě Simaa Vaze de Camões a jeho ženy Any de Sá de Macedo. Místo narození není známé. Jako jeho rodiště jsou nejčastěji uváděny Lisabon, Coimbra nebo Alenquer, ačkoliv posledně jmenované místo je založeno na možné špatné interpretaci jedné z jeho básní.\n\nCamões patřil do rodiny pocházející ze severoportugalského regionu Chaves u Galície. V jeho raném mládí opustil Simao Vaz svého syna a ženu a odešel hledat osobní štěstí do Indie, aby zemřel hned další rok v Goe. Jeho matka se později znovu vdala.\nCamões žil z poloviny život plný výsad a byl vzdělán dominikány a jezuity. Po nějaký čas díky rodinným vztahům navštěvoval univerzitu v Coimbře, ačkoliv záznamy ho neregistrují (účastnil se kurzů humanitních věd). Jeho strýc Bento de Camões důvěřoval tomuto vzdělání, protože byl převorem Kláštera Santa Cruz a rektorem univerzity v Coimbře. Často měl přístup k drahé literatuře, včetně klasických řeckých, římských a latinských děl, četl latinsky, italsky a psal španělsky.\n\nCamões, jak dokazuje jeho láska k poezii, byl romantik a idealista. Povídá se, že se zamiloval do Kateřiny z Ataíde, čekatelky na pozici královny, a také do princezny Marie, sestry Jana III. Portugalského. Je také možné, že indiskrétní zmínka o králi v jeho hře \"El-Rei Seleuco\", stejně jako mnoho dalších incidentů hrálo roli při jeho vyhoštění z Lisabonu v roce 1548. Cestoval do Ribateja, kde zůstal ve společnosti přátel, kteří ho ukrývali a živili. V provincii zůstal asi po šest měsíců.\n\nZapsal se do zámořských vojsk a na podzim 1549 cestoval do Ceuty. Během bitvy s Maury přišel o pravé oko. V roce 1551 se asi vrátil do Lisabonu jako změněný člověk, který žil bohémským životem. V roce 1552 během náboženského festivalu Corpus Christi v Largo do Rossio zranil Goncala Borgese, člena královských stájí. Camões byl uvězněn. Jeho matka prosila o jeho propuštění, navštěvovala královské ministry a omluvila se rodině Borgesů. Camõesovi bylo nařízeno zaplatit 4 000 reis a tříletá služba ve vojsku v Orientu.\n\nV roce 1553 uprchl na lodi \"Sao Bento\" do Goy. Lodi velel Fernao Alves Cabral. Loď dorazila o šest měsíců později. V Goje byl Camões uvězněn kvůli dluhu. Goa se mu stala \"náhradní matkou\", studoval místní zvyky a geografii a historii. Na své první expedici se účastnil bitvy podél Malabarského pobřeží. Po bitvě následovaly šarvátky na obchodních cestách mezi Egyptem a Indií. V listopadu 1554 se údajně flotila vrátila do Goy. Během pobytu na palubě pokračoval ve své tvorbě, také psal dopisy za nevzdělané muže ve flotile.\n\nNa konci jeho povinné služby mu byla nabídnuta pozice šéfa právní kanceláře v Makau. Byl pověřen správou majetků nezvěstných a svržených vojáků v Orientu. V tomto období pracoval v jeskyni na své epické básni \"Lusovci\". Později byl obviněn ze zpronevěry a odcestoval do Goy, aby se zpovídal z obvinění před tribunálem. Během jeho zpáteční cesty, poblíž řeky Mekong podél kambodžského pobřeží, ztroskotal, zachránil své rukopisy, ale ztratil svoji čínskou milenku. To, že přežil ztroskotání v deltě Mekongu, bylo navíc okořeněno legendami, že prý plaval podél pobřeží a nad hladinou držel rukopis své stále nedokončené básně.\n\nV roce 1570 se Camões konečně dostal zpět do Lisabonu, kde o dva roky později vydal \"Lusovce\", epos popisující (po vzoru Homérovy \"Odysseje\" a Vergiliovy \"Aeneis\") v deseti zpěvech cestu Vasca da Gamy kolem afrických břehů do Indie a zpět. Jako odměnu za toto dílo nebo snad za služby na Dálném Východě dostal malou královskou penzi od mladého a smrtelně nemocného krále Sebastiana I. V Portugalsku se po návratu i oženil za dívku z Angoly, kterou vykoupil na trhu s otroky.\n\nV roce 1578 se doslechl o děsivé porážce v bitvě u Alcazarquiviru, kde byl král Sebastian zabit a portugalská armáda zničena. Španělské zbraně se blížily k Lisabonu, když Camões napsal kapitánovi generálovi Lamegovi: \"Všichni uvidí, že moje země mi byla tak drahá, že jsem byl ochoten zemřít nejen v ní, ale i s ní\". Camões zemřel v Lisabonu v roce 1580, ve věku 56 let.\n\n\n\nOd roku 1989 je udělována nejvýznamnější literární cena pro portugalsky píšící autory, která nese jméno Luise Camõese. Mezi její laureáty patří například António Lobo Antunes, José Saramago, Jorge Amado či Rubem Fonseca. Jejím držitelem v roce 2013 se stal mosambický spisovatel Mia Couto, z jehož bohaté tvorby je do češtiny přeložený román \"Náměsíčná země\".\n\n\n"}
{"id": "370358", "url": "https://cs.wikipedia.org/wiki?curid=370358", "title": "Electronic Arts Victor", "text": "Electronic Arts Victor\n\nElectronic Arts Victor je čistě japonská odnož Electronic Arts. Produkovali sportovní hry pro Famicom, Super Famicom a Sega Mega Drive. Tato společnost není známa mimo Japonsko a mimo komunitu kolem emulátorů. Mezi produkty patří J-League soccer a NHL Pro Hockey 94. Není známo, zda společnost ještě existuje.\n\n"}
{"id": "370360", "url": "https://cs.wikipedia.org/wiki?curid=370360", "title": "2. ukrajinský front", "text": "2. ukrajinský front\n\n2. ukrajinský front byla vojenská formace Rudé armády za druhé světové války.\n\n2. ukrajinský front vznikl 20. října 1943 přejmenováním Stepního frontu. V říjnu–prosinci rozšířil předmostí na Dněpru až ke Kirovohradu a Krivom Rogu. Následně ve spolupráci s 1. ukrajinským frontem v Kirovohradské, Korsuň-ševčenkovské a Umaňsko-Botošanská operaci osvobodil pravobřežní Ukrajinu až k rumunské hranici.\n\nOd dubna do začátku června 1944 se společně s 3. ukrajinským frontem neúspěšně pokoušel prorazit do Moldávie. Úspěch přišel až v srpnu (Jasko-kišiněvská operace), sovětská vojska rychle prošla Rumunskem a v říjnu 1944 v Debrecínské operaci vtrhla do Maďarska. V Budapešťské operaci společně s 3. ukrajinským frontem obsadil Budapešť a překročil Dunaj. V březnu–dubnu 1945 ve Vídeňské operaci dobyla sovětská vojska východ Rakouska s přilehlými oblastmi Moravy, v dubnu pokračovala bratislavsko-brněnskou operací hlouběji na Moravu a v květnu v Pražské operaci společně s 1. a 4. ukrajinským frontem osvobodila většinu Čech.\n\nZtráty 2. ukrajinského frontu z řad Rumunů byly při osvobozování Československa strašné. Podle badatele Vlastimila Schildbergera jich na území dnešního Česka a Slovenska padlo 66 495.\n\nPo skončení války byl front zrušen, velitelství bylo přejmenováno na velitelství Oděského vojenského okruhu, ale nejvyšší důstojníci byli v čele s maršálem Malinovským a částí vojsk (především 6. gardovou tankovou armádou) převeleni k Zabajkalskému frontu.\n\n\n\n\n\n\n"}
{"id": "370364", "url": "https://cs.wikipedia.org/wiki?curid=370364", "title": "Maslowova pyramida", "text": "Maslowova pyramida\n\nMaslowova pyramida (potřeb) je hierarchie lidských potřeb, kterou definoval americký psycholog Abraham Harold Maslow v roce 1943. Podle této teorie má člověk pět základních potřeb. Tyto potřeby seřadil podle toho, jak se postupně vyvinuly, a zároveň podle toho, jsou-li vyšší nebo nižší ve smyslu své hodnoty. Současně byl přesvědčen, že uspokojení nižších potřeb je předpokladem toho, aby nastoupily vyšší potřeby. \n\nPotřeby společně pak tvoří jakousi pomyslnou pyramidu: \n\n\nPotřeba je stav nedostatku nebo nadbytku něčeho, co nás vede k činnostem, jimiž tuto potřebu uspokojujeme. Pojem potřeba se ve starších teoriích označoval jako instinkt nebo pud.\n\nPotřeby dělíme na 2 základní skupiny:\n\n\nJako první navrhl obsáhlou klasifikaci potřeb roku 1938 H. A. Murray. Ta však nebyla populární, na rozdíl od klasifikace navržené sociálním psychologem Abrahamem H. Maslowem v roce 1954.\n\nPrvní čtyři kategorie Maslow označuje jako nedostatkové potřeby a pátou kategorii jako potřeby existence (bytí) nebo růstové potřeby.\n\nPozději bylo pět základních potřeb rozšiřováno o ještě několik dalších:\n\n\nVšeobecně platí, že níže položené potřeby jsou významnější a jejich alespoň částečné uspokojení je podmínkou pro vznik méně naléhavých a vývojově vyšších potřeb. Toto však není možné tvrdit zcela bezvýhradně a je dokázáno, že uspokojování vyšších potřeb (estetických, duchovních) může napomoci v krajních situacích (nouze, nedostatek, strádání) lidského života, ve kterých je možnost uspokojování nižších potřeb omezena či znemožněna (například v prostředí koncentračních táborů, o čemž referovali např. Viktor Frankl anebo Konrad Lorenz). U toho, kdo dospěje na úroveň růstových potřeb, což jsou jen někteří lidé, dochází ke zvláštní proměně. Úsilí vedené těmito potřebami má vyšší prioritu než uspokojování potřeb nedostatkových. Každý člověk má své potřeby různě rozvinuté, každý více či méně upřednostňuje něco jiného. Za nejvyšší považuje Maslow potřebu seberealizace, čímž označuje lidskou snahu naplnit svoje schopnosti a záměry.\n\nAbraham Maslow vycházel ze svého přesvědčení, že výkon pracovníků je možné zvyšovat až k přirozeným fyziologickým hranicím pokud budou uspokojovány nejen materiální, ale i sociální potřeby, tj. potřeby seberealizace, sebeaktualizace, sebeuskutečnění, sociální sounáležitosti k někomu nebo k něčemu, tvořivosti, bezpečí, jistoty, postavení apod. K saturaci (naplnění, uspokojení) většiny potřeb dochází právě v pracovním procesu. Přínosem této školy je, že se snaží brát jakoukoliv lidskou organizaci jako systém zajišťující integritu osobních zájmů jakož i zájmů dotyčné organizace. Paradoxem je, že mnozí lidé o seberealizaci nestojí, jsou motivováni jen nižšími fyziologickými potřebami, klidem a pohodlím.\n\nFyziologické potřeby jsou základní potřeby lidského organismu a mají nejvyšší prioritu. Skládají se převážně z těchto potřeb:\n\n\nJakmile jsou naplněny fyziologické potřeby, začnou narůstat potřeby jistoty a bezpečí:\n\n\nPo naplnění fyziologických potřeb a potřeb bezpečí přichází třetí vrstva – sociální potřeby. Ty se ve všeobecnosti skládají z citových vztahů jako např.:\n\n\nVšichni lidé mají potřebu být respektováni, což zahrnuje i potřebu mít přiměřenou sebeúctu. Úcta a uznání představuje typickou lidskou potřebu být přijímán, oceňován a respektován ostatními. Nízké sebevědomí nebo komplex méněcennosti mohou způsobovat problémy v této úrovni hierarchie. Lidé s nízkým sebevědomím často potřebují respekt od druhých, a někdy jen proto usilují o slávu, prestiž nebo uznání. \n\nSeberealizace (nebo také pojem sebeaktualizace, který uvádí Kurt Goldstein) je instinktivní potřeba naplnit své schopnosti a snaha být nejlepším jakým jen člověk může být. Naplnit své možnosti osobního rozvoje. \n\nMaslow definoval seberealizované osoby takto:\n\n\nNaplnění kognitivních potřeb zahrnuje získávat poznatky nejen z praktických důvodů, ale i pro poznání samo. Objevovat smysl, který pro člověka poznané má. \n\nEstetické potřeby reprezentují potřeby objevovat a vytvářet harmonii, řád a krásu. \n\nNa pomyslném vrcholu pyramidy se nachází sebetranscendence, někdy nazývaná i duchovní potřeby.\n\nMaslow věří, že bychom měli zkoumat a rozvíjet vrcholné zážitky (krátké a zřídkavé momenty inspirace, extáze, uvolnění tvořivé energie), jakož i cestu k dosahování osobního růstu a naplnění. Jednotlivci s největšími předpoklady k dosahování vrcholných zážitků jsou sebeaktualizovaní, zralí, zdraví a sebenaplnění. Každý člověk je schopný mít vrcholné zážitky. Ti, kteří je nemají, je nějakým způsobem potlačili, nebo zabránili jejich vzniku.\n\nV sociologii se vyhranila dvě zásadně odlišná stanoviska k roli potřeb v sociálním vývoji. Podle Karla Marxe je uspokojování neustále rostoucích potřeb výrazem společenského pokroku, protože každá uspokojená potřeba vyvolá v život potřeby nové a právě tento dynamismus vznikání a uspokojování potřeb je základním činitelem společenského pohybu. Durkheim se naopak domníval, že neustálý růst lidských potřeb, přání a tužeb vede k pocitu neuspokojenosti a neštěstí. Uspokojení jedné potřeby totiž okamžitě rozšiřuje horizont dalších objektů, které se stávají předmětem tužby, jsou tedy pociťovány jako potřeby. Tato nekonečnost lidských přání a tužeb vede k sociální anomii (stav společnosti, kde přestávají platit zákony). \n\nV návaznosti na Durkheima se problém potřeb stává centrálním tématem ekologických diskusí, sporů o společnost blahobytu, konzervatismus atd. Ukazuje se, že je velmi složité stanovit hranici racionality sociálních potřeb, protože představy o ní se mění v závislosti nejen na kulturách a subkulturách, ale také vlivem tržních mechanismů a reklamy. Je nepochybné, že moderní a postmoderní společnost produkuje množství umělých, vyprovokovaných potřeb, jejichž uspokojování vede k nezamýšleným sociálním a kulturním efektům.\n\nKomplementárním pojmem k potřebám jsou hodnoty, jejichž výběrem mohou být potřeby uspokojovány. Hodnota je vlastnost, kterou jedinec přisuzuje situaci, činnosti nebo události ve spojitosti s uspokojováním potřeb a zájmů. Tyto hodnoty se vytvářejí a postupně diferencují v procesu socializace. Např. jedinec přisuzuje hodnotu materiálnímu zabezpečení a proto bude usilovat o vysoké výdělky.\n\nDále rozlišujeme např. tyto motivy:\n\n\n\n\n"}
{"id": "370366", "url": "https://cs.wikipedia.org/wiki?curid=370366", "title": "Synergistic Software", "text": "Synergistic Software\n\nSynergistic Software bylo herní vývojářské studio, které vyprodukovalo některé z první her a aplikací, které byly k dispozici pro počítače Apple II. Ve vývoji her pro různé platformy pokračovalo do pozdních devadesátých let.\n\nSynergistic byl založen v roce 1978 a jeho zakladateli byli Robert Clardy a Ann Dickens Clardy. Jako jeden z prvních úspěšných vývojářů pro Apple II, byl Synergistic nejvíce znám svou hrou Dungeon Campaign / Wilderness Campaign. Jednalo se o hru inspirovanou Dungeons & Dragons, později byla znovu vydána pod jménem Odyssey: The Complete Adventure. Je to také jedna z prvních her ve stylu Dungeons & Dragons, která je opravdu rozsáhlá (v porovnání s obvyklejšími dungeony, jako například Temple of Apshai).\n\nNa rozdíl od jiných firem, které nezvládly přechod na novou platformu IBM PC, Synergistic pokračoval dále jako nezávislé vývojové studio. Jejich nejúspěšnějšími hrami z tohoto období jsou Thexder, 2D plošinová střílečka a Sipheed, 2D střílečka, která byla později Segou portována a znovu vydána na konsoli .\n\nV roce 1996 byl Synergistic převzat Sierrou. Několik let měl však status nezávislého vývojáře pod křídly Sierry. V rámci restrukuralizačního plánu Sierry byl zrušen v roce 1999. U nás patrně nejznámějším titulem je datadisk ke hře Diablo, pojmenovaný .\n\n"}
{"id": "370367", "url": "https://cs.wikipedia.org/wiki?curid=370367", "title": "KGB Archiver", "text": "KGB Archiver\n\nKGB Archiver je svobodný software, a multiplatformní komprimační program vyvíjený Tomaszem Pawlakem založený na kompresním algoritmu PAQ6. Dosahuje velmi dobrého kompresního poměru na úkor doby zpracování a využité paměti. \nMomentálně je na webových stránkách ke stažení verze 2 beta \nJe doporučeno minimálně 256 MB RAM a frekvence procesoru 1,5GHz\n"}
{"id": "370368", "url": "https://cs.wikipedia.org/wiki?curid=370368", "title": "Jagged Little Pill", "text": "Jagged Little Pill\n\nJagged Little Pill je třetí album Alanis Morissette, vydáno bylo 13. června 1995. Nahrála jej ve Westlake Studios and Signet Sound v Hollywoodu, vydaly jej společnosti Maverick a Reprise.\n\nPatří mezi dvacet nejlépe prodávaných alb historie hudby.\n\n"}
{"id": "370384", "url": "https://cs.wikipedia.org/wiki?curid=370384", "title": "Ostrov včerejšího dne", "text": "Ostrov včerejšího dne\n\nOstrov včerejšího dne (italsky \"L'isola del giorno prima\") je dílo italského filozofa a medievalisty Umberta Eca. Jedná se o historický román z doby po Bílé hoře, který se snaží vystihnout rámec „doby bez ducha“ po třicetileté válce. Román se odehrává v několika rovinách ve vzpomínkách, skutečném světě a fantazii hlavního hrdiny, kterým je mladý šlechtic Robert de la Grive. Dílo odráží mnoho dobových otázek od náboženského fundamentalismu po otázky uspořádání světa jako je Galileův heliocentrismus. \n\nRomán byl napsán podle dopisů, které napsal Robert pro svou milou Paní na lodi \"Daphné\". \nPříběh začíná Robertovým „ztroskotáním“ na opuštěné lodi někde v Tichém oceánu. Protože je vyčerpaný, usíná a vzpomíná na své dětství, účast ve třicetileté válce a hlavně na svůj pobyt v Paříži, kde poznal svou milou, která v románu hraje významnou roli stejně jako jeho smyšlený bratr Ferrante. Událostí, která změnila Robertův život, bylo setkání s kardinálem Mazarinem (nástupce kardinála Richelieu), který ho pověřil špionážním úkolem vypátrat tajemství správného určování poledníků, které je klíčem k ovládnutí oceánu. Robert se tajně nalodí na loď, na které se Angličan doktor Byrd pomocí černé magie snaží odhalit toto tajemství. Právě ve chvíli, kdy se Robertovi podaří ono tajemství odhalit, dostane se loď do bouře, která způsobí její ztroskotání. Robert se ocitá na \"Daphné\" a zjišťuje, že na lodi není sám. Nakonec v podpalubí objevuje starého jezuitu otce Petra Caspara, od kterého se mimo jiné dozvídá, že se nachází v místě dnešní mezinárodní datové hranice a na nejbližším ostrově je tedy ještě včera… \n"}
{"id": "370385", "url": "https://cs.wikipedia.org/wiki?curid=370385", "title": "Tukulti-Ninurta I.", "text": "Tukulti-Ninurta I.\n\nTukulti-Ninurta I. (doslova \"Má víra je v [bohu války] Ninurtovi)\" byl asyrským králem a vládl v letech 1244–1207 př. n. l.\n\nByl nástupcem svého otce Šalmanesera I. a v první polovině své vlády získal důležité vítězství proti Hitiům v bitvě u Nihrije. Tukulti-Ninurta I. později porazil Kaštiliáše IV., krále Kassitů a zmocnil se soupeřova města Babylónu, čímž zajistil plnou asyrskou dominanci nad Mezopotámií. Po povstání v Babylonu vyplenil místní chrámy, přičemž odvezl z Babylonu jako válečnou kořist sochu boha Marduka. Později začal se stavbou nového města, Kar-Tukulti-Ninurta. Avšak jeho synové proti němu povstali oblehli ho v jeho novém městě. Během obléhání byl zabit. Jeden ze synů, Aššur-nádin-apli, po něm nastoupil na trůn.\n\nPo jeho smrti začala asyrská říše upadat. \"Epos Tukulti-Ninurta\" popisuje válku mezi Tukulti-Ninurtou I. a Kaštiliášem IV.\n"}
{"id": "370387", "url": "https://cs.wikipedia.org/wiki?curid=370387", "title": "Chalchyn gol", "text": "Chalchyn gol\n\nChalchyn gol ( , ) je řeka v autonomní oblasti Vnitřní Mongolsko v ČLR a ve Východním ajmagu v Mongolsku. Je 233 km dlouhá. Povodí má rozlohu 17 000 km². Řeka je součástí říčního systému Amuru.\n\nPramení na západních svazích Velkého Chinganu, kde vytváří úzkou dolinu. Na dolním toku protéká rovinou, kde se rozděluje na dvě ramena. Levé ústí do jezera Buir núr a pravé do řeky Orčun gol, která spojuje jezera Buir núr a Chulun núr.\n\nZdrojem vody jsou převážně dešťové srážky. Průměrný roční průtok vody činí přibližně 25 m³/s. Nejvyšších vodních stavů dosahuje v létě.\n\nOd května do září 1939 v okolí řeky proběhla bitva u řeky Chalchyn mezi sovětsko-mongolskými a japonsko-mandžuskými vojsky.\n"}
{"id": "370397", "url": "https://cs.wikipedia.org/wiki?curid=370397", "title": "Dekabromdifenyl ether", "text": "Dekabromdifenyl ether\n\nDekabromdifenyl ether (decaBDE, deca-BDE, dekaBDE, deka-BDE, DBDE, 10-BDE) je bromovaná aromatická sloučenina ze skupiny polybromovaných difenyletherů (PBDE), které se užívají zejména jako bromované zpomalovače hoření.\n\nDeka-BDE se používaly ve spojení s oxidem antimonitým jako zpomalovač hoření v plastových dílech při výrobě automobilů a elektrických spotřebičů. \n\nBromované zpomalovače včetně deka-BDE byly prokázány v mnoha ekosystémech, v sedimentech, ve tkáních sladkovodních i mořských ryb, ale i v lidských tkáních. Strukturou i některými vlastnostmi připomínají polychlorované bifenyly (PCB). Akutní toxicita je nízká.\n\nBromované difenylethery (PBDE) charakteristika na portálu IRZ\n"}
{"id": "370400", "url": "https://cs.wikipedia.org/wiki?curid=370400", "title": "Univerzita v Sarajevu", "text": "Univerzita v Sarajevu\n\nUniverzita v Sarajevu (srbochorvatsky/bosensky \"Univerzitet u Sarajevu\", latinsky \"Universitas Studiorum Saraievoensis\") je nejstarší a největší vysokou školou v Bosně a Hercegovině.\n\nUniverzita se neformálně hlásí k odkazu školy sufijské filozofie (\"hanikah\"), kterou roku 1531 v Sarajevu založil osmanský místodržící Gazi Husrev-beg. Ta byla roku 1537 doplněna ústavem islámského práva a teologie, Gazi Husrev-begovou medresou, a knihovnou. V tomto ohledu univerzita napodobovala strukturu tehdejších křesťanských univerzit, kde se studovaly teologie, právo a filosofie. Roku 1887, v době rakousko-uherské okupace země, pak byla v bosenskohercegovské metropoli otevřena Šarí‘atská soudní škola.\n\nModerní historie Univerzity v Sarajevu se začala psát otevřením několika na sobě nezávislých fakult ve 40. letech 20. století. Jako první byla v březnu 1940 zřízena Zemědělsko-lesnická fakulta (\"Poljoprivredno-šumarski fakultet\", výuka trvala sotva tři měsíce, po německé invazi v dubnu 1941 trvale přerušila činnost), následně ji v březnu roku 1944 doplnila Lékařská fakulta (\"Medicinski fakultet\", krátce po válce 1945 ukončila činnost) jako odloučené pracoviště Lékařské fakulty Univerzity v Záhřebu. Krátce po druhé světové válce, konkrétně roku 1946, byly nově otevřeny Právnická fakulta (\"Pravni fakultet\"), Lékařská fakulta (\"Medicinski fakultet\"), Vyšší škola pedagogická (\"Viša pedagoška škola\"), Ústav biologie (\"Biološki institut\", od 1992 součást Fakulty matematiky a přírodních věd), Svazová vysoká škola horského hospodaření (\"Savezna visoka škola za planinsko gazdovanje\") a Vysoká škola politických věd (\"Visoka škola političkih nauka\"). V návaznosti na to republikový parlament Bosny a Hercegoviny (\"Skupština Narodne Republike Bosne i Hercegovine\") roku 1949 přijal Zákon o Univerzitě v Sarajevu. Nato 2. prosince 1949 byl zvolen první rektor Vaso Butozan a univerzita oficiálně začala fungovat. V tom samém roce otevřela své brány Technická fakulta (\"Tehnički univerzitet\") se stavební a architektonickou specializací.\n\nKoncem roku 2018 univerzitu navštěvovalo 27 116 studentů, z toho 16 417 (61 %) žen, přičemž 25 218 (93,0 %) se zapsalo na dělené studium v rámci Boloňského procesu. Dle druhu vzdělávání se rozlišuje studium řádné či denní (\"redovno – 43 %\"), denní pro samoplátce (\"redovno samofinansirajuće – 37 %\"), kombinované či mimořádné (\"vanredno – 14 %\") a distanční (\"učenje na daljinu – 6 %\"). Mezi studujícími převládají občané Bosny a Hercegoviny (v tom 59 % z Kantonu Sarajevo, Zenicko-dobojského kantonu 13 %, Středobosenského kantonu 9 % a Tuzlanského kantonu 5 %), ze zahraničí pochází jen 3 % zapsaných studentů. Jednotlivé obory jsou členěny na společenské vědy (37 % studentů), technické vědy (19 %), lékařské vědy (16 %), humanitní vědy (14 %), přírodovědnomatematické vědy (12 %) a vědy o umění (2 %). Mezi nejnavštěvovanější součásti univerzity patří Ekonomická fakulta (3449, 13 %), Fakulta politických věd (2412, 9 %), Filozofická fakulta (2237, 8 %) a Právnická fakulta (1973, 7 %).\n\n\n\n\n\n\n\n"}
{"id": "370409", "url": "https://cs.wikipedia.org/wiki?curid=370409", "title": "Santa Marina Salina", "text": "Santa Marina Salina\n\nSanta Marina Salina je největší přístav a zároveň jedna ze tří obcí na ostrově Salina v Tyrhénském moři (Liparské ostrovy, Metropolitní město Messina, autonomní region Sicílie). Leží asi 140 severovýchodně od Palerma a asi 70 km severozápadně od Messiny.\n\nSanta Marina Salina hraničí s obcemi Leni a Malfa.\n\nK 31. srpnu 2018 měla obec Santa Marina Salina 887 obyvatel.\n"}
{"id": "370413", "url": "https://cs.wikipedia.org/wiki?curid=370413", "title": "Pentabromdifenyl ether", "text": "Pentabromdifenyl ether\n\nPentabromdifenyl ether (pentaBDE, penta-BDE, 5-BDE) je bromovaná aromatická sloučenina ze skupiny polybromovaných difenyletherů (PBDE), které se užívají zejména jako bromované zpomalovače hoření.\n\nKomerčně dostupná směs penta-BDE je obvykle směsí látek s příměsí molekul se čtyřmi až šesti atomy bromu. Za běžných podmínek jde o hustou olejovitou kapalin u tmavě žluté barvy, která je nehořlavá a nerozpustná ve vodě.\n\nZnepokojení vyvolává u penta-BDe jejich toxicita, persistence a uvolňování z výrobků při jejich používání. Penta-BDE se navíc vyznačuje vysokým stupněm akumulace v biologických systémech. Penta-BDE je také vysoce toxický pro vodní organismy a může vyvolat dlouhodobé nepříznivé účinky ve vodním prostředí.\n\nEvropská unie na základě hodnocení rizik penta-BDE přijala zákaz jejich prodeje a používání. V rámci direktivy o odpadech z elektrických a elektronických zařízení (WEEE) bylo ukončeno používání penta-BDE v elektrických a elektronických zařízeních od roku 2006. Pro vysokou stabilitě a tendenci k bioakumulaci jsou penta-BDE smernicí EU o vodách klasifikovány jako „prioritní riziková sloučenina“.\n\n"}
{"id": "370414", "url": "https://cs.wikipedia.org/wiki?curid=370414", "title": "Sedm druhů", "text": "Sedm druhů\n\nSedm druhů (: , šiv'at ha-minim) jsou vybrané druhy ovoce a obilnin, kterými podle Tóry oplývá Země izraelská. \n\nPatří mezi ně:\n\nTěchto sedm druhů se tradičně podává během svátků Tu bi-švat (židovský „Nový rok stromů“), Sukot („Svátek stánků“) a Šavu'ot („Svátek týdnů“). Podle halachy jsou důležitější než jiné druhy, proto se po jejich jezení říká zvláštní požehnání \"me-ejn šaloš\", které je vlastně zkrácenou verzí požehnání po jezení chleba (\"birkat ha-mazon\").\n"}
{"id": "370416", "url": "https://cs.wikipedia.org/wiki?curid=370416", "title": "Jiří Scheufler", "text": "Jiří Scheufler\n\nJiří Scheufler (27. červenec 1911, Praha - 28. únor 1996, Praha) byl spisovatel, činovník Náboženské společnosti čsl. Unitářů, mystik a duchovní učitel, zpěvák.\n\nAbsolvoval obchodní akademii a po celý život studoval koncertní zpěv. Vystupoval jako sólový zpěvák a působil v různých sborech, např. v pražském Hlaholu. V mládí se pokoušel o poezii, psal beletrii a věnoval se také malířství.\n\nPřed druhou světovou válkou měl v Praze společně s přítelem H. Spitzem kartonážní firmu. Poté, co byla firma po roce 1948 znárodněna, prošel asi dvacítkou různých zaměstnání, byl režimem neustále \"prověřován\" a ze zaměstnání vyhazován, až byl nakonec zařazen na podřadné místo účetního na železnici, kde kvůli dlouhodobým pobytům v nevytopených vagónech onemocněl těžkou ledvinovou chorobou. S první manželkou Helenou roz. Hrbkovou žil 28 let a měl s ní dvě dcery. Jejich manželství se rozpadlo, když Scheufler navázal známost s kolegyní ze studia zpěvu a ze sboru, Arnoštkou Dědkovou, kterou si po dlouholeté známosti vzal za ženu. Od svých pětapadesáti let byl v invalidním důchodu kvůli vážným srdečním problémům, a též (údajnému) malignímu nádoru v oku, který se sice jeho příteli prof. Kurzovi podařilo odstranit, avšak v důsledku toho měl pak jen jedno funkční oko. Zemřel po dlouhé a těžké nemoci r. 1996.\n\nJeho bratrem je etnograf Vladimír Scheufler . Jeho synovcem je historik fotografie Pavel Scheufler.\n\nByl od dětství hluboce věřícím člověkem a po setkání s Weinfurterovým „Ohnivým keřem“ se začal intenzivně zabývat duchovními naukami. Stal se členem a pravidelným návštěvníkem přednášek spolku praktických mystiků Psyché, kam chodil i se svou první manželkou a několika dalšími členy rodiny.\n\nZhruba dvacet pět roků přednášel v pražské, brněnské a olomoucké Unitarii. Nosil přitom černý talár a vyzařoval určité charisma, takže jeho přednášky patřily k těm nejvíce navštěvovaným a vytvořila se kolem něj skupinka převážně mladých lidí, kteří v něm viděli svého guru. Pod jeho kazatelským stolkem vždy stávalo množství přenosných magnetofonů, na které si přítomní jeho přednášky nahrávali pro domácí studium.\n\nPo odchodu vedoucího činovníka Unitarie Vladimíra Strejčka do USA si s ním pravidelně dopisoval, takže se stal terčem pozornosti komunistických úřadů. Na jejich povel pak ústřední duchovní správce Unitarie Dr. Dušan Kafka musel přerušit Scheuflerovo působení v tomto společenství. Příznivci za ním pak jezdili do Brnek na jeho chatu, kde Scheufler pokračoval ve své učitelské roli.\n\nProblémy se StB měl také proto, že si dopisoval se svojí starší dcerou Věrou, která v roce 1968 emigrovala do Holandska. Té poslal někdy v roce 1981 po známém Holanďanovi jako dárek malou knížečku, překlad veršů Lao Tse. Na hranicích byl tento cizinec prohledán a když řekl, že neví, co malý, dárkově zabalený balíček obsahuje, nastaly velké problémy. Bezpečnostní orgány se domnívaly, že jde o šifrované zprávy a také proto zakázali Jiřímu Scheuflerovi kazatelskou činnost v Unitárii. Až po dlouhé době, v roce 1988 mu bylo zase dovoleno přednášet. Toto období bylo násilně přerušeno po roce 1989, po návratu Vladimíra Strejčka z emigrace a jeho nástupu do vedení unitářské společnosti. Strejček byl sporná, nestandardní osobnost, která způsobila dočasný rozklad tohoto sdružení spojený s nechutnými spory o majetek a jinými problémy, mediálně propíranými a řešenými u soudu.\n\nJako jedna z mála výrazných osobností zůstal Scheufler až do konce věrný Weinfurterovi, jako badatel se však ve svých pozdějších letech osobně více otevřel pro východní nauky, obzvláště Zen buddhismu, který byl v dobách Weinfurterových u nás věcí takřka neznámou. Překládal též z němčiny a angličtiny a za komunismu si psal pro sebe jako oddech různé duchovními věcmi se zabývající detektivky, které ale nikdy nevyšly tiskem.\n\n\n\n\n\n"}
{"id": "370419", "url": "https://cs.wikipedia.org/wiki?curid=370419", "title": "Celle Ligure", "text": "Celle Ligure\n\nCelle Ligure je obec v provincii Savona v italském regionu Ligurie, ležící asi 30 km západně od Janova a asi 8 km severovýchodně od Savony.\n\nČást města \"Pecorile\" je známá tím, že se zde narodil \"Francesco della Rovere\", který byl roku 1471 zvolen jako papež Sixtus IV..\n\nTeploty v Celle Ligure se průměrně pohybují od 1,4 do 26,65 stupňů Celsia.\n\nKuchyně je velmi zelená a obsahuje jednoduché přísady, které jsou smíchány dohromady a vyrábí se z nich delikatesní jídla.\n\n\n"}
{"id": "370448", "url": "https://cs.wikipedia.org/wiki?curid=370448", "title": "Mafity", "text": "Mafity\n\nMafity nebo také mafické minerály je skupina tmavých minerálů, které mají převážně železo-hořečnaté složení. Pro sloučeniny obsahující tyto prvky se nazývá \"mafická\" a od ní se odvozuje název pro tuto skupinu. Při makroskopickém pohledu na mafické minerály se projevují většinou tmavou až černou barvou a oproti felsickým minerálům mají větší hustotu.\n\nDo skupiny mafických minerálů se většinou řadí:\n\n"}
{"id": "370462", "url": "https://cs.wikipedia.org/wiki?curid=370462", "title": "Theodor von Liebieg", "text": "Theodor von Liebieg\n\nTheodor von Liebieg (Liebig) (15. červen 1872 Liberec - 23. květen 1939 Liberec\n) byl podnikatel a továrník a první český automobilista.\n\nBaron a továrník z Liberecka, jeden z nejúspěšnějších a nejbohatších podnikatelů své doby. Byl vnukem zakladatele rodinné firmy Liebiegů, Jana (Johanna) Liebiega seniora. Řízení čtrnácti rodinných podniků se ujal již v roce 1890 jako osmnáctiletý. Významným způsobem se podílel na rozvoji a chodu kraje, zejména textilního průmyslu, díky němuž rodina zbohatla. Na jeho popud byly vybudovány četné stavby, jež dodnes patří mezi nejproslulejší liberecké architektonické památky.\n\nTheodor Liebig se v roce 1893 stal vlastníkem Benzova automobilu Victoria a je tak považován za prvního automobilistu v Čechách a pravděpodobně třetího v celém Předlitavsku. Po zbytek života byl zapáleným motoristou. Podnikal dálkové jízdy a zúčastňoval se automobilových závodů. \n\nBaron Liebieg se také v roce 1897 značnou měrou zasloužil o uskutečnění stavby prvního továrně vyráběného sériového automobilu na území Rakousko-Uherska, legendárního NW Präsident. Především díky jeho přátelství totiž automobilový konstruktér prvního benzinového automobilu Karl Benz svolil, že do Kopřivnice dodá jeden ze svých dvouválcových motorů, jenž pak byl do vozu Präsident namontován.\n\nZaložil např. Německo-český automobilový spolek. Jedna z nejstarších v Česku dochovaných automobilových trofejí z roku 1900, patříci baronu von Liebiegovi, byla v roce 2016 darována soukromým sběratelem Severočeskému muzeu v Liberci. Jednalo se o medaili z ryzího stříbra ze závodů na francouzské Riviéře z března 1900, kde baron soutěžil s vozem NW, předchůdcem dnešní Tatry.\n\n\n"}
{"id": "370477", "url": "https://cs.wikipedia.org/wiki?curid=370477", "title": "Linoryt", "text": "Linoryt\n\nLinoryt a linořez (, , ) jsou grafické techniky tisku z výšky, které nahrazují dřevořez a dřevoryt. Levný, pružný a homogenní materiál má při tisku měkčí okraje linií a umožňuje zhotovení velkých formátů, např. plakátu.\n\nJde o poměrně mladou techniku. Lino jako podlahovou krytinu vynalezl roku 1863 Angličan Frederic Walton (1834–1928). Skládalo se z přírodních materiálů – vápence, lněného oleje, smůly, dřevní moučky, korku, jutové tkaniny a pigmentů. Linoryt se začal uplatňovat nejprve v oblasti průmyslu k tisku tapetových vzorů. Pro tvorbu volné grafiky ho použili poprvé členové skupiny Die Brücke v letech 1905–1913. Původně bylo používáno linoleum vyrobené z lisované jemné korkové drti pojené lněnou fermeží, které později nahradilo měkčené PVC. \n\nV USA zavedl tuto techniku Vojtěch Preissig, který poprvé vystavil své linoryty roku 1911 v New Yorku. Významná díla v technice linorytu vytvořili zejména němečtí expresionisté (Ernst Ludwig Kirchner, Gabriele Münter, Emil Nolde, Otto Dix, Max Pechstein) a v Čechách již během první světové války také Josef Čapek. V době mezi oběma světovými válkami byl linoryt užíván pro volnou i knižní grafiku (Josef Čapek, V. Mašek, Karel Štika, Miloslav Holý, J. Ščerbakov). Ve 30. letech sloužil linoryt k tisku propagačních letáků a plakátů tvůrci z \"Dílny lidové grafiky\" v Mexiku (\"Taller de Gráfica Popular\") a argentinskými umělci z \"Club de la Estampa\". Po druhé světové válce se barevnému linorytu věnoval Pablo Picasso, Henri Matisse nebo Maurice Vlaminck. \n\nOd roku 2001 pořádá galerie Klatovy / Klenová téměř každoročně na podzim ve vile Paule na Klenové mezinárodní sympozium linorytu.\n\nPřed rytím je třeba linoleum narovnat nahřátím a přilepit na překližku, pro strojový tisk na dřevěnou desku tak, aby celková výška matrice dosáhla výšky shodné s písmem (23,5 mm). Nevýhodou PVC je lesklý povrch, který je nutno přebrousit, aby přijímal barvu. Rubová strana bývá vhodnější a je možno ji použít bez dalších úprav. Do lina lze také rýt jehlou, leptat, nebo tisknout z hloubky.\n\nKresbu i písmo, případně fotografickou předlohu, je třeba přenést stranově obráceně. K opracování matrice slouží nožíky, dlátka či žlábková rýtka různých velikostí a profilů V nebo U. Vryp není tak ostrý jako ve dřevě a měkká a drolící se hmota vyžaduje jistou ruku a úspornost výrazu. Tenké linie je třeba rýt tak, aby měly širší základnu a neodlomily se během tisku. Vlastnosti materiálu z PVC se mění s teplotou - pro snazší rytí je možné ho nahřát, pro jemnou práci je nutné ho ochladit. Postupným odrýváním netisknoucích míst dochází k vytváření pozitivního obrazu na matrici. Oproti dřevorytu umožňuje linoryt kresbu plynulých křivek v jakémkoli směru s nepříliš ostrým vrypem, vytváří měkčí okraje linií a zejména dovoluje práci s velkou plochou.\n\nPro tisk se používají převážně olejové speciální linorytové barvy s dlouhou dobou schnutí, které se na matrici nanášejí válečkem. Josef Čapek někdy zasahoval do naválené barvy drsným štětinovým štětcem aby narušil hladkou plochu a vytvářel tak živější otisky. V satinýrce nebo ručně, pomocí válečků nebo kostic a silným přítlakem, se barva přenáší na navlhčený grafický či jiný papír s velkým podílem vláken. Linoryt lze tisknout také na plátno. Matrice je poměrně měkká a pokud obsahuje jemné linie nesnese vysoký počet otisků (při ručním tisku do 200 ks).\n\nObvykle se užívá soutisku z několika matric, z nichž každá tiskne jednu barvu. Tato metoda umožňuje kombinaci transparentních a krycích barev a bohatší strukturu tisku. Matrice pro následující barvu se vytvoří otiskem původního kresebného rozvrhu na papír a přenesením na linoleum. Barevným linorytem se v Čechách zabývá např. Michal Cihlář nebo Pavel Piekar. \n\nPro vícebarevný tisk je možné použít také jedinou matrici, která se tzv. redukční technikou postupně odrývá a tiskne každou barvu zvlášť. Takto je možno vytvořit soutisk až několika desítek barev. Mistrovská díla tímto způsobem vytváří např. Ivo Křen. Stejnou metodu používá pro své monochromatické tisky s bohatou škálou odstínů šedé např. Jan Holoubek.\n\n"}
{"id": "370484", "url": "https://cs.wikipedia.org/wiki?curid=370484", "title": "Josef Šmajs", "text": "Josef Šmajs\n\nJosef Šmajs, (* 23. listopadu 1938, Skvrňov) je český filozof a spisovatel.\n\nV roce 1969 vystudoval strojní inženýství na vojenské akademii v Brně a v roce 1972 filozofii na Filozofické fakultě Masarykovy univerzity v Brně, kde získal titul PhDr. a v roce1978 titul CSc. V roce 1986 získal hodnost docenta filozofie (jmenován), v roce 1997 byl jmenován profesorem filozofie na Masarykově univerzitě v Brně. Od roku 1979 do roku 2009 působil na Katedře filosofie FF MU v Brně.\n\nV letech 1996-2000 vedl Katedru filosofie Filozofické fakulty Masarykovy univerzity. Od roku1988 souvisle pracuje v redakční radě \"Filosofického časopisu\", 10 let byl členem redakční rady časopisu \"Problemy ekologii\" (Myslowice, Polsko). Je členem Obce spisovatelů, od roku 2008 do roku 2011 byl členem jejího vedení (rady). Na Katedře filosofie FF MU přednášel ontologii, gnoseologii, filosofii techniky, vztah přírody a kultury. Nyní přednáší filosofii a filosofii techniky na Ekonomicko-správní fakulty MU a na Fakultě sociálních studií MU. Je naším předním odborníkem v oboru ekologické filosofie, kterou od konce 80. let 20. století rozvíjí jako součást své evoluční ontologie. Novější podobu evoluční ontologie rozšířenou o evoluční gnoseologii a filosofii techniky obsahuje kniha \"Filozofie - obrat k Zemi\" (2008).\n\nV roce 2008 se zúčastnil Světového filosofického kongresu v korejském Soulu a v roce 2013 Světového filosofického kongresu v Athénách. Je autorem mnoha knih s ontologickou a ekologickou tematikou, které jsou překládány do jiných jazyků. Pro světovou americkou encyklopedii \"Encyclopedia of Anthropology\" (2006) zpracoval hesla \"Culture, Nature, Technology, Environmental Philosophy.\"\n\nSpolu s Ivanem Klímou a Václavem Cílkem vydal roku 2010 apelativní text k povaze nynější civilizační a ekologické krize s názvem \"Tři hlasy\". V roce 2014-2015 s přispěním V. Vomáčky a A. Rosy připravil pětijazyčnou publikaci (anglicky, německy, rusky, česky, slovensky) \"Ústava Země: filosofický koncept\".\n\nPublikoval kolem 300 vědeckých statí a studií, výsledky své práce často popularizuje v tisku, v rozhlase a televizi.\n\nV roce 1995 vydal knihu \"Ohrožená kultura\", za kterou obdržel Cenu ministra životního prostředí České republiky. Její ruský překlad (s předmluvou Erazima Koháka) vychází v roce 2011 v Novosibirsku.\n\nV roce 2012 obdržel v Rusku za knihu \"Kultura pod ugrozoj\" (překlad \"Ohrožené kultury\") Cenu za nejlepší vědeckou knihu roku.\n\n\n"}
{"id": "370485", "url": "https://cs.wikipedia.org/wiki?curid=370485", "title": "Mědiryt", "text": "Mědiryt\n\nMědiryt (\"chalkografie\"), ang. \"line engraving\", je nejstarší a zároveň nejobtížnější grafickou technikou tisku z hloubky. Byl vynalezen v Evropě v závěru gotiky a svého vrcholu dosáhl v období renesance. \n\nNejstarší mědiryty pocházejí z poloviny 15. století a jsou většinou dílem umělců vyškolených ve zdobení kovu. Mědirytu zřejmě předcházela zkušenost zlatníků, kteří užívali techniku niello pro zvýraznění rytých linií ve zlatě, stříbře nebo jiných kovech a postup práce při rytí kontrolovali zkušebními otisky černou barvou. Podle Vasariho byl jedním z prvních mědirytců florentský zlatník Tommaso Finiguerra (r. 1452). O zavedení mědirytu v Itálii se zasloužil zejména Andrea Mantegna. \n\nMědiryt se rozšířil z Německa. Prvním doloženým mědirytcem byl anonym označovaný jako Mistr hracích karet (\"Meister der Spielkarten\"), aktivní v jihozápadním Německu v letech 1425-1450, vyškolený spíše v malířství a kresbě než ve zlatnickém řemesle. Celkem je známo 106 jeho rytin, z nichž soubor karet pochází z doby před rokem 1440. Nejstarším datovaným mědirytem je \"Bičování Krista\" z roku 1446. Anonymní autor označovaný někdy jako \"Mistr 1446\" mohl být žákem Mistra hracích karet.\n\nVe stejné době byl v jihozápadním Německu nebo Švýcarsku aktivní další mědirytec, původně zlatník, který svá díla označoval monogramem a je znám jako Mistr nebo Monogramista E.S.. V letech 1450-1468 vytvořil kolem 300 mědirytů, které byly užívány gotickými malíři jako kompoziční vzory. V jeho dílně se vyškolil Israhel van Meckenem mladší. V českých zemích pochází nejstarší mědiryt z roku 1481 (Václav z Olomouce).\n\nPrvním významným umělcem, který tvořil technikou mědirytu, byl Martin Schongauer (1448-1491), syn zlatníka Caspara Schogauera pocházejícího z Augsburgu. Ve své dílně v Colmaru založil významnou ryteckou školu. K jeho následovníkům patřil Albrecht Dürer, který na počátku renesance techniku mědirytu dovedl k dokonalosti, a tzv. \"Malí mistři\" činní v Norimberku před polovinou 16. století. V Nizozemí byl počátkem 16. století nejvýznamnějším rytcem Lucas van Leyden, který však neměl žádné pokračovatele.\n\nS rozšířením knihtisku nastal velký rozvoj mědirytu jako reprodukční techniky. V Německu vznikla řada dílen, které se specializovaly na mědirytinu, ale zároveň došlo k úpadku umělecké úrovně. Na přelomu 16. a 17. století se technika mědirytu rozšířila do dalších zemí. Významné rytecké školy vznikly v Nizozemí kolem Rubensovy malířské dílny (Pieter Soutman, Lucas Vosterman, Paul Pontius) nebo u dvora Rudolfa II. (Aegidius Sadeler, Jan Harmensz. Muller). Ve Francii byla rytecká škola u královského dvora Ludvíka XIII a XIV., proslavená propracovanými portréty (Jean Morin, Gérard Edelinck, Robert Nanteuil, Antoine Masson). Významnou inovaci techniky mědirytu přinesl svou metodou rytí s proměnnou šířkou souvislé linie Hendrick Goltzius a k dokonalosti ji dovedl Claude Mellan ve svém grafickém listu Tvář Kristova na roušce Veroničině. Kristova tvář je vytvořena jedinou souvislou linií která začíná na špičce nosu a odtud pokračuje ve spirále. \n\nV období renesance a baroka byl mědiryt užíván především jako reprodukční technika a sloužil ke kopírování děl starých mistrů. Jedním z nejlepších italských mědirytců byl Marcantonio Raimondi, který zprvu kopíroval díla Albrechta Dürera a Lucase van Leyden, později zejména kresebné předlohy Raffaela. Dalším významným reprodukčním mědirytcem byl Agostino Carracci, který kopíroval díla Veronese nebo Tintoretta. V Německu působil významný nakladatel a zakladatel rytecké školy Matthäus Merian , u kterého v letech 1631-1632 pracoval Václav Hollar. Hollar a po něm další angličtí grafici pracovali smíšenou technikou mědirytu a leptu. V 18. století provozoval William Hogarth velkou ryteckou dílnu, která kopírovala jeho vlastní malby. V Anglii a v Německu vznikla na přelomu 18. a 19. století technika \"obrysové rytiny\", která měla být pokusem o záchranu uměleckého mědirytu (John Flaxman, Bonaventura Genelli). \n\nJako volná grafická technika se udržel mědiryt až do 20. století ve Francii, díky podpoře sběratelů a znalců umění. Jinde byl mědiryt vytlačen zprvu čárovým leptem a od 30. let 19. století litografií a xylografií. V Československu tvořili technikou mědirytu mj. Cyril Bouda, Karel Svolinský, Bohdan Lacina.\n\nPro mědiryt se užívají poměrně tenké desky (1-2 mm), které je třeba předem dokonale vyleštit, včetně faset podél okraje. Vhodnější jsou menší formáty desek, které rytec levou rukou pootáčí na koženém polštářku naplněném pískem a rydlo v pravé ruce udržuje ve stejném sklonu, téměř vodorovně. Práce vyžaduje soustředěnost, zručnost v zacházení s rydlem a dobrý zrak. Opravy jsou velmi obtížné, protože vyryté linie nelze ničím zaplnit, ani vyříznout a nahradit novým materiálem. Chybné linie se musí škrábáním a jemným broušením odstranit, až je nahradí opět hladká plocha. \n\nHlavními nástroji jsou ocelová rydla zasazená do dřevěného držátka, z jedné strany seříznutého, dále jehla, hladítko a trojhranná škrabka. Rydla jsou dlouhá kolem 12 cm a na konci čepele mají šikmo zbroušený štítek, který brání hlubšímu proniknutí rycí špičky do kovu. Používají se nástroje různého tvaru a průřezu: jejich profil může být oválný, kapkovitý, trojúhelníkový, kosočtvercový nebo čtvercový. Některá rydla jsou prohnutá (šavlovitá), nebo mohou mít více hrotů k rytí paralelních linií (stužková). Stopy rydel jsou nejprve velmi jemné a až podle potřeby se prohlubují nebo rozšiřují, obvykle stejným rydlem nebo větším rydlem o stejném profilu. \nČáry mědirytu začínají ostrou špičkou a končí kratší špičkou nebo tupě. Tenký stočený drátek vyrytého materiálu odpadá a mírně zvednutý okraj kovu po stranách čáry (grátek) se obvykle odstraňuje škrabkou a sbroušením. Někdy se grátek ponechává a změkčuje čáru při několika prvních otiscích. Během práce se plochy dobrušují špalíčkem dřevěného uhlu namočeným v oleji. Drobná drť uhlu zároveň začerňuje vyryté linie.\n\nKresbu je možno na desku přenést, zejména pokud obsahuje písmo, které se ryje stranově obráceně. Desku je třeba natřít slabou vrstvou damarového laku, ještě před zaschnutím na ni přiložit kresbu na průsvitném papíru pokreslenou stranou dolů a přejíždět kostkou tak dlouho, až se kresba přilepí. Podle Baleky je možné desku před rytím potáhnout tenkou vrstvou vosku, která se zabílí křídou a pak začerní sazemi. Pak se do ní ryje zrcadlově obrácená kresba.\n\nK základním znakům mědirytu patří lineární systém zobrazení, ostrá čára, kresebná až geometrická přesnost, jasnost, vzdušnost a bohatost. Technika umožňuje podat objem, obrys, světlo, stín, plochu a prostor. U starých rytin lze pozorovat velmi živé obrysové a kresebné jemné čáry, které vybíhají ve světlech do ztracena řadou bodů, ve stínech se naopak prohlubují, rozšiřují a jsou překryty zkříženými šrafurami. Až manýrovitě jsou podány např. vlasy krouživými pohyby rydla.\n\n\n"}
{"id": "370487", "url": "https://cs.wikipedia.org/wiki?curid=370487", "title": "Vítězslav Ďuriš", "text": "Vítězslav Ďuriš\n\nVítězslav Ďuriš (* 5. leden 1954 Karviná) je československý hokejista.\n\nSvoji kariéru začal v hokejovém klubu 1. ligy Škoda Plzeň po boku hráčů jako byli tehdejší reprezentanti Milan Kajkl, Bohuslav Ebermann, Vladimír Bednář, Jiří Neubauer, do extraligového hokeje přišel z oddílu tehdejší 1.národní hokejové ligy Baník Karviná. Další roky v 1. lize hrál v době základní vojenské služby za Duklu Jihlava. Je bývalý ligový, reprezentační obránce ledního hokeje. ČSSR reprezentoval na MS 1979 a OH 1980.\n\nNastoupil v 89 zápasech v Národní hokejové lize za Toronto Maple Leafs v průběhu sezon 1980–81 a 1982–83 (v sezoně 1981–82 hrál v nižší zámořské soutěži CHL za tým Cincinnati Stingers). Poté se vrátil do Evropy a dohrával v klubech německé hokejové ligy Iserlohn, Landshut a Freiburg, kariéru ukončil v roce 1991.\n"}
{"id": "370493", "url": "https://cs.wikipedia.org/wiki?curid=370493", "title": "Čárový lept", "text": "Čárový lept\n\nČárový lept je hlubotisková technika využívající kresbu do vrstvy pevného krytu na kovové matrici a její následné vyleptání. Mimo čárového leptu byla zavedena řada dalších technik, které obměňují původní postup.\n\nLeptání do kovu je známo od středověku, kdy si tak ulehčovali práci řemeslníci, kteří zdobili zbraně, brnění nebo nádobí a své obtahy uchovávali ve vzornících. Jedním z nich byl Daniel Hopfer (kolem 1470–1536) z Augsburgu, který jako první užil lept do do železné matrice kolem roku 1493. Veškeré rané lepty byly provedeny v železné desce, protože leptání v mědi nebylo známo. První datované lepty jsou Dürerův sv. Jeroným (1512) a dílo Urs Grafa z roku 1513. Lept do měděné desky, který zavedli patrně Italové, začal brzy konkurovat mědirytu. \n\nS leptem do železné desky experimentoval Albrecht Dürer a po něm např Sebald Beham, ale oba nebyli s výsledkem spokojeni a vrátili se k mědirytu. Také jiní umělci, jako Lucas van Leyden nebo Pieter Breughel podnikli s leptem jen několik pokusů. Lept sloužil jako pomocná technika k zachycení obrysů kresby při mědirytu, ale větší uplatnění našel až od druhé poloviny 16. století při tisku drobných komerčních ozdob. Bylo obvyklé, že umělci obě techniky kombinovali. Větší soubor portrétů technikou leptu zhotovil až Anthonis van Dyck (1599-1641). \n\nMistrovská grafická díla vytvořil leptem v mědi Rembrandt van Rijn a nikdo z dalších výtvarníků ho již nepřekonal. Rembrandt se technice leptu naučil během učednických let v Leydenu a teprve po něm se lept stal rozšířenou grafickou technikou. Významné inovace zavedl Francouz Jacques Callot. Měkký voskový kryt nahradil tvrdším lakem, užívaným výrobci louten, který lépe bránil náhodnému proleptání a tvorbě skvrn. Zavedl také opakované leptání desky s vykrýváním a vynalezl šikmo sbroušenou jehlu, tzv. ešop (échoppe), která umožňovala měnit šířku linií jako v mědirytu. Jeho následovník Abraham Bosse vydal roku 1645 první příručku techniky leptu, která byla přeložena do hlavních evropských jazyků.\n\nK nejvýznamnějším umělcům, kteří techniku leptu užívali, patří Nizozemci: Adriaen van Ostade, Jan Both, Rainier Nooms Zeeman, Adriaen van de Velde, Carel Dujardin, Jan Lievens, Ferdinand Bol, Nicolaes Berchem, Allaert van Everdingen, Paulus Potter, Cornelis Bega, Anthonis Waterloo, Jacob Ruisdael, Italové: Frederigo Barocci, Guido Reni, Jusepe de Ribera, Salvatore Rosa, Stefano della Bella, Giovanni Battista Tiepolo a jeho syn Domenico, Giovanni Benedetto Castiglione, Canaletto, Bernardo Belotto a Giovanni Battista Piranesi, Francouzi: Jacques Callot, Claude Lorrain, Jean Honoré Fragonard, Gabriel St. Aubin, Eugène Delacroix, krajináři barbizonské školy (Jean-Francois Millet, Jean-Baptiste-Camille Corot, Théodore Rousseau, Charles-François Daubigny), Němec Adam Elsheimer, v Anglii Václav Hollar a později Seymour Haden a James McNeil Whistler, v Belgii Félicien Rops a James Ensor, ve Švédsku Anders Zorn.\n\nZ českých umělců se leptu věnovali Julius Mařák, Max Švabinský, Tavík František Šimon, Vojtěch Preissig, Helena Emingerová, Zdenka Braunerová, v moderní poválečné grafice vytvořil významné lepty Jiří Sozanský, Karel Nepraš, Karel Pauzer, Jiří Anderle a další. \nTechnika leptu umožňuje kresbu jehlou do vrstvy ochranného krytu, který neklade odpor. Protože nevyžaduje školení v rytectví, jako technicky náročný mědiryt, je pro malíře mnohem jednodušší. Kromě mědi lze použít i mosaz, která je tvrdší a snese větší počet tisků, nebo zinek, který je naopak měkčí a před tiskem je vhodné ho galvanicky poocelit. Deska o síle 1,5-2 mm, která musí být dokonale rovná, se přebrousí na ploše i hranách a odmastí plavenou křídou v lihu nebo v roztoku louhu. Pro přilnutí krytu není žádoucí příliš vyleštěná deska, proto je lépe povrch předem zmatnit třením křídou nebo krátkým ponořením do 3% roztoku kyseliny dusičné (měď). \n\nOchranný kryt se nanáší za tepla koženým válečkem nebo tamponem. Kryt musí být odolný vůči leptadlu, přilnavý, neprýskavý a dostatečně tuhý, aby netál teplem ruky. Receptury různých autorů se mírně liší, ale většinou jde o směs syrského asfaltu a mastixu nebo kalafuny, změkčenou včelím voskem. Vzájemný poměr složek určuje měkkost nebo tvrdost krytu, ale pro čárový lept je přibližný poměr 2:1:2 nebo 1:1:2. Pro nanášení krytu štětcem za studena lze rozpustit směs složek v terpentýnu nebo olejovo-syntetickém ředidle. Stejná směs se užívá k vykrývání vyleptaných ploch a ke korekturám při opakovaném leptání desky. Kryt je průsvitný a proto se před kreslením většinou začadí nad svíčkami. Zadní stranu desky je třeba před leptáním rovněž chránit krytem nebo přelepením plastickou fólií.\n\nKresbu lze na kryt přenést pomocí světlého kopírovacího papíru, který se užívá v krejčovských dílnách, světlým pastelem nebo popisovačem. Pro kreslení v krytu se užívají různě silné jehly s obroušenou špičkou, aby se nezarývaly do kovu, nebo jehla se šikmo sbroušeným hrotem (\"ešop\"), která pootáčením umožňuje plynule měnit sílu linie. Nejtmavší místa se tvoří hustým šrafováním. Vyryté linie se oprašují vlasovým štětcem a korektury nebo větší plošky světel ve šrafovaných partiích se provádějí tekutým krytem. Obvykle se provede celá kresba najednou a síla a hloubka linií se koriguje až během přerušovaného leptání postupným vykrýváním. Pro větší diferenciaci síly linií při jednorázovém leptání lze místa, kde mají být linie silnější, částečně prorýt ostrou jehlou do povrchu kovu. Mezi dokončením kresby a leptáním by neměla být dlouhá časová prodleva, aby odhalený povrch kovu neoxidoval.\n\nLept v měděné nebo mosazné desce se provádí roztokem chloridu železitého v destilované vodě (o hustotě 32-34° Bé) při teplotě kolem 24 °C. Vznikající vrstva chloridu měďnatého se průběžně stírá a vyčerpaný roztok leptadla se vyměňuje. Zinkové i měděné desky lze leptat zředěnou kyselinou dusičnou (zinek 1:5-1:7, měď 1:2-3), do které se přidává kamenec jako antioxidant. Leptání v kyselině probíhá rychleji a při delším působení se linie prohlubují i rozšiřují do stran a zvlňují po okrajích. K lokálnímu prohloubení kresby je možno na taková místa nanést silnější kyselinu s přídavkem arabské gumy pomocí štětce. Vytvořené bublinky plynu je třeba neustále stírat, aby bylo leptání plynulé.\nPo dokončení leptání se deska důkladně omyje vodou, usuší a poté zbaví krytu benzinem. Drobné korektury kresby je možno udělat jehlou nebo rydlem, přeleptaná místa se zeslabí škrabkou a hladítkem. Je-li síla vyleptaných linií příliš slabá, pak se do vyleptané kresby zatře barva, zapráší asfaltovým prachem a celá deska se znovu pokryje tenkým nátěrem pevného krytu slabě obarveného tiskařsku barvou tak, aby kryt nepronikl do liní. Pak lze leptání opakovat.\n\nPři tisku je možno do jisté míry provádět korekci tzv. \"retrusáží\", kdy se tisková barva po naválení desky vytáhne do okolí rýh flanelem nebo mulem s jemnými chloupky, případně jemným přítlakem dlaně. Výsledkem je změkčení linií a prohloubení tonality. Pro tisk s \"retrusáží\" se užívá tzv. dlouhá (plastická) barva, zatímco pro ostřejší linie se užívá barva máslovité konzistence (krátká).\n\nLinie leptu jsou na rozdíl od ostrých čar mědirytu mírně zrnité, na obou koncích tupé a obvykle mají různou hloubku. Ostrost čáry není po celé délce stejná, její okraje jsou rozechvělé, protože leptadlo působí do hloubky i do stran.\n\n"}
{"id": "370496", "url": "https://cs.wikipedia.org/wiki?curid=370496", "title": "Latgalština", "text": "Latgalština\n\nTermín latgalština (latgalsky \"latgalīšu volūda\") může mít dva významy:\n\n\nA/a Ā/ā B/b C/c Č/č D/d E/e (Ē/ē) (F/f) G/g (Ģ/ģ) (H/h) I/i Y/y Ī/ī J/j K/k (Ķ/ķ) L/l Ļ/ļ M/m N/n Ņ/ņ O/o Ō/ō P/p R/r S/s Š/š T/t U/u Ū/ū V/v Z/z Ž/ž\n\nTik skrytuļam ruodīs: iz vītys jis grīžās\nA brauciejam breinums, kai tuoli ceļš aizvess\nTai vuorpsteite cīši pret sprāduoju paušās\nJei naatteik – vacei gi dzejis gols zvaigznes\n\nPruots naguorbej ramu, juos lepneibu grūžoj\nVys jamās pa sovam ļauds pasauli puormeit\nBet nak jau sevkuram vīns kuorsynoj myužu\nI ramaņu jumtus līk īguodu kuormim\n\nNa vysim tai sadar kai kuošam ar speini\nSirds narymst i nabeidz par sātmalim tiemiet\nA pruots rauga skaitejs pa rokstaudža zeimem\nKai riedeits, kod saulei vieļ vaiņuku jieme\n\nSpisovná latgalština se vyvíjela od 18. století na základě lidové mluvy obyvatel východního Lotyšska. První dochovaná kniha v latgalštině je \"Evangelia toto anno\" (\"Evangelia na celý rok\") z roku 1753. První pravopisné systémy vycházely z polštiny a pro zápis používaly humanistickou antikvu. Tím se odlišovaly od spisovné lotyštiny používané ve zbytku země, která používala novogotické písmo. Mnoho latgalských knih z konce 18. a začátku 19. století pocházelo od jezuitských kněží, kteří přicházeli z různých evropských zemí do Latgalska, které tehdy představovalo severovýchodní hranici římskokatolického náboženství; jejich díly byla zejména náboženská literatura, kalendáře a poesie.\nVydávání knih v latgalštině bylo spolu s litevštinou zakázáno v letech 1865–1904. Zákaz používání latinky v této části tehdejšího Ruského impéria následoval okamžitě po Lednovém povstání, kdy se polští a litevští povstalci vzbouřili proti carské vládě. Během tohoto zákazu bylo k dispozici jen omezené množství katolických náboženských textů a některé rukopisy, např. kalendáře Andryvse Jūrdžyse, rolníka vzdělaného vlastním úsilím.\n\nPo zrušení zákazu v roce 1904 následovala rychlá obnova latgalské literární tradice, objevily se první noviny, učebnice a mluvnice. Roku 1918 bylo Latgalsko začleněno do nově vzniknuvšího lotyšského státu. Mezi lety 1920 a 1934 se tedy v Lotyšsku nezávisle vyvíjely dvě literární tradice. Značným úspěchem tohoto období byl původní překlad Nového zákona do latgalštiny knězem a učencem Aloizijsem Broksem, vydaný ve vesnici Aglona roku 1933. Po převratu uspořádaném Kārlisem Ulmanisem roku 1934 byla latgalština odstraněna ze školních osnov i z úřední sféry ve snaze standardizovat používání lotyšského jazyka. Latgalština přežila během sovětského období (1940–1991) v mluvené podobě, zatímco latgalská literatura v tištěné podobě se v letech 1959–1989 prakticky nevydávala. Několik latgalských intelektuálů pokračovalo v emigraci v publikaci knih a studií zabývajících se latgalštinou, především Mikeļs Bukšs.\n\nPo obnovení nezávislosti Lotyšska následoval znatelný nárůst zájmu o latgalský jazyk a kulturní dědictví. Na některých univerzitách je zavedena nepovinná výuka tohoto předmětu; v Rēzekne existuje dokonce nakladatelství \"Latgales kultūras centra izdevniecība\" (Vydavatelství Latgalského kulturního centra) v čele s Jānisem Elksnisem, které tiskne staré i nové knihy v latgalštině.\n\nLatgalština je členem východobaltské větve baltské jazykové skupiny indoevropské jazykové rodiny. Do této větve náleží v dnešní době také lotyština, žemaitština a litevština. Latgalština je flektivní jazyk, počet jmenných a slovesných tvarů srovnatelný s češtinou je typický pro mnoho dalších pobaltských a slovanských jazyků.\n\nLatgalštinu dnes používá okolo 150 000 lidí převážně na území Lotyšska; existují také menší latgalsky mluvící komunity v Rusku na Sibiři.\n\nV letech 1920–1934 latgalštinu používala jak vláda, tak i vzdělávací instituce na latgalském území. V dnešní době není latgalština nikde v Lotyšsku uznávána jako úřední jazyk. Formálně je chráněna Lotyšským jazykovým zákonem garantujícím, že \"\"Lotyšský stát zajišťuje uchování, ochranu a rozvoj spisovného latgalského jazyka jakožto historické varianty jazyka lotyšského\"\" (§3.4). Existuje i státem podporovaná komise pro pravopis latgalského jazyka. Otázka, zda je latgalština samostatným jazykem, nebo jen nářečím lotyštiny, byla předmětem vášnivých debat v průběhu celého 20. století. Zastánci latgalského jazyka, např. lingvisti Antons Breidaks a Lidija Leikuma upozorňují na některé charakteristiky latgalštiny nasvědčující statusu samostatného jazyka; je nicméně skutečností, že v lotyštině se při zmínkách o latgalštině používá výrazu \"izloksne\" (nářečí) namísto \"valoda\" (jazyk).\n\nMluvčí latgalštiny lze rozdělit do tří základních skupin – severní, střední a jižní. Tyto tři skupiny jsou vzájemně plně srozumitelné a liší se jen malými změnami v samohláskách;, dvojhláskách a některých pádových koncovkách. Fonetický základ moderní spisovné latgalštiny tvoří regionální akcent středního Latgalska používaný například ve městech a obcích Juosmuiža, Vuorkova, Vydsmuiža, Viļāni, Sakstygols, Ūzulaine, Makašāni, Drycāni, Gaigalova, Bierži, Tiļža a Nautrāni. Literatura 18. století byla naopak ovlivněna spíše jižním akcentem latgalštiny.\n"}
{"id": "370504", "url": "https://cs.wikipedia.org/wiki?curid=370504", "title": "Cink", "text": "Cink\n\nCink je historický dechový nástroj. Tělo nástroje s kónickým vnitřním otvorem má zakřivený nebo přímý tvar, je opatřeno tónovými dírkami uspořádanými jako např. u flétny, zvuk se však tvoří v malém nátrubku. Nástroj je tedy jakoby křížencem žesťového a dřevěného dechového nástroje. Vzhledem k nátrubku jakožto zdroji zvuku je však cink obvykle řazen mezi žesťové nástroje.\n\nV jiných jazycích nacházíme cink pod názvy „cornett“ (anglicky, pozor na záměnu s modernějším nástrojem anglicky zvaným cornet, česky kornet), „zink“ (německy), „cornet à boquin“ (francouzsky), „corneta“ (španělsky) a „cornetto“ (italsky).\nTento nástroj byl využíván od středověku až do 18. století, největšího rozkvětu dosáhl v období mezi léty 1500 a 1650.\n\nVe zvuku nástroje se snoubí krása žesťových i dřevěných dechových nástrojů - průzračný, avšak měkký a zpěvný tón velice blízký barvě lidského hlasu, pojící se dobře varhanami i s ostatními dechovými a strunnými nástroji - \"„ jako paprsek slunečního svitu pronikající soumrakem a temnotou“\", napsal v roce 1636 Marin Mersenne ve svém díle Harmonie Universelle. Dynamický rozsah nástroje je značný - může hrát forte jako trubka, vzápětí piano jako zobcová flétna.\n\nHra na tento nástroj je extrémně obtížná - miniaturní nátrubek s úzkou hranou rychle unavuje rty, vybudovaní nátisku vyžaduje mnohaleté pravidelné každodenní cvičení, intonace je labilní. Dle dobových vyobrazení lze usoudit, že nátrubek hráči často nasazovali mimo střed rtů tak, aby byly exponovány užší rty poblíž koutků úst. Tónový rozsah nástroje je u křivého cinku g-a´´, virtuózní cinkenisté jsou schopni u určitých modelů zahrát až d´´´.\n\nNejrozšířenější, tedy křivý cink, je vyroben ze dvou částí. Nejprve je v každé části vydlabána a vyhlazena polovina hlavního otvoru, poté jsou obě části slepeny. Následuje impregnace nástroje, vrtání a podřezání hmatových otvorů, další impregnace a vyladění nástroje. Nástroje byly poté kvůli zpevnění a utěsnění potaženy koží nebo pergamenem. Některé dochované exempláře byly před potažením na několika místech ovázány. Materiálem byl tis, ořech, švestka, hrušeň, třešeň, zimostráz či javor, někdy i slonovina.\n\nPodobně byl vyráběn i tenorový cink a menší verze nástroje zvaná cornettino. Další typy, přímý cink, tedy rovný typ s nátrubkem, a tichý cink, který má místo nátrubku pouze prohlubeň v těle nástroje, byly vyráběny na soustruhu pomocí stupňovitých vrtáků a výstružníků.\n\nNátrubky byly vyráběny soustružením z rohoviny, slonoviny nebo tvrdého dřeva, měly poměrně ostrou hranu, úzkou stopku a subtilní vývrt ve stopce.\n\nCink byl velice oblíben a hojně využíván v obdobích renesance a baroka, a to především kvůli zvukové kvalitě, barvě tónu i značné pohyblivosti v pasážích a ornamentaci. Objevuje se tedy ve světské i duchovní hudbě jako nástroj virtuózní i jako podpora hlasových skupin na chrámových kůrech. Výsadní postavení si vydobyl v elitních souborech s trombony. Claudio Monteverdi, Giovanni Gabrielli, Giovanni Batista Riccio, Girolamo Frescobaldi, Heinrich Schütz a mnoho dalších autorů, později i Johann Sebastian Bach a Georg Philipp Telemann použili tento nástroj ve svých dílech. Naposledy pak z významnějších skladatelů Christoph Willibald Gluck ve své opeře Orfeus a Euridika (1762).\n\nVe druhé polovině 20. století došlo k oživení zájmu o tento nástroj. Dnes je cink opět nezbytnou součástí mnoha souborů, hledajících autentický zvuk staré hudby.\n\n\n"}
{"id": "370505", "url": "https://cs.wikipedia.org/wiki?curid=370505", "title": "Manuel Uribe", "text": "Manuel Uribe\n\nManuel Uribe (11. června 1965 − 26. května 2014) byl muž, žijící v Monterrey, Nuevo León v Mexiku, a jeden z nejtěžších lidí v medicínské historii. Uribe byl od roku 2001 upoután na lůžko. Díky své extrémní váze (597kg) se dostal také do Guinnessovy knihy rekordů. Poslední informace z února 2012 uvádí současnou váhu 200 kg.\n\nZemřel v dusledku zastavení srdce dne 26. května 2014.\n"}
{"id": "370508", "url": "https://cs.wikipedia.org/wiki?curid=370508", "title": "Rahm Emanuel", "text": "Rahm Emanuel\n\nRahm Israel Emanuel, hebrejsky: רם עמנואל; narozen 29. listopadu 1959, Chicago, Illinois, USA) je americký demokratický politik, od 16. května 2011 je starostou Chicaga. Od 20. ledna 2009 do 1. října 2010 byl ředitelem kanceláře Bílého domu. V letech 2003 až 2009 byl kongresmanem americké Sněmovny reprezentantů za stát Illinois.\n\nEmanuel se narodil v Chicagu, Illinois v roce 1959. Jeho otec Benjamin M. Emanuel, narozený v Jeruzalémě, je pediatr, který byl v období britského mandátu členem militantní sionistické organizace Irgun. Jeho matka Marta Smulevitz byla radioložka, která je dnes dobrovolnicí v organizaci na ochranu lidských práv. Má dva bratry: Ezechiela, který je uznávaný onkolog a bioetik, a Ariho, televizního agenta v Hollywoodu. Má rovněž mladší sestru Šošanu.\n\nV dětství navštěvoval konzervativní židovskou školu. Mezi jeho absolvovaná vysokoškolská studia patří Sarah Lawrence College (1981) a Northwestern University, kde získal v roce 1985 magisterský titul v oboru projev a komunikace.\n\nV letech 1990 až 1991 vykonal během Války v Zálivu vojenskou službu v Izraelských obranných silách. Počátkem 90. let se podílel na prezidentské kampani Billa Clintona. Po zvolení prezidentem byl v letech 1993 - 1998 jeho politickým poradcem.\n\nV roce 2003 byl zvolen kongresmanem americké Sněmovny reprezentantů za stát Illinois. Poté, co 6. listopadu 2008 přijal nabídku nově zvoleného amerického prezidenta Baracka Obamy na post ředitele kanceláře Bílého domu, na své členství ve Sněmovně reprezentantů rezignoval.\n\nŽije v Chicagu se svou manželkou a třemi dětmi.\n\n"}
{"id": "370511", "url": "https://cs.wikipedia.org/wiki?curid=370511", "title": "Zákonodárná moc", "text": "Zákonodárná moc\n\nZákonodárná moc ( ) je oprávnění vydávat zákony. V moderní teorii státu je vedle moci výkonné a soudní jednou z nezávislých větví státní moci, svěřená zákonodárnému sboru (parlamentu).\n\nZákonodárce je orgánem, který vykonává zákonodárnou moc. V České republice je to Parlament, skládající se ze dvou komor - Poslanecké sněmovny a Senátu. V jiném možném významu jde o člověka, který je součástí tohoto subjektu, tedy například poslance nebo senátora.\n\nZ hlediska možných oblastí právní úpravy není zákonodárce ničím omezen, může tedy normovat kteroukoli oblast společenských vztahů, aniž by k tomu potřeboval zvláštní zmocnění. Ale samotné oprávnění upravovat prostřednictvím zákonů různé oblasti společenských vztahů zvláštní zmocnění potřebuje, to je obsaženo v ústavě. Díky tomu pak může dojít k tomu, že zákon nebo některé jeho ustanovení odporuje ústavnímu řádu a v takovém případě tento zákon nebo jeho část může zrušit Ústavní soud.\n\nPředmět činnosti zákonodárce může být navíc v souvislosti s využitím historické metody interpretace práva podroben kritické analýze. Tehdy se z důvodu přesnější aplikace práva zkoumá, jaký byl úmysl zákonodárce při přijímání daného zákona, a vychází se zejména z důvodové zprávy ke schválenému zákonu, případně též ze záznamu průběhu rozpravy v parlamentu.\n\nPodle principu dělby moci (Montesquieu) má být zákonodárná moc oddělena od moci výkonné a soudní, aby se zmenšilo nebezpečí zneužití politické moci. V moderních státech je tato moc obvykle svěřena volenému parlamentu, v parlamentních systémech ve spolupráci s vládou, v prezidentských systémech s prezidentem. Ústavnost právního řádu v mnoha zemích navíc kontrolují ústavní soudy.\n\nNávrhy nových zákonů i změn v platných zákonech připravuje v parlamentních systémech vláda a její odborný orgán, v České republice Legislativní rada vlády, mohou je však podávat také poslanci jako poslaneckou iniciativu. V tomto případě se poslanecký návrh předkládá vládě a s jejím vyjádřením poslanecké sněmovně parlamentu. Součástí projednávání ve vládě je i připomínkové řízení, vyžádání stanovisek ministerstev a dalších státních orgánů a jejich vypořádání. Kromě poslanců může takový návrh podat i Senát nebo zastupitelstvo kraje.\n\nNávrh zákona musí splňovat řadu podmínek, například odhad dopadů na státní rozpočet, na životní prostředí (EIA), případně na občany z hlediska byrokratické zátěže. Sněmovna nejprve v prvním čtení rozhodne o tom, zda bude návrh odmítnut anebo dále projednáván. V tomto případě jej zároveň přidělí jednomu nebo několika parlamentním výborům podle jejich odbornosti. Po projednání ve výborech, které určí zpravodaje, návrh případně pozmění a vypracují doporučení pro plénum sněmovny, může být projednávání návrhu (předlohy) zákona zařazeno na program jednání sněmovny.\n\nVe druhém čtení sněmovna hlasuje o pozměňovacích návrzích poslanců a nakonec o výsledné předloze. Během projednávání ve výborech i během druhého čtení se mohou uplatnit návrhy a námitky různých zájmových a odborných skupin, pokud je někdo z poslanců přijme za své a přednese. Významnější návrhy zákonů bývají v této fázi také předmětem politických jednání mezi různými stranami, při nichž se vláda snaží vyjednat potřebou podporu, často za cenu jistých ústupků a kompromisů.\n\nPokud je návrh schválen, má Senát lhůtu, do kdy si může vyžádat, že bude zákon také projednávat. Pokud to učiní (což je v České republice spíše pravidlem), svěří Senát předlohu k projednání příslušným výborům a s jejich stanoviskem zařadí na jednání pléna. V Česku Senát nemůže předlohu měnit, může ji však s návrhy změn odmítnout a vrátit Sněmovně. Sněmovna může odmítnutí Senátem přehlasovat, pro zákon však musí v tomto případě hlasovat nadpoloviční většina všech poslanců. Předloha schválená Sněmovnou případně i Senátem potřebuje ještě podpis (schválení) prezidenta republiky. Pokud ji prezident odmítne, může Sněmovna jeho veto přehlasovat opět nadpoloviční většinou všech poslanců.\n\nSchválený zákon s podpisem je pak zveřejněn ve Sbírce zákonů a nařízení, čímž vstupuje v platnost. Datum jeho účinnosti, tj. skutečného uplatňování, bývá v zákoně výslovně stanoveno, ve výjimečných případech nabývá účinnosti dnem vyhlášení.\n\nPokud vznikne pochybnost, zda zákon není v rozporu s ústavou, mohou poslanci, senátoři nebo prezident republiky podat návrh na jeho zrušení k Ústavnímu soudu. Ústavní soud může návrh buďto zamítnout, nebo zákon, případně jen jeho protiústavní ustanovení, zrušit.\n\n"}
{"id": "370512", "url": "https://cs.wikipedia.org/wiki?curid=370512", "title": "Lvovská univerzita", "text": "Lvovská univerzita\n\nLvovská univerzita (oficiálně Lvovská národní univerzita Ivana Franka, [Ľvivs’kyj narodnyj universytet imeni Ivana Franka]) je univerzita sídlící v západoukrajinském Lvově, jedna z nejstarších univerzit na východ od Visly a jedna z největších na Ukrajině.\nŠkola byla založena roku 1608 coby jezuitská kolej. Roku 1661 pak na žádost Jana II. Kazimíra získala titul „akademie“. V době II. polské republiky nesla název \"Uniwersytet Jana Kazimierza\". Poté, co se Lvov stal součástí Ukrajinské SSR, byla pojmenována po spisovateli a absolventu Ivanu Frankovi.\n\nCelkový počet studentů na konci 20. století převyšoval 15 000. Současným rektorem je Volodymyr Melnyk, filozof. Známými absolventy jsou například Stanisław Lem, Bruno Schulz, Ludwig Fleck, Jaroslav Rudnyckyj, Ivan Kaljajev, Rudolf Weigl či matematici spjatí s meziválečnou Lvovskou matematickou školou.\n\nRektorem Lvovské univerzity v letech 1853-1854 byl Ignác Vojtěch Lemoch (1802—1875).\n\n"}
{"id": "370515", "url": "https://cs.wikipedia.org/wiki?curid=370515", "title": "Martin Hron", "text": "Martin Hron\n\nMartin Hron (* 1978 v Přerově) je přerovský kreslíř humoru, komiksu a karikaturista. Původním vzděláním je inženýr zootechniky. Původně se věnoval povoláním jako zootechnik v zoologické zahradě, policista, grafik aj.\n\nPublikuje v humoristickém měsíčníku Trnky-brnky, Deníku, komiksových zinech, Střelecké revui aj.\nJeho nejaktuálnějším komiksem jsou příhody policistů \"Karel a Barel\".\n\n"}
{"id": "370543", "url": "https://cs.wikipedia.org/wiki?curid=370543", "title": "Synagoga v Lounech", "text": "Synagoga v Lounech\n\nSynagoga v Lounech se nachází zhruba 200 metrů východně od náměstí v Lounech v Hilbertově ulici. Postavena byla v roce 1871 podle projektu pražského architekta Johanna Staňka v novorománském slohu s maurskými prvky a nahradila tak již nevyhovující modlitebnu v České ulici dříve Juden Gasse. Původně se na místě budovy někdejší synagogy nacházel zájezdní hostinec s poštovní stanicí.\n\nObřady se v synagoze konaly až do druhé světové války, kdy začalo docházet k represím vůči židovským obyvatelům města. Během války se vyhnula arizaci a byla odkoupena městem, které v ní zřídilo muzeum. To v prostorách synagogy působilo v letech 1942 až 1954 a od roku 1967 je zde umístěn depozitář Státního okresního archivu Louny.\n\nVybavení synagogy se nedochovalo.\n\nHospodářský vzestup komunity ve druhé polovině 19. století umožnil naplnit touhu po vlastním svatostánku, neboť starší modlitebna v domě čp. 3 již početné a sebevědomé obci nemohla postačovat kapacitou ani důstojností. Velkou zásluhu na úspěchu projektované synagogy měli předsedové Židovské obce Louny Volf Bulova a následně Josef Kahn, kteří v letech 1870-1874 dohlíželi na složitý proces získání povolení a dokončení stavby. \n\nVhodnou lokalitu nalezli v tehdejší Šatlavní ulici, dnešní Hilbertově, která v roce 1849 z velké části vyhořela. Požáru podlehl i zájezdní hostinec s poštovní stanicí čp. 70 a 71 a jeho majitel se neměl k opravě polozbořených nemovitostí. Zbořeniště s přilehlými pozemky na hradbách vyhovovalo jak rozměry, tak umístěním sice blízko hlavního náměstí, ale mimo hlavní obchodní tepnu Pražskou ulici. Městská rada v tomto případě snahám židovské obce nijak nebránila, neboť ruiny hostince hyzdily centrum města již přes dvacet let bez vyhlídky na zlepšení. V roce 1871 tak mohla začít stavba podle projektu pražského architekta Johanna Staňka, který současně projektoval také podstatně větší synagogu v sousedním Žatci. Konkurs na provedení Staňkova projektu vyhrál stavitel Paul z Jimlína a v roce 1874 stavbu dokončil. Celkové náklady přesáhly 19 000 zlatých, obec je hradila zčásti sbírkami a prodejem synagogálních sedadel, z větší části ale projekt financovala úvěrem od městské spořitelny. Další nemalé částky si vyžádalo vnitřní vybavení synagogy potřebným mobiliářem včetně harmonia. Město Louny věnovalo bezplatně písek k výrobě malty, který těžilo ve vlastní režii z řečiště Ohře. \n\nZajímavá budova v typickém „maurském“ stylu je orientována k východu a otvírá se velkými okny na jih do ulice i na sever k hradbám. O provoz synagogy se staral placený správce, obec také platila varhaníka. Až do konce třicátých let 20. století synagoga tvořila přirozené náboženské a společenské centrum lounské komunity, ovšem likvidace svobodného Československa v roce 1938 a následný německý protektorát v krátké době zničily úsilí tří generací židovských obyvatel. V prosinci roku 1942 město Louny pod tlakem okupační správy synagogu odkoupilo a využilo ji pro dočasné umístění muzejních sbírek a městského archivu. Již předtím v červenci 1942 byl odstraněn mobiliář, z nějž se nedochovalo nic než tóra, zachráněná za okupace pracovníky Židovského muzea v Praze a následně prodaná v roce 1964 do Anglie. \n\nZa války lounská židovská obec téměř zanikla, takže když roku 1948 soud nucený prodej zpětně prohlásil za neplatný, nebyli zbylí souvěrci schopni ji udržovat. Proto v roce 1949 synagogu pronajali Místnímu národnímu výboru, který ji nadále užíval jako depozitář muzejních sbírek, a později ji v roce 1956 prodali lidovému družstvu Stavba. To zde zřídilo dílnu a technické zázemí a vestavbou železobetonové podlahy na úrovni patra nenávratně zničilo interiér budovy. V roce 1967 synagogu odkoupil Okresní národní výbor Louny a po rychlé adaptaci zde vznikl hlavní depozitář Státního okresního archivu Louny. V roce 2003 byla synagoga nařízením vlády vrácena židovské obci v Teplicích a v jejím majetku zůstala dodnes.\n\n\n"}
{"id": "370545", "url": "https://cs.wikipedia.org/wiki?curid=370545", "title": "Irazú", "text": "Irazú\n\nIrazú (v jazyce indiánů \"Iaratzu\") je aktivní stratovulkán, nacházející se v Kostarice v blízkém okolí hlavního města San José. S výškou 3432 m je to zároveň nejvyšší sopka Kostariky.\n\nIrazú je poměrně aktivní, od roku 1723 eruptovala asi třiadvacetkrát. Nejznámější je erupce z roku 1963, kdy Irazú zasypala popelem okolní krajinu i hlavní město. Od té doby byla poměrně neaktivní až do roku 1994, kdy o sobě dala opět vědět nejprve častými zemětřeseními a následnou menší freatickou explozí.\n\nVrchol je tvořen několika krátery, v jednom z nich se nachází jezírko proměnlivé hloubky se zelenou vodou. Pokud je příznivé počasí, je možno z vrcholu Irazú vidět Pacifik i Karibik.\n\nVulkán Irazú a jeho okolí byl v roce 1955 vyhlášen za národní park (rozloha 2000 ha).\n\n"}
{"id": "370547", "url": "https://cs.wikipedia.org/wiki?curid=370547", "title": "Beta", "text": "Beta\n\nBeta či Béta (majuskulní podoba Β, minuskulní podoba β nebo ϐ uprostřed slova, novořecký název Βήτα, starořecký βῆτα) je druhé písmeno řecké abecedy. V systému řeckých číslovek má hodnotu 2. Z tohoto písmene vzniklo písmeno 'B' v latince a písmena 'Б' a 'В' v cyrilici. Tvarem se tento znak podobá znaku \"ß\" (ostré s) německé abecedy.\n\nV moderní řečtině reprezentuje znělou labiodentální frikativu ().\n\nPísmene 'β' se používá například jako symbolu pro:\n\nV Unicode je podporováno jak\n\nV HTML je možné je zapsat pomocí &#914; respektive\n&#7838; respektive &#976, případně pomocí HTML entit\n&Beta; respektive &beta; (pro vnitřní minuskulní\nvariantu HTML entita není).\n\nV LaTeXu je možné minuskulní beta napsat pomocí příkazu\ncodice_1, místo majuskulní se používá písmeno 'B'\nz latinky.\n\n"}
{"id": "370571", "url": "https://cs.wikipedia.org/wiki?curid=370571", "title": "Šafránek", "text": "Šafránek\n\nČeské příjmení Šafránek (Šafránková) nosí více různých osobností:\n\n\n\n"}
{"id": "370574", "url": "https://cs.wikipedia.org/wiki?curid=370574", "title": "Pikrit", "text": "Pikrit\n\nPikrit je hybabysální ultramafická hornina, která je charakteristická obsahem feromagnéziových minerálů přesahující 90 % a to převážně olivínu. Při makroskopickém pohledu má hornina většinou černou, černozelenou až zelenočernou barvu. Vlivem nedostatku času při krystalizaci má pikrit jemně zrnitou strukturu, textura je masivní, mandlovcovitá. \n\nPikrit se vyskytuje často v asociaci s dalšími horninami jako jsou diabasy a nebo těšinity. Často se jedná o součást ofiolitových komplexů. Jedná se často o žilná tělesa, kde mohou vznikat jak pravé tak i ložní žíly. V případě, že je olivín vyloučen v hornině v podobě porfyrů, často se hovoří o pikritovém porfyru.\n\nVyjma olivínu (50-65 %) pikrity často obsahují různé zastoupení pyroxenů a to převážně augitu (okolo 10 až 15 %), amfiboly (od 0-12 %) a v některých vzácných případech i biotit (0-6 %).\n\nPikrity se na území Česka vyskytují v oblasti Podbeskydí v okolí Staříče, Nového Jičína atd. Dále byly objeveny v oblastech Barrandienu.\n"}
{"id": "370577", "url": "https://cs.wikipedia.org/wiki?curid=370577", "title": "Space rock", "text": "Space rock\n\nSpace rock je rockový podžánr, který původně odkazoval hlavně na britské progresivní a psychedelické skupiny ze začátku 70. let jako Hawkwind(\"Silver Machine\",1972) nebo Pink Floyd. Ty se vyznačovaly dlouhými, táhlými instrumentálními pasážemi, kde dominovaly syntezátory, experimentální kytarová tvorba a sci-fi či astronomická témata. V 21. století space rock zažívá jakýsi návrat a označuje novou vrstvu skupin jako The Flowers of Hell, Comets on Fire a Flotation Toy Warning.\n\n\n"}
{"id": "370579", "url": "https://cs.wikipedia.org/wiki?curid=370579", "title": "Ofiolitový komplex", "text": "Ofiolitový komplex\n\nOfiolitový komplex či ofiolity je soubor bazických a ultrabazických láv a menších lávových intruzí, který je často doprovázen páskovanými silicity. Jedná se o idealizovaný profil, respektive sekvenci hornin, tvořící oceánskou kůru a část svrchního pláště.\n\nSkládá se z bazických a ultrabazických láv a menších intruzí. Za součásti ofiolitového komplexu jsou někdy považovány i doprovodné radiolarity nebo jiné hlubokovodní sedimenty jako jílovité břidlice nebo slíny.\n\nOfiolitový komplex nelze za běžných podmínek sledovat. Nejhlubší vrty do oceánského dna dosáhly pouze do hloubky 1500 m. Další, levnější možností jejich výzkumu je dradging (lodí tažená zařízení, podobná rypadlu nebo pluhu, zachycují materiál na mořském dně) v oblasti středooceánských hřbetů a transformních zlomů. Touto metodou se však nedají získat stratifikované vzorky. Výchozy, které se dnes nacházejí na zemském povrchu, jsou obnaženými částmi oceánského dna, které byly zachyceny při subdukci a později obdukovány nebo exhumovány do kontinentální kůry.\n\nSlovo \"ophio\" řecky znamená had, \"lithos\" znamená kámen. Termín \"ofiolit\" poprvé použil Alexandre Brongniart v roce 1813 pro označení skupiny zelených hornin (serpentinit, diabas) v Alpách. Gustav Steinmann později v roce 1906 použil termín v souvislosti s asociací serpentinitu, polštářové lávy a silicitů, také na základě výskytu v Alpách a barrandienu. Termín se do přelomu 50. a 60. let 20. století v podstatě dále nepoužíval. Až objevení rozpínání oceánského dna umožnilo vyslovit předpoklad, že tyto komplexy hornin jsou v podstatě součástí oceánské kůry. Kromě rozpoznání magnetických pásů Frederickem Vinem a D. Matthewsem v roce 1963 k tomu dopomohlo i objevení dajkového komplexu v ofiolitovech v pohoří Troodos na Kypru. Termín v moderním pojetí zavedl v roce 1977 Američan Robert G. Coleman.\n\nNeúplné části ofiolitového komplexu lze nalézt i v obdukovaných částech meliatika na jihovýchodním Slovensku.\n\nIdealizovaný litologické profil ofiolitového komplexu shora dolů zahrnuje:\n\nOd roku 1972, kdy proběhla jedna z vědeckých konferencí zabývajících se ofiolity, bylo rozhodnuto, že termín \"ofiolity\" má označovat pouze vyvřelé horniny a nevztahuje se na sedimenty, které na nich leží nezávisle. Nejnovější poznatky, které o oceánské kůře získali vědci během několika programů výzkumu oceánského dna, jako byl např. Integrated Ocean Drilling Program, poukázaly na to, že složení oceánské kůry je v přírodě poměrně různorodé. Na některých místech se bazaltové lávy nacházely přímo nad peridotity, bez přechodné vrstvy gabra. Většina ofiolitů, které dnes lze pozorovat na povrchu, má podobné odchylky od modelové stavby, některé z nich vznikly primárně, mnohé jsou však způsobeny pozdějšími procesy, jako byla například exhumace a zapracování do horských pásem během orogeneze. Při tom nezřídka vznikají i chaotické ofiolitové melanže.\n\nNejstarší na povrchu se vyskytující relikty ofiolitů jsou známé z oblasti Jarmua (Finsko). Další mladší ofiolity jsou známé z lokalit Troodos (Kypr), Bay of Islands (Kanada) či Semail (Omán a Spojené arabské emiráty).\n\nNeúplnou ofiolitovou strukturu stáří trias-jura lze pozorovat v melanži meliatika v Spišsko-gemerském rudohoří. Starší paleozoické ofiolity lze pozorovat v gemerické Rakovecké jednotce, nebo v tatrické Pernecké skupině v Malých Karpatech.\n"}
{"id": "370584", "url": "https://cs.wikipedia.org/wiki?curid=370584", "title": "Naturalismus (filosofie)", "text": "Naturalismus (filosofie)\n\nNaturalismus je filosofická koncepce, kladoucí jako princip výkladu všech jevů přírodu, jak se jeví zkušenosti; vylučuje vše nadpřirozené a transcendentní.\n\nFilosofický naturalismus má následující varianty:\n\nMetafyzický (ontologický) naturalismus je filosofický názor, který tvrdí, že tento hmotný svět a vesmír je jediná opravdová skutečnost a že neexistuje žádný duchovní princip od přírody odlišný.\n\nMetodologický naturalismus je dobrovolně přijaté základní pravidlo vědy, které omezuje výzkum na testovatelná přirozená vysvětlení, jež se týkají přirozeného světa.\n\nNaturalizovaná epistemologie (termín W. V. Quina) je přesvědčení, že filosofie a přírodní vědy tvoří kontinuum a že filosofie může a má používat metody přírodních věd. Je zbytečné hledat zdůvodnění vědy či vědecké metody v nějaké „první filosofii“ (ať už metafyzice nebo epistemologii), protože vědecká metoda, i když není neomylná, je nejlepší dostupnou metodou poznávání.\n"}
{"id": "370590", "url": "https://cs.wikipedia.org/wiki?curid=370590", "title": "Dubčes", "text": "Dubčes\n\nDubčes ( ) je řeka v Krasnojarském kraji v Rusku. Je dlouhá 433 km. Povodí řeky má rozlohu 15 300 km².\n\nPramení v nevelké bažině a teče přes Západosibiřskou rovinu. Ústí zleva do Jeniseje.\n\nNejvýznamnějším přítoky jsou zprava Velký Togulčes (\"Teulčes\") a Točes.\n\nZdrojem vody jsou především sněhové srážky.\n"}
{"id": "370594", "url": "https://cs.wikipedia.org/wiki?curid=370594", "title": "Libya", "text": "Libya\n\nLibya Ókeanovna ( ) byla nymfa z řecké mytologie, dcera krála Epafa, matka Agénóra, jehož otcem byl Poseidón.\nDruhým synem Libye byl egyptský král Bélos.\n\nŘekové podle ní označovali jim známou část Afriky (jejíž vládkyní měla být) jako Libyi. Mýtus později převzali i Římané a touto cestou také získal své jméno dnešní stát Libye.\n"}
{"id": "370595", "url": "https://cs.wikipedia.org/wiki?curid=370595", "title": "Familiantský zákon", "text": "Familiantský zákon\n\nFamiliantský zákon je ustálené, i když poněkud nepřesné označení předpisů z 18. až 19. století, které v habsburské monarchii stanovovaly podmínky pro uzavírání sňatků mezi Židy, s cílem omezit a regulovat počet židovského obyvatelstva v říši. Název je odvozen od slova \"rodina\" (latinsky \"familia\", německy \"Familie\").\n\nPrvním novověkým předpisem, který v duchu středověkých praktik omezoval sňatečnost mezi Židy, byl dekret císaře Karla VI. z roku 1726. Následovala řada úprav a doplňujících předpisů (poslední až z roku 1833), které dále upřesňovaly možný počet židovských rodin v jednotlivých zemích monarchie, počet míst, kde se Židé mohli usazovat, věkovou hranici snoubenců, záváděly princip prvorozenství, jakož i jinak zpřísňovaly podmínky růstu židovské populace.\n\nPrincip familiantského zákona spočíval ve stanovení určitého počtu židovských rodin, které mohly v dané zemi nebo v daném místě (ghettě) žít. Uzavřít sňatek a tedy i založit rodinu mohl dospělý Žid teprve tehdy, pokud se v daném místě počet rodinných jednotek snížil pod předepsaný maximální počet (tzv. \"numerus clausus\"), a to buď úmrtím hlavy rodiny (familianta), nebo trvalým vystěhováním rodiny (pohyb Židů byl ovšem taky přísně omezován). Na uvolněné místo pak už zpravidla čekala celá řada uchazečů, hodlajících založit rodinu, kteří museli splňovat řadu průběžně se měnících kritérií (manželský původ, věk, prvorozenectví, vzdělání, minimální výše majetku atd.). O přidělení uvolněného tzv. familiantského čísla rozhodovala buď židovská samospráva, vrchnost, popřípadě správní úřady. Korupce, protekce a manipulace s pořadníky uchazečů bývaly běžnou záležitostí. Familianty se tak stávali zpravidla členové nejbohatších a nejvlivnější rodů v ghettu. I proto například existují \"typicky židovská\" příjmení Kohn (Kohen), Levi (Levita), Mayer atd., která patřila židovským rodům nejvíce schopným pořídit si legitimní potomstvo. Dalším z důsledků těchto omezení byl vysoký počet (podle historických výzkumů až 40%) dětí narozených mimo manželství, které pak v dospělosti samy nesměly uzavřít řádný sňatek, založit rodinu, dědit majetek atd. Familiantský zákon též přispěl k poněmčení židovského obyvatelstva v českých zemích, protože pod podmínkou \"vzdělání\" se vedle znalosti náboženství nejčastěji skrýval požadavek, aby familiant uměl mluvit, číst a psát v německém jazyce.\n\nVětšina omezení plynoucích pro Židy z familiantského zákona byla zrušena po roce 1848.\n"}
{"id": "370596", "url": "https://cs.wikipedia.org/wiki?curid=370596", "title": "Mimosmyslové vnímání", "text": "Mimosmyslové vnímání\n\nMimosmyslové vnímání (též \"schopnosti ESP\" nebo \"mimosmyslové schopnosti\", anglicky \"Extra Sensory Perception\" – \"ESP\") je způsob získávání informací o okolním světě, který má být založen na dosud neznámých smyslech, popřípadě síle neznámé povahy, která přenos informace umožňuje. Mimosmyslové vnímání je předmětem intenzivního výzkumu, ale dosud jeho existence nebyla experimentálně potvrzena a není ani všeobecně přijímána. Mimosmyslové vnímání je součástí řady jevů, které zkoumá parapsychologie (psychotronika) – jedná se především o telekinezi, jasnovidectví, telepatii či prekognici a retrokognici. Vědecká komunita nepřijímá existenci mimosmyslového vnímání kvůli sporným základním důkazům, neexistenci teorie, která by vysvětlovala mimosmyslové vnímání a nedostatku experimentálních technik, které by mohly poskytnout spolehlivě pozitivní výsledky.\n\nPojem mimosmyslové vnímání zavedl J.B. Rhine jako osobitý vnímací proces. Přitom rozlišil dvě formy této schopnosti jasnovidnost a telepatii, a zavedl metody k jejich experimentálnímu rozlišení.\n\nDle skeptiků je veškeré vnímání vnějšího světa zprostředkováno našimi smysly. Vedle těch, kterými je obdařen člověk, to mohou být u jiných živočichů receptory vnímající i elektrické nebo magnetické signály.\n\nParapsychologové se však domnívají, že mezi lidmi navzájem, mezi lidmi a zvířaty, rostlinami nebo neživými předměty existují mimosmyslové kontakty (lidově šestý smysl). Běžně se pro ně používá anglický termín „Extra Sensory Perception“, ESP, který navrhl v r. 1927 parapsycholog J.B. Rhine. Parapsychologie předpokládá, že existuje síla dosud neznámé povahy, která takové spojení umožňuje. Může podle psychotroniků jít o sílu fyzikální povahy (elektromagnetismus, gravitace, emise neutrin) nebo o sílu duchovní povahy („psitrony“, „mentiony“, “deltrony“ apod.).\n\nVšechny tyto moderní termíny odpovídají dřívějším termínům „čchi“, „prána“, „mana“, „éter“, „fluid“, „od“ aj. V roce 1963 navrhli Thouless a Wiesner pro tuto neznámou sílu neutrální termín „psí“ (PSI) = psychologické schopnosti, který je dnes nejpoužívanější. Tato síla má podle parapsychologie dvě formy, sílu „psí gama“, která má umožňovat psychosenzorické fenomény, jakými jsou např. jasnovidnost – paragnozie, přenos myšlenek – telepatie, předvídání – proskopie, a sílu „psí kapa“, která má umožňovat fenomény psychokinetické, jako je levitace, telekineze, materializace, distanční léčení (léčení na dálku) apod.\n\nPředstava o možnosti mimosmyslových kontaktů je prastará, ale intenzivně se zkoumá teprve po vzniku parapsychologie na konci 19. století. Víra v existenci ESP vychází primárně z osobních zážitků jednotlivců.\n\nZ pohledu skeptiků lze vždy vysvětlit domnělý mimosmyslový kontakt přirozeně: buď jde o neznalost, omyl, sebeklam, wishful thinking, selektivní myšlení apod. Protože představa o existenci ESP je snadno testovatelná, zorganizovali parapsychologové od konce 19. století už stovky nejrůznějších experimentů s hádáním karet, dálkovým viděním, ovlivňováním generátorů náhodných čísel aj. Nejznámější jsou podle skeptiků „Ganzfeld experimenty“.\n\nParapsychologové hlásí úspěchy, většinou však jen na hranici statistické významnosti. Pokud byly experimenty provedeny na vědeckém pracovišti, nikdy nebyla existence ESP prokázána. Z fyzikálního hlediska existují jen čtyři základní síly, elektromagnetismus, gravitace, silná a slabá jaderná síla. Všechny jsou materiální. Pro existenci další síly není důvod, nic pro ni nesvědčí a nikdy nebyla nalezena. Z hlediska biologie lze rovněž ESP vyloučit, protože nebyl v organismu nalezen emitor ani receptor síly, a z hlediska informatiky nelze dálkový mimosmyslový přenos realizovat.\n\nGanzfeld experiment (z německého výrazu pro „celé pole“) je parapsychologický experiment, který má prokázat existenci mimosmyslových schopnosti a přenosu síly psí, konkrétně např. jasnovidectví nebo telepatie u lidí. Princip ganzfeld postupu je v oddělení osoby „vysílající“ a „přijímající“. Například první osobě se překryjí oči a ozáří se červeným světlem. Do uší se pustí ze sluchátek šum. Druhá osoba se pak snaží na dálku vyslat telepaticky informaci o obrázku , videosekvenci a podobně. První osoba pak popisuje co „vidí“ ve svém homogenním zorném poli a hodnotitelé pak určí, kterému ze čtyř obrazů je popis nejpodobnější. Hodnotitelé neznají, který z obrazů je správný. Pokud mimosmyslový přenos neexistuje, uhádne zkoušející osoba správný obrázek ve 25 %. Vyšší hodnota má dokázat existenci přenosu.\n\nV 80. letech 20. století Bem a Honorton (1985) shromáždili 28 studií o 835 ganzfeld experimentech. Méně než polovina (43 %) poskytovala statisticky významné výsledky. Tyto studie podrobili souhrnné analýze (metaanalýze) a došli k výsledku, že „přijímatelé“ jsou úspěšní v 38 % případů oproti očekávaným 25 %. Statisticky tento výsledek považovali za vysoce významný a o pravděpodobnosti, že by mohl vzniknout náhodně tvrdili, že je menší než jedna k miliardě (Bem a Honorton, 1985).\n\nPozornost vzbudila práce Bema a Honortona z r. 1994, jejíž výsledky svědčily pro existenci mimosmyslového vnímání. Výsledky analýzy Bema a Honortona tvrdě napadeny ze strany skeptiků, zejména prof. Ray Hymanem. Což vedlo k provedení společných exaktních pokusů Honorton – Hyman. J. Heřt uvádí, že některé pokusy vyzněly pozitivně, ale přesně koncipovaný zásadní experiment, který byl iniciován zástupcem parapsychologů Honortonem a zástupcem vědců, psychologem Hymanem, došel r. 1996 k negativním výsledkům. V „pozitivních“ experimentech byly prokázány statistické chyby. Naproti tomu Atkinsonová uvádí, že se Hyman a Honorton v diskusi o výsledcích metaanalýzy v základních kvantitativních výsledcích shodli. Rozdílná byla především interpretace výsledků provedených pokusů. Předmětem diskuse byly problémy opakovatelnosti (nepodařilo se dosáhnout), nedostatečné kontroly (možnost senzorického prosakování, nedostatečné postupy náhodného výběru apod.), problém zásuvky (možnost, že nebyly zohledněny nezveřejněné negativní studie), anekdotické doklady (doklady telepatie vycházející pouze z ústního popisu osobní zkušenosti, nevěrohodné pro vědu) aj.\n\nSpor neskončil a parapsychologové od té doby publikovali desítky dalších ganzfeld experimentů včetně metaanalýz. Výsledky jsou stále sporné a statisticky neprůkazné.\n\nVelmi kontroverzní je samotný předpoklad experimentu, že statistická odchylka od pravděpodobnosti je důkazem telepatie, tento předpoklad je často spojován s argumentem známým pod názvem God of the Gaps („Bohu vyplňujícím mezery“ – zjednodušeně někdo konfrontuje vědce s hádankou, tvrdí, že nemůže být vědecky vyřešena, a vyvozuje z toho, že potřebujeme Boha, abychom nalezli vysvětlení). Přísně vzato, odchylka od pravděpodobnosti je pouze důkazem, že to byl vzácný, statisticky nepravděpodobný jev, že to je jen náhoda, popřípadě je to důkaz toho, že „něco“ ovlivnilo náhodný výběr. Předpoklad experimentu, že za odchylkou musí být telepatie, je klamný. To však nevylučuje fakt, že by to mohla být telepatie.\n\nStručný výkladový slovník českých skeptiků k tomu uvádí, že pokud ganzfeld experimenty prováděli skeptici, výsledek byl vždy negativní právě tak jako výsledky jiných analogických pokusů parapsychologů, např. hádání karet, vidění na dálku nebo ovlivňování generátorů náhodných čísel.\n\n\n\n"}
{"id": "370597", "url": "https://cs.wikipedia.org/wiki?curid=370597", "title": "Metacentrum (rozcestník)", "text": "Metacentrum (rozcestník)\n\nMetacentrum má více významů:\n\n"}
{"id": "370611", "url": "https://cs.wikipedia.org/wiki?curid=370611", "title": "Pavel Eichler", "text": "Pavel Eichler\n\nPavel Eichler (* 1977) je bývalý český novinář zaměřený na sledování projevů xenofobie a extremismu. V současnosti se věnuje crowdfundingovému portálu Hithit.cz, který v roce 2012 spoluzaložil, práci v reklamě a psaní reportáží jako nezávislý publicista. Působí také jako instruktor izraelské reálné sebeobrany Krav Maga.\n\nZačínal v roce 2000 v hudebním časopisu Bassline. V roce 2001 začal pracovat pro bulvárních časopisy Spy a Show, později se stal součástí týmu lidí okolo hudebního magazínu Tripmag, později pojmenovaný XMAG. V dubnu 2004 se stal šéfredaktorem hip-hopového časopisu Street. Časopis ale v červenci 2005 opustil a předal jiné redakci.V srpnu 2005, po událostech na Czechteku, se podílel na občanské iniciativě www.policejnistat.cz. Zorganizoval demonstraci na Letné i pochod Prahou a stal se tiskovým mluvčím celého projektu.\n\nTen samý rok začal spolupracovat s iDNES.cz a MF DNES. Na podzim 2005 začal pracovat pro vznikající Český rozhlas 4, (Radio Wave). \nV roce 2007 se vrátil do vydavatelství MAFRA a začal na plný úvazek působil jako redaktor zpravodajského portálu iDNES.cz a MF DNES. Specializoval se na monitorování pravicové a levicového extremismu, dále byl vedoucím redaktorem rubriky Média.\n\nPavel Eichler je dlouholetým příznivcem taneční a hip-hopové scény. Podílel se na organizaci hudebních akcí, včetně festivalů, jako např. Cosmic Trip, Summer of love či Carl Cox Festival. Na jaře 2008 v klubu Roxy zorganizoval happening proti rozmachu xenofobie pod názvem Nedovedu pochopit. Vystoupila na něm berlínská elektronická skupina Jahcoozi a česko-britská skupina The Chancers. Od roku 2004 spolupracuje s hiphopovou skupinou Indy a Wich. Od roku 2007 se podílí na organizaci koncertů v rámci konceptu Conference, na kterých vystupovaly například skupiny Jaga Jazzist, Apparat, M83, Hooverphonic, Bonobo, Tosca, Caravan Palace, The Cinematic Orchestra, Bauchklang a další.\n\nV roce 2009 se jako reportér idnes.cz účastnil Týdne nepřizpůsobivosti. Byl zadržen a obviněn se skupinou squatterů z nelegálního obývání cizího domu na Albertově. Druhý den mu policie obvinění zrušila. Inspekce ministra vnitra zamítla Eichlerovy stížnosti na postup policistů. Podle novináře Adama B. Bartoše, který v uvedené době pracoval v redakci iDNES, byl Eichler v domě na Albertově jako squatter. Podle redakce iDNES Eichler není squatter a na místě pracoval na reportáži. Podle Bartoše se redakce iDNES touto obhajobou ve skutečnosti snažila zakrýt faux pas, že jejich redaktor přespával ve squatu.\n\nV roce 2008 zveřejnil národně pravicový web AlterMedia ČR fotografii Eichlera se zdviženou pravicí a informoval o jeho údajné neonacistické minulosti. Obdobné fotografie zveřejnil i neonacistický server odpor.org, který o rok později navíc přetiskl údajnou policejní zprávu, která tvrdí totéž. V roce 2010 informoval o Eichlerově minulosti i web policista.cz. Pavel Eichler namítá, že fotografie není pravá a je součástí odplaty neonacistů kvůli reportérské práci pro iDNES.cz a MF DNES.\n\n"}
{"id": "370623", "url": "https://cs.wikipedia.org/wiki?curid=370623", "title": "Lévové z Brozánek", "text": "Lévové z Brozánek\n\nLéva z Brozánek bylo jméno staročeské vladycké rodiny, která pocházela z Brozánek u Teplic.\n\n\n\n"}
{"id": "370636", "url": "https://cs.wikipedia.org/wiki?curid=370636", "title": "Sochařská hlína", "text": "Sochařská hlína\n\nSochařskou hlínou rozumíme definitivní sochařský materiál, ze kterého jsou vytvářeny díla s uměleckou či užitou hodnotou.\n\nObecně je sochařská hlína nejužívanější definitivní materiál. Z geologického hlediska je hlína křemičitan sodný s obsahem vody, vznikla jako čistý minerál rozpadem vyvřelin, kdy zvětralá hornina byla vyplavena deštěm a řekami a zanesena na místa, kde se uložila. Vytěžená hlína se čistí a upravuje – v závislosti na účelu použití se mísí dohromady různé druhy hlín, aby se dosáhlo určitých vlastností a barev.\n\nModelovací hlína: je mastná, stabilní struktura, při tvarování snese velkou zátěž, snadno přijímá nový tvar, vhodná pro tvarování na kruhu a jemnější figurální práce.\n\nOstřená hlína: hmota s hrubším charakterem, zapříčiněno příměsí písku, používá se více v stavebních aplikacích – dlaždice, reliéfy, stavební keramika. Není vhodná pro složité tvarování.\n\nŠamotka: je již rozemletá (vypálená hlína), která se přidává jako příměs do čerstvé hlíny (při sušení a pálení dodává určité vlastnosti). Hlína obsahující šamot dobře propouští vzduch, minimalizuje smršťování, tvorbu trhlinek nebo deformaci. Vhodná pro práce větších rozměrů.\n\nČervenice: hlína znečištěna kysličníky železa. Po vypálení se vyznačuje charakteristicky červeným střepem.\n\nBělina: mísená hlína, která obsahuje procento kaolinu. Po vypálení je pro ni charakteristický bílý střep.\n\nHlína s příměsí burelu: obsahuje oxid manganičitý. Nutno vypalovat za nižších teplot – při vyšších teplotách se roztavuje. Po vypálení je charakteristická hnědá až černá barva střepu.\n"}
{"id": "370639", "url": "https://cs.wikipedia.org/wiki?curid=370639", "title": "Thomas Wilson Barnes", "text": "Thomas Wilson Barnes\n\nThomas Wilson Barnes (1825–1874) byl anglický šachový mistr, jeden z nejsilnějších anglických šachistů padesátých let 19. století.\n\nBarnes se zúčastnil jediného šachového turnaje, a to v Londýně roku 1862, kde v konkurenci čtrnácti hráčů skončil na sedmém místě za Adolfem Anderssenem, Louisem Paulsenem, Johnem Owenem, Georgem Alcockem MacDonnellem, Serafinem Duboisem a Wilhelmem Steinitzem.\n\nBarnes také dosáhl největšího počtu vítězství v partiích s Paulem Morphym při jeho návštěvě Anglie roku 1858. Jejich střetnutí skončilo celkovým poměrem 8:19 (=1), jednoho vítězství však dosáhl Barnes při Morphyho simultánce a remízy pak při Morphyho simultánce naslepo.\nMorphy považoval Barnese za velmi silného hráče a vybral si jej proto jako svého poradce pro dvě konzultační partie s Howardem Stauntonem, kdy na jedné straně šachovnice zasedli Morphy s Barnesem a na druhé Staunton s Johnem Owenem, přičemž Morphy a Barnes obě partie vyhráli.\n\nBarnesovýn jménem je označováno jedno z nepravidelných šachových zahájení, tzv. Barnesovo zahájení \"1.f3\", a také tzv. Barnesova obrana \"1.e4 f6\".\n\n"}
{"id": "370642", "url": "https://cs.wikipedia.org/wiki?curid=370642", "title": "Bitva u Legnana", "text": "Bitva u Legnana\n\nBitva u Legnana se odehrála roku 1176 poblíž města Legnano v severní Itálii. V této bitvě bojoval na jedné straně císař Fridrich I. Barbarossa a na straně druhé Lombardská liga, vedená Guidem da Landriano. Fridrich, který se již několik let snažil podrobit si sever Itálie, zde utrpěl těžkou porážku a tím byla jeho moc nad Lombardií zlomena. Bitva je také zajímavá z hlediska vojenského. Italská pěchota zde dokázala vydržet nápor těžce obrněných rytířů, což nebylo často k vidění a dokazuje to italské odhodlání a vlastenectví.\n\nKdyž byl v roce 1152 zvolen za císaře Svaté říše římské Fridrich I. Barbarossa, bylo všem jasné, že se bude jednat o silného císaře. Fridrich totiž nebyl zvolen za císaře díky svému příbuzenskému vztahu s předešlými vládci, ale díky svým vojevůdcovským schopnostem. Brzy se mu podařilo upevnit svou vládu nad celým Německem a v roce 1154 se rozhodl vpadnout do Itálie. Před tímto vpádem se italská města na severu těšila faktické nezávislosti a již delší dobu neodváděla daně císaři. Ihned po vpádu císařských vojsk začala v Lombardii rebelie, kterou vedlo město Milán. Toto město nejvíce profitovalo ze své výhodné pozice, protože každý, kdo překročil Alpy, musel projít Milánem a samozřejmě tu utrácel velké sumy za potraviny, dopravu či průvodce. Fridrich se nejdříve vypravil do Říma, kde ho papež Hadrián IV. korunoval císařem Svaté říše římské a vrátil se zpátky do Německa. Za celou dobu tohoto tažení se mu nepodařilo uštědřit porážku vzbouřencům a už vůbec nenastolil v severní Itálii vládu císaře. Němečtí baroni to pokládali za slabost císaře a tak musel Fridrich potlačit vzrůstající opozici ve Svaté říši, což se mu nakonec povedlo. V roce 1158 byla uskutečněna druhá výprava do Itálie, daleko úspěšnější než ta předchozí. Císaři se podařilo dobýt Milán a ostatná italská města přišla rychle k rozumu. Bohužel pro Fridricha, v té době také zemřel papež Hadrián IV. a císař se musel zapojit do bojů o papežské následnictví. Během této doby opět propukly vzpoury v severní Itálii a v čele těchto vzbouřenců stálo znovu město Milán. Fridrich musel vynaložit velké úsilí, ale nakonec v roce 1162 porazila německá vojska všechny rebelanty. Přesto v Itálii nenastal mír. Již v roce 1163 zahájil Fridrich třetí výpravu, avšak tentokrát proti němu stála plnohodnotná aliance, která se nazývala Lombardská (či Langobardská). Vzhledem k této síle byl Fridrich v těžké početní nevýhodě a tato výprava, společně s další realizovanou v roce 1166, skončila neúspěchem. Po těchto porážkách se Fridrich na krátkou dobu vzdal úsilí o podrobení Itálie. Další výprava se uskutečnila až v roce 1174, protože Fridrich chtěl zabránit sbližování se Lombardské ligy s papežem Alexandrem III.\n\nOd roku 1174 až 1176 se Fridrich ze všech sil snažil zlomit moc Lombardské ligy. Počátkem roku 1176 Fridrich požádal o německé posily za účelem zvýšení intenzity jeho tažení. Obratem se k němu připojilo 2000 mužů, kteří byli převážně jezdci na koních (tj. bylo mezi nimi málo pěšáků). Císař připojil tyto posily ke svému vojsko a měl nejspíše namířeno k Pavii, kde se nacházel zbytek jeho armády. Italové se pochopitelně dozvěděli o pohybu německých vojsk a rychle se snažili vypravit armádu proti Fridrichovi. Nakonec tato armáda vyrazila vstříc německému vojsku a obě vojska se setkala 29. května 1176.\n\nFridrichova armáda se skládala hlavně z jezdců na koních a pouze z malého počtu pěšáků. Důvody tohoto rozhodnutí byly nejspíše dva. Jízdní vojsko se rychleji přesouvalo a císař věřil, že pěšáky potřebovat nebude. Lombardská armáda měla nejspíše rovnoměrný počet pěšáků a jezdců (1:1) a navíc s sebou milánští bojovníci měli tzv. Carroccio, což byl vůz symbolizující sílu, prosperitu a nezávislost italských měst. Bitva začala útokem předního voje italské jízdy proti přednímu voji německé jízdy, která byla v početní menšině. Němci byli útokem zaskočeni a rychle poraženi, ale Fridrichovi se podařilo uspořádat zbytek armády a útočníky z řad italské jízdy odrazil. Ihned poté vydal císař povel k hromadnému útoku. Mezitím Italové rovněž zformovali své linie, přičemž v předních linií byla jízda a za nimi byla rozmístěna pěchota. Němečtí vojáci se směle vrhli na italskou kavalerii a snadno prolomili její linie. Italská kavalerie prchla a německým vojákům už jen zbývalo porazit pěchotu. Zuřivě zaútočili na pěšáky, ale stalo se něco do té doby nevídaného, pěšáci neutekli. Semkli své štíty a vytvořili něco, co připomínalo řeckou falangu. Odvaha těchto pěšáků byla opravdu obdivuhodná, protože boj vůči rytířům, kteří představovali společenskou elitu a měli lepší výcvik i bojové zkušenosti se zpravidla zvrhl v masakr pěchoty. Začal tuhý boj a ani jedna strana nechtěla za žádnou cenu ustoupit. Rytíři se neustále snažili o prolomení řad pěchoty, ale ta stála pevně na svých místech se štíty pevně uzavřenými a kopími vztyčenými (něco obdobného se stalo v bitvě u Hastingsu). Vzhledem k tomu, že italští pěšáci neustoupili, mohla se poražená, avšak nezničena italská jízda znovu přeskupit a zaútočit na nepřítele. Fridrichovi jezdci, demoralizovaní svou neschopností porazit pěchotu, se již cítili velmi vyčerpaní. Po divokém útoku italské jízdy se císařští vojáci dali na kvapný útěk a kvůli nedostatku pěšáků v jejich řadách se neměli kde přeskupit. Výsledkem byla přímo katastrofa. V nastalém zmatku byla ukořistěna císařská standarta a samotnému císaři se podařilo uniknout jen o vlásek.\n\nNěkolik dní po bitvě se předpokládalo, že je císař Fridrich mrtev. Tato spekulace byla samozřejmě vyvrácena a císař se brzy připojil ke zbytku vojska u Pavie. I když byl císař živý, Němci neměli sílu k poražení lombardského vojska a tak byl nakonec v roce 1177 sjednán mír v Benátkách. Fridrichova moc nad Lombardií tak byla zlomena.\n\nNa příkladu tradice bitvy u Legnana můžeme demonstrovat, jak velkou proměnu prodělalo národnostní cítění obyvatel Lombardie a severní Itálie vůbec. Původně byla vnímána jako argument historického oprávnění existence nezávislých městských komun, později, v období italského risorgimenta, byla vnímána jako spravedlivý, a tedy vítězný boj proti okupantům (v tomto případě revoluční boj Italů proti Rakouskému císařství, pod které Lombardie i Benátsko patřily - proto se také bitva u Legnana objevuje r. 1847 v národní hymně Goffreda Mameliho), až se v 80. letech 20. století stane hrdina bitvy, Alberto da Giussano, symbolem nově vytvořené separatistické severoitalské politické strany Lombardská liga, bojující proti centralizaci Italského státu a bránící \"staré svobody\" lombardské samosprávy.\n\n"}
{"id": "370645", "url": "https://cs.wikipedia.org/wiki?curid=370645", "title": "Centrální registr úvěrů ČNB", "text": "Centrální registr úvěrů ČNB\n\nCentrální registr úvěrů ČNB je systém, který soustřeďuje informace o jednotlivých klientech a jejich pohledávkách od všech bank a poboček zahraničních bank působících v České republice a z těchto informací vytváří databázi. V registru jsou údaje o úvěrových závazcích právnických osob a fyzických osob podnikatelů.\n\nPřístup k informacím mají banky a pobočky zahraničních bank, působící na území České republiky a další osoby, stanoví-li tak zvláštní zákon.\n\nÚvěrové závazky fyzických osob občanů i fyzických osob podnikatelů jsou evidovány v Bankovním registru klientských informací provozovaným společností Czech Banking Credit Bureau, a.s. (CBCB).\n\nOd října 2018 je CRÚ postupně nahrazován evropským systémem AnaCredit.\n\n"}
{"id": "370648", "url": "https://cs.wikipedia.org/wiki?curid=370648", "title": "Bitva u řeky Chalchyn", "text": "Bitva u řeky Chalchyn\n\nBitva u řeky Chalchyn ( \"Nomonhan Jiken\", , ) byla sovětsko–japonský vojenský konflikt rozpoutaný japonskými vojsky, která se pokusila obsadit část území Mongolské lidové republiky. Proběhla ve dnech 11. května až 16. září 1939 v okolí řeky Chalchyn na území Mongolska.\n\nVe dnech 11. až 14. května malé skupiny japonsko-mandžuského vojska vyvolaly první provokace na mongolsko-mandžuské hranici. 28. května následoval útok 2500 vojáků za podpory dělostřelectva a letectva. Všechny tyto útoky byly odraženy mongolskou armádou za podpory sovětské armády, která se v Mongolsku nacházela na základě dohody o vzájemné pomoci, a útočníci byli zahnáni zpět na území Mandžuska.\n\nNa konci června přitáhli Japonci k hranici s velkou skupinou vojsk (1 pěchotní divize, 2 pěchotní pluky, 2 tankové pluky, 3 jízdní pluky), což obnášelo dohromady 38 tisíc vojáků, 310 děl, 135 tanků, 225 letadel, s cílem zničit obránce na levém břehu řeky Chalchyn. Tam byla usazena sovětsko-mongolská vojska (1 tanková brigáda, 3 motorizované pancéřované brigády, 1 kulometná brigáda, 2 motostřelecké pluky a 2 jezdecké mongolské divize) pod vedením velitele divize Georgije Konstantinoviče Žukova o síle 12 500 pěšáků a jezdců, 109 děly, 186 tanky, 266 obrněnými vozidly a 82 letadly. Japonské jednotky využily svou převahu a 2. července přešly do útoku, v noci přebrodily řeku Chalchyn a obsadily horu \"Bajan Cagan\", čímž pohrozily obklíčením obránců. Ti provedli odvetné údery ve třech směrech a po tuhých bojích 4. a 5. července vyhnali útočníky z levého břehu řeky. Další japonské útoky ve dnech 8. až 11. července a 24. až 25. července byly rovněž odraženy.\n\nNa začátku srpna japonské velení začalo plánovat nový útok. 10. srpna byla vojska soustředěná na obsazeném mongolském území převedena pod 6. armádu, které velel O. Rippo. Jednalo se o 2 pěchotní divize, 1 pěchotní brigádu, 2 tankové pluky, 4 samostatné prapory a 3 jezdecké pluky, což představovalo 75 000 vojáků, 500 děl, 182 tanky a 300 letadel. Útok měl začít 24. srpna. Sovětsko-mongolská vojska byla převedena do 1. armádní skupiny pod vedení Georgije Žukova. Jednalo se o motostřeleckou divizi a 2 střelecké divize, 2 tankové, 3 obrněné, 1 kulometnou a 1 leteckou brigádu a 2 mongolské jezdecké divize a jezdecký pluk, což představovalo 57 000 vojáků, 498 tanků, 385 obrněných vozidel, 542 děl a minometů a 515 letadel. Mongolským vojskům velel maršál Chorlogín Čojbalsan. Cílem sovětsko-mongolského velení bylo pomocí úderů na křídlech obklíčit a zničit protivníka mezi řekou Chalchyn a státní hranicí. 20. srpna přešli do útoku a po úporných bojích ráno 23. srpna obklíčili jádro japonské 6. armády. V následujících dvou dnech byla obklíčená skupina v bojích zničena. Do 31. srpna bylo mongolské území vyčištěno od nepřátelských vojsk. Ve dnech 4. a 8. září provedla japonská pěchotní divize další útok, ale byla s velkými ztrátami odražena. Během bojů utrpělo porážku rovněž japonské letectvo.\n\nCelkové ztráty od května do září činily na japonské straně 61 000 zabitých, raněných a zajatých a na sovětské a mongolské straně 18 500 vojáků. Dne 16. září byly boje ukončeny poté, co japonská strana požádala o příměří. 17 121 vojáků bylo vyznamenáno řády a medailemi a 70 jich získalo řád hrdina Sovětského svazu (S. I. Gricevec, G. P. Kravčenko, J. V. Smuškevič již podruhé). Sovětská armáda získala cenné zkušenosti s využitím tanků a letadel. Porážka Japonce odradila od toho, aby napadli v průběhu 2. světové války Sovětský svaz.\n"}
{"id": "370649", "url": "https://cs.wikipedia.org/wiki?curid=370649", "title": "Registr dlužníků", "text": "Registr dlužníků\n\nRegistr dlužníků (též úvěrový registr) je databáze evidující zejména osoby a organizace, které jsou pozadu ve splácení svého SIPA. Některé (tzv. \"pozitivní\" nebo \"pozitivně-negativní\") registry dlužníků evidují všechny závazky, ať už je dlužník po splatnosti se svými závazky, či nikoli. Smyslem registrů dlužníků je pomoci bankám a dalším subjektům při zjišťování spolehlivosti svých potenciálních dlužníků. Provozovatelé registrů dlužníků zpravidla uvádějí, že registry dlužníků pomáhají i poctivým dlužníkům, neboť jim poskytovatelé úvěrů poskytnou své služby snáze nebo dokonce za lepších podmínek.\n\nObecným principem činnosti registrů dlužníků je shromažďování informací od věřitelů a jejich zpřístupňování dalším věřitelům. Většinou je využívání informací z registru dlužníků podmíněno tím, že uživatel informací do registru sám přispívá. Tento způsob zpracování osobních údajů je natolik charakteristický, že z textu registrace u ÚOOÚ lze činnost registru dlužníků poměrně jednoznačně identifikovat, neboť musí uvádět další příjemce osobních údajů.\n\nV některých případech je odlišný subjekt, který má právo zpracovávat osobní údaje (\"správce osobních údajů\" ve smyslu zákona 101/2000 Sb. v platném znění) odlišný od subjektu, který registr fakticky provozuje, přičemž těchto subjektů může být i několik. Například v ČR fungující Bankovní registr klientských informací má jako správce osobních údajů společnost Czech Banking Credit Bureau, a.s., zatímco Nebankovní registr klientských informací má jako správce osobních údajů sdružení CNCB - Czech Non-Banking Credit Bureau, z.s.p.o. (dříve LLCB). Pro oba tyto správce však zpracování osobních údajů zajišťuje společnost CRIF - Czech Credit Bureau, a.s. a italská společnost CRIF S. p. A. Povinnost registrace u ÚOOÚ má nicméně správce, pokud jí není zproštěn, protože provádí zpracování osobních údajů na základě zákona (CNCB je tak registrováno u ÚOOÚ, stejně jako SOLUS, zatímco CBCB nikoli).\n\nProvozovatelé registrů dlužníků jsou sdruženi v celoevropské organizaci ACCIS.\n\nV terminologii zákona 145/2010 Sb. (§ 9) a Směrnice Evropského parlamentu a Rady 2008/48/ES (čl. 8) jsou označovány jako \"databáze umožňující posouzení úvěruschopnosti spotřebitele\". Podle těchto ustanovení musí věřitel, který zamítne žádost spotřebitele o spotřebitelský úvěr na základě informací z takové databáze, spotřebitele informovat o tom, jakou databázi využil.\n\nV České republice § 38a odst. 2 zákona 21/1992 Sb., o bankách, v platném znění, zřizuje následující registr:\n\nV České republice je dále na základě § 38a odst. 1 zákona 21/1992 Sb., o bankách, v platném znění, soukromou právnickou osobou zřízen následující registr:\n\nV České republice jsou Úřadem na ochranu osobních údajů (ÚOOÚ) evidovány bankovní a nebankovní registry dlužníků :\n\nDalší údajné registry, neregistrované Úřadem na ochranu osobních údajů (ÚOOÚ):\n\nÚvěrové registry nebo také registry dlužníků obsahují informace o aktuálních i minulých půjčkách. Evidují výši půjček, kolik je třeba ještě doplatit a jak je na tom klient s platební morálkou. Do bankovního (BRKI) i nebankovního registru (NRKI) se tedy klient finanční instituce dostane již jen tím, že si půjčí. Informace o této půjčce a jejím splácení jsou v bankovním i nebankovní registru obsaženy ještě čtyři roky po umoření půjčky. \n\nObvykle jsou v registru dlužníků vedeny dva druhy záznamů: \n\n\nČlověk se ale do registru dostane i tehdy, když mu žádost o půjčku nevyjde. Neúspěšná žádost o půjčku bude v bankovním registru uchovaná ještě rok, v nebankovním šest měsíců. Pro registr dlužníků SOLUS platí jiná pravidla. Do něj se klient dostane až tehdy, když nezaplatí tři po sobě jdoucí splátky nebo hned první dvě splátky čerstvě sjednané půjčky. Celková částka však musí překročit 500 Kč. Na rozdíl od bankovního a nebankovního registru se do registru SOLUS dostane dlužník také kvůli nezaplacení faktury komunikační společnosti či distributoru energie. I zde platí již zmíněná pravidla pro půjčky. Informace o nesplacených půjčkách jsou v tomto registru vedeny tři roky od umoření, informace o nezaplacených fakturách pouze rok.\n\nZ bankovního i nebankovního registru se dlužník dostane automaticky až čtyři roky po umoření půjčky. Z registru SOLUS tři roky po umoření půjčky a rok po splacení nezplacené faktury telekomunikační společnosti či distributoru energie (elektřina, plyn). Dřív šlo vymazání z registru dlužníků uspíšit pouze u registru dlužníků SOLUS. Nejprve musel klient splatit zapsanou pohledávku, poté musel s věřitelem rozvázat veškeré smluvní vztahy a spolu s tím také zrušit souhlas se zpracováním osobních údajů. Až poté mohl klient požádat registr dlužníků SOLUS o výmaz. Následně byl záznam z registru vymazán, protože již nebyl v souladu se zákonem č. 101/2000 Sb. o zpracování osobních údajů. Vše se však změnilo s aktualizací zákona o ochraně spotřebitele 378/2015 Sb. Kvůli tomu je dnes výměna informací o spotřebiteli možná i bez jeho souhlasu.\n\nV roce 2007, několik let po zahájení provozu Bankovního registru klientských informací (CBCB, 2001) a Nebankovního registru klientských informací (CNCB, 2005) si společnost CORP. INVESTMENTS INC. (která má současně registrovánu doménu centralniregistrdluzniku.cz, na které provozuje údajný Registr dlužníků České republiky, a doménu cerd.cz) zaregistrovala domény brki.cz a nrki.cz. Tuto registraci podpořila společnost CERD LLC registrací ochranné známky \"BRKI - Bankovní registr klientských informací\" a \"NRKI - Nebankovní registr klientských informací\" v roce 2007 . V současné době neexistuje platná registrace ani jedné z těchto ochranných známek (pouze podané resp. zveřejněné přihlášky). Existence webových prezentací na stránkách brki.cz a nrki.cz nicméně může vést ke zmatení spotřebitelů, kteří pak mylně kontaktují provozovatele těchto stránek namísto skutečně zamýšlených CBCB resp. CNCB.\n\nStruktura soukromých společností CBCB a CNCB s návazností na CCB a CRIF.\n\nFaktickým provozovatelem registrů pro CBCB a CNCB je italská společnost CRIF S.p.A., provozovatel italského registru dlužníků, a jeho dceřiná společnost CRIF - Czech Credit Bureau, a.s. Tyto společnosti nicméně fungují jako zpracovatelé pro správce osobních údajů, kterými jsou CBCB (vlastněná bankami) a CNCB (sdružení nebankovních společností).\n\nCRIF S.p.A. resp. CRIF - CCB poskytly formou půjčky provozní kapitál CBCB, takže reálný finanční vklad vlastnických bank byl jen symbolický. Podle údajů dostupných v obchodním rejstříku je nicméně tento registr již samofinancovatelný a není v principu závislý na svých zakladatelích. V roce 2010 bylo údajně uvažováno o výběrovém řízení na nového provozovatele CBCB, čímž by CRIF mohl být od celého projektu odříznut. Výběrové řízení se nicméně zatím neuskutečnilo.\n\nZpracování osobních údajů do ratingových vzorců.\n\nCBCB a CNCB využívají osobní údaje k tvorbě scoringových modelů, které za úplatu poskytují svým uživatelům. Na rozdíl od jejich zahraničního ekvivalentu (např. FICO v USA) však výslednou informaci neposkytují samotnému subjektu údajů.\n\n\nRegistr zřízený zákonem nebo na jeho základě (bez nutnosti registrace u ÚOOÚ):\n\nRegistry registrované ÚOOÚ\n\nRegistry neregistrované ÚOOÚ\n"}
{"id": "370658", "url": "https://cs.wikipedia.org/wiki?curid=370658", "title": "Dovolená (Hvězdná brána)", "text": "Dovolená (Hvězdná brána)\n\nDovolená je 17. epizoda 2. řady sci-fi seriálu Hvězdná brána.\n\nTým SG-1 přicestuje na planetu, kde žije jen jeden starý obyvatel - Machello. Má tam přístroj, který vyměňuje mysl mezi dvěma osobami. To ale neví Daniel, který se s ním vymění a v těle Machella upadne do bezvědomí. Vezmou ho na Zemi, kde zjistí, že došlo k záměně. Mezitím Machello v těle Daniela opustí základnu a bere si dovolenou. Jack a Teal'c se vrátí na Machellovu planetu a přinesou přístroj způsobující přenos osobností, avšak dojde k nehodě a oba si vymění mysl. Machella chytí policie a dovedou jej na základnu. Zde tvrdí, že proces je nevratný, protože přístroj si každou výměnu zapamatuje. Carterová přijde na to, že se nemusí vyměnit tytéž osoby, ale lze provést cyklickou záměnu. Machello nakonec ve svém těle umírá.\n"}
{"id": "370668", "url": "https://cs.wikipedia.org/wiki?curid=370668", "title": "Sarkasmus", "text": "Sarkasmus\n\nSarkasmus (řec. doslova „řezání do masa“) označuje kousavou, zraňující řeč, obvykle vyjadřující i jisté pohrdání. Na rozdíl od ironie, která se dovolává porozumění, chce být pochopena, sarkasmus spíše komunikaci přerušuje a odmítá. K sarkasmu patří kus cynismu, zmírněného jen tím, že se k někomu obrací a vyslovuje.\n\nPodobně jako ironické, může se i sarkastické použití nějakého slova vyznačit uvozovkami.\n\nŘeč může být sarkastická jen v určité situaci a souvislosti. Tak člověk, který právě upustil klíče do kanálu, může sarkasticky poznamenat: „Dobrý!“\n\n„Sarkasmus je poslední útočiště těch, kdo prohráli.“ (R. Hoover)\n\n„Sarkasmus: poslední útočiště skromných a čistých lidí, když se někdo hrubě vloupává do soukromí jejich duše.“ (F. M. Dostojevskij, \"Zápisky z podzemí\")\n\n\n"}
{"id": "370680", "url": "https://cs.wikipedia.org/wiki?curid=370680", "title": "Menděl", "text": "Menděl\n\nMenděl ( ) je řeka v Krasnojarském kraji v Rusku. Je dlouhá 366 km. Povodí řeky má rozlohu 3 800 km².\n\nPramení na planině Obsko-jenisejského rozvodí a teče přes bažiny Západosibiřské roviny. Ústí zleva do Keti (povodí Obu) na 1 116 říčním kilometru.\n\nZdrojem vody jsou především sněhové srážky. Nejvyšších vodních stavů dosahuje od května do srpna.\n"}
{"id": "370696", "url": "https://cs.wikipedia.org/wiki?curid=370696", "title": "Snake", "text": "Snake\n\nSnake je\n\n"}
{"id": "370699", "url": "https://cs.wikipedia.org/wiki?curid=370699", "title": "Piké", "text": "Piké\n\nPiké (anglicky \"pique\", německy \"Pikee\") je souhrnné označení pro textilie s reliéfovou strukturou povrchu imitující prošívání (piqué – francouzsky: \"prošívaný\"). Piké může být tkané, pletené. Vyrábí se zpravidla z bavlněné nebo viskózové příze.\n\nTkané piké má na lícní straně plošky, které vypadají jako polštářky ohraničené různě tvarovanými zářezy.\n\n\nDrobnější vzory se dají tkát na \"listových\" tkacích strojích, k rozsáhlejšímu vzorování se musí použít stavy s žakárovým ústrojím.\n\nTkaniny se používají na svrchní ošacení, župany, přehozy na postele apod. Exkluzivní použití: vesty, které se nosí k frakům. \n\n\n\n"}
{"id": "370702", "url": "https://cs.wikipedia.org/wiki?curid=370702", "title": "Černá díra (Hvězdná brána)", "text": "Černá díra (Hvězdná brána)\n\nČerná díra je 16. epizoda 2. řady sci-fi seriálu Hvězdná brána.\n\nTým SG-10 je na planetě P3W-451, kde se objeví černá díra, která způsobuje dilataci (zpomalení) času a zvýšení gravitace. SG-10 vyšlou signál přes bránu, ale ten je kvůli dilataci hodně zpomalený. SGC pošle na planetu sondu a ta ukáže, že se k planetě blíží obrovská černá díra. Pokus o zavření brány selže, protože gravitace černé díry již prostoupila bránou na základnu. Generál George Hammond odjede na poradu do Pentagonu, vrátí se až za 22 hodin, ale na základně uběhlo jen několik desítek minut. Základna je evakuována. Zůstává tam jen Jack O'Neill a jeho dávný kamarád plukovník Cromwell, kteří za 5 minut (času u brány, ve skutečnosti mnoho hodin) mají spustit autodestrukci základny. Samantha Carterová vymyslí jak základnu zachránit. Musí bránu přetížit, aby přeskočila na jinou bránu. V blízkosti brány je už obrovská gravitace. Iris je vcuctnuta bránou. Je potřeba odpálit bombu, která bránu přetíží a O'Neill a plukovník Cromwell se o to pokouší. Cromwellovo lano praskne a brána jej vtáhne do červí díry. O'Neill aktivuje bombu sám. Poté jej Teal'c, Siler a Sam začnou přitahovat zpět, ale moc jim to nejde, protože na O'Neilla působí obrovská gravitace. Odtáhnou O'Neilla alespoň tak daleko, že jej bomba nezabije. Červí díra přeskočila na jinou planetu. SG-10 však nebyli zachráněni.\n"}
{"id": "370708", "url": "https://cs.wikipedia.org/wiki?curid=370708", "title": "Horem pádem", "text": "Horem pádem\n\nHorem pádem je český film z roku 2004 režírovaný Janem Hřebejkem. \n\nZískal čtyři České lvy (film, režie, hlavní ženská role, scénář), za Českou republiku byl vyslán na 77. ročník předávání Oscarů v kategorii nejlepší cizojazyčný film, ale neprošel nominacemi.\n\n"}
{"id": "370720", "url": "https://cs.wikipedia.org/wiki?curid=370720", "title": "Újezdec (Uherský Brod)", "text": "Újezdec (Uherský Brod)\n\nÚjezdec je místní část města Uherský Brod v okrese Uherské Hradiště. Před rokem 1976 existoval Újezdec jako samostatná obec pod jménem \"Újezdec u Luhačovic\", toto jméno se neformálně používá dodnes a místní železniční stanice se tak stále jmenuje.\n\nÚjezdec se rozkládá nad soutokem Olšavy se Šťávnicí, po stranách silnice vedoucí z Brna přes Uherský Brod do Luhačovic v nadmořské výšce 228 m.\n\nV obci je kostel sv. Jana Křtitele z roku 1851, pomník padlých z roku 1919 (umístěn v kostele), pomník padlým druhé světové války (postaven na rozhraní městských částí Újezdce a Těšova v r. 1946), pomník připomínající návštěvy T. G. Masaryka v letech 1924 a 1933 umístěný poblíž nádraží ČD a pamětní deska Jana Hanáka, který se stal první obětí bojů během osvobození obce za 2. světové války umístěna na budově nádraží Českých drah. V obci je také kaple sv. Cyrila a Metoděje z r. 1932. V 70. letech vzniklo v obci vlakové nádraží pod názvem Újezdec u Luhačovic. Nádraží je důležitou přestupní stanicí na trase z Uherského Hradiště do lázní Luhačovic.\n\nJméno „Újezdec“ je odvozeno od označení území ohraničeného specifickou objížďkou tzv. újezd. Názvy obce v různých obdobích:\n\n\n"}
{"id": "370722", "url": "https://cs.wikipedia.org/wiki?curid=370722", "title": "Ježíš Nazaretský (kniha)", "text": "Ježíš Nazaretský (kniha)\n\nJežíš Nazaretský je kniha Benedikta XVI. vydaná roku 2007. Kniha je prvním dílem v papežově plánované dvoudílné meditaci nad životem a učením Ježíše Nazaretského. Zároveň je také první knihou Benedikta XVI. vydanou po jeho zvolení papežem.\n\nV úvodu knihy papež jasně vyjadřuje, \"„že tato kniha není aktem učitelského úřadu, nýbrž pouze a jedině výrazem mého osobního hledání 'Hospodinovy tváře'“\".\n\nDeset kapitol knihy zpracovává Ježíšovo veřejné působení, konkrétně jeho pokřtění v Jordáně od Jana Křtitele, pokušení na poušti, horské kázání, povolání Dvanácti, Petrovo vyznání, proměnění na hoře, dále pak např. význam podobenství či úvahy nad modlitbou Páně.\n\nKniha končí u Ježíšova vjezdu do Jeruzaléma a nezahrnuje tak ani následné pašije a zmrtvýchvstání, což by měla být hlavní témata druhého dílu.\n\n"}
{"id": "370727", "url": "https://cs.wikipedia.org/wiki?curid=370727", "title": "Krásný Dvůr (zámek)", "text": "Krásný Dvůr (zámek)\n\nKrásný Dvůr je barokní zámek ve stejnojmenné vesnici v Ústeckém kraji v okrese Louny. Je obklopen rozsáhlým parkem pocházejícím z konce 18. století. Zámek Krásný Dvůr spravuje Národní památkový ústav, územní odborná správa v Praze. Od roku 1964 je chráněn jako kulturní památka a roku 2001 byl prohlášen národní kulturní památkou.\n\nPrvní písemná zmínka o Krásném Dvoře pochází z roku 1295 v souvislosti s majitelem Vilémem z Krásného Dvora. Další z majitelů Václav Pětipeský z Chýš začal v místech dnešního zámku budovat tzv. Horní tvrz, tuto stavbu však již nikdy nedokončil. Roku 1547 byl popraven jako jeden z viníků odboje proti Ferdinandu I. Ve stavbě pokračoval až další z majitelů, Jan mladší Mašťovský z Kolovrat, který v 16. století tvrz přestavěl na renesanční vilu. Ta tvoří základ půdorysu dnešního zámku dodnes.\n\nRoku 1649 zámek koupil Heřman Černín z Chudenic, tomuto rodu zámek patřil až do roku 1939. Do konce 17. století zámek chátral. František Josef Černín zámek přestavěl v letech 1720–1724 do barokní podoby podle návrhu architekta F. M. Kaňky. Černínovi na stavbě zámku velmi záleželo, neustále návrhy upravoval, roku 1722 dokonce některé ze staveb nechal strhnout, protože neodpovídaly jeho představám. Kamenické práce zajišťoval Matěj Merkl z Petrohradu, tesařské místní mistr Merkl.\n\nZa druhé světové války zámek sloužil jako úřad a jednu dobu i jako rekreační středisko Joachima von Ribbentropa. Po osvobození byl zámek štábem sovětských vojsk, pak patřil ministerstvu zemědělství a pak národní kulturní komisi. Už v padesátých letech byl zámek zpřístupněn veřejnosti.\n\nAtmosféra stavby učarovala i českým filmařům; jako zámek v Bezdíkově účinkoval Krásný Dvůr ve filmu \"Jak básníkům chutná život\" (1987) a v roce 1989 zde režisér Jiří Menzel natočil film \"Konec starých časů\" dle románu Vladislava Vančury.\n\nV letech 1783–1793 na přání Jana Rudolfa Černína upravil zahradní architekt Rudolf Födisch původní bažantnici o rozloze 96 ha na přírodní anglický park. V parku bylo postupně postaveno mnoho drobných romantických staveb, které tvoří místní dominanty, nebo uzavírají jednotlivé části:\n\n\nZ dendrologického hlediska je zastoupeno kolem 100 druhů dřevin, přičemž v anglické části parku jde výhradně o původní nebo zdomácnělé druhy. Nejstarším stromem je (již odumřelý) Goethův dub, který s obvodem 10 metrů a stáří kolem 1000 let vytváří dominantu jižního břehu zámeckého rybníčku. Dále zde najdeme několik 500letých dubů s o málo nižším obvodem. Další dva staré duby stojí poblíž potůčku. O něco mladší jsou četně zastoupené buky a lípy velkolisté, mnohdy bizarně tvarované a větvené již od země. Z dalších dřevin tu najdeme hlavně olše, jírovce (např. jírovec drobnokvětý u Panova templu), platany a javory, ve francouzské sekci (východně od zámku a na nádvoří) ještě tisy, zimostrázy a dva cypřišky nutkajské.\n\nNa území parku byla k ochraně vzácných druhů hmyzu v roce 2012 vyhlášena přírodní památka Krásný Dvůr.\n\nV současnosti jsou zámek i zámecký park přístupné veřejnosti. V zámku je pro veřejnost otevřeno 18 místností, zařízených dobovým nábytkem ze 17. až počátku 20. století, s cennými kolekcemi kameniny, porcelánu a skla. V zámecké galerii jsou zastoupeni významní mistři české i evropské malby, například Petr Brandl, Karel Škréta, Ludvík Kohl, Josef Bergler, Filip Kristián Benthum, Christian Brand, Alžběta Vigée-Lebrun a další. Ojedinělý je soubor 42 psích portrétů vytvořený v letech 1724–1729 pražským měšťanem Petrem Václavem Bergerem pro Františka Josefa Černína a jeho ženu.\n\nV roce 2014 správa zámku získala grant z EHP a Norských fondů (13 073 781 Kč) na obnovu a další využití „rozhledny“ – novogotického templu. Po stavebních a restaurátorských obnovách zde bude centrum edukačních aktivit.\n\nV zámeckém areálu se pořádají koncerty a svatby. Během kulturních akcí je nabízena projížďka kočárem po parku. K zámku patří i stáj s vlastními koni. Zámecký park je volně přístupný po celý rok.\n\n\n\n"}
{"id": "370733", "url": "https://cs.wikipedia.org/wiki?curid=370733", "title": "Lažínky", "text": "Lažínky\n\nLažínky jsou vesnice, místní část města Moravských Budějovic, vzdáleného asi 1,5 kilometrů na severozápad. Roku 2001 činil počet domů 64. Ve vesnici žije obyvatel.\n\nVesnice Lažínky leží zhruba ve středu svého katastrálního území. Na severu sousedí s územím Moravských Budějovic, na jihu Zvěrkovic a Vescí, na západě s krátce územím Krnčic. Nadmořská výška zastavěného území obce se pohybuje mezi 420 m n. m. při Lažínském potoce a 435 m n. m. Na Lažínském potoce je Lažínský rybník (1,8 ha). Území Lažínek se zvedá jak k západu, tak k východu k téměř 450 m n. m. Na východě pak terén znovu klesá, a to do údolí potoka Nedveky, na západě pak do Habrckého potoka, přítoku Lažínského potoka. Lažínky mají minimum lesů – a to takřka všechen (necelý 1 ha) v trati Příční u Borové ve východním výběžku území.\n\nJižně od Lažínek prochází obchvat Moravských Budějovic – silnice č. I/38. Na západě protíná území Lažínek železniční trať Okříšky–Znojmo.\n\nNázev vsi souvisí se slovem \"láz\", tedy půdou získanou vypálením lesa. První zmínka pochází z roku 1498 a souvisí s Bítovskými z Lichtenburka.\n\nV letech 1869–1890 spadaly Lažínky do okresu znojemského a v letech 1900–1950 do okresu moravskobudějovického. V letech 1961–1979 byly Lažínky částí Vescí, než se od roku 1980 staly součástí Moravských Budějovic.\n\nMístní samosprávu vykonává osadní výbor.\n\n\n\n\n"}
{"id": "370736", "url": "https://cs.wikipedia.org/wiki?curid=370736", "title": "Tropická bouře Arthur (2008)", "text": "Tropická bouře Arthur (2008)\n\nTropická bouře Arthur, první bouře Atlantické hurikánové sezóny 2008 a od roku 1981 první Atlantická cyklóna zformovaná v květnu, vznikla 30. května 2008 nedaleko pobřeží Belize. Zanikla nad hranicí Mexika a Guatemaly 2. června 2008.\n\n\nTropická bouře Arthur vznikla 30. května 2008 nad Karibským mořem, nedaleko pobřeží Belize a postupovala směrem na severozápad. Během 31. května se dostala nad území Belize a ve večerních hodinách středoevropského letního času překročila hranici s Mexikem. 1. června změnila směr postupu na západ. Odpoledne SELČ však zeslábla na tropickou níži, stočila svůj směr pohybu na jihozápadní a postupovala dále po hranici Mexika s Guatemalou. 2. června zanikla nad Mexikem.\n\nAčkoliv byl Arthur jednou z nejslabších bouří Atlantické hurikánové sezóny 2008, způsobil škody za 78 miliónů USD a usmrtil 9 lidí. Také ho doprovázely silné deště, které způsobily záplavy.\n\n"}
{"id": "370738", "url": "https://cs.wikipedia.org/wiki?curid=370738", "title": "Straubing", "text": "Straubing\n\nStraubing (česky též Štrubina) je město v Dolním Bavorsku v jižním Německu. Je sídlem zemského okresu Straubing-Bogen. Každoročně v srpnu se ve městě koná Gäubodenvolksfest, druhý největší festival v Bavorsku.\n\nMěsto leží na Dunaji a tvoří centrum Gäubodenu.\n\nOblast Straubingu je nepřetržitě osídlena od doby neolitu. Římské dobývání v letech 16 – 14 př. n. l. mělo dramatický dopad na celý region. Dokonce ještě dnes je možné nalézt spoustu stop z čtyřsetleté římské okupace (např. slavný \"Römerschatz\" (římský poklad), který je vystaven v Muzeu Gäubodenu). \"Sorviodurum\", jak byla nazývána Římany, byla důležitou vojenskou surovinovou základnou.\n\nPo pádu římského impéria se stal Straubing centrem osídlení Bavorů, hlavně kolem kostela sv. Petra (postaven v 9. století) mezi řekami Allachbach a Dunajem. Podle zvyků Bavorů bylo osídlení pojmenováno podle jejich vůdce \"Strupingy\", což se později proměnilo v název Straubing.\n\nV roce 1218 byla Ludvíkem I. z Wittelsbachu, vévodou bavorským, založena nová část města (nazývaná ´nové město´). Straubing se stal hlavním městem regionu Bavorsko-Straubing, později regionu Bavorsko-Straubing-Holandsko za vévody Viléma I., kdy bylo Bavorsko v roce 1349 rozděleno mezi syny římského císaře Ludvíka IV. V roce 1429 byl Straubing postoupen Arnoštovi, vévodovi bavorsko-mnichovskému, který nařídil zavraždit ve Straubingu Agnes Bernauerovou. Hrob Agnes Bernauerové však není možné nalézt. Na hřbitově u kostela sv. Petra je kaple postavená vévodou Arnoštem.\n\nToto nové město je dnes centrem Straubingu s mnoha obchody, kancelářemi, restauracemi a pěšími zónami. Mnoho budov si zachovalo svůj středověký ráz. V tomto prostoru je rovněž soustředěn noční život Straubingu, s mnoha hospůdkami a diskotékami.\n\nNezbytností pro každého návštěvníka je nádherná gotická katedrála sv. Jakuba, románský kostel sv. Petra, klášter karmelitánů s barokním kostelem a knihovnou, Sv. Vít, kde se nachází zosobnění „státu a církve“ v životní velikosti.\n\nStraubing má ale také mnoho průmyslových částí a přístav na Dunaji s přístupem ke kanálu Rýn-Mohan-Dunaj, který je spojnicí Severního a Černého moře. Je centrem bavorského výzkumu v oblasti biotechnologie.\n\n\n\n\n\nStraubing má tato partnerská města:\n\n"}
{"id": "370740", "url": "https://cs.wikipedia.org/wiki?curid=370740", "title": "Genesys", "text": "Genesys\n\nGenesys je výuková počítačová hra, vydaná v roce 2000 pro operační systém Microsoft Windows a Apple Macintosh. Hru vyvinuly společnosti Cybele Productions a Wanadoo Edition.\n\nHra umožňuje hráči prozkoumat klíčové události evoluce, důležité pro různé lidské společnosti.\n"}
{"id": "370745", "url": "https://cs.wikipedia.org/wiki?curid=370745", "title": "Franz Kiggelaer", "text": "Franz Kiggelaer\n\nFranz Kiggelaer (1648 – 1722) byl nizozemský botanik.\n\nFranz Kiggelaer byl správcem zahrad Simona van Beaumonta v Leidenu. Roku 1690 publikoval knihu \"Horti Beaumontiani: Exoticarum Plantarum Catalogus...\" - katalog rostlin v těchto zahradách.\n\nSpolu s Frederikem Ruyschem dokončil první svazek Commelinova \"Horti medici Amstelodamensis rariorum\".\n\nCarl von Linné po něm pojmenoval rod \"Kiggelaria\" z čeledi Achariaceae.\n\n"}
{"id": "370746", "url": "https://cs.wikipedia.org/wiki?curid=370746", "title": "Provincie Lleida", "text": "Provincie Lleida\n\nProvincie Lleida (španělsky: \"Lérida\") je provincie v severovýchodním Španělsku, v západní části autonomního společenství Katalánsko. Hraničí s provinciemi Gironou, Barcelonou, Tarragonou, Zaragozou a Huescou a s Francií a Andorrou.\n\nZe 414 015 obyvatel (2007) jich 30 % žije v hlavním městě Lleidě. Dalšími městy v provincii jsou La Seu d´Urgell (sídlo arcibiskupa, který je spoluprincem v Andoře), Mollerussa, Cervera, Tárrega, Balaguer. V Lleidě je 231 obcí.\n\nV této provincii leží údolí Arán, zvláštní comarca s větší autonomií, kde se mluví aranéština, odrůda okcitánštiny.\n\nV provincii se nachází národní park Aigüestortes i Estany de Sant Maurici.\n\nV provincii se daří pěstování ovoce, zejména hrušek a meruněk.\n\n\"Lleida\" je místní katalánské jméno a také oficiální španělské jméno.\n\nMá charakteristický katalánský dialekt známý jako \"lleidatà\", který užívá \"lo\", \"los\" jako mužský určitý člen místo \"el, els\". Místní dialekt pod správným názvem severozápadní katalánština je součástí západní katalánštiny a jako takový má některé znaky podobné z valencijštinou (jejíž dialekty jsou rovněž součástí této skupiny).\n"}
{"id": "370750", "url": "https://cs.wikipedia.org/wiki?curid=370750", "title": "Pitralon", "text": "Pitralon\n\nPitralon je voda po holení, vyvinutá v Drážďanech podnikatelem Karlem Augustem Lingnerem. Kromě alkoholu obsahuje také jiné látky, např. kafr. Má velmi intenzivní a těžkou vůni. Pitralon se uplatnil koncem 60. let 20. století jako ztělesnění mužské hygieny při a po oholení. Pitralon slouží k dezinfekci kůže a léčbě akné.\n\nPitralon se stal také synonymem hygieny za dob komunistického režimu. Byl nejdostupnějším nástrojem hygieny pro muže, velké obliby dosáhl ve věznicích a u nejchudších vrstev obyvatelstva, kde byl kvůli nízké ceně zneužíván jako náhražka alkoholických nápojů.\n"}
{"id": "370751", "url": "https://cs.wikipedia.org/wiki?curid=370751", "title": "Zájezd (Česká Skalice)", "text": "Zájezd (Česká Skalice)\n\nZájezd () je místní částí města Česká Skalice a leží v západním směru od centra České Skalice. Její nadmořská výška je 290 metrů. Podle posledního sčítání lidí, domů a bytů v roce 2001 měl Zájezd 72 domů, z nichž bylo 59 trvale obydleno. V 67 bytech žilo 192 obyvatel.\n\nObec Zájezd byla údajně rytířským sídlem a stávala v ní tvrz. Pravděpodobně první písemná zmínka se váže k roku 1392, kdy patřila Petru z Hasenburka. V 16. století patřila Černínům z Černína, později Smiřickým ze Smiřic, v 17. a 18. století byla obec poddaná náchodské vrchnosti. Před rokem 1918 byla obec osadou Malé Skalice. V období 1918 až 1950 byla obec samostatná s vlastním starostou, v roce 1950 pak násilně sloučena s Českou Skalicí.\n\nV obci působí sportovní klub Ruchadlo Zájezd, modelářský klub Triffid, Sbor dobrovolných hasičů a odbočka Svazu důchodců.\n\n"}
{"id": "370755", "url": "https://cs.wikipedia.org/wiki?curid=370755", "title": "Veněra 15", "text": "Veněra 15\n\nVeněra 15 (rusky: Венера-15), byla sovětská planetární sonda, která v rámci programu Veněra zkoumala s pomocí radaru planetu Venuši. Let se uskutečnil v roce 1983 a byl katalogizován v COSPAR pod označením 1983-053A.\n\nJak bylo tehdy obvyklé, na cestu k Venuši vypravili Sověti dvě identické sondy, Veněru 15 a Veněru 16. Startovaly krátce po sobě v rozmezí pěti dní a díky tomu, že obě svůj úkol splnily, jejich výsledky se dobře doplňovaly.(stejně jako u dvojice Veněra 13 a 14 o dva roky dříve).\n\nSondu Veněru 15 vynesla do vesmíru raketa Proton-K/D-1 z kosmodromu Bajkonur 2. června 1983. V říjnu téhož roku se dostala na oběžnou dráhu planety a s pomocí radaru typu SAR začala prozkoumávat podrobně povrch planety. Na oběžné dráze pracovala (spolu s Veněrou 16) osm měsíců. Mise byla velice úspěšná, pomohla vytvořit podrobnou mapu Venuše.\nJednalo se o kombinaci konstrukcí předchozích sond Veněry 9 a 14. Sonda byla dlouhá 5 metrů, v průměru 6 metrů. Měla parabolickou anténu o průměru 140 cm pro radar SAR a druhou menší pro radiové spojení (naváděcí) s povrchem Venuše. Dále zde byly palivové nádrže a pohonné jednotky a počítač, který došlé údaje skládal do výsledného obrazu. Sonda měla na stranách sluneční panely a další parabolickou anténu pro spojení se Zemí.\n\n"}
{"id": "370757", "url": "https://cs.wikipedia.org/wiki?curid=370757", "title": "Cyanofág", "text": "Cyanofág\n\nCyanofág je virus napadající sinice (Cyanobacteria). Je to tedy v mnohých ohledech bakteriofág.\n\nViry sinic obsahují jako svůj genetický materiál zásadně dvouvláknovou DNA, jsou to tedy ds-DNA viry („ds“ z angl. \"double-stranded\"). Známými cyanofágy jsou např. sladkovodní as-1 a lpp-1.\n\nViry významně ovlivňují početnost sinic, některé průzkumy například objevily viry v téměř všech studovaných populací sinic. Ekologické výzkumy v oceánu například zjistily, že u pobřeží mají sinice rodu \"Synechococcus\" daleko vyšší rezistenci vůči svým virům, protože se s nimi na mělčině častěji setkávají a přírodní výběr zde tedy působí daleko silněji. Jiné publikace uvádí, že v oceánu asi 3% všech buněk zmíněného rodu sinic každý den zahynou díky virové infekci. Důvodem může být i vysoká populační hustota rodu \"Synechococcus\" v oceánech: udává se až milión buněk v jednom mililitru.\n\nV poslední době byly u cyanofágů objeveny geny pro fotosyntézu a bylo zjištěno, že cyanofágy po infekci buňky silně ovlivňují její metabolismus.\n\n"}
{"id": "370758", "url": "https://cs.wikipedia.org/wiki?curid=370758", "title": "Attilio Zuccagni", "text": "Attilio Zuccagni\n\nAttilio Zuccagni (10. ledna 1754 Florencie – 21. října 1807 Florencie) byl italský botanik. \n\nStudoval medicínu v Pise a poté byl dvorním lékařem toskánského velkovévody. Podnikl studijní cestu do Španělska a po návratu působil ve florentském přírodovědném muzeu a místní botanické zahradě.\n\nByl po něm pojmenován rostlinný rod \"Zuccagnia\" Cav. z čeledi bobovité.\n\n\n"}
{"id": "370761", "url": "https://cs.wikipedia.org/wiki?curid=370761", "title": "Státní znak Belize", "text": "Státní znak Belize\n\nStátní znak Belize je tvořen štítem, rozděleným obráceným vidlicovým řezem na tři části. V prvním, stříbrném poli jsou, v přirozených barvách, zkříženy palice a pádlo. Ve druhém, zlatém poli jsou zkříženy sekera a pila se dvěma držadly (opět přirozených barev). Ve třetím, prostředním poli je zobrazen trojstěžník s rozvinutými plachtami, plující na moři heraldicky doprava. Štítonoši jsou dva lidé, oblečení pouze do bílých kalhot, heraldicky pravý je definován jako kreol, drží v pravé ruce přes rameno sekeru, levý štítonoš je černoch, držící v levé ruce přes rameno pádlo. Oba stojí na zeleném pažitu. Ze štítu vyrůstá v horní části mahagonovník. Pod štítem a pažitem je volně umístěná stříbrná, modře podšitá a několikrát přeložená stuha s černým latinským mottem SUB UMBRA FLOREO (). Celý výjev je obklopen zeleným, vavřínovým věncem s 50 lístky, rostoucími proti směru hodinových ručiček.\n\nStátní znak symbolizuje dřevařský průmysl, nejvýznamnější složku místního hospodářství od koloniálního období do současnosti a zároveň je symbolem národního bohatství. Při těžbě tropického dřeva (především mahagonovníku) prvními evropskými osadníky se při dopravě na pevnině užívala pádla a při dopravě do Evropy lodě.\n\nV roce 1840 nazvalo Spojené království území, které odpovídalo dnešnímu Belize, Britským Hondurasem (dnešní Honduras s Belize ale ani nesousedí). Pro územní spory s Guatemalou však proběhlo oficiální vyhlášení až 12. května 1862. Znak Britského Hondurasu (zřejmě neoficiální) byl odvozen z pečeti, navržené 2. listopadu 1819 pro tuto oblast s britskými osadami. Prokazatelně byla tato pečeť užívaná od 15. března 1821. Znak tvořil štít, rozdělený obráceným vidlicovým řezem. V prvním, bílém poli byla britská vlajka (Union Jack), ve druhém, taktéž bílém, kosmo pod sebou umístěné sekera, tesařská sekera, pádlo a pila se dvěma držadly v přirozených barvách. Tyto nástroje byly potřebné pro těžbu mahagonového dřeva. Ve třetím, prostředním poli, byl realisticky zobrazen trojstěžník (s rozvinutými, bílými plachtami, plujícím heraldicky doprava) na modrém moři a pod modrobílou oblohou. Na zádi lodi byla vyvěšena červená britská námořní vlajka. Z točenice nad štítem vyrůstal mahagonovník. Štítonoši byli dva černoši oblečení pouze do dlouhých kalhot. Heraldicky pravý držel v pravé ruce přes rameno sekeru, levý v levé ruce (opět přes rameno) pádlo. Oba štítonoši stáli na dřevěném trámu, přes který byla položena stuha s latinským heslem SUB UMBRA FLOREO . (není obrázek)\n\nV dalších letech byl znak změněn (což dokládají dobové dokumenty z let 1826 a pozdějších): (není obrázek)\n\nV roce 1870 byla pro kolonii Britský Honduras zavedena vlastní vlajka, vycházející z britské státní námořní vlajky s místním emblémem (badge) ve vlající části. Tento emblém (nejde o znak) byl tvořen bílým kruhovým štítem, po jehož obvodu byl žlutý, prolamovaný rám. Vnitřek štítu byl tvořen znakem Britského Hondurasu z roku 1840.\n\nV roce 1871 se stal Britský Honduras korunní kolonií. V čele byl poručík-guvernér, který byl správně podřízen guvernérovi Jamajky. 2. října 1894 se stala kolonie separátní, s vlastním guvernérem. 12. prosince 1919 byl emblém na vlajce mírně upraven, byl vypuštěn bílý kruh a badge tak byl položen přímo na modrý list.\n\n28. ledna 1907 zavedl britský král Eduard VII. první oficiální znak Britského Hondurasu. Znak vycházel z předchozího znaku, byl opět tvořen štítem rozděleným obráceným vidlicovým řezem. V prvním poli byly v přirozených barvách zkříženy tesařská sekera a pádlo, v kantonu pak byl Union Jack, částečně překrývající oba nástroje. Ve druhém, zlatém poli byly (opět v přirozených barvách) zkříženy sekyra s pilou (s jedním držadlem). Ve třetím, modrém poli byl zobrazen trojstěžník s rozvinutými plachtami a britskou služební vlajkou na zádi, plujícím na moři (heraldicky doprava). Nad štítem vyrůstal ze stříbrnomodré točenice mahagonovník v přirozených barvách. Štítonoši byli stejní, jako v předchozím znaku: dva černoši, oblečení pouze do bílých dlouhých kalhot. Heraldicky pravý držel v pravé ruce přes rameno sekeru, levý v levé ruce přes rameno pádlo. Štítonoši stáli na růžovostříbrné, dvakrát přeložené stuze s černým heslem v latině SUB • UMBRA • FLOREO.\n\nNa konci 40. let došlo k rozmachu národněosvobozeneckého hnutí a 2. února 1950 byla zavedena nová neoficiální státní vlajka, která se později stala základem dnešní vlajky. Uprostřed listu této vlajky bylo umístěno bílé kruhové pole s novým (také neoficiálním) velkým znakem v hnědém věnci s pětadvaceti zdvojenými zelenými lístky, rostoucími proti směru chodu hodinových ručiček. 50 lístků připomínalo rok 1950, věnec symbolizoval mír. Znakem se stal mírně upravený znak z roku 1907:\n\n1. března 1961 byla poskytnuta Britskému Hondurasu vnitřní samospráva a 1. ledna 1964 i ministerský systém. 1. června 1973 byla země přejmenována na Belize podle stejnojmenné řeky, oficiální symboly však stále zůstaly zachovány.\n\nO půlnoci 21. září 1981 byla vyhlášena nezávislost Belize. Nový znak, který je umístěn i na novou vlajku, vychází z neoficiálního znaku z roku 1950. Mahagonovník je oproti předchozímu znaku košatější.\n\nStátní znak je umístěn ve středu Belizské vlajky (průměr kruhového pole je 3/5 šířky listu) a je také zobrazen na belizských mincích (Belizský dolar).\n\n"}
{"id": "370766", "url": "https://cs.wikipedia.org/wiki?curid=370766", "title": "John Paul Pitoc", "text": "John Paul Pitoc\n\nJohn Paul Pitoc (* 5. března 1974 Queens, NYC), prezdívaný jako Jean Paul Pitoc nebo J.P.Pitoc je americký herec. Jeho matka pochází z Kolumbie a otec z Maďarska. Proslavil se díky gay filmu \"Trick\" (1999), kde hrál go-go tanečníka v gay baru.\n\n"}
{"id": "370769", "url": "https://cs.wikipedia.org/wiki?curid=370769", "title": "Kostel svatého Víta (Český Krumlov)", "text": "Kostel svatého Víta (Český Krumlov)\n\nKostel svatého Víta v Českém Krumlově je významnou památkou pozdní gotiky z let 1407 – 1438, s pozdějšími úpravami. V roce 1995 byl vyhlášen Národní kulturní památkou.\n\nHistorie a stavební vývoj kostela jsou neodmyslitelně spjaty především se dvěma šlechtickými rody – Rožmberky a Schwarzenberky, kteří z Českého Krumlova učinili své sídelní město a kostel sv. Víta tak představoval hlavní svatostánek Rožmberského dominia a Krumlovského vévodství. Kostel byl několikrát upravován i za vlády Eggenberků.\n\nPrvní kostel na současném místě byl založen již v roce 1309. První fara byla vystavěna roku 1317 Petrem I. z Rožmberka a roku 1340 proběhla přestavba pod vedením mistra Linharta. Hlavní a monumentální přestavba však byla zahájena až za vlády Rožmberka Jindřicha III. Původní kostel již totiž nebyl schopen pojmout dostatek věřících stále se rozrůstajícího sídelního města a proto bylo nutné vystavět kostel nový. Současná stavba tak pochází z let 1407 až 1438.Stavitelem byl mistr Jan, synovec mistra Staňka, spolu s ním se na stavbě podílel Linhart z Aldeberka, který patrně sklenul trojlodí. Při této stavbě byly využity základy původního kostela, kupříkladu zdivo lodí pochází již z druhé poloviny 14. století. Z dochované smlouvy mezi tehdejším farářem Hostislavem a mistrem Janem víme, že bylo výslovně uvedeno, aby bylo při zaklenutí stropu užito osmi sloupů podle vzoru kostela sv. Jiljí v Milevsku a využito síťové klenby parléřovského typu podle královské katedrály sv. Víta v Praze. Třebaže mistr Jan Staněk, člen pražské kamenické rodiny, stavbu zahájil, na jejím dokončení se z neznámých důvodů již neúčastnil. Nový kostel byl vysvěcen pasovským biskupem Leonardem z Laimingu roku 1439.\n\nPřed rokem 1500 byla vybudována zadní kruchta a dalším významným zásahem bylo až zbudování mohutného rožmberského mauzolea a nového oltáře s \"Rožmberským jezdcem\". Oba prvky však byly postupně odstraněny na naléhání místních jezuitů. K dalšímu podstatnému rozšíření došlo mezi léty 1725–1726, kdy se stal Český Krumlov sídlem Schwarzenberků. Ti nechali vystavět novou kapli svatého Jana Nepomuckého, ochránce rodu a Dominia. Při kapli byla také zřízena tzv. \"Srdeční hrobka\", kam byla ukládána srdce krumlovských vévodů (viz níže).\n\nPoslední významnou etapou byla až drastická neogotická přestavba v 19. století, kdy byly odstraněny barokní prvky a bohužel i mnoho prvků předbarokních. V letech 1893–1894 tak byla odstraněna i původní barokní cibulovitá věž a nahrazena současnou neogotickou. Kostel byl pak v letech 1899–1900 restaurován. Důkladná oprava interiéru a zařízení byla provedena i v roce 1936.\n\nOd založení Českého Krumlova vedle sebe žili česky a německy mluvící obyvatelé. Jelikož bylo v kostele kázáno v češtině, začali se němečtí věřící dožadovat na Rožmbercích kázání v jazyce německém. K tomuto účelu tak sloužila kaple svatého Jeronýma, která při kostele v \"Kostelní ulici \"existovala od roku 1389, do doby, než bylo německé kázání roku 1602 přesunuto do kostela sv. Jošta. Kaple byla během období sekularizace monarchie odsvěcena a prodána roku 1787.\n\nDo roku 1585 kostel částečně obklopoval hřbitov. Ten však byl kvůli nedostatku místa po těžké morové ráně zrušen a přesunut do míst dnešního Městského parku ke kapli svatého Martina.\n\nKostel je halovým trojlodím s protáhlým pětiboce uzavřeným presbytářem, osmibokou štíhlou věží v ose západního průčelí, pravoúhlou sakristií, kaplemi Vzkříšení, sv. Jana Nepomuckého a předsíní se vstupním portálem na severní straně.\n\nPresbytář je zaklenut síťovou žebrovou klenbou podle vzoru kostela sv. Jiljí v Milevsku (tři pole a pětiboký závěr). Žebra nasedají na tenké válcovité přípory profilovanými hlavicemi. Přípory končí ve výši spodní hrany oken jehlancovitými konzolami. Na severní stěně (vlevo od oltáře) je cenný sanktuář z doby po roce 1500 – kamenný, bohatě naturalisticky zdobený. V závěru za oltářem je jednoduchý sedlový portálek. Do severní sakristie vede další sedlový portálek.\n\nSeverní sakristie je zaklenuta variantou milevské klenby z roku 1425. Žebra vybíhají z figurálních konzol; místnost v patře nad sakristií je zaklenuta dvěma poli křížové klenby s jehlancovitými konzolami. Jižní sakristie je mladší, z roku 1637 a je zaklenuta třemi poli křížové klenby se štukovými žebry; v patře je plochostropá oratoř ze druhé poloviny 18. století.\n\nPresbytář je od hlavní lodě oddělen lomeným triumfálním obloukem; mohutný je jen horní oblouk, dále dolů sbíhá jemnější vyžlabená žebra s baldachýny, do kterých jsou vloženy sochy.\n\nTrojlodí je neseno čtyřmi páry pilířů, střídavě v obrysu osmibokých a čtyřlistých. Zaklenuto je síťovou klenbou svatovítského typu, v hlavní lodi s kamennými žebry, ve vedlejších lodích jsou použita žebra cihlová. Žebra přecházejí na zdech bez hlavic do oblých přípor, které vycházejí až od země.\n\nV západní části je cenná pozdně gotická kruchta, podepřená svazkovými pilíři. Prostor pod kruchtou je zaklenutý síťovou klenbou z osmicípých hvězd. Na kruchtu se vchází sedlovým portálkem s přetínanými pruty z roku 1510.\n\nSeverní portál je gotický, bohatě profilovaný, z roku asi 1410. Dřevěné vyřezávané dveře jsou z konce 17. století. Předsíň před ním byla zaklenuta při opravě roku 1900.\n\nKe kostelu jsou přistavěny dvě kaple. Barokní kaple sv. Jana Nepomuckého z roku 1725 postavená A. E. Martinellim je obdélná, půlkruhově uzavřená. Výzdoba klenby je současná. Kaple Vzkříšení je původně gotická, v 18. století byla zbarokizována (mj. zbavená žeber) a roku 1777 vymalována Františkem Jakubem Prokyšem. Do obou kaplí se vstupuje z lodi půlkruhovými oblouky.\n\nPo smrti předposledního vladaře domu rožmberského Vilém z Rožmberka roku 1592 byla vystavěna uprostřed presbytáře hrobka a nad hlavní oltář umístěn \"Rožmberský jezdec\". Mohutnost hrobky a její umístění přímo před oltářem bylo dlouhou dobu trnem v oku místním jezuitům, kteří poukazovali na to, že byl bývalý vládce Dominia přirovnáván Bohu. Především však hrobka překážela bohoslužbě. Rožmberský jezdec byl odstraněn již roku 1621, ale další demolici zabránila poslední Vilémova žena Polyxena. K úplnému odstranění hrobky se opět schylovalo již v roce 1670, což však naprosto odmítl tehdejší krumlovský vévoda Jan Kristián I. Konečnému odstranění nadzemní části hrobky tak bylo vyhověno až během Josefínských reforem roku 1783.\n\nPo odpečetění hrobky byly nalezeny ostatky:\nCínové rakve Viléma a Anny Marie Bádenské byly nahrazeny dubovými a uloženy zpět do podzemního sklípku. Nadzemní část byla rozebrána, sloupy byly následně použity ke stavbě baldachýnu pro křtitelnici a náhrobní kameny Viléma a Anny Marie nejprve vsazeny před oltář, následně pak připojeny ke kapli sv. Jana Nepomuckého.\n\nV hrobce Viléma z Rožmberka bylo dočasně uloženo i tělo 3. vévody krumlovského Jana Kristiána I. z Eggenbergu, nicméně to bylo později vyjmuto a převezeno do Štýrského Hradce, kde bylo pohřbeno v rodové hrobce Eggenberků.\n\nPosledním přáním Eleonory Amálie, manželky prvního vévody krumlovského z rodu Schwarzenbergů, knížete Adama Františka, bylo spočinout v nově zbudované kapli sv. Jana Nepomuckého. Její syn, kníže a vévoda Josef I. Adam její přání splnil. Po velkolepém průvodu, kdy její tělo v obyčejné rakvi do kostela odnesli chudí a nemajetní na projev jejího soucitu s nejubožejšími, bylo její tělo uloženo v dané kapli. Zároveň však byl vytesán malý sklípek v levé boční zdi kaple, do níž byla uložena vedle sebe srdce obou Josefových rodičů – Eleonory Amálie a Adama Františka. Byla tak započata tradice, kdy do této malé hrobky byla ukládána srdce krumlovských vévodů a jejich manželek.\nHrobku srdcí kryje deska z černého mramoru, na níž je vytesán latinský text: \"CORDA HIC CONDITA ADAMI ET ELEONORAE CONJ. PRINCIPUM DE SCHWARZENBERG CRUMLOVI DUCUM. JOSEPHUS PARANTIBUS OPTIMIS PIETATIS FILIALIS MP A. MDCCXLV\", v českém překladu \"Zde jsou uložena srdce Adama a jeho manželky Eleonory, knížat ze Schwarzenbergu a vévodů krumlovských. Josef nechal zhotovit v roce 1745 ze synovské lásky nejlepším rodičům\". Nad deskou je alianční znak schwarzenberský a lobkowický. Výtvarně byla tato nadzemní hrobka pojata ve formě oltáře. Obsah \"srdeční hrobky\" známe z akvarelů knížecího inženýra Josefa Langweila, který ji nakreslil v roce 1834. Podobnou hrobku srdcí (německy Herzgruft) mají i Habsburkové v Augustiniánském kostele ve Vídni.\n\n\nZ prvků výzdoby a vybavení jsou nejzajímavější:\n\n"}
{"id": "370772", "url": "https://cs.wikipedia.org/wiki?curid=370772", "title": "Ulisse Aldrovandi", "text": "Ulisse Aldrovandi\n\nUlisse Aldrovandi (11. září 1522 Bologna – 4. května 1605 tamtéž), také známý jako \"Ulysses Aldrovandus\", byl italský lékař, přírodovědec, botanik a entomolog, zakladatel jednoho z prvních přírodovědných muzeí. Jako první v roce 1603 použil termínu geologie. Jeho impozantní sbírky „přírodnin“ jsou zachovány a vystaveny v Paláci Poggi na univerzitě v Bologni.\n\nUlisse Aldrovandi se narodil v roce 1522 do vznešené italské rodiny. Otcem byl notář a tajemník Senátu, hrabě Tesseo Aldrovandi. Začal se studiem matematiky na Univerzita v Bologni, ale kvůli finančním problémům v rodině, musel studium přerušit a od roku 1536 pracoval jako účetní v Bologni, později v Brescii. V roce 1539 se vrátil do Bologni a zapsal se na Univerzitu. Vystudoval práva a literaturu (1546), pak pokračoval ve studiích filosofie, logiky a medicíny v Pádově. V 31 letech získal doktorát a vrátil se do Bologni, kde byl z neznámých důvodů obviněn spoluobčany z kacířství. 12. června 1549 byl zatčen a jeho proces byl převeden do Říma. K Aldrovandimu štěstí zemřel papež Pavel III., nastoupil Julius III. a Aldrovandi byl propuštěn.\n\nDíky známosti s Luccou Ghinim z Imoly se začal věnovat botanice. Mezi léty 1551 až 1554 organizoval několik botanických expedic. Sbírka popsaných rostlin je dnes známa jako \"Herbář Ulise Aldrovandiho\". Jedná se o jednu z nejstarších botanických sbírek. Skládá se z 15 svazků a vice než 5000 vzorků. Velká část se dnes nachází v přírodovědném muzeu, založeném Aldrovandim.\n\nOd roku 1554 se stal vyučujícím logiky a medicíny na univerzitě v Bologni a v roce 1559 se stává profesorem filosofie. V roce 1561 slavnostně založil katedru přírodních věd v Bologni s názvem: \"Lectura philosophiae naturalis ordinaria de fossilibus, plantis et animalibus\".\n\nOd roku 1567 Aldrovandi doplnil přednášky též o praktická cvičení a došla mu nutnost zřízení botanické zahrady pro praxi studentům. V roce 1568 předložil tedy Senátu návrh na založení \"Ortus botanicus\", který byl přijat a projekt ve stejném roce dokončen. Stal se tak čtvrtou botanickou zahradou na světě (po Pise, Pádově a Florencii). Zahrada původně ležela v prostorách dvora \"Sala Borsa\" při \"Palazzo Publico\" v centru města, dnes sloužící k účelům městské knihovny. V roce 1803 byla zahrada kvůli zájmům města přesunuta na aktuální místo v ulici \"Via Irnerio\".\n\n\"Hortus botanicus\" není botanická zahrada v dnešním slova smyslu. Jedná se o středověký termín, který označoval areály vznikající přibližně od 16. století hlavně při univerzitách. Jejich předchůdcem byl \"Hortus simplicium\" označující středověkou zahradu, určenou pro pěstování rostlin pro přímou léčbu.\n\nPřesné a pečlivé shromažďování a uchování přírodních objektů vedla k vytvoření jednoho z prvních přírodovědných muzeí, na světě. Jmenovalo se \"dall'Aldrovandi\" a sám autor ho nazýval \"divadlo\" nebo \"mikrokosmos přírody\", Bylo zde možné studovat 18.000 \"rozmanitých věcí přírodních\" a 7.000 \"sušených rostlin v patnácti svazcích\", nazývaných \"Herbář Ulisse Aldrovandiho\". Sbírka byla nedílnou součástí všech 17 svazků obsahujících tisíce nádherných akvarelů zobrazující zvířata, rostliny, minerály a monstra a 14 štočků ze dřeva pro ilustraci tištěných svazků.\n\nKvůli sporu mezi lékárníky a lékaři v Bologni na složení lidové medicíny v roce 1575 byl Aldrovandi vyloučen ze všech veřejných úřadů na dobu pěti let. V roce 1577 získal pomoc papeže Řehoře XIII. (bratranec jeho matky), který nařídil, aby se Aldrovandi znovu mohl zhostit veřejné funkce učitele a navíc poskytl finanční podporu na vydání jeho díla.\n\nAldrovandi sepsal svou závěť v roce 1603. Jeho záměrem bylo nechat celé své vědecké dědictví, kterému zasvětil celý život, Senátu v Bologni. Po jeho smrti v roce 1605, se město a bolognská univerzita staly majiteli a správci tohoto přírodovědného dědictví. Carl von Linné a Georges Louis Leclerc de Buffon ho považovali za zakladatele moderní přírodní vědy.\n\nPo Ulissem Aldrovandim byla k jeho poctě pojmenována masožravá rostlina Aldrovanda vesiculosa.\n\nJe ho hlavním dílem je jedenáctisvazková \"Historia animalium\". V \"Historia Monstrorum\" popisuje Aldrovandi detailně dnes mýtické bytosti, tehdy představy monster a nadpřirozených bytostí del výpovědí svědků a dle nálezů \"přírodnin\". Třetím známým dílem je \"De Monstris\", zabývající se lidskými tělesnými deformacemi.\n\nDalší díla:\n"}
{"id": "370779", "url": "https://cs.wikipedia.org/wiki?curid=370779", "title": "Fender Precision Bass", "text": "Fender Precision Bass\n\nFender Precision Bass (někdy zkráceně jen \"P Bass\") je elektrická basová kytara, první hojně rozšířený a populární model. Navrhl ji Leo Fender a na trhu se objevila už v roce 1951.\n\nPrecision Bass byla první masově vyráběnou elektrickou basou. V původním nastavení je to z olše nebo jasanu vyrobený nástroj osazený dvěma humbuckery a krkem z jednoho kusu dřeva, nejčastěji z palisandru nebo javoru s hmatníkem o dvaceti pražcích. Precision Bass patří mezí oblíbené a nejvíce prodávané kytary a je stále vyráběn.\n\nStandardní P Bass je povrchově upravená, natřená a sestavená v Ensenadě v Baja California společně s dalšími Standard Series kytarami. American Standard (s masivními kryty přes snímače a kobylku), American Deluxe (s humbuckerem a aktivním 3-pásmovým ekvalizérem s 18V samostatným napájením (J-styl), série Highway One a American Vintage jsou vyráběny v Coroně v Kalifornii.\n\nKlasické kontrabasy začínalo být velmi problematické ladit s ostatními nástroji v kapele, byly těžkopádné a problematické při převozu. V čím dál větších kapelách obsahujících i elektrické kytary byly i hůř slyšitelné. S elektrickými snímači, malým tělem a opražcovaným krkem Precision Bass tyto problémy vyřešil. Jméno \"Precision\" vychází z použití pražců (jako lepší varianta k bezpražcovým kontrabasům); hráči neměli takové problémy s laděním = byli více \"precizní\".\n\nZvuk elektrických bas se od zvuku klasických kontrabasů liší: mají ostřejší a konkrétní zvuk, s méně perkusivním úderem a čistším základním tónem, jeho role úplně změnila rytmus a tempo pop music. Elektrická basa umožňuje více dynamické rytmy při hraní podkreslujících harmonických ploch a je dost podstatná pro vývoj blues a swingu k rhythm and blues a rocku.\n\nPůvodní Precision Bass z roku 1951 byl v podstatě protějšek k šestistrunnému Telecasteru a sdílela i několik jeho konstrukčních rysů. V roce 1953 byly u Precision Bass upraveny hrany pro pohodlnější hraní, zatímco Telecaster si svůj původní tvar zachoval.\n\nV roce 1957 prošel Precision Bass důležitými změnami; hlava a pickguard byly znovu navrženy tak, aby se více podobaly Fenderem nedávno uvedenému Stratocasteru. Původní single-coil snímač byl nahrazen novými split-coil snímači se střídavě uspořádanými póly, spojenými v humbucker; ačkoliv na to Fender nikdy nekladl důraz, patent na Seth Lover humbucker ještě nepropadl. O dva roky později, byl lepený hmatník (palisandr) na javorovém krku vystřídán jedním kusem vyráběným pouze z javoru. Krky z palisandru se staly standardem až do let 1966-1967, kdy Fender začal nabízet samostatný laminátový javorový hmatník spolu s javorovým krkem. Ale od roku 1969 se jednodílný javorový krk stal standardem na mnohých basách vyráběných firmou Fender, s hmatníkem z palisandru jako další možnou variantou.\n\nNěkteré Precision baskytary vyráběné v sedmdesátých letech byly také dostupné s bezpražcovým hmatníkem z palisandru, ebenu nebo častěji z javoru, zpopularizované Stingem nebo Tony Franklinem. Fender krátce nabízel bezpražcový P-Bass v devadesátých letech jako součást první generace American Standard line, spolu s bezpražcovým hmatníkem z palisanndru. S American Series Precision Bass (2000 - 2008) společně s S-1 přepínacím systémem od roku 2003, dovolujícím zapojení split-coil snímače paralelně, což base dodává praskavý zvuk připomínající Jazz Bass. Druhá generace American Series z roku 2008 už od této možnosti upustila.\n\nV posledních letech byly nabízeny některé varianty (občas s 21 nebo 22 pražcovým hmatníkem) nebo speciální edice Precision Bass. Fender udělal American Deluxe 5-strunný model s split-coil snímačem u krku a s humbuckerem u kobylky (až do roku 2007), laděný jako BEADG, nebo také pasivní 5-strunný laděný do EADGC nazývaný Bass V v šedesátých letech. Neprodávaly se dobře a jejich výroba brzo skončila, Fender až do osmdesátých let jiné pětistrunné basy nenabídl.\n\nV letech 1980-1984, byl Precision Bass upraven s novými snímači, aktivní základní deskou a masivním krytem přes kobylku. Special (1980) se split-coil snímačem s bílým krytem, zlatou mechanikou a dvoupásmovým ekvalizérem a možností přepínání mezi aktivní a pasivní mechanikou a Elite (1983) s jedním (Elite I) nebo dvěma (Elite II) split-coil humbuckery a kobylkou Schaller. Některé modely byly dostupné i s tělem z ořechu a mořeným ebenovým hmatníkem. V roce 1984 se začaly vyrábět japonské modely, velmi podobné jejich americkým protějškům, kromě zmenšeného tvaru těla a javorového krku ve tvaru C s dvaadvaceti pražci.\n\nFender také udělal několik 'Deluxe' a 'Special' modelů s aktivní elektronikou a Jazz Bass snímačem nebo humbuckery ve tvaru soapbar u kobylky vedle běžných split-coil snímačů. Obě tyto vylepšení měly rozšířit zvukové možnosti této jinak poměrně jednoduše navržené basy. Některé Precisiony s Jazz Bass snímači měly obvykle i tradiční Jazz Bass ovládání hlasitosti a postranní jack výstup; jiné měly ovládání hlasitosti předního snímače posunuté víc dopředu, zanechávající více místa pro jack výstup. Nebo byl použit třípolohový přepínač snímačů (použito třeba na Tony Franklin Signature a Fender Precision Bass Plus).\n\nV devadesátých letech byly uvedeny modely Precision Plus a Deluxe Plus v roce 1989 a 1991, s Lace Sensor snímači, s dvaadvaceti pražcovými krky a pasivní či aktivní elektronikou. Custom Shop 40th Anniversary model z roku 1991 luxusnější verzí Precision Plus Deluxe se zlatou mechanikou a ebenovým hmatníkem. V roce 2008 přišel Fender s pětistrunnou verzí Precision Bass jako druhou generací American Standard Series line.\n\n\n\n"}
{"id": "370785", "url": "https://cs.wikipedia.org/wiki?curid=370785", "title": "Malcolm X", "text": "Malcolm X\n\nMalcolm X (čteno: Melkolm eks) (19. května 1925 – 21. února 1965), rodným jménem Malcolm Little a přijatým islámským jménem El-Hajj Malik El-Shabazz, byl americký islámský duchovní a bojovník za lidská práva.\n\nOd roku 1952 byl členem černošské islámské sekty Nation of Islam, která propagovala nadřazenost černochů, obhajovala separování ras a odmítala rasovou integraci. Roku 1964 se Malcolm X, po dvanácti letech, se sektou rozešel a založil organizace Muslim Mosque, Inc. a Organizaci afroamerické jednoty (OAAU). V první propagoval sunnitský islám, ke kterému téhož roku konvertoval a ve druhé organizovaný černošský nacionalismus a panafrikanismus.\n\nDne 21. ledna 1965, krátce po jeho odchodu ze sekty Nation of Islam byl zavražděn jejími třemi členy. Na konci své autobiografie \"The Autobiography of Malcolm X\" předvídal, že se mu přesně to stane, jelikož věřil, že její členové dostali příkaz ho zabít (kniha byla dokončena a vydána krátce po jeho smrti).\n\nNarodil se roku 1925 ve městě Omaha, stát Nebraska, jako čtvrté dítě ze sedmi. Jeho matka se jmenovala Louise Helen Little (rozená Norton) a otec Earl Little. Jeho otec byl laický baptistický kazatel a propagátor panafrikanistického učení Marcuse Garveye. Rodině bylo několikrát vyhrožováno členy Ku-klux-klanu, a proto se roku 1926 přestěhovali do města Milwaukee, stát Wisconsin a brzy poté do Lansingu, stát Michigan, kde bylo rodině vyhrožováno odnoží Ku-klux-klanu s názvem Černé legie. Ti jim roku 1929 zapálili dům. Roku 1931 byl Earl Little zavražděn a roku 1938 prodělala Louise Little nervové zhroucení, které vyústilo k jejímu umístění do psychiatrické léčebny Kalamazoo. Děti byly rozděleny a poslány k pěstounům. Malcolm a jeho sourozenci svou matku dostali z léčebny až o 24 let později.\n\nŠkolu opustil v osmé třídě a od 14 let začal pracovat v nejrůznějších pomocných pracích. V mládí se přestěhoval ke své nevlastní sestře Elle Little-Collins, která žila ve čtvrti Roxbury ve městě Boston. Roku 1943 se poté odstěhoval do Harlemu ve městě New York, kde se dal na kriminální dráhu. V roce 1946 byl zadržen při pokusu o prodej kradeného zboží a v únoru nastoupil svůj trest osmi až deseti let ve věznici Charlestown u města Boston.\n\nVe věznici potkal staršího vězně jménem John Bembry, na kterém začal obdivovat jeho vzdělání, které získal samostudiem. To přivedlo Malcolma k zájmu o knihy. V roce 1948 někteří jeho sourozenci vstoupili do islámské sekty Nation of Islam a snažili se pro ni získat i Malcolma. On sám byl do té doby ateistou, až do té míry, že mu jeho spoluvězni přezdívali Satan. Ke konci roku 1948 napsal dopis Elijahu Muhammadovi, vůdci hnutí Nation of Islam. Od té doby s ním udržoval čilou korespondenci.\n\nVe vězení poté hodně četl, nejvíce o historii a náboženství. Ve vězení si také způsobil, vinou špatného osvětlení, astigmatismus. V roce 1950 napsal otevřený dopis prezidentovi Harrymu S. Trumanovi, ve kterém se postavil proti Korejské válce a prohlásil se za přívržence komunismu. Od té doby o něm FBI vedla spis. Na začátku 50. let také začal používat jméno Malcolm X, kdy X znamená, že mu běloši odňali znalost jeho kmenového jména, a proto odmítá jméno Little, které jeho předkům dali běloši. Tento postup byl tehdy u členů hnutí Nation of Islam běžný.\n\nPo svém propuštění v srpnu 1952 odjel za Elijahem Muhammadem do Chicaga a v červnu 1953 byl jmenován pomocným duchovním v Chrámu číslo jedna v Detroitu. Ke konci roku 1953 dostal povolení založit Chrám číslo jedenáct v Bostonu, v březnu 1954 založil Chrám číslo dvanáct ve Filadelfii a o dva měsíce později se stal hlavou Chrámu číslo sedm v Harlemu. Od roku 1953 ho FBI začala pravidelně sledovat, znepokojena jeho aktivitami v Nation of Islam.\n\nRoku 1955 založil nové Chrámy ve Springfieldu, Massachusetts (číslo 13); Hartfordu, Connecticut (číslo 14) a Atlantě, Georgie (číslo 15). Současně dokázal naverbovat stovky členů.\n\nTéhož roku v hnutí potkal Betty Sanders, která používala jméno Betty X. Poté se občas vídali. V lednu 1958 ji Malcolm přes telefon požádal o ruku a o dva dny později se vzali. Měli spolu šest dcer Attallah (* 1958, pojmenovaná po Attilovi); Qubilah (* 1960, pojmenována po Kublajovi); Ilyasah (* 1962, pojmenována po Elijahovi Muhammadovi); Gamilah Lumumba (* 1964, pojmenována po Patriceovi Lumumbaovi) a dvojčata Malikah a Malaak (* 1965 po smrti jejich otce a pojmenované po něm).\n\nPro americkou společnost se stal známým až roku 1957, kdy byl člen hnutí Nation of Islam Johnson Hinton zbit newyorskou policií. Malcolm X tehdy vedl skupinu muslimů k policejní stanici, kde drželi zbitého Hintona. Policie je odmítala pustit dovnitř, ale když se dav rozrostl na pět stovek, tak dovolili Malcolmovi X vstoupit. On poté zajistil převoz Hintona do nemocnice a dal signál, aby se dav rozešel. Ten ho uposlechl. Tato událost ohromila policisty i novináře.\n\nV pozdních 50. letech začal používat další jména jako Malcolm Shabazz nebo Malik el-Shabazz, kdy se přihlásil k bájnému černošskému arabskému kmenu, ze kterého měli pocházet afroameričané, alespoň podle učení Nation of Islam. Tehdy se také stal prominentním řečníkem, ale stále plně oddán vedoucí roli Elijaha Mohammada. Roku 1959 s ním byl veden rozhovor pro dokument \"The Hate That Hate Produced\", který měl zmapovat hnutí Nation of Islam. V téže době se pro členy hnutí zažil novinářský název Černí muslimové, proti kterému hnutí protestovalo.\n\nV září 1960 pronesl řeč na Valném shromáždění OSN v New Yorku. Tam se setkal s řadou světových lídrů, jako byli Gamál Násir, Ahmed Sékou Touré, Kenneth Kaunda a Fidel Castro. Mediální pokrytí aktivit Malcolma X přivádělo do hnutí Nation of Islam nové členy, kterých nyní byly desítky tisíc. Také inspiroval boxera Cassia Claye (později známý jako Muhammad Ali), aby do hnutí vstoupil a přijal islám. Mezi lety 1960 a 1961 se spolu setkávali.\n\nV prosinci 1963 byl dotázán na svůj názor ohledně atentátu na prezidenta J. F. Kennedyho. Malcolm X odpověděl kriticky, což ve vypjaté atmosféře přineslo mediální smršť. Současně tím porušil zákaz komentování atentátu, který vydal Elijah Muhammad. Negativní reakce médií a veřejnosti vedla k 90dennímu suspendování Malcolma X z aktivit hnutí. Další rozkol přišel s morálními skandály Elijaha Muhammada, ke kterým se doznal. Současně se Malcolm X stal velmi neoblíbeným u některých členů Nation of Islam, protože byl upřednostňován médii, členové to vnímali jako ohrožení vedoucí role Elijaha Muhammada.\n\nV březnu 1964 Malcolm X oficiálně oznámil, že vystupuje z hnutí Nation of Islam, ale že zůstává muslimem a že založí vlastní organizaci. To se také stalo, když založil Muslim Mosque, Inc. a Organizaci afroamerické jednoty (OAAU). V březnu se také poprvé a naposledy setkal s bojovníkem za lidská práva Martinem Lutherem Kingem, kterého často kritizoval jako příliš umírněného a propagujícího rasovou integraci. V dubnu pronesl svou slavnou řeč \"The Ballot or the Bullet\", ve které vybízel afroameričany, že pokud jim budou běloši stále upírat právo volit, tak se mají bránit i s použitím násilí.\n\nV dubnu 1964, financován svou nevlastní sestrou Ellou, odcestoval vykonat hadždž, když odletěl do města Džidda v Saúdské Arábii. Při pouti do Mekky poznal odlišnosti arabského islámu od sektářské podoby praktikované v Nation of Islam. Král Fajsal bin Abd al-Azíz ho později prohlásil za oficiálního státního hosta. Malcolm X zde také poznal jednotu muslimů, kteří se oproti situaci v USA, neohlížejí na rasu věřícího. Opustil zde své radikální názory (bělochy považoval v duchu učení Nation of Islam za ďábly) a přijal víru sunnitských muslimů. Během dubna a května procestoval Súdán, Nigérii a Ghanu. Do USA se vrátil jako sunnita, který hodlá bojovat proti rasismu, nikoliv proti bělochům jako celku. V červenci 1964 opět vycestoval na Blízký východ a do Afriky a navštívil země Egypt, Etiopie, Tanganika, Nigérie, Ghana, Guinea, Súdán, Senegal, Libérie, Alžírsko a Maroko. V Egyptě se účastnil summitu Organizace africké jednoty. Současně byl oficiálním státním hostem u hlav států, jako byli Kwame Nkrumah (Ghana), Gamal Násir (Egypt) a Ahmed Ben Bella (Alžírsko). Nigerijská studentská muslimská organizace mu udělila čestné jméno v jazyku Joruba \"Omowale\" (což znamená: syn, který se vrátil domů).\n\nDne 21. února 1965 hovořil Malcolm X ke čtyřem stům posluchačů během setkání Organizace afroamerické jednoty. Projev byl náhle přerušen výkřikem: „Dej ty pracky pryč od mý peněženky, negře!“. Když se Malcolm X spolu se svou ochrankou vydal k místu v hledišti, aby situaci zklidnil, vytáhl na něj útočník upilovanou brokovnici (známou též pod italským názvem lupara) a střelil jej do hrudníku. Dva další komplicové vnikli na pódium a začali na Malcolma střílet z pistolí, přičemž jej zasáhli celkem šestnáctkrát. Okolo stojící svědkové činu jednoho z atentátníků povalili na zem a spoutali, zatímco zbylí dva ze sálu uprchli.\n\nZmíněným pachatelem, zadrženým přímo v sále byl Talmadge Hayer, člen hnutí Nation of Islam, známý též pod jménem Thomas Hagan. Svědkové přítomní v sále poté policii popsali zbylé dva komplice Normana 3X Butlera a Thomase 15X Johnsonona, kteří byli také členy Islámského národa. Všichni tři uvedení pachatelé zapojení do činu, byli obviněni za vraždu či za spoluúčast na ní. Obviněný Hayer zprvu odmítal své zapojení do činu, později však u soudu vypověděl, že střílel na ležícího Malcolma X. Dále tvrdil, že jeho dva komplicové nebyli Butler a Johnson, nýbrž jiné osoby, které ale odmítl jmenovat.\n\nButler, známý též jako Muhammad Abdúl Azíz, byl v roce 1985 podmínečně propuštěn, roku 1998 se stal vůdcem mešity v Harlemu a neustále deklaruje svou nevinu. Johnson, známý též jako Khalil Islam, byl z vězení propuštěn v roce 1997. Během výkonu trestu začal popírat učení organizace Nation of Islam a posléze konvertoval k sunnitskému islámu. Stejně jako Butler popírá jakoukoliv vinu. Poslední z odsouzených Hayer, známý pod jménem Mudžáhid Halim, byl podmínečně propuštěn v roce 1993.\n\nPočet lidí, kteří přišli vzdát poslední hold ostatkům Malcolma X mezi 23. až 26. únorem, je odhadován na 14–30 000. Pohřební obřad se konal dne 27. února v kostele církve Boha v Kristu Faith Temple nacházejícího se ve čtvrti Harlem. Kostel byl zcela zaplněn více než tisícovkou smutečních hostů. Před kostelem byly navíc nainstalovány velké reproduktory tak, aby se dav, který se shromáždil před kostelem, mohl alespoň částečně účastnit posledního rozloučení a navíc byl celý obřad živě přenášen televizí.\n\nZ řad známých bojovníků za lidská práva se obřadu účastnili John Lewis, Bayard Rustin, James Forman, James Farmer, Jesse Gray a Andrew Young.\n\nMalcolm X byl pohřben na washingtonském hřbitově Ferncliff Cemetery ve čtvrti Hartsdale. Po skončení ceremonie převzali Malcolmovi pozůstalí lopaty od již čekajících kopáčů a sami dokončili jeho pochování. Přátelé Malcolma X vytvořili po jeho smrti Sdružení pečujících matek, jejímž prostřednictvím vybrali dostatek finančních prostředků k zakoupení domu a zabezpečení budoucnosti pro jeho pozůstalou rodinu.\n\n\n\n\n"}
{"id": "370786", "url": "https://cs.wikipedia.org/wiki?curid=370786", "title": "Jaroslav Panáček", "text": "Jaroslav Panáček\n\nJaroslav Panáček (11. dubna 1908 Čejetičky – 15. dubna 1992 Česká Lípa) byl kronikář, historik, schopný dlouholetý organizátor společenského života v České Lípě. Později byl jmenován jejím čestným občanem.\n\nNarodil se jako mladší syn do rodiny železničáře. Starším bratrem byl Josef Panáček, pozdější redaktor časopisu \"Železničář\" a v roce 1970 autor knihy o Karlu Hynkovi Máchovi.\n\nV letech 1920 až 1924 absolvoval reálku v Mladé Boleslavi a pak pokračoval v studiích v České Lípě.Patřil mezi jedenáct prvních absolventů českého reformního reálného gymnázia v České Lípě, v té době převážně německé (součást pozdějších Sudet). Po ukončení středoškolského studia maturitou v roce 1928 vystudoval v letech 1928 až 1932 češtinu a němčinu na Karlově univerzitě v Praze a nastoupil jako učitel na různých školách Čech i Moravy, mj. na státní české chlapecké škole v České Lípě. Se svým kolegou učielem Janem Doušou spoluzaložili operetu i pochodovou píseň. Roku 1937 se oženil s Hedvikou Skrbkovou.\n\nV roce 1938 se s celou rodinou odstěhoval do českého vnitrozemí, do Sezemic na Pardubicku. Strávil tu více než 6 let. Zde učil, staral se o obecní archiv, hrál divadlo i sportoval. Po osvobození vlasti se do České Lípy v červnu 1945 vrátil a už zde zůstal natrvalo. \n\nStal se zde roku 1945 prvním poválečným archivářem a kronikářem města. Městský archiv jako dobrovolník vedl 6 let. Po skončení 2. světové války přednášel, organizoval řadu besed, založil v České Lípě Arbesův festival. Byl jmenován na několika školách zástupcem ředitele školy a v roce 1967-1968 byl ředitelem na ZDŠ Tyršova v Mánesově ulici. V srpnu 1968 odešel do důchodu.\n\nS Marií Vojtíškovou byl spoluautorem knihy o historii města Česká Lípa. Jedná se o autora zpracování historie divadelního souboru Jirásek z České Lípy, historie kopané ve městě. Činný byl desítky let i v jiných oblastech života, zejména v lehké atletice. Oddíl lehké atletiky zde založil a vedl jej po řadu let. Pro atlety vedl kroniku a pomáhal i jako rozhodčí. Byl členem \"městské komise pro regeneraci památek\" Do důchodu odešel z Tyršovy školy a jako důchodce se znovu ujal městské kroniky a pomáhal jako brigádník v Okresním archivu.\n\nV roce 1983 onemocněl, nemohl chodit, pomáhal tedy z domova. Ve svých 84 letech 15. dubna 1992 zemřel. \n\nV listopadu 2008 obdržel „Za celoživotní pedagogickou, historickou, literární a sportovní činnost, kterou významnou měrou přispěl ke společenskému a duchovnímu rozvoji města Česká Lípa“, in memoriam titul čestný občan města Česká Lípa. Vyznamenání od členů rady převzal jeho syn Ing. Jaroslav Panáček (předseda Vlastivědného spolku Českolipska) ve Vlastivědném muzeu města, kde byla právě instalována pamětní výstava o životě jeho otce.\nPísemná pozůstalost byla uložena v Okresním archivu.\n\n\n\n\n\n"}
{"id": "370788", "url": "https://cs.wikipedia.org/wiki?curid=370788", "title": "Hippolyte Bayard", "text": "Hippolyte Bayard\n\nHippolyte Bayard (20. ledna 1801 Breteuil-sur-Noye, Francie – 14. května 1887 Nemours) byl francouzský fotograf, umělec, finanční úředník, právní poradce a vynálezce. Je považován za jednoho z otců fotografie, spolu s Niepcem, Daguerrem, William Fox Talbotem a Hérculem Florencem. Vynalezl svůj vlastní fotografický proces známý jako přímý pozitivní tisk. Zorganizoval první veřejnou výstavu fotografií na světě a přesto je pokládán za zneuznaného průkopníka fotografické techniky. Je známý také jako první autor zmanipulované fotografie v dějinách, kterou zinscenoval jako svou údajnou sebevraždu. Byl také prvním fotografem, který dostal zakázku od vládní organizace zdokumentovat historickou architekturu ve Francii.\n\nHippolyte Bayard byl synem smírčího soudce Emmanuela Bayarda a Adélaïde Elisabette Vacousin z Breteuil-sur-Noye v departementu Oise. Mladý Hippolyte byl všestranně nadaný: maloval, kreslil, byl považován za invenční typ a byl obdařen kromě výtvarných dovedností také mnoha znalostmi z fyziky a chemie.\n\nPoměrně brzy jej rodiče vzali do metropole umění Paříže, kde začal – v rodinné tradici – pracovat jako právník a jako státní úředník na ministerstvu financí. Finančně zabezpečený se mohl věnovat výhradně svým uměleckým experimentům v soukromém životě. Spřátelil se s malířem Henrim Grevedonem (1776–1860) a dalšími umělci a uměleckými řemeslníky.\n\nO soukromém životě Bayarda je toho známo jen málo, žil velmi skromně a v ústraní. Od mládí jej fascinoval fenomén světla, se kterým nezávisle na Niépcovi či Dagguerrovi experimentoval a několik let hledal způsob, jak pořídit snímky na světlocitlivý papír a ustálit jej. Někteří životopisci tvrdí, že Bayard se měl pařížskému optikovi Charlesi Louisi Chevalierovi – u kterého nakupoval optické čočky také Daguerre – svěřovat se svými prvními pokusy již v roce 1830. Nejpozději však roku 1837 se mu podařilo pořídit první fotogramy na citlivé papíry, které řadil chronologicky v albu.\n\nUskutečnil první veřejnou výstavu fotografií na světě 24. června 1839 – tedy ještě dříve než Daguerre. Výstava sloužila jako pomoc obětem zemětřesení.\n\nI přes počáteční nesnáze při fotografování, byl Bayard produktivním členem představenstva fotografické společnosti. Bayard byl také zakládajícím členem francouzské společnosti fotografování. Bayard byl také prvním fotografem, který byl roku 1851 pověřen dokumentováním architektury a historických památek ve Francii. Projekt se jmenoval \"Missions Héliographiques\" a zadala jej organizace \"Úřad historických památek\" (\"Commission des Monuments Historiques\") podporovaná francouzskou vládou. Po něm byli do projektu vybráni ještě další čtyři fotografové: Gustave Le Gray, Auguste Mestral, Édouard Baldus a Henri Le Secq. \n\nBayard pořídil mnoho pohledů na Paříž v prvních letech po vynálezu fotografie. Pro tento úkol favorizoval britskou kalotypii před francouzským procesem daguerreotypie. Za několik let vytvořil celou řadu architektonických studií, které předcházely dokumentům Eugèna Atgeta, který zachycoval atmosféru pařížských ulic a scén o asi padesát let později.\n\nDne 15. listopadu 1854 byl mezi zakladateli fotografického sdružení Société française de photographie v Paříži ještě spolu s osobnostmi jako Olympe Aguado, Alexandre Edmond Becquerel, Eugène Durieu, Edmond Fierlants, Jean-Baptiste Louis Gros, Gustave Le Gray, Henri Victor Regnault a další.\n\nOd roku 1855 spolupracoval s francouzským karikaturistou a fotografem Bertallem, v roce 1860 si spolu otevřeli fotoateliér.\n\nNa rozdíl od Daguerra, který experimentoval s citlivostí na světlo pouze s kovovými destičkami, nalezl Bayard způsob ve kterém obyčejný dopisní papír potřel chloridem stříbrným a nechal jej zčernat na slunci. Následně jej ve tmě ponořil do roztoku jodidu draselného – takzvaného Lugolova roztoku, ještě vlhký papír vložil do camery obscury a nechal znovu exponovat. Papír vybělil, přičemž se jód vyloučil z roztoku jodidu draselného a byl navázán na zčernalé stříbro, čímž vznikl pozitivní obraz. Expozice mohla trvat přibližně 15 minut. Přímé pozitivy pak ustaloval v roztoku thiosíranu sodného a vypíral ve vodě. Nevýhodou této metody byl nedostatečně kontrastní negativní obraz, takže přímé kopírování nebylo možné. To byl jeden z důvodů, proč se Bayardova metoda více neujala a nebyla využívána.\n\nBayard tento postup označoval jako \"papírová fotografie\", ale zveřejnil ji 24. února 1840 jako přímý pozitivní tisk.\n\nJako vlivný tajemník Francouzské akademie věd a přítel fotografa Louise Daguerra roku 1839 významně zasáhl do přijetí vynálezu fotografie Dominique François Jean Arago. Arago představil daguerrotypii, kterou vyvinul Daguerre spolu s Nicéphorem Niépcem, na zasedání Francouzské akademie věd. Zpráva mezi vědci vzbudila senzaci a rozlétla se do celého světa.\n\nVývojem fotografických metod se zabýval také Hippolyte Bayard a své experimenty rovněž ukázal Aragovi. Ten mu poskytl určitou částku na další výzkum, ovšem současně ho přesvědčil, aby své vynálezy zatím nezveřejňoval. Jedním z možných motivů mohla být snaha nepřipustit, aby se kolem vynálezu rozpoutal boj o prvenství. Následkem toho Bayardovy experimenty nevešly v takovou známost, jako Daguerrovy a francouzská akademie dala přednost daguerrotypii. Bayard označil Aragovo jednání za podvodné a na protest zveřejnil fotografii s vlastním autoportrétem, na němž se stylizoval do role muže, který spáchal sebevraždu utopením. Dne 15. června 1839 podepsal král Ludvík Filip zákon, kterým byla Daguerrovi přiznána doživotní penze 6000 franků a Niépcovu synu Isidorovi 4000 franků. Téhož roku dne 19. srpna byl vynález fotografie vyhlášen na zasedání akademie věd a připadl státu.\n\nDne 24. června 1839 Bayard představil 30 papírových fotografií vytvořených přímým pozitivním tiskem v \"Salle des Commissaires-prisseurs\" veřejně v Paříži – první fotografická výstava na světě – jeden měsíc před Daguerrem (30. července 1839 mu soud předběžně certifikoval patent). Dne 19. srpna 1839 François Arago zveřejnil před Akademií patent daguerrotypie, který byl přeložen do osmi jazyků během několika měsíců. Přání Hippolyta Bayarda, aby se jeho vynález podařilo zveřejnit nebo uplatnit na trhu s konečnou platností ztroskotalo.\n\nPřestože mohl být Hippolyte Bayard vedle Niépceho, Daguerra a Talbota čtvrtým „duchovním otcem“ v historii fotografie, brzy se v závodu rychle se prosazující komerční daguerrotypie a talbotypie ztratil a existoval jako nezávislý vynálezce fotografie v pozadí.\n\nHippolyte Bayard je autorem pravděpodobně nejstarší zmanipulované fotografie. Je to autoportrét z 18. října 1840, nazvaný \"Sbohem, krutý světe!\" (někdy jako \"Autoportrét jako utonulý\"). Bayard sám sebe naaranžoval jako utopeného na protest proti nedostatku oficiálního uznání jeho podílu na vynálezu fotografie (proces \"kopírování přímých pozitivů\"). Na fotografii předstírá, že spáchal sebevraždu, jak sedí a naklání se k pravé straně. Snímek na papíře je na zadní straně opatřen textem se sebevražedným prohlášením, v němž uvádí:\nTato fotografie je mimo jiné považována za jedno z prvních nahých mužských těl ve fotografii aktu. Na dalším autoportrétu, zhotoveném o sedm let později, je Bayard zachycen při práci v zahradě. Na další fotografii pracuje v ateliéru. Zemřel o skoro padesát let později – v roce 1887 přirozenou smrtí.\n\nVe sbírkách Musée d’Orsay se nachází originál snímku \"Zátiší s plastovými soškami\". J. Paul Getty Museum v Los Angeles vlastní tři snímky – \"Autoportrét v zahradě\" na slaném papíře z roku 1847, přímý pozitivní tisk \"Aranžované předměty\" z roku 1842 a \"Stavební dělník\" na slaném papíře.\n\n\n\n"}
{"id": "370801", "url": "https://cs.wikipedia.org/wiki?curid=370801", "title": "Jankovice (okres Uherské Hradiště)", "text": "Jankovice (okres Uherské Hradiště)\n\nJankovice ( ) jsou obec v okrese Uherské Hradiště ve Zlínském kraji, 11 km severozápadně od Uherského Hradiště v pohoří Chřiby. Žije zde obyvatel. Obcí protéká Jankovický potok.\n\nObec založil 1. února 1648 majitel napajedelského panství hrabě Jan z Rottalu a po něm byla i pojmenována jako Janíkovice. Dnešní název dostala v roce 1715. V roce 1899 byla zřízena hasičská zbrojnice, 1922 knihovna, 1925 pošta, 1938 telefon, 1948 elektřina, 1950 obecní rozhlas, 1970 kulturní dům, 1979 vodní nádrž a 2009 vodovod. V roce 2011 zde žilo 474 obyvatel.\n\nNa obecní pečeti, používané do roku 1920, byly vyobrazeny tři lípy a okolo nápis \"Pečeť obce Jankovské\".\n\n\n\n\n"}
{"id": "370806", "url": "https://cs.wikipedia.org/wiki?curid=370806", "title": "Boseň", "text": "Boseň\n\nObec Boseň se nachází v okrese Mladá Boleslav, ve Středočeském kraji. V roce 2018 v obci žilo obyvatel.\n\nObec Boseň se rozkládá asi čtrnáct kilometrů severovýchodně od Mladé Boleslavi a čtyři kilometry jihovýchodně od města Mnichovo Hradiště.\n\nPrvní písemná zmínka o obci pochází z roku 1057. Dominantu okolní krajiny tvoří zřícenina skalního hradu Valečov ze 14. století.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Boseň s 667obyvateli v roce 1932 byly evidovány tyto živnosti a obchody: obchod s cukrovinkami, dlaždič, obchod s dobytkem, 2 holiči, 3 hostince, kapelník, kolář, kovář, 2 krejčí, 2 lomy, obuvník, řezník, 4 obchody se smíšeným zbožím, spořitelní a záložní spolek, 2 trafiky, truhlář, velkostatek, zahradnictví.\n\nV obci bylo v roce 2009 vybudováno nové dětské hřiště. Dále je v obci mateřská a zahradnická školka.\n\n\n\nSilniční doprava\n\nObcí prochází silnice II/268 Mimoň - Mnichovo Hradiště - Boseň - Kněžmost - Horní Bousov, z obce do Mnichova Hradiště to jsou 4 km.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Mnichovo Hradiště ve vzdálenosti 3,5 km ležící na trati 070 v úseku z Mladé Boleslavi do Turnova.\n\nAutobusová doprava\n\nObcí projížděly v květnu 2011 autobusové linky do těchto cílů: Dolní Bousov, Kněžmost, Mladá Boleslav, Mnichovo Hradiště, Sobotka \n\n\n"}
{"id": "370809", "url": "https://cs.wikipedia.org/wiki?curid=370809", "title": "Kyselina kyanurová", "text": "Kyselina kyanurová\n\nKyselina kyanurová, systematickým názvem 1,3,5-triazin-2,4,6-triol, je sloučenina se sumárním vzorcem (CNOH). Podobně jako mnoho jiných průmyslově důležitých sloučenin má i tento triazin řadu dalších názvů. Kyselina kyanurová je bílá pevná látka bez zápachu. Nachází uplatnění jako prekurzor nebo součást bělidel, dezinfekčních prostředků a herbicidů. V roce 1997 činila celková světová produkce kyseliny kyanurové 160 milionů kilogramů.\n\nKyselina kyanurová je cyklický trimer těkavého derivátu kyanovodíku, HOCN. Vyskytuje se ve dvou strukturách (triol a trion), vzájemně v sebe přecházejících, jedná se tedy o tautomery. Tautomer triol, který může mít aromatický charakter, v roztoku převládá. Hydroxylové (-OH) skupiny ukazují na fenolický charakter. Deprotonace zásaditou látkou poskytuje řadu kyanurátových solí:\n\nKyselina kyanurová byla poprvé syntetizována Friedrichem Wöhlerem v roce 1829 tepelným rozkladem močoviny a kyseliny močové. Současná průmyslová metoda výroby je založena na tepelném rozkladu močoviny, při současném uvolnění amoniaku. Přeměna začíná přibližně na 175 °C:\n\nKyselina krystalizuje z vody jako dihydrát.\n\nKyselinu kyanurovou lze vyrábět také hydrolýzou surového nebo odpadního melaminu, s následnou krystalizací. Kyselé kapalné odpady z továren vyrábějících takové materiály obsahují kyanurovou kyselinu, a někdy též rozpuštěné triaziny s nahrazenou aminovou skupinou, jmenovitě ammelin, ammelid a melamin. V jedné z metod se roztok síranu amonného zahřívá k varu a přidá se stechiometrické množství melaminu, načež se kyanurová kyselina sráží jako melamin kyanurát. Různé odpadní vody obsahující kyselinu kyanurovou a triaziny s nahrazenými aminy se mohou mísit a za určitých podmínek v nich může být přítomna nerozpuštěná kyselina kyanurová.\n\nKyselina kyanurová je klasifikována jako \"v zásadě netoxická\".\nSmrtelná dávka LD u potkanů je 7 700 mg/kg.\n\nAvšak pokud je kyselina kyanurová pohromadě s melaminem (který je sám o sobě též málo toxickou látkou), mohou vznikat extrémně nerozpustné krystaly, vedoucí k tvorbě ledvinových kamenů a potenciálně k selhání ledvin a k smrti. To se stalo v případě psů a koček při kontaminaci krmiva v roce 2007 a u dětí při kontaminaci čínského mléka v roce 2008.\n\n"}
{"id": "370811", "url": "https://cs.wikipedia.org/wiki?curid=370811", "title": "Egypťan Sinuhet", "text": "Egypťan Sinuhet\n\nEgypťan Sinuhet (finsky \"Sinuhe egyptiläinen\") je historický román finského spisovatele Miky Waltariho, v českém překladu doprovázený též podtitulem \"patnáct knih ze života lékaře\". Poprvé byl publikován ve Finsku v roce 1945 a je to nejúspěšnější autorův román.\n\nAčkoli se dílo odehrává v minulosti, lze v ději najít prvky, které jsou nesmrtelné a důmyslně se prolínají s dnešní dobou. Autor, silně ovlivněný svými zážitky z 2. světové války, poukazuje na důležitost a víru v základní lidské hodnoty, jako je svoboda a tolerance. Sám Waltari v jednom rozhovoru prohlásil: „Psal jsem o své vlastní době v historickém převleku.“\n\nDěj knihy je zasazen do starověkého Egypta, koncem 18. dynastie. Konkrétně se odehrává za vlády panovníků Amenhotepa III., Amenhotepa IV./Achnatona, Smenchkarea, Tutanchamona, Aje a Haremheba. Hlavním hrdinou je Egypťan jménem Sinuhet (\"syn sykomory\"), jehož život sledujeme od dětství, přes studium lékařství a jeho cestování po mimoegyptských zemích až po jeho zapojení do bouřlivých událostí Achnatonovy reformy a nakonec jeho stáří během restaurace předreformních poměrů. Příběh je vyprávěn ich-formou, čili Sinuhet sám je nám vypravěčem celé knihy.\n\nDěj samotné knihy byl částečně inspirovaný vlastními zážitky (jak prohlásil sám autor) a pak také i staroegyptským literárním dílem, známém jako Povídka o Sinuhetovi nebo také \"Vlastní životopis Sinuhetův\", k čemuž se autor přiznává prostřednictvím své postavy. Sinuhet o svém jménu v knize praví, že mu jej dala jeho matka podle Sinuheta z tohoto starověkého příběhu. Na rozdíl od starověkého díla se však tento příběh odehrává o šest století později.\n\nSinuhetův příběh začíná na pískem zaprášeném a Nilem omývaném území starověkého Egypta. Vesetský lékař chudých Senmut a jeho žena Kipa naleznou během období záplav malou rákosovou loďku, jak se poklidně houpe na nilské hladině. Jaké je jejich překvapení, když v ní naleznou malého, ba snad i právě narozeného chlapce. Dítě označí za dar bohů, dají mu jméno Sinuhet a s neutuchající radostí jej přijmou za vlastního. Chlapec vyroste v nadaného, chytrého a na to, že zřejmě pocházel z prosté egyptské rodiny, až neobyčejně pohledného mládence. Sinuhet se z počátku chce stát vojákem, aby se nemusel učit číst a psát, a přesto si dobyl slávy. Avšak otec Senmut jej seznámí s chromým invalidním a chudým starcem, který kdysi byl známým a slavným faraonovým vojákem, který však již ze své slávy a bohatství nemá nic než vzpomínky, bolest a kyselé víno od rodičů, kteří chtějí, aby řekl jejich potomkům pravdu o svém bídném řemesle. Během svého dospívání se tedy Sinuhet rozhodne stát se lékařem jako jeho otec a nastoupí proto do chrámové školy.\n\nPo dlouhé roky nevkročí do vesetských ulic. Celé jeho dospívání však provází pochyby o skutečné síle bohů a starých tradic. Přesto se však stává zdatným lékařem a je dokonce přizván k faraonskému dvoru, byť jen jako pomocník královského otvírače lebek Ptahhora, aby pomohl při otvírání lebky faraona Amenhotepa III., který je stár a nemocen a který po zákroku zemře.\n\nV této době se také seznamuje s faraonovým synem, Amenhotepem (po otcově smrti Amenhotep IV., později Achnaton), a také s Haremhebem, v té době prostým mladíkem z Hatnisutu, toužícím po vojenské kariéře. Po smrti faraona je Sinuhet, jako pomocník lékaře, který jej ošetřoval v posledních okamžicích, „popraven“ spolu s Ptahhorem a duševně prostým zastavovačem krve. Šlo však jen o symbolickou popravu, ačkoliv již nikdy nemohl oficiálně vystupovat jako Sinuhet, aniž by ke svému jménu nepřidal druhé jméno Ten-jenž-jest-osamělý, které získal od nového faraona\n\nNezkušenost předčasně vyspělého chlapce se brzy projeví, když se Sinuhet nechá vlákat do záludných intrik bastetské kněžky Nefernefernefer, jejíž oči jsou svůdné a jméno tak krásné, že se musí opakovat třikrát, aby se člověk nabažil. Na její naléhání jí věnuje majetek jak svůj, tak později i svých rodičů; ti v zoufalství spáchají sebevraždu. Mladý lékař je zdrcen vlastním chováním, neví, co si má vlastně sám se sebou počít, a proto spolu s věrným otrokem Kaptahem utíká do dobrovolného vyhnanství do Sýrie.\n\nV Sýrii se Sinuhetovi podaří vybudovat mezi ostatními lékaři pověst výtečného odborníka. Chce také poznat válku, a proto se rozhodne rozjet za svým dávným přítelem Haremhebem bojovat proti Chabirům. Vojsko je porazí a Sinuhet se vrací. Díky šikovnému Kaptahovi bohatne i v nepřítomnosti, ale vzpomínky na hořkou minulost jej stále pronásledují, a tak smutně opouští Sýrii a vydává se vstříc novým cestám za poznáním.\n\nSinuhetovi se během jeho dlouhého putování podaří navštívit nejdřív zemi Mitánskou – štít mezi bojovnými národy a poté slavný Babylón, kde vládne mladičký Burna-Buriaš II., kterému pomůže od problémů se zuby. Nedlouho potom nastane den nepravého krále, což je tradice, při které nejhloupější z města je na den králem a král jeho otrokem. Nepravý král je večer usmrcen. Král Burna-Buriaš II. si vybere Sinuhetova sluhu Kaptaha jako nepravého krále, pro jeho směšné chování. Seznámí se tu s krásnou otrokyní krále Mineou, které dopomůže k útěku, stejně jako zachraňuje svého otroka před osudem nepravého krále.\n\nSinuhet doprovází Mineu na cestě do jejího domova na ostrově Kréta s rozkvétající minojskou civilizací. Cestou se přestrojí za chudáky a projdou zemí Mitánskou a Chatti, Chetitskou říší, kde Sinuhet získá vzácný železný nůž od strážného, jehož uzdravil. Uvidí také Mineu poprvé tančit před býky. Minea mu však i přes vzájemný cit nedovolí aby do ní vstoupil, neboť se zaslíbila krétskému bohu a náleží jedině jemu.\n\nPo dlouhém putování tam nakonec dorazí a v té době není ani on zdaleka Minei lhostejný. Avšak je zaslíbená krétskému bohu a nakonec i odvedena do paláce boha, jako mnoho jiných jí předcházejících. Podle tradice se tento losem vyvolený návštěvník může po měsíci vrátit zpět, ovšem nikdo tak zatím neučinil.Sinuhet pronikne dovnitř, navzdory zákazu, a odhalí strašlivý původ krétského boha i osud Minei. Tvor, jemuž byli mnozí jí předcházející, obětováni, byl mrtev a rituální smrt Minei měl na svědomí velekněz, který se snažil zachovat běh obřadu. Starobylá legenda však předpovídala, že zemře-li jejich bůh, zemře i jejich civilizace (a nedlouho poté vskutku vybuchne ostrov Théra a civilizaci zničí). Z Kréty se Sinuhet vrací zpět do Egypta.\n\nSinuhet zjistí, že král Aziru kuje pikle proti Egyptu. Sinuhet tedy odcestuje do Egypta. Tady se zatím nový panovník Amenhotep IV. k velké nelibosti kněžstva a obyvatel země pokouší nastolit kult nového boha Atona, který má nahradit dosavadní božstva a hlavního boha Amona, jehož kněží jsou mocnější než faraon. Sinuhet se mezitím zamiluje do Merit, chudé dcery hostinského \"U krokodýlova ocasu\", s níž se seznámil již po svém návratu z cest po cizích zemích. Ta ho okouzlí svou neobyčejnou moudrostí a laskavostí.\n\nBezradný faraón žádá o pomoc jak Sinuheta, tak i jeho dávného přítele Haremheba, silného pouštního bojovníka, nedlouho po jeho návratu ze země Kuš. Haremheb je pověřen, aby nenásilně potlačil vzpouru proti Atonovi, ovšem to se zvrhne v krveprolití. Egypt je také ohrožen králem Aziru a lstivými Chetity, ovšem faraon nechce válku a Egypt ztrácí většinu Sýrie. Amenhotep si změnil jméno na Achnaton a odstartoval reformu náboženství tím, že převzal vojensky Amonův chrám a jeho kult zakázal. V téže době založil i nové město Achetaton a již nikdy neopustil hranice jeho pozemků. Sinuhet je nucen se odstěhovat do Achetatonu, nového hlavního města, vystavěného jako Atonova oáza. Poklidná idyla však netrvá dlouho.\n\nVeset mezitím prochází řadou proměn, neboť jsou postupně zakázány i všechny ostatní kulty, chrámy zavírány a jejich majetek zabavován. Což však činí problémy pro hospodářství, neboť chrámy plnily i funkci hospodářských center. Nelépe si vede Egypt i v mezinárodních vztazích a protože Achnaton je pacifista, nijak ani nezasahuje proti různým nepokojům v egyptských državách na jihu země i na východě v Levantě. Sinuhet odcestuje do Vesetu a u Merit jej nečeká jen ona, ale i její údajný kmotřenec Thovt.\n\nNedlouho poté však musí společně s Haremhebem odcestovat do války. Vrátí se a již vidí faraonovy vize jinýma očima. Faraonova druhá dcera zemře a pro faraona je to velká rána.\n\nJak doba plyne, nepřátelství lidu je čím dál větší a Atonovi odpůrci stále výbojnější. Při jedné krvavé vzpouře mezi Atonovými a Amonovými stoupenci je ve Vesetu zavražděna i Merit a Thovt, o němž se teprve nyní Sinuhet dozví, že je jeho vlastní. Sinuhet ztrácí chuť žít, klade si jejich smrt za vinu, připadá si jak prázdná skořápka a vše mu připadá čím dál marnější. Postupně se proti panovníkovi plánuje spiknutí, do kterého jsou zapojeni Amonovi kněží, Haremheb, mocný kněz Aj a nakonec i samotný Sinuhet, jenž se pro dobro své země rozhodne podat faraónovi smrtící jed. Po něm nastupuje jako faraon Smenchkaré, avšak ten se ukáže jako slabý panovník a proto je záhy vystřídán mladým Tutanchatonem. Ten je pod vlivem jak Haremheba tak Aje a pod jejich taktovkou přesune dvůr zpět do Vesetu, poklonil se Amonovi a změnil si jméno na Tutanchamon.\n\nV zemi, rozvrácené stálými náboženskými vzpourami a boji, se moci chopí Haremheb a Aje, avšak stále je oficiálně panovníkem mladičký faraon. Oni dva však mezitím pracují na restauraci předreformních poměrů v zemi a Haremheb se pokouší vojenskou silou zpacifikovat jak vzpoury uvnitř země tak hlavně vojenské nebezpečí stran Chetitů, kteří zničili mocnou říši Mitanni, spojence Egypta, a byli pro něj hrozbou a dobyli mnoho egyptských držav v Sýrii a Levantě. Uzavřeli spolu úmluvu, že po dobu této války bude u moci mladý faraon, ale jakmile bude vybojováno bezpečí Egypta a zajištěn mír, bude i Tutanchamon odstraněn.\n\nKdyž byl tento mír a klid zajištěn, nastoupil podle oné úmluvy jako nový faraon Aje. Ten byl z nich starší a proto se i oba dohodli, že Haremheb si na trůn vydrží počkat. Aby však potvrdil vlastní nárok na trůn, nechá zapsat své chudé rodiče do knihy vyšší vrstvy a pro spojení s posvátnou božskou krví se ožení s princeznou Beketamon. Sňatek s Beketamon však není jednoduchá záležitost, neboť princezna je již dlouhou dobu zaslíbena chetitskému princi Šubattuovi. I zde musí nastoupit Sinuhetovo lékařské umění a mladý princ je zákeřně otráven. Tím sice Sinuhet zachránil egyptský trůn před Chetity a věnoval jej do rukou Haremhebovi, stále jej však pronásledují neodbytné sny, plné myšlenek na správnost jeho počínání a na jeho původ. Již věděl, kým ve skutečnosti je, a ironicky sledoval boje o trůn, neboť jediná osoba, jenž se mohla nazývat synem bohů, byl on sám. Ještě za Achnatonova života se shodou náhod dozvěděl, že je utajeným potomkem dřívějšího faraóna a jeho mladičké manželky, mitannské princezny Taduchippy. Byl vložen do rákosové loďky a poslán po proudu Nilu, aby si nikdy nemohl nárokovat své právo na trůn před synem faraóna a královské manželky Tij. Nicméně osud kdysi zamíchal kartami a Sinuhetovi nezbývá nic jiného než svůj původ tajit. A tak se po Ajově smrti moci chopil Haremheb. Faraón Haremheb velmi cestoval, podnikl mnohé, někdy méně, někdy více úspěšné výpady vůči svým nepřátelům a pomalu obnovoval vojenskou stabilitu Egypta.\n\nSinuhet zatím začal opět provozovat své lékařské umění, ale netajil se vlastními názory na boje, války či samotného faraóna, neboť za ně těžce zaplatil vlastními zkušenostmi a již se nechtěl podílet na dalších lžích. To se mu stalo osudným, neboť Haremheb, obávaje se Sinuhetových vědomostí, učinil rozhodný krok – nechal Sinuheta poslat do vyhnanství, kde tento již starý lékař sice žil v dostatku a pohodlí, nicméně už nikdy nesměl vstoupit na egyptskou půdu. A právě v tomto vyhnanství sepsal Sinuhet své paměti, svých patnáct knih ze života lékaře.\n\nAčkoliv se jedná o historický román a tedy umělecké zpracování tohoto historického období dějin Egypta, obsahující mnoho fiktivních postav, přesto dosti věrně zachycuje egyptské poměry i vývoj v zemi během tohoto období. Nejvíce umělecké licenci podléhá popis Kréty a Mínojské civilizace, neboť v době psaní románu nebylo ani částečně rozluštěno krétské písmo, a tak se Waltari k popisu civilizace nechal inspirovat jen kresbami a uměním. Nebyla známa ani žádná krétská jména a proto se i velekněz jmenuje Minotauros a krétská dívka Minea.\n\nUdálosti probíhající v samotném Egyptě a i jeho vztahy s vazalskými státy na východě jsou naopak známy velmi dobře díky archivu z Achetatonu, který obsahoval rozsáhlé záznamy korespondence královského dvora s egyptskými správci i s mimoegyptskými vazaly v klínopisu na hliněných tabulkách. Díky nim je toho o poměrech v Egyptě a syropalestině hodně známo. Archiv samotný, obsahující několik set tabulek, představuje neocenitelný zdroj informací o politické situaci v dané oblasti.\n\nPůvod Smenchkarea i Tutanchamona v knize uvedené jsou jedny ze zvažovaných variant jejich původu, neboť o jejich skutečném původu se mnoho neví. Ví se jistě jen to, že ani jeden z nich nebyl synem Achnatona s jeho hlavní manželkou Nefertiti, která mu porodila jen dcery. Stále však mohli být buď syny jedné z jeho harémových manželek nebo synové některého z vysoce postavených loajálních dvořanů. U Smenchkarea dále existuje možnost, že se jedná o Nefertiti, nebo dokonce o Achnatonova mladšího bratra. U Tutanchamona se také dříve předpokládalo, že by mohl být Achnatonovým bratrem, avšak v současnosti se považuje tato teorie za překonanou (narodil se několik let po smrti Amenhotepa III.).\n\nRamesse I. je zde uveden jako Haremhebův syn, ačkoliv je egyptology považován jen za Haremhebova vojevůdce a generála, kterého Haremheb ustanovil za svého nástupce.\n\nWaltariho Sinuhet je zhruba stejně starý jako Achnaton a narodil se tedy v přibližně v téže době. Podle toho lze přibližně stanovit, kdy se příběh odehrává, tedy v letech 1370–1300 př. n. l.\n\n\n"}
{"id": "370819", "url": "https://cs.wikipedia.org/wiki?curid=370819", "title": "Božislava Přemyslovna", "text": "Božislava Přemyslovna\n\nBožislava (nejpozději 1197 - patrně dříve – ?) byla druhorozenou dcerou Přemysla Otakara I. a jeho první manželky Adléty Míšeňské.\n\nRoku 1198/1199 mohla být zasnoubena s rakouským vévodou Leopoldem VI., pravděpodobněji se však jednalo o její starší sestru Markétu. Zasnoubení bylo pak zrušeno roku 1202 nebo 1203. Provdala se blíže neznámého roku za hraběte Jindřicha I. z Ortenburgu (* okolo 1170 † 15. února 1241).\n\nDěti:\n\n"}
{"id": "370820", "url": "https://cs.wikipedia.org/wiki?curid=370820", "title": "Svatý Dominik (rozcestník)", "text": "Svatý Dominik (rozcestník)\n\nSvatých Dominiků je více.\nNejznámější:\n\nDalší pak:\n\n"}
{"id": "370822", "url": "https://cs.wikipedia.org/wiki?curid=370822", "title": "Hedvika Přemyslovna (jeptiška)", "text": "Hedvika Přemyslovna (jeptiška)\n\nHedvika (* ?, † snad 21. března neznámého roku) byla třetí dcerou Přemysla Otakara I. a jeho první manželky Adléty Míšeňské.\n\nByla řeholnicí v klášteře Gernrode v Německu, později snad u sv. Jiří v Praze. Není jisté, zda se datum úmrtí uvedené v nekrologiích (svatojiřské a doksanské) nevztahuje spíše k dceři Vladislava II., která byla jeptiškou u sv. Jiří.\n\n"}
{"id": "370823", "url": "https://cs.wikipedia.org/wiki?curid=370823", "title": "Lombardská liga", "text": "Lombardská liga\n\nLombardská liga (italsky \"Lega Lombarda\") byla separatistické vojensko-politické seskupení severoitalských městských komun (patřila do ní mj. města Benátky, Milán, Cremona, Padova aj.). Vznikla 7. dubna 1167, kdy zástupci měst v Pontidě odpřisáhli, že budou bránit své „dávné svobody“ (výběr mýtného i právo razit mince) proti rozhodnutí císaře Fridricha I. Barbarossy soustředit tato privilegia do svých rukou. Toho využil papež Alexandr III., který bojoval s císařem v boji o investituru a stal se formální hlavou této ligy.\n\nCrema, Cremona, Mantova, Piacenza, Bergamo, Brescia, Milán, Janov, Bologna, Modena, Reggio Emilia, Treviso, Vercelli, Lodi, Parma\n\n"}
{"id": "370837", "url": "https://cs.wikipedia.org/wiki?curid=370837", "title": "Alokace", "text": "Alokace\n\nAlokace (z lat. \"locus\", místo) znamená přidělení omezených zdrojů nějakému projektu, procesu, instituci a podobně. Důležitým prostředkem alokace zdrojů v hospodářství je trh, kde se podle L. von Misese realizuje „vláda spotřebitelů“: o alokaci zdrojů do produkce rozhoduje poptávka.\n\nU všech větších institucí a projektů, rozdělených na pobočky, části a podobně, vzniká problém alokace čili přidělování omezených zdrojů (pracovníků, peněz, materiálu, strojů atd.) jednotlivým součástem projektu nebo činnosti. Povaha alokace se liší podle povahy přidělovaných prostředků:\n\nOperativní alokace znovu použitelných prostředků je úkolem dispečinku.\nPodobný problém rozmísťování prostředků, provozů atd. řeší dislokace.\n\nProblém alokace se vyskytuje typicky v těchto oblastech:\n\n\n"}
{"id": "370842", "url": "https://cs.wikipedia.org/wiki?curid=370842", "title": "Johan Huizinga", "text": "Johan Huizinga\n\nJohan Huizinga [\"höycinga\"] (7. prosince 1872 Groningen – 1. února 1945 De Steeg u Arnhemu) byl nizozemský kulturní historik, autor knihy \"Homo ludens\".\n\nHuizinga se narodil v rodině univerzitního profesora lékařství, po maturitě studoval jazyky, historii a antropologii v Groningenu a roku 1895 složil státní zkoušku pro učitele nizozemštiny a dějepisu. Po krátkém pobytu v Lipsku promoval roku 1896 v Groningenu prací o komické postavě Vidušaky ve starém indickém divadle. Od roku 1897 učil historii v Haarlemu a od roku 1903 přednášel starou indickou literaturu v Amsterdamu. Od roku 1905 přednášel historii v Groningen a od roku 1915 byl profesorem obecné historie v Leidenu, a to až do zavření univerzity nacisty v roce 1942. Od roku 1916 byl vedle toho členem Nizozemské akademie věd a redaktorem kulturního časopisu \"De gids\". Roku 1919 vyšla jeho kniha \"Podzim středověku\", která ho proslavila. Roku 1926 podnikl cestu po USA, v letech 1927–1931 byl děkanem fakulty a roku 1933 rektorem Leidenské univerzity. Přednášel v mnoha zemích a získal čestné doktoráty v Tübingen a v Oxfordu. Roku 1938 vyšla jeho druhá slavná kniha, \"Homo ludens\", základní kulturně-antropologické pojednání o kulturním významu hry.\n\nJako rektor univerzity vyloučil 1933 ze studentské konference německého nacistického studenta pro jeho antisemitský článek, což vyvolalo diplomatický protest z německé strany a přivodilo Huizingovi zákaz publikací v Německu. Po obsazení Nizozemska Německem byl roku 1942 nejprve internován, ale na základě lékařského dobrozdání propuštěn do domácího vězení v obci De Steeg, kde roku 1945 zemřel. \n\nHuizinga napsal řadu historických prací o dějinách Nizozemska v 15. a 16. století a o různých tématech kulturních dějin, životopis Erasma Rotterdamského a mnoho jiných; jeho sebrané spisy mají 9 svazků\n\n\n"}
{"id": "370861", "url": "https://cs.wikipedia.org/wiki?curid=370861", "title": "Pavel Vízner", "text": "Pavel Vízner\n\nPavel Vízner (* 15. červenec 1970 v Praze, Československo) je současný český profesionální tenista.Ve své dosavadní kariéře vyhrál 16 turnajů ATP ve čtyřhře.\n\nV současnosti trénuje s ing. Františkem Pálou a jeho synem Petrem Pálou tenisovou akademii v Club Hotelu Průhonice.\n\n"}
{"id": "370862", "url": "https://cs.wikipedia.org/wiki?curid=370862", "title": "Mera (řeka v Rusku)", "text": "Mera (řeka v Rusku)\n\nMera ( ) je řeka v Kostromské a v Ivanovské oblasti v Rusku. Je dlouhá 152 km. Povodí řeky je 2380 km².\n\nÚstí do Gorkovské přehrady naproti města Kiněšma jako levý přítok Volhy.\n\nZdrojem vody jsou převážně sněhové srážky. Průměrný průtok vody ve vzdálenosti 51 km od ústí činí 6,5 m³/s. Zamrzá v listopadu a rozmrzá v dubna.\n"}
{"id": "370866", "url": "https://cs.wikipedia.org/wiki?curid=370866", "title": "Gatúnské jezero", "text": "Gatúnské jezero\n\nGatúnské jezero, nebo přesněji Gatúnská přehrada ( ) je přehradní nádrž v Panamě, která se rozkládá na rozmezí panamských provinciích Colón, Panama a Západní Panama. Hlavním důvodem pro stavbu přehrady bylo zajištění provozu Panamského průplavu. Za normálních podmínek je hladina jezera v nadmořské výšce 26 m a jeho rozloha činí 425 km².\n\nNádrž vznikla přehrazením řeky Chagres. Stavba hráze probíhala v období 1907–1913. Zatopením původního tropického lesa se změnilo mikroklima regionu, stromy byly vykáceny pouze v přímé trati pro lodě. Z nejvyšších vrcholků a kopců se staly ostrovy (největší je Barro Colorado – 1500 ha).\n\nPo svém dokončení patřila tato nádrž k největším na světě. Celková vzdálenost, kterou musí lodě překonat z jednoho oceánu do druhého přes Panamskou šíji, je cca 82 km. Z toho 33 km plují po jezeře. Jezero zadržuje přibližně 5,2 miliónů m³ vody a je dodavatelem vody na provoz zdymadel na kanálu.\n\n"}
{"id": "370873", "url": "https://cs.wikipedia.org/wiki?curid=370873", "title": "Tomáš Kladívko", "text": "Tomáš Kladívko\n\nTomáš Kladívko (* 25. listopadu 1957 Praha) je český politik, v letech 2008 až 2014 senátor za obvod Praha 9, předtím od 90. let 20. století poslanec Poslanecké sněmovny za ODS a starosta městské části Praha 9.\n\nVystudoval střední průmyslovou školu strojní; maturitu složil roku 1977. Od roku 1979 pracoval jako programátor v podniku Kancelářské stroje Praha, pak byl zaměstnancem oddělení rozvoje řízení a výpočetní techniky Jednoty Praha.\n\nPo sametové revoluci se podílel na založení Občanského fóra v Praze 9, kde byl poté i aktivním členem. Roku 1991 vstoupil do Občanské demokratické strany. Od roku 1992 byl místopředsedou oblastní organizace ODS, od roku 1998 místopředsedou pražské organizace.\n\nAngažoval se v komunální politice. Do rady městské části Praha 9 usedl roku 1990 původně ještě za Občanské fórum. V komunálních volbách roku 1994 a komunálních volbách roku 1998 byl zvolen do zastupitelstva městské části Praha 9 za ODS. Opětovně kandidoval v komunálních volbách roku 2002, ale nebyl zvolen. V letech 1992 až 1994 byl místostarostou městské části Praha 9, v letech 1994-1998 starostou. O návrat do Zastupitelstva Městské části Praha 9 se pokoušel za ODS i v komunálních volbách v roce 2014, ale neuspěl.\n\nVe volbách v roce 1996 kandidoval do poslanecké sněmovny za ODS (volební obvod Praha). Mandát nabyl až dodatečně v lednu 1997. Křeslo ve sněmovně obhájil ve volbách v roce 1998, volbách v roce 2002 a volbách v roce 2006. V letech 1996–2006 byl členem výboru pro obranu a bezpečnost (v letech 2002–2006 jeho místopředsedou). Po rozdělení tohoto výboru zasedal v letech 2006–2008 v obou nástupnických výborech – pro obranu a pro bezpečnost, v druhém jmenovaném jako jeho místopředseda. Na poslanecký mandát rezignoval v říjnu 2008.\n\nV senátních volbách roku 2008 byl zvolen členem horní komory parlamentu za senátní obvod č. 24 – Praha 9. V 1. kole získal 30 % hlasů, v 2. kole 54 %. Ve volbách do Senátu PČR v roce 2014 obhajuje za ODS post senátora v obvodu č. 24 – Praha 9. Se ziskem 16,71 % hlasů skončil v prvním kole na 2. místě a postoupil tak do druhého kola. V něm získal 37,46 % hlasů, a prohrál tak se Zuzanou Baudyšovou (za ANO 2011), která obdržela 62,53 % hlasů.\n\nJe ženatý. S manželkou Ludmilou má syna Jana.\n\n"}
{"id": "370879", "url": "https://cs.wikipedia.org/wiki?curid=370879", "title": "Iowa City", "text": "Iowa City\n\nIowa City je město v Iowě v Johnson County, které má 67 062 obyvatel a rozlohu 63,3 km².\n\nZaloženo bylo v roce 1839, později se na několik let stalo hlavním městem státu Iowa. Je známé jako univerzitní město, sídlí zde University of Iowa a také malý kampus Kirkwood Community College. Během vyučovacích semestrů těchto škol značně vzrůstá počet obyvatel města. Univerzita spolu s univerzitními nemocnicemi je také největším zaměstnavatelem v okrese.\n\n\n"}
{"id": "370883", "url": "https://cs.wikipedia.org/wiki?curid=370883", "title": "Hubbleovo ultrahluboké pole", "text": "Hubbleovo ultrahluboké pole\n\nHubbleovo ultra hluboké pole ( \"Hubble Ultra Deep Field\", nebo \"HUDF\") je snímek malé oblasti hlubokého vesmíru v souhvězdí Pece (Fornax) složený z údajů Hubbleova vesmírného dalekohledu, jejichž sběr proběhl v době od 24. září 2003 do 16. ledna 2004. Jedná se o obraz nejvzdálenějšího vesmíru, který byl kdy pořízen ve viditelném světle, který dovoluje nahlédnout přibližně 13 miliard let do minulosti a hledat galaxie, které existovaly mezi 400 a 800 miliony let po velkém třesku.\n\nFotografie Hubbleova ultra hlubokého pole, která obsahuje přibližně 10 000 galaxií, byla pořízena v části oblohy s malou hustotou jasných hvězd, což umožnilo mnohem lepší zachycení méně jasných vzdálenějších objektů. Ačkoliv většinu z nich je možné zachytit také v infračerveném oboru pozemními dalekohledy, Hubbleův dalekohled je jediný přístroj schopný pozorovat tyto vzdálené cíle ve viditelném světle.\n\nSnímek zahrnuje 11,5 čtverečných úhlových minut jihovýchodně od Orionu v souhvězdí Pece na jižní obloze - rektascenze 3h 32m 40.0s, deklinace -27° 47' 29\" (J2000). Jde o oblast velikosti pouze jedné desetiny průměru měsíčního úplňku pozorovaného ze Země, menší než jeden čtvereční milimetr papíru viděný ze vzdálenosti 1 metru, která odpovídá zhruba třináctimiliontině celé rozlohy vesmíru. Obrázek je orientován tak, že levý dolní roh směřuje na nebeské sféře k severu (-46.4°). Hvězda velikosti 18,95 magnitudy poblíž středu nese označení USNO-A2.0 0600-01400432.\n\nPro sestavení obrázku bylo zapotřebí 800 snímků pořízených během 400 oběhů dalekohledu kolem Země. Celkový expoziční čas byl 11,3 dne na přístroji ACS a 4,5 dne na NICMOS. Uvnitř Hubbleova ultrahlubokého pole pak bylo vyfoceno taky Hubbleovo extrémně hluboké pole.\n\n\n"}
{"id": "370890", "url": "https://cs.wikipedia.org/wiki?curid=370890", "title": "Samuel Boden", "text": "Samuel Boden\n\nSamuel Standidge Boden (4. dubna 1826, Kingston upon Hull – 13. ledna 1882, Londýn) byl anglický šachový mistr a novinář 19. století.\n\nZ Bodenových šachových výsledků lze jmenovat:\n\nBoden byl dlouhodobým šachovým redaktorem (od 1858 do 1873) v \"The Field Magazine\" a rovněž napsal knihu \"A Popular Introduction to the Study and Practice of Chess\" (1851). S jeho jménem je spojen jednak tzv. Boden-Kieseritzkyho gambit \"1.e4 e5 2.Jf3 Jf6 3.Sc4 Jxe4 4.Jc3 Jxc3 5.dxc3 f6\" ve Hře dvou jezdců v obraně, jednak tzv. Bodenův mat, tj. mat s pomocí dvou střelců, který použil právě Boden roku 1853 v Londýně v partii s R. Schulderem.\n"}
{"id": "370914", "url": "https://cs.wikipedia.org/wiki?curid=370914", "title": "Pugačov", "text": "Pugačov\n\nPříjmení Pugačov či Pugačev (z ruského \"Пугачёв\") nese více osob a míst\n\n\n"}
{"id": "370921", "url": "https://cs.wikipedia.org/wiki?curid=370921", "title": "Nacionálně socialistická česká dělnická a rolnická strana", "text": "Nacionálně socialistická česká dělnická a rolnická strana\n\nNacionálně socialistická česká dělnická a rolnická strana (NSČDRS), označovaná také jako Strana zeleného hákového kříže, vznikla ihned po 15. březnu 1939 v Kojetíně.\n\nJejím zakladatelem byl František Mikuláš Mlčoch, absolvent vojenské akademie ve Vídni, zběh z Rakousko-uherské armády, příslušník Československých legií v Rusku, prvorepublikový komunista a zakladatel orgánu Ústřední revoluční národní výbor, který se pokoušel v roce 1920 na Kladně organizovat dobrovolnickou rudou armádu a převzít v oblasti Kladenska moc. Ve 30. letech strávil Mlčoch jako nadšený komunista několik let v Sovětském svazu. V roce 1938 je již poněkud názorově posunut, píše totiž dopis Konrádu Henleinovi a nabízí své služby nacistické myšlence. NSČDRS později buduje na vůdcovském principu a je podle svých vyjádření zcela oddán Adolfu Hitlerovi.\n\nNSČDRS měla v Kojetíně asi 200 členů, postupně získávala strana členy především na Moravě, konkrétně v okresech Kroměříž, Přerov, Olomouc, Vsetín, Zlín, Moravská Ostrava, Brno, ale i v Praze. Největší počet členů, tedy okolo 3000, měla NSČDRS v letech 1940 až 1942, potom začal její vliv zcela upadat.\n\nMezi jejími členy byla řada konfidentů, pracujících pro gestapo a Sicherheitsdienst. Strana zaujímala negativní postoj k oficiální protektorátní organizaci Národní souručenství a Mlčoch nabízel německé armádě české dobrovolníky pro válku proti bolševismu na východní frontě. Program strany byl silně antisemitský a antidemokratický. Podle některých svědectví se František Mikuláš Mlčoch snažil získat jako členy strany i některé osobnosti z kultury, například herce Františka Smolíka. Jeden z mála umělců, kterého se podařilo získat do řad strany byl režisér, herec a scenárista Vladimír Majer. Strana se také pokusila založit vlastní pořádkové síly po vzoru SA, nazvané Pořádková služba a vedené hospodským rváčem Hynkem Olšákem. Později měli členové Pořádkové služby prodělat vojenský výcvik. \n\nOd roku 1943 strana nevyvíjela prakticky žádnou aktivitu, někteří členové přijali německou národnost. Strana zanikla se zánikem Třetí říše a jak František Mikuláš Mlčoch, tak Hynek Olšák a další kolaboranti byli souzeni a odsouzeni. Mlčoch byl odsouzen 26. dubna 1946 k trestu smrti oběšením a popraven.\n\n"}
{"id": "370924", "url": "https://cs.wikipedia.org/wiki?curid=370924", "title": "Katarakt (typ vodopádu)", "text": "Katarakt (typ vodopádu)\n\nKatarakt je původně řecký výraz (\"καταρράκτης\") pro peřeje ve vodních tocích.\n\nV současné době se výraz katarakt používá pro označení nízkého stupňovitého vodopádu případně souvislého peřejnatého úseku řeky s velmi vysokým spádem. Ve vodáckém názvosloví je katarakt mezistupněm mezi peřejí a vodopádem, často na mezi sjízdnosti.\n\nNejznámějšími jsou katarakty na řece Nilu.\n"}
{"id": "370925", "url": "https://cs.wikipedia.org/wiki?curid=370925", "title": "Vulgar Display of Power", "text": "Vulgar Display of Power\n\n\"Vulgar Display of Power\" je šesté album americké Heavy metalové skupiny Pantera. Jde o jedno ze zásadních metalových alb, které hrálo roli ve formování post-thrashe. Tempa byla zpomalena a zpěv ještě přiostřen. Několik skladeb z této desky se stalo nejznámějšími od Pantery, konkrétně \"Fucking Hostile\", \"Mouth for War\", \"This Love\", a \"Walk\". Album Vulgar Display of Power také dosáhlo 44. příčky v žebříčku Billboard 200 albums chart. Roku 2004 dosáhlo úrovně jako Double Platinum.\n\n\n\n"}
{"id": "370929", "url": "https://cs.wikipedia.org/wiki?curid=370929", "title": "Opt-out (Evropská unie)", "text": "Opt-out (Evropská unie)\n\nOpt-out je trvalá výjimka z práva Evropské unie pro členský stát.\n\nPříkladem jsou opt-outy Dánska a Velké Británie pro zavedení Eura nebo další dánský opt-out v otázkách evropského justičního prostoru. Také Listina základních práv Evropské unie je opt-outována ve Velké Británii a Polsku.\n"}
{"id": "370934", "url": "https://cs.wikipedia.org/wiki?curid=370934", "title": "Filosofický skepticismus", "text": "Filosofický skepticismus\n\nFilosofický skepticismus je jak filosofická koncepce, tak i filosofická škola (pyrrhonismus), jejichž podstatou je poznaní objektivní skutečnosti ve smyslu kritického racionalismu. Východní školy filosofického skepticismu, které se podstatně liší od , vycházejí ve své metodologii z hlubokých epistemologických základů. \n\nRozsah filosofického skepticismu je od pochybnosti o možnosti filosofického řešení až po agnosticismus a nihilismus. Všichni antičtí filosofičtí skeptici se shodují v názoru, že poznání je možné jen díky apriorním předpokladům, které nelze odvodit ze smyslové zkušenosti, a proto je nutné jeho pravdivost neustále ověřovat. V klasické filosofii odkazuje skepticismus na osobnostní rysy školy „Skeptikoi“ – filosofů, o kterých se říkalo že „nic netvrdili, ale že se jenom domnívali“. V tomto smyslu zastává filosofický skepticismus názor, že je třeba se vyvarovat postulátu konečné pravdy. Jediný systematický zdroj z této doby je od Sexta Empirica, protože většina antických skeptiků nezanechala žádné písemnosti, nebo se jejich spisy nezachovaly.\n\nModerní západní skepticismus vychází z názoru, že empirickou zkušeností lze bezprostředně poznávat ideje či univerzálie (Bertrand Russell). Russell viděl jediný skutečně účinný nástroj poznávání v přírodních vědách. Právě přírodní vědy a nikoliv morálka nebo náboženství měly být podle něho vzorem filosofie; Russell tak položil základy pro nynější vědecký skepticismus.\n\nSkeptické úvahy nalezneme již u starších sofistů. Novinkou pyrrhónské skepse typickou pro období helénismu však jsou etické důsledky plynoucí z teze o nepoznatelnosti světa. Mezi protikladnými věcmi vnímanými i myšlenými nelze rozhodnout o pravdivosti, proto je třeba zdržet se úsudku (epoché). S vědomím nerozhodnutelnosti o pravdě se člověk osvobozuje od zmatku plynoucího z protikladného výkladu věcí a dospívá k vnitřnímu klidu (eudaimonia), k neotřesitelnosti ducha (ataraxia). Staří pyrrhonici dospěli k názoru, že smyslové údaje nevypovídají o skutečné přirozenosti věcí, a ta je tudíž nepoznatelná. Totéž se vždy může jevit různě a jeden názor nelze upřednostnit před druhým, neboť žádný smyslový vjem nemůže potvrdit svou vlastní pravdivost. Další fází vývoje skepticismu byla tzv. „akademická skepse“. Rozvinula se v athénské Akademii zejména pod vedením Arkesilaa a Karneada z Kyrény, jehož snahou bylo důsledně odhalovat rozpory v teoriích filosofických oponentů, zejména stoiků. Vzhledem k charakteru skepticismu, jenž, zastáván dogmaticky, popírá sám sebebyla pro akademické skeptiky kritika oponentů důležitější i plodnější nežli prosazování vlastních pozitivních, dogmatických filosofických teorií. Akademická skepse se tak vzdaluje pyrrhonismu a blíží se spíše moderní podobě empirismu: člověk nemá dosahovat neochvějnosti ducha z nemožnosti jistoty o pravdě, nýbrž uvažovat a jednat podle toho, co se zdá pravděpodobným. Během 1. a 2. st. n. l. se skeptická škola opět rozvíjí, navazujíc zejména na starší tradici pyrrhónskou – Ainesidémos a Agrippa Skeptika. Posledním významným antickým skeptikem je Sextus Empiricus. Jeho přínos ke skeptické teorii byl pravděpodobně velmi malý, právě od něj se však až do dnešní doby zachovalo nejpodrobnější svědectví o antickém filosofickém skepticismu.\n\nZénón z Kitia (asi 333–262 př. n. l.) byl vlivný starověký řecký filosof helénistické školy a zakladatel stoicismu. Z jeho díla se zachovaly jen zlomky u jiných autorů a také o jeho životě víme jen anekdotické příběhy. Zato jeho filosofie sebeovládání měla nesmírný vliv v celé pozdní antice, zejména v Římě a v raném křesťanství. Také v novověku se ke stoicismu hlásilo mnoho významných lidí. Jádrem Zénónova učení byl názor, že člověk má především usilovat o to, aby jím nic v životě nemohlo otřást. Proto se nesmí k ničemu upínat, musí ovládat své vášně a choutky, a pak může dosáhnout i klidu a štěstí (\"ataraxie\"). „Klidu se nejlépe dosáhne lhostejností k radostem i strastem“. Člověk má vždy udělat to, co je právě správné. Stoicismus je filosofie hrdinské svobody, autonomie jednajícího a odpovědného člověka, který ovládá sám sebe, řídí se svým rozumem a svými povinnostmi a vzdoruje osudu. Proto měl takový vliv v celých pozdějších dějinách a mimo jiné i velký vliv na vývoj filosofického skepticismu.\n\nPyrrhón z Élidy (asi 360–260 př. n. l.) byl starověký řecký filosof, považovaný za zakladatele pyrrhonismu a do jisté míry i skepticismu vůbec. Pyrrhónovou ústřední myšlenkou je nejistota každého poznání, jak smyslového tak rozumového. Interpreti se neshodují v tom, zda ji Pyrrhón připisoval neuchopitelnosti a proměnlivosti skutečnosti samé, anebo – jako pozdější pyrrhonisté – omezenosti našich smyslů i rozumu. V obou případech ale moudrému člověku nezbývá, než se ve všem zdržet úsudku (řec. \"epoché\"). Jen tak může totiž dosáhnout vnitřního klidu (\"ataraxie\") a štěstí (\"eudaimonia\").\n\n3 základní teze: 1.) Nejsme schopni o žádné věci říci, jaká je doopravdy, ale pouze, jak se nám jeví; 2.) O všem můžeme mít protichůdné názory; 3.) Nepodařilo se nám najít pevné kritérium, podle kterého bychom věci poznávali a hodnotili \n\nČlověk by se\nměl raději zdržet jakýchkoli úsudků o skutečnosti, protože nic nelze\njednoznačně tvrdit = skepse.\n\nArkesilaos (asi 316–241 př. n. l) byl starověký řecký filosof a zakladatel druhé platonické akademie v Aténách. Byl prvním akademikem, který přijal filosofický skepticismus tak jak byl definován pyrrhoniky: „moudrému člověku nezbývá, než se ve všem zdržet úsudku„. Zahájil tím další fázi vývoje skepticismu, tzv. „akademickou skepsi“. Jeho snahou bylo důsledně odhalovat rozpory v teoriích filosofických oponentů. Vzhledem k charakteru skepticismu, jenž v podstatě popírá sám sebe: „nelze poznat ani to, že nelze nic poznat“, byla pro akademické skeptiky kritika oponentů důležitější i plodnější nežli prosazování vlastních pozitivních dogmatických filosofických teorií.\n\nKarneadés z Kyrény (214–129 př. n. l.) byl radikální skeptik a první ze starověkých řeckých filosofů, který prohlásil, že metafyzika pochybila ve snaze odhalit racionální význam náboženské víry. Karneadés začal od roku 159 př. n. vyvracet všechny předešlé dogmatické doktríny, speciálně filosofických směrů stoicismu a empirismu, které doposud nikdo nezpochybňoval. Podle záznamu jeho následovníka Kleitomacha (Karneadés sám nezanechal žádné spisy) zpochybňoval nejenom schopnost smyslů získat pravdivé poznání, ale tutéž neschopnost přisuzoval i rozumu. Přesto byl jeho skepticismus umírněný vírou, že je možné přece jenom zjistit pravděpodobnou pravdu, aby nám to umožnilo správně žít a jednat.\n\nKleitomachos (187–109 př. n. l.) přišel do Atén kolem roku 146 př. n. l. a stal se žákem Karneada z Kyrény. Zastával, stejně jako jeho učitel, filosofický skepticismus. Z jeho děl, kde popisoval názory svého učitele se nic nezachovalo, ale Cicero je použil pro některé své spisy. Kleitomachosova filosofická pojednání jsou shromážděna ve „Školách myšlení“ (περί αἱρέσεων).\n\nAinesidémos(kolem roku 100 n. l.) byl starověký řecký skeptický filosof, který žil kolem roku 100 n. l. v Alexandrii. Pravděpodobně byl členem platónské akademie v Athénách, odmítl ale uznat všeobecně uznávaný princip epoché (εποχή) – zdržení se úsudku – a založil třetí školu filosofického skepticismu, tzv. Pyrrhonismus. Ve svém hlavním díle \"Pyrrhoneioi logoi\" (Πυρρώνειοι λóγοι) shrnuje svoje nejhlavnější myšlenky. Také zde zdůvodňuje epoché v tzv. 10 trópech:\n\nAgrippa Skeptik byl řecký filosof, který žil v období kolem 1. století n. l. Je považován za autora pěti důvodů k pochybnostem, řecky τρόποι (trópos), které údajně ustanovují nemožnost pravdivých poznatků:\n\nSextus Empiricus (cca 200–250 n. l.) byl římský lékař a filosof řeckého původu. Filosoficky se řadil ke skeptikům, ale patrně patřil spíše k filosofujícím spisovatelům, protože v jeho dílech nacházíme především souhrn myšlenek jiných skeptiků. Sextův vlastní přínos pro filosofii je velmi malý; jeho význam spočívá především v tom, že jeho díla jsou v oblasti starověké antické skepse nejlépe dochovaná a lze si z nich udělat představu o logických vývodech jiných starších filosofů. Díky jeho dílu si lze učinit obrázek o tehdejším lékařství nejen z laických pohledů, které se v tehdejší literatuře vyskytují relativně často. První překlady Sexta do latiny začaly vznikat ve 13. stol. První tištěné verze jeho spisů byly publikovány během 16. stol (např. v Paříži v roce 1569).\n\nRené Descartes (1596–1650) byl francouzský filosof, matematik a fyzik. Descarta silně ovlivnila skepse Montaigneova, rozpad scholastické filosofie a stoické myšlenky. Celé jeho životní úsilí je zoufalým hledáním pevných jistot, nejprve matematických, později i filosofických: Descartovo řešení spočívá v radikální skepsi, zpochybnění všeho, o čem lze pochybovat – a právě tam najde pevnou půdu v sebejistotě myslící duše či subjektu.\nDescartes ovšem odmítá běžnou skepsi, „pochybování pro pochybování“, a pochybnost užívá jen proto, aby se dobral pravdy. Naproti tomu v životě je třeba jednat, i když naše poznání není jisté.\n\nJohn Locke (1632–1704) byl hlavním představitelem novověkého britského empirismu a jedním ze zakladatelů liberalismu. Kriticky se staví proti Descartovi – odmítá jeho učení o vrozených idejích a tvrdí, že rozum je původně \"tabula rasa\" (nepopsaná deska), do které se teprve dodatečně obtiskují zkušenostní dojmy. Poznání je tak podle Locka výlučně empirické – „nic není v rozumu, co předtím nebylo ve smyslech“. Rozum vytváří ideje:\n\nDavid Hume (1711–1776) je znám domyšlením některých důsledků empiristické teorie poznání. Zaujal především svou kritikou kategorie kauzality jako něčeho, co by bylo ve věcech, a na základě fenomenologické analýzy ukázal, že pojem kauzality, vzniká v člověku opakováním určitých stabilně se vyskytujících vjemů. Hume navazuje na Locka, ale přináší navíc nové, přesné rozlišení jednoduchých představ. Podle Huma jsou pravdivé jenom takové poznatky, které lze přímo vyvodit z impresí (dojmů). Tímto skepticismem Hume zasadil metafyzikům těžkou ránu, ne-li zničující, protože podle něj dogmatičtí filosofové překračují hranice a předstírají vědění tam, kde prostě vědět nemůžeme.\n\nAuguste Comte (1798–1857) byl francouzský reformátor a originální myslitel, zakladatel pozitivismu. Podle Comta prochází lidstvo ve svých dějinách zákonitě třemi stádii, totiž teologickou, metafysickou a pozitivní epochou (zákon tří stádií). V první se lidstvo řídilo náboženstvím, ve druhé filosofickou spekulací, kdežto ve třetí se bude řídit jen racionální a pozitivní vědou. Comteho Pozitivismus navázal na starověký filosofický skepticismus a kritickou filosofii Davida Huma,způsobem myšlení, který se chce vyhnout spekulaci a vycházet jen z jednotlivých ověřitelných faktů. Je kriticky zaměřen proti metafyzice, ontologii a všem spekulativně orientovaným filosofiím.\n\nBertrand Arthur Wiliam Russell (1872–1970) byl významný anglický matematik, filosof, logik a spisovatel. Jako mladý muž se Russell přikláněl k platonismu, ale další jeho filozofický vývoj ho však řadí spíše do novopozitivistické školy. Russell vycházel z názoru, že empirickou zkušeností lze bezprostředně poznávat ideje či univerzálie. Jediný skutečně účinný nástroj poznávání viděl proto Russell v přírodních vědách. Právě tyto a nikoliv morálka nebo náboženství by podle něj měly být vzorem filosofie. Filozofie by měla pracovat jen v těch oblastech, jež dosud nejsou zpřístupněny exaktnímu přírodovědeckému bádání, ale i zde může pouze na problémy poukazovat, a nikoli je řešit. Při svých úvahách o problematice smyslu a pravdivosti pak Russell svůj empirismus dále rozvíjel v závislosti na své koncepci logického atomismu.\n\nVýchodní školy filosofického skepticismu se podstatně liší od západních směrů filosofického skepticismu. Zatímco k pochopení západního filosofického skepticismu je třeba sledovat myšlenky a filosofické koncepce jednotlivých filosofů a jejich časovou návaznost, k pochopení východní skeptické filosofie stačí pochopit jejich tradiční hodnoty filosofického bádání.\n\nVýchodní filosofické školy vycházejí ve své metodologii ze svých hlubokých epistemologických základů a navazují s generace na generaci na tradiční hodnoty filosofického bádání, zejména na školu logického myšlení – njáju a na ortodoxní školu indické filosofie, která popisuje prostředky, které vedou k pravdivým závěrům – vaišéšiku. Obě školy vznikly na základě nejstarších filosofických úvah – upanišad, které byly komponovány v období mezi lety 600 až 300 př. n. l. a svou moudrost čerpají z véd, které popisují období až 8000 př. n. l. Na základě véd vznikl hinduismus a z něho vznikaly postupně další náboženské a filosofické směry. Nejdůležitější z nich jsou buddhismus a džinismus, které vznikly jako skeptická reakce na hinduismus a jeho kastovní systém.\n\nUvnitř východních filosofických škol byl Buddha opravdovým skeptikem, protože zpochybnil hinduistický dogmatismus a náboženskou a společenskou hierarchii kastovního systému. Zpochybnění těchto základních epistemologických zásad je v Indii považováno za opravdový filosofický skepticismus, zrovna tak, jak tomu bylo ve starověkém Řecku s pyrrhonismem. \n\nBuddha se vědomě distancoval od těch, kteří vytvářeli spekulativní teorie o začátku a konci, omezenosti a nekonečnosti světa, původu člověka nebo posmrtného bytí. Srovnával je se slepci, z nichž se každý dotýká slona na jiném místě a pak se dostává do prudkého sporu o pravém tvaru zvířete: Jeden slepec posuzuje slona podle ocasu, kterého se dotýkal, druhý podle nohy, další podle ucha. Podle tohoto podobenství je každá interpretace světa a člověka útržkovitá a je vzhledem k pomíjivosti života promarněným časem. Blázen se ptá: \"„Byl jsem již dříve? Nebo jsem dříve nebyl? Co jsem byl dříve? (…) Budu příště? Nebudu příště? (…)“\" Nebo pochybuje o přítomnosti: \"„Jsem? Nebo nejsem?“\" \n\nBuddha radil těm, kdo hledají pravdu, aby nepřijímali cokoliv pouze na základě autority druhého, nýbrž aby uvažovali a usuzovali sami, zda nějaká věc je správná nebo špatná. Buddha klade menší důraz na pravdu a rozumové poznání než západní filosofičtí skeptici. Místo toho zdůrazňuje cíl – bodhi, který, velmi často vnímaný jako osvícení, nepředpokládá poznání nebo pravdu ve smyslu rozumového pochopení.\n\nDžainský skepticismus vznikl jako reakce na hinduismus a jeho kastovní systém. Je to pokračování starověké tradice Šramana, která pochází z véd. Základní myšlenkou džinismu je nenásilí jako projev respektování veškerého života, relativnost a mnohostrannost pravdy a mravnost založené na touze po osvobození – (mókša). Džainský filosofický skepticismus slouží jako model liberalismu pro svoje tvrzení, že pravda je relativní a mnohostranná a pro svoji ochotu vyhovět všem možným úhlům pohledu jiných filosofických směrů. Také je srovnatelný se západními filosofickými koncepty subjektivismu, morálního relativismu a objektivismu.\n\nAnékántaváda je jeden z nejdůležitějších filosofických konceptů džainismu. Odkazuje na principy filosofického pluralismu a princip, že pravda a realita jsou z různých zorných úhlů vnímány různě a že žádný zorný úhel neumožňuje zjištění celé pravdy. Z toho plyne, že žádný člověk nemůže tvrdit, že jeho názor obsahuje absolutní pravdu.\n\nPočátky filosofie anékántavády se připisují Máhavírovi (599 – 527 př. n. l), 24. džainskému tírthankarovi. Sanskrtské slovo an-eka-anta-vāda znamená doslovně „nauka o nevylučování“, což v přeneseném slova smyslu znamená „filosofický skepticismus“.\n\nSjádváda je džainská teorie postulátu. Jinými slovy, sjádváda poskytuje základní pokyny, které je možné použít k odvozování postulátu nebo principu. Počáteční předpoklad nebo postulát je zadán v sedmi tvrzeních, od kterých jsou všechna ostatní tvrzení logicky odvozena způsobem „podmíněné předpovědi“\nTedy, pravdy, která jsou platné uvnitř svých vlastních soustav lze syntetizovat a vzájemně vylučovat. Mezi různými pravdami o stejné věci je pak vždycky jedna vždycky platná.\n\n\n\nNajaváda je teorie dílčích zorných pohledů. Je užívána k dosažení určitého závěru odvozováním určitého aspektu. Každý objekt má nekonečné množství aspektů, ale v běžné praxi se popisují jenom ty důležité a bezvýznamné se ignorují. Tímto se zařazuje \"najaváda\" mezi filosofie kritického skepticismu. Podle \"najavády\" vznikají všechny filosofické spory nesouladem zaujímaných zorných úhlů pohledu, aniž bychom si to uvědomovali.\n\nV islámských filosofických školách založil skepticismus al-Ghazzálí (1058–1111 n. l.), známý pod jménem Algazel, jako součást ortodoxní teologické školy Aš’arí. \nZdá se, že jeho myšlenky ovlivnily myšlení Descartese (1596–1650 n. l.), protože východiskem obou je metodická skepse – zpochybnění všeho, o čem lze pochybovat. Jak al-Ghazzálí, tak i Descartes odmítájí běžnou skepsi, „pochybování pro pochybování“, a pochybnost užívájí jen proto, aby zjistili pravdu.\n\nV Číně zavedl filosof Wang Chong (v letech 27–100 n. l.) určitou formu naturalismu založeného na racionální kritice pověr vzniklých za konfucianismu a taoismu v prvním století našeho letopočtu. Jeho neo-taoistická filosofie byla založena na sekularitě racionálního myšlení podobné vědeckému skepticismu.\n\nSkepticismus jako epistomologický argument předkládá především otázku jestli je nějaké pravdivé poznání vůbec možné. Skeptici argumentují tím, že víra v něco nutně neospravedlňuje vědění o něčem. V tomto se skeptici neshodují s dogmatickými fundamentalisty jako Spinoza, který tvrdí, že Bůh je předpokladem a základem všeho, co jest, aniž by sám byl v čemkoliv obsažen. Filosofický skepticismus se k tomuto rozporu staví tím, že vyžaduje aby „základní postoj“ byl zbaven logického omylu, tedy argumentace z nevědomosti založené na nespolehlivých faktech. Kromě tohoto argumentu užívají skeptici Agrippovy tropy, že pravdivého závěru nelze být dosaženo vzhledem k bludnému kruhu (diallelus). Fundamentalisté užívají naopak tytéž Agripovy trópy k opodstatnění jejich základního postoje. Tento skeptický postoj zřídkakdy dosahuje svého pyrrhoniánského extrému ve fikcionalismu, který říká, že není možné tvrdit, že něco je pravda, ale, že všechny závěry jsou spíše užitečná fikce.\n\nKlasický filosofický skepticismus tvrdí, že skeptici nic neví. Tento názor zastával i Sókratés, což vyplývá z pasáže Platónovy \"Obrany Sókrata\" před aténským lidovým soudem: „já nevím, ani se nedomnívám, že vím“, všeobecně známé jako Sokratův výrok: „vím, že nic nevím“. Zdá se, že Sókratés si myslel, že neustálými otázkami je možné dospět k určitému poznání, ale že správnou otázku ještě nikdo nepoložil. \nAkademické školy řeckého filosofického skepticismu šly ještě dále, tvrzením, že „je nemožné získat pravdivé poznání, protože neustálým ověřováním se pravda nachází v jakémsi bludném kruhu (diallelus).“ \n\nAkademická skepse starověký řecký skepticismus již nepodporuje a užívá termín pravděpodobná pravda na základě „přiměřené jistoty“. Klasičtí skeptici považují tento názor za dogmatismus. Pro pozdější filosofy byl tento extrémní názor nepřijatelný a zejména Kant formuloval dogmatismus způsobem, který již nebyl protikladem skepticismu. Arkesilaos, který tuto fázi vývoje skepticismu inicioval prostě opravil Platónův výrok „já nevím, ani se nedomnívám, že vím“, přidáním „a ani to nevím“, čímž úplně odmítnul dogmatismus.\n\n\n\n"}
{"id": "370943", "url": "https://cs.wikipedia.org/wiki?curid=370943", "title": "Bitva u Courtrai", "text": "Bitva u Courtrai\n\nBitva u Courtrai, nazývaná také bitva zlatých ostruh ( , , nebo ) proběhla 11. července 1302 poblíž města Kortrijk ve Flandrech. Datum bitvy je dnes oficiálním svátkem ve Vlámsku.\n\nFrancouzský král Filip IV. Sličný se při své velmocenské politice snažil získaz zásadní vliv v bohatých Flandrech. Proto využil povstání tzv. „jitřních hodinek“ v Bruggách, při kterém byli 8. května povražděni všichni Francouzi (byli rozpoznáni podle toho, že neuměli se správným přízvukem vyslovit \"Schild en vriend\", „Štít a přítel“) a poslal do Flander trestnou výpravu. Elitní francouzské vojsko však zažilo 11. července v bitvě u Courtrai ponižující porážku od milicí flanderských městských komun. Bitvě se též říká „bitva zlatých ostruh“, protože v bitvě zahynulo neobvykle mnoho francouzských urozených rytířů a vlámská domobrana ozbrojená holemi zvanými \"goedendag\" získala jako trofej mnoho rytířských ostruh. Události jsou zobrazeny na tzv. \"oxfordské truhlici\".\n\n"}
{"id": "370947", "url": "https://cs.wikipedia.org/wiki?curid=370947", "title": "CC-BY-SA", "text": "CC-BY-SA\n\nCC-BY-SA (Creative Commons Attribution-ShareAlike, Uveďte původ-Zachovejte licenci) je jedna z copyleftových licencí neziskové organizace Creative Commons. Dává čtenářům práva ke kopírování, redistribuci a modifikaci díla; vyžaduje, aby všechny kopie a odvozeniny byly k dispozici pod stejnou licencí (SA) a byl uveden autor nebo autoři (BY). Kopie lze prodávat.\n\nCC-BY-SA byla navržena pro umělecká a jiná autorská díla dávaná k dispozici pro svobodné použití prostřednictvím Internetu. Na rozdíl od GFDL je její oficiální souhrnné znění snadno srozumitelné většině lidí a jsou navíc k dispozici její oficiální verze ve více jazycích.\n\nPůvodní nelokalizované licence Creative Commons byly psány s ohledem na právní systém v USA a jejich znění nemuselo být kompatibilní s lokální legislativou jiných zemí a licence tak mohly být právně nevynutitelné. Proto byla vytvořena série modifikací, které zahrnovaly lokální legislativu v oblasti copyrightu a práva na soukromí („ported“, tzn. přizpůsobené licence). Verze CC BY-SA uvedená v listopadu 2008 měla označení 3.0.\n\nNejnovější obecně použitelné (generické) verze licencí Creative Commons, označené 4.0, byly zveřejněny 25. listopadu 2013. Jsou aplikovatelné ve většině právních systémů a nevyžadují další přizpůsobení, pouze vznikají její jazykové překlady. Verze 4.0 se snaží omezit vytváření adaptovaných („ported“) verzí a funguje jako univerzální globální licence.\n\nCC-BY-SA je kompatibilní s licencemi Free Art License verze 1.3 a jednosměrně kompatibilní s GNU General Public License.\n\nWikipedie používá tuto licenci pro své texty od června 2009; pro část obrázků a dalších multimediálních souborů byla používána již dříve.\n\n"}
{"id": "370953", "url": "https://cs.wikipedia.org/wiki?curid=370953", "title": "Millwall FC", "text": "Millwall FC\n\nMillwall FC (celým názvem: Millwall Football Club) je anglický fotbalový klub, který sídlí v jihovýchodním Londýně. Založen byl v roce 1885 pod názvem Millwall Rovers FC. Od sezóny 2017/18 hraje ve druhé nejvyšší anglické soutěži EFL Championship. Klubové barvy jsou námořnická modř a bílá.\n\nSvé domácí zápasy odehrává na stadionu The Den s kapacitou 20 146 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "370954", "url": "https://cs.wikipedia.org/wiki?curid=370954", "title": "Guy Verhofstadt", "text": "Guy Verhofstadt\n\nGuy Verhofstadt (* 11. dubna 1953, Dendermonde, Belgie) je belgický politik a bývalý premiér Belgie.\n\nV roce 1975 ukončil studium práv na státní univerzitě v Gentu. Po studiu pracoval v tomtéž městě jako advokát u advokátské komory.\n\nPrvní politické zkušenosti sbíral jako předseda vlámské Asociace liberálních studentů v Gentu, kde působil v letech 1972 až 1974. Od roku 1976 byl členem obecní rady města Gent a v roce 1977 se stal politickým sekretářem předsedy středo-pravicové belgické strany Willy De Clercqa PVV (neplést si s nizozemskou PVV Geerta Wilderse). V následujících letech zaujímal různé posty, jako například první náměstek poslanecké sněmovny Gent-Eeklo (1978) a viceprezident sdružení PVV v Gent-Eeklo (1979). Rovněž v roce 1979 převzal předsednictví mladých PVV a stal se členem předsednictva PVV. Předsedou PVV se stal v roce 1982 a roku 1985 úspěšně vstoupil do Poslanecké sněmovny.\n\nOd roku 1988 byl předsedou stínové vlády. V roce 1989 byl znovu zvolen předsedou PVV (Vlámští liberálové a demokraté) a v roce 1992 obdržel stejný post v VLD. Poté co nastoupil v roce 1995 jako státní ministr, byl zvolen v květnu téhož roku senátorem a dokonce místopředsedou senátu. 7. června 1997 převzal opět předsednictví VLD.\n\nV letech 1985–1988 byl Verhofstadt vicepremiérem a ministrem pro státní rozpočet a vědecký výzkum. Od 12. července 1999 do 20. března 2008 byl belgickým premiérem.\nTento právník udělal od poloviny 70. let strmou kariéru u belgických liberálů. Na pozadí posledních politických a justičních skandálů v Belgii se Guy Verhofstadt, od poloviny roku 1999 premiér země, podílel na radikální přestavbě systému. Verhofstadtova takzvaná fialovo-zelená koalice, která se skládala ze dvou liberálních, dvou socialistických a dvou zelených stran, se spojila proti křesťanskodemokratické opozici. Když byl jako premiér potvrzen na jaře 2003 pro druhé volební období, stvořil čistě fialovou koalici s liberály a socialisty.\n\nPři belgických parlamentních volbách 10. června 2007 ztratila vládní koalice zřetelně podporu a Verhofstadt po prohraných volbách podal demisi.\n\nProtože Yves Leterme, lídr kandidátky křesťanských demokratů CD&V, po 6 měsících vzdal snahu o vytvoření vlády, pověřil král Albert II. Verhofstadta 3. prosince, aby našel se všemi stranami nějaké řešení z krize. Od 21. prosince 2007 vedl Verhofstadt přechodnou vládu, která se skládala z vlámských a frankofonních křesťanských demokratů a liberálů i frankofonních socialistů, kteří zůstali v úřadu do jmenování nové Letermovy vlády 20. března 2008.\n\nV roce 2009 byl zvolen do Evropského parlamentu. V témže roce byl zvolen předsedou skupiny Aliance liberálů a demokratů pro Evropu v EP. Během řecké rozpočtové krize kritizoval řeckého premiéra Tsiprase za schůzku s Vladmirem Putinem a neochotu provádět reformy. Verhofstadt bude zastupovat Evropský parlament při jednáních mezi EU a Velkou Británií o brexitu. \n\nVerhofstadt se hlásí k eurofederalismu a je zakládajícím členem Spinelliho skupiny.\n\n\n"}
{"id": "370958", "url": "https://cs.wikipedia.org/wiki?curid=370958", "title": "Pleurocapsales", "text": "Pleurocapsales\n\nPleurocapsales je řád sinic, někdy však zahrnovaný do řádu Chroococcales. Typovým rodem je rod \"Pleurocapsa\".\n\nDo tohoto řádu se řadí jednobuněčné či vláknité sinice, které se rozmnožují mnohonásobným či binárním dělením za vzniku drobných jednobuněčných stádií schopných šíření, tzv, baeocytů. Nejprve zůstávají uvnitř buněčné stěny mateřské buňky, následnou rupturou stěny se uvolní ven a po určité době mohou opět dorůstat.\n"}
{"id": "370961", "url": "https://cs.wikipedia.org/wiki?curid=370961", "title": "Carlo Allioni", "text": "Carlo Allioni\n\nCarlo Allioni (23. září 1728 Turín – 30. července 1804 tamtéž) byl italský lékař a botanik.\n\nVyučoval botaniku na berlínské univerzitě a vedl botanickou zahradu v Turíně.\n\nJeho nejvýznamnějším dílem bylo \"Flora Pedemontana, sive enumeratio methodica stirpium indigenarum Pedemontii\", popis rostlinstva v Piemontu, s 2813 rostlinnými druhy, z toho 237 dosud neznámými. Roku 1766 vydal \"Manipulus Insectorum Tauriniensium\".\n\n\nŠvédský botanik Carl von Linné po něm pojmenoval rod \"Allionia\" z čeledi \"Nyctaginaceae\". Tyto čtyři druhy nesou jeho jméno:\n"}
{"id": "370970", "url": "https://cs.wikipedia.org/wiki?curid=370970", "title": "Gabriela Chmelinová", "text": "Gabriela Chmelinová\n\nGabriela Chmelinová, rodným příjmením Navrátilová, (* 2. června 1976) je bývalá česká profesionální tenistka. Ve své kariéře na okruhu WTA Tour nevyhrála žádný turnaj. V rámci okruhu ITF získala šest titulů ve dvouhře a padesát pět ve čtyřhře.\n\nNa žebříčku WTA byla ve dvouhře nejvýše klasifikována v červnu 2003 na 238. místě a ve čtyřhře pak v červenci 2005 na 32. místě.\n\nV českém fedcupovém týmu neodehrála žádné utkání.\n\nV rámci dvouhry hlavních soutěží událostí okruhu ITF debutovala v prosinci 1995 na ostravské akci s dotací 10 tisíc dolarů. Ve druhém kole podlehla Britce Emily Bondové. Premiérový titul v této úrovni tenisu vyhrála již v srpnu 1993, když se Slovenkou Simonou Nedorostovou ovládly deblovou soutěž v německém Bergisch Gladbachu. První singlový triumf získala v červnu 1996 na båstadské antuce, kde ve finále zdolala Švédku Sofii Finerovou.\n\nNa okruhu WTA Tour debutovala na antukovém Warsaw Cup by Heros 2000 z kategorie Tier IV. Na úvod květnového turnaje podlehla v páru s Maštalířovou uzbecko-ukrajinské dvojici Tuljanovová a Zaporožanovová. Z šesti svých deblových finále WTA Tour odešla vždy poražena. V nejkvalitněji obsazeném, na pařížském Open GDF Suez 2007 z kategorie Tier II, uhrála s Vladimírou Uhlířovou pouze dva gamy na zimbabwsko-jihafrický pár Cara Blacková a Liezel Huberová. O dva měsíce později, ve finálové derniéře, prohrála po boku Němky Martiny Müllerové na Gaz de France Budapest Grand Prix 2007, když je v závěrečném boji o titul přehrála dvojice Ágnes Szávayová a Vladimíra Uhlířová.\n\nDebut v hlavní soutěži nejvyšší grandslamové kategorie zaznamenala v ženském deblu US Open 2003. Do turnaje nastoupila s Jihoafričankou Esme De Villiersovou. V úvodním kole nenašly recept na americkou dvojici Bethanie Matteková a Shenay Perryová, když vypadly po výsledku 0–6 a 0–6. Na majoru se nejdále probojovala v ženské čtyřhře Australian Open 2005, kde byly s krajankou Michaelou Paštikovou vyřazeny v semifinále americkými turnajovými patnáctkami Lindsay Davenportovou a Corinou Morariuovou.\n\n"}
{"id": "370973", "url": "https://cs.wikipedia.org/wiki?curid=370973", "title": "Klepáčov", "text": "Klepáčov\n\nKlepáčov (německy \"Kleppel\") je část obce Sobotín v okrese Šumperk.\n\nKlepáčov byl založen kolem roku 1594 na území panství Velké Losiny, po oddělení panství vízmberského připadl k němu. Po roce 1945 se obec postupně vylidňovala, stala se pouhým rekreačním sídlištěm. V roce 1949 byla obec připojena k Rudolticím a s nimi v roce 1961 k Sobotínu.\n\n\nV katastru obce jsou evidovány tyto kulturní památky:\n\n"}
{"id": "370975", "url": "https://cs.wikipedia.org/wiki?curid=370975", "title": "Kostel svatého Jana Nepomuckého (Klepáčov)", "text": "Kostel svatého Jana Nepomuckého (Klepáčov)\n\nKostel sv. Jana Nepomuckého v Klepáčově je cennou barokní dřevěnou stavbou z konce 18. století. Památkově chráněn od r. 1958. \n\nDřevěný roubený kostelík, zasvěcený sv. Janu Nepomuckému, byl postaven obcí z podnětu rychtáře A. Langera v roce 1783. Materiál na stavbu poskytl Velehradský klášter, který byl v té době majitelem vízmberského panství. Po 2. světové válce bylo původní německé obyvatelstvo odsunuto a kostel postupně chátral. V 80. letech 20. století byl již značně poškozen, vnitřní zařízení zdevastováno a rozkradeno. V této podobě byl zakoupen Českou pojišťovnou a ve spolupráci s Okresním vlastivědným muzeem v Šumperku začala roku 1983 jeho konzervace. Celková oprava byla z velké části dokončena v roce 1991. V roce 1997 byla dokončena renovace a kostel byl navrácen církevnímu životu. V roce 1998 byl vysvěcen zvon, věnovaný bývalými německými farníky.\n\nV současné době je kostel v soukromém vlastnictví a mše se zde koná jednou v roce.\n\nSamostatně stojící orientovaný roubený kostelík je postaven ve svahu na kamenné, hladce omítnuté zídce kryté šindelem. Příkrá valbová střecha je pokryta štípaným šindelem a uprostřed nese sanktusník s lucernou a cibulí. Trámové konstrukce srubu jsou v nárožích propojeny rybinovými spoji. Okna s novodobými výplněmi jsou zakončena segmentem vyřezaným do trámů. Půdorys kostela je obdélný s trojboce zakončeným kněžištěm. Hlavní vstup je v západním průčelí, vedou k němu kamenné schůdky a je krytý pultovou dřevěnou stříškou. Vnitřní zděná příčka odděluje od prostoru kaple předsíň, ze které vedou na jih dveře do sakristie a na protější straně je nové schodiště na kůr. Nosné trámy kůru jsou vroubeny do bočních stěn budovy a jeho plocha zabírá téměř polovinu půdorysného rozměru stavby. V lodi je dřevem obložený plochý strop a stejně obložené kněžiště, spáry jsou překryty lištami. Stěny lodi jsou bíle omítnuty, podlaha je kamenná. Jednoduchou vnitřní výzdobu tvoří velký dřevěný kříž s tělem Ježíše Krista na zadní stěně kněžiště a po pravé straně dřevěná plastika sv. Jana Nepomuckého. \n\nV bezprostřední blízkosti kostela před vstupem stojí po pravé straně kamenný kříž z 2. poloviny 19. století.\n\n\n"}
{"id": "370976", "url": "https://cs.wikipedia.org/wiki?curid=370976", "title": "Kadaňské místní dráhy", "text": "Kadaňské místní dráhy\n\nKadaňské místní dráhy () byla soukromá regionální železniční společnost vlastnící železniční tratě mezi Kadaní (\"Kaaden\") a Vilémovem (\"Willomitz\") a mezi tehdejšími městy Radonice (\"Radonitz\") a Doupov (\"Duppau\") v severozápadních Čechách a provozující na nich dopravu. Sídlo společnosti bylo v Praze.\n\nSpolečnost \"Kaadner Lokalbahnen\" získala úřední koncesi 22. prosince 1900 platnou do roku 1990. Koncesionáři byli: Dr. Franz Waldert, advokát v Praze, rytíř Gustav Hodek von Zelevic, cukrovarník z Pětipes a Ferdinand Stamm, majitel hnědouhelného dolu v Pětipsech. Základní kapitál akciové společnosti činil 1 299 000 korun. Bylo vydáno 5 413 kmenových akcií po 200 korunách a 1 082 prioritních akcií o shodné nominální hodnotě.\n\nDopravu pro Zemí zaručenou společnost provozovaly Rakouské státní dráhy (\"kkStB\"). Po první světové válce provoz přešel pod nově vzniklé Československé státní dráhy. \n\nK 1. lednu 1925 byla společnost \"Kadaňské místní dráhy\" s veškerým movitým i nemovitým příslušenstvím, všemi vozidly a zásobami i ostatním jměním (se všemi aktivy i pasivy) zestátněna a tratě byly začleněny do sítě ČSD.\n\nProvozní délka tratí byla 32,220 kilometru, stavební 31,604 km.\n\nKaadner Lokalbahnen pro provoz zakoupila celkem čtyři lokomotivy spolehlivé a osvědčené řady kkStB řady 97. Lokomotivy nesly označení 97.127, 223, 226 a 227. Lokomotiva 97.227 (přeznačená na ČSD 310.0118) se zachovala do současnosti, od roku 1967 patří Národnímu technickému muzeu v Praze. Byla součástí stálé expozice v dopravní hale NTM, ale v roce 2008 byla převezena do depozitáře v Chomutově.\n\n\n"}
{"id": "370978", "url": "https://cs.wikipedia.org/wiki?curid=370978", "title": "Filmová hudba", "text": "Filmová hudba\n\nFilmová hudba je specifický hudební žánr, který se vyznačuje tím, že vzniká jako součást konkrétního filmového díla. Film bývá řazen mezi tzv. scénická umění, jde tedy o specifický podžánr scénické hudby. Z podstaty je filmová hudba spjata se zvukovým filmem, ale může být komponována a prováděna i jako dodatečný doprovod k filmům němým.\n\nVýznamně dotváří atmosféru filmového snímku a proto je při její tvorbě důležitá spolupráce s režisérem (u autorských filmů někdy skládá hudbu režisér samotný). Její význam je mimo jiné i psychologický. Dobré filmové dílo se obvykle vyznačuje i dobrou filmovou hudbou, byť existují i výjimečné případy oceňovaných filmů zcela bez hudby (např. Ptáci). Naproti tomu v umělecky nenáročných a podřadných dílech je obvykle užíváno jen filmových hudebních klišé (smyčce v dojemných scénách apod.) bez tvůrčích ambicí.\n\nMnohé filmy také místo vlastní (pro ten účel složené) hudby využívají již existující hudební díla, ať už z oboru tzv. klasické hudby (tento postup často využíval Stanley Kubrick), nebo populární písně různých žánrů (, Pelíšky, Rebelové).\n\nKvalitní filmová hudba se posléze může stát natolik známou, že je vydávána na samostatných CD discích jako soundtrack a hrána na koncertech jakožto každá jiná běžná artificiální hudba.\n\nZvláštním typem filmové hudby je pak hudba muzikálová, která je podstatnou (nosnou), a nikoliv jen podpůrnou složkou filmového vyprávění.\n\n\n"}
{"id": "370983", "url": "https://cs.wikipedia.org/wiki?curid=370983", "title": "Nicolás Monardes", "text": "Nicolás Monardes\n\nNicolás Bautista Monardes (1493 Sevilla – 10. října 1588 Sevilla) byl španělský lékař a botanik.\n\nPo studiu na univerzitě v Alcalá de Henares obdržel roku 1533 titul lékaře. Působil v Seville a velkou část svého času věnoval obchodování s otroky.\n\nCarl von Linné po něm pojmenoval rod \"Monarda\" z čeledi Lamiaceae.\n\nMěl podíl na rozšíření ananasu, ořechů, kukuřice a koky.\n"}
{"id": "370984", "url": "https://cs.wikipedia.org/wiki?curid=370984", "title": "Gloeocapsin", "text": "Gloeocapsin\n\nGloeocapsin je pigment některých sinic, který spolu se scytoneminem zprostředkovává ochranu před UV zářením. Je hojný zejména u těch sinic, které žijí na místech vystavených silnému slunečnímu záření, například povrch skal a podobně. Má červenou až purpurovou barvu. Je pojmenován podle sinic rodu \"Gloeocapsa\", v nichž je obsažen, jeho maximální absorpce je v oblasti 390 nanometrů, ale celkově dosahuje až hodnot typických pro UVB záření.\n"}
{"id": "370987", "url": "https://cs.wikipedia.org/wiki?curid=370987", "title": "Státní symboly Estonska", "text": "Státní symboly Estonska\n\nSoučasné státní symboly Estonské republiky navazují na symboly používané v období nezávislosti státu v letech 1918 - 1940. Po vyhlášení nezávislosti Estonska na Sovětském svazu byly současné státní symboly přijaty roku 1991.\n\nStátní symboly Estonska:\n\n\nDalší oficiálně vyhlášené symboly:\n\n\n\n"}
{"id": "370988", "url": "https://cs.wikipedia.org/wiki?curid=370988", "title": "Pradlisko", "text": "Pradlisko\n\nPradlisko je místní část obce Ludkovice. Leží v údolí mezi Zlínem (13 km) a Luhačovicemi (6 km), přibližně 17 km severně od Uherského Brodu. Nachází se v nadmořské výšce 290–337 m. Pradlisko na východě hraničí s katastrem obce Podhradí a Pozlovice, na západě s Ludkovicemi, na jihu s Řetechovem (místní část Luhačovic) a na severu s Provodovem. Vesnice se rozkládá okolo Ludkovického potoka, nad vodní nádrží Ludkovice a je na území Luhačovského Zálesí, národopisné podoblasti Slovácka. V osadě se nachází sirovodíkový pramen, o kterém se první zmínil v literatuře František Josef Schwoy (Franz Joseph \"Schwoy\", Topographie vom Markgrafthum Mähren I, Wien \"1793\"). Později jej uváděl Heindrich (1835), Pluskal (1847), Schubert (1915). Remeš (1929) uvádí chemické rozbory, vztahující se k sirnému pramenu v Luhačovicích.\n\nPoprvé se Pradlisko připomíná v roce 1594 v Urbáři světlovském. Místní jméno údajně vzniklo z nářečního tvaru „pradlisko“ – místo na potoce kde se pere (prádlo z hradu Starý Světlov, nebo z hradu Rýsov, příp. ovčí vlna). Pozemková kniha existuje od roku 1782. Podle tereziánského katastru mělo Pradlisko 145 měřic (1 měřice = cca 1918 m²) a 3 achtle (1 achtel = cca 240 m²) orné půdy, 2 měřice a 4 achtle zahrad a výnos z luk činil 15 3/4 fůry sena.\n\nElektrický proud byl do osady zaveden v roce 1942. V letech 1932 až 1946 působil spolek Družina katolických zemědělců. Sbor dobrovolných hasičů byl založen v roce 1941 a svou činnost ukončil v roce 1951 (pod obcí Řetechov). Samostatná činnost Sboru dobrovolných hasičů se datuje od roku 1955. Pradlisko má Obecní úřad v Ludkovicích, matriku v Luhačovicích, pošta sídlí v Biskupicích. Do roku 1958 patřila osada do farnosti Pozlovice (včetně hřbitova). Od roku 1958 spadá do farnosti Provodov. Železniční spojení s okolím není, pouze autobusového. Mateřská škola ani základní zde není. Zhruba do poloviny 20. století zde fungovaly dva vodní mlýny (Hrbáčkůj a Machalůj), obchod a trafika. Do roku 1977 zde byla v provozu vyhlášená pálenice na ovocné destiláty. V roce 1988 byla dokončena podstatná přestavba hasičské zbrojnice, včetně zřízení společenské místnosti. V roce 1997 byly hasičská zbrojnice a nová zvonička slavnostně vysvěceny.\n\nPradlisko osvobodila rumunská armáda 2. 5. 1945. (zdroj V. Nekuda – Zlínsko 1995). V letech 2009 – 2011 byla provedena rozsáhlá rekonstrukce silnice (investice v hodnotě 87 mil. Kč) z Ludkovic do Provodova přes obec Pradlisko z důvodu zvýšení ochrany zdroje pitné vody – Ludkovické přehrady.\n\nPradlisko bylo od roku 1850 do roku 1976 osadou obce Řetechov, od roku 1976 součástí Luhačovic a od roku 1980 je místní částí obce Ludkovice.\n\nAleje, Dolní humno, Drašky, Hájek, Hluboká, Horní stráň, Huťka, Jačmeniska, Jarošky, Kopanica, Láz, Lůčky, Lysá, Malíní, Michalky, Na Drahách, Na dudovém kopci, Na močáře, Na rolí, Na rovině, Oberský, Panské, Paseka, Pavlůnov, Podevsů, Pod Petrůňovů, Příčky, Radějůvka, Rajčula, Rýsov, Sirčena, Skalky, Slatiny, Stráně, Strhliny, U čerťáka, U Františka, U chat, U jezírek, U kapličky, U myslivecké chaty, U obrázka, U sirčeny, U skaly, Včelínek, V kuchyňách, Záhrušové, Záhumení, Záhumenica, Za humny, Zákopanice, Za potokem, Žleb\n\n\n\n\n"}
{"id": "370991", "url": "https://cs.wikipedia.org/wiki?curid=370991", "title": "Černý lev 777", "text": "Černý lev 777\n\nČerný lev 777 byla protikomunistická odbojová organizace působící v jižních a východních Čechách od roku 1948 do poloviny padesátých let.\n\nSkupinu založil lodník Československé plavby labsko-oderské Jiří Řezáč (narozený v roce 1928), zemědělec Jaroslav Sirotek (1923), někde uváděný jako Igor, a dělník Bohumil Šíma (1928). Tito tři členové se podíleli na plánování i uskutečnění většiny akcí skupiny. Dále se přidávali a pomáhali další lidé, například Jiří Dolista, Karel Kothera, Josef Novák a Ladislav Šimek. Nikdo z členů skupiny nesouhlasil s komunistickou totalitou a většina to dávala z počátku i otevřeně najevo. Většina členů doufala, že Američané osvobodí Československo z komunistického područí.\nPrvní společnou akcí bylo přerušení elektrického vedení nedaleko obce Nechvalice v dubnu 1949 ve chvíli, kdy v obci zasedala ustavující schůze JZD.\n\nV květnu 1949 Jiří Řezáč a Jaroslav Sirotek stříleli nad hlavu komunistického funkcionáře Stanislava Čiháka, projíždějícího kolem nich na motocyklu. Chtěli ho tak odradit od další činnosti.\nK útoku se přihlásili několika letáky, podepsanými Černý lev 777. Skupina se snažila shromažďovat zbraně a v červenci 1949 provedla svoji nejúspěšnější akci, bombový útok na sekretariát KSČ v Sedlčanech. Sekretariát byl zcela zdemolován a nikdo nebyl zraněn.\n\nV květnu 1950 provedli členové další podobný útok, tentokrát na sekretariát KSČ v Milevsku. Při tomto útoku byl sekretariát opět zcela zdemolován a byl zabit příslušník SNB Josef Skopový, který budovu v noci hlídal. \n\nAkce v Milevsku vyprovokovala komunistický represivní aparát, především Státní bezpečnost k obrovské aktivitě a skupina raději ukryla zbraně a utlumila činnost. Na začátku padesátých let většina členů skupiny musela absolvovat povinnou základní vojenskou službu a k dalším velkým akcím již nedošlo. V roce 1954 napsali Jaroslav Sirotek a Bohumil Šíma na silnici mezi Milevskem a Petrovicemi hesla „Poslední komunistický 1. máj“, „Ať žije USA“, „Den odplaty se blíží“ a „Víme o všech komunistech“. \n\nK zatčení členů skupiny došlo až v létě 1954 pravděpodobně na základě snahy skupiny spojit se s podobně smýšlejícími lidmi, z nichž je někdo udal. Po výsleších se členové přiznali k ozbrojenému odporu a v procesu, konaném v říjnu 1954 v Milevsku byli Jiří Řezáč, Jaroslav Sirotek a Bohumil Šíma odsouzeni k trestu smrti a 10. února 1955 v Praze na Pankráci popraveni. Jiří Dolista a Josef Novák byli odsouzeni na doživotí, Ladislav Šimek k trestu odnětí svobody na 22 let a Karel Kothera na 21 let. Pádu komunistického režimu se dožil pouze Jiří Dolista, který byl až v roce 1998 zcela zproštěn obžaloby.\n\n\n\n"}
{"id": "370992", "url": "https://cs.wikipedia.org/wiki?curid=370992", "title": "Limeta", "text": "Limeta\n\nLimeta (též limetka) je citrusový plod stromu \"Citrus limetta\", řazený do kategorie kyseloplodých citrusů, podobně jako citron. Od citronu se odlišuje zelenou barvou, velikostí (je menší) a mírou kyselosti (nižší). Sklízí se nezralá, ale tento fakt jí neškodí na šťavnatosti. Barva je většinou zelená, je ale možné se setkat i se žluto-zelenou barvou. Vnitřek limetky se od citronu liší opět pouze barvou. Limeta roste v tropických oblastech, ale je možné si ji vypěstovat ve skleníku v takřka stejné kvalitě. Limety dělíme na dvě odrůdy:\n\n\nLimety obsahují stejně jako citrony vitamíny B, C a minerální látky.\n\nLimety rostou v subtropickém páse.\n\nLimeta je hojně používaná do koktejlů (jako např. Cuba Libre nebo mojito) a na salátové zálivky. Jejich šťávou se dá marinovat maso, v tomto případě už není zapotřebí maso solit. V arabských zemích se nakládají limetky stejně jako ve střední Evropě okurky. Její kůra se používá stejně jako citronová (nastrouhaná) na sorbety a moučníky. Její chuť je mírně kyselá.\n\nVýtažky a kousky limetky jsou používány v kosmetice pro údajné příznivé působení na pleť.\n\n"}
{"id": "370994", "url": "https://cs.wikipedia.org/wiki?curid=370994", "title": "Kostel svatého Vavřince (Sobotín)", "text": "Kostel svatého Vavřince (Sobotín)\n\nKostel svatého Vavřince v Sobotíně je pozdně renesanční stavbou s gotickými prvky z roku 1605 s pozdějšími úpravami. Kostel je zapsán na seznamu kulturních památek. Událost s hostií v místním kostele byla záminkou k zahájení neblaze proslulých čarodějnických procesů na losinském panství ve 2. polovině 17. století.\n\nHistorie kostela je úzce spojena s historií obce. V roce 1350 je v listině, kterou bylo vytvořeno litomyšlské biskupství, uváděn v Sobotíně kostel i s farou. Prokazatelnou existenci kostela potvrzuje i listina papeže Klimenta VI. z roku 1351, vydaná v Avignonu. Další zmínka o kostele pochází z konce 16. století, kdy zde působil luteránský pastor Pavel Braun.\n\nSoučasný kostel byl postaven na místě staré evangelické modlitebny v letech 1605 - 1607 za Jana ze Žerotína. Základní kámen byl položen v dubnu 1607 a vlastní stavební práce trvaly 28 týdnů. První kázání proběhlo 14. října 1607 a tento den se slaví jako posvěcení chrámu. Architektem kostela byl stavitel Antonio Thoma, jemuž jsou připisovány i další obdobné stavby v regionu (Velké Losiny, Branná). Stavba byla financována hlavně z darů obyvatel Sobotína, Vernířovic a Rudoltic. Na zvelebení kostela přispěli také Žerotínové, kteří v r. 1609 darovali mj. cínovou křtitelnici ve tvaru kalicha (od r. 1999 v depozitáři památkového oddělení Olomouckého arcibiskupství). V roce 1673 hradili Žerotínové náklady na nový hlavní oltář s obrazem sv. Vavřince, který namaloval Franz Proper de Mus z Vikantic. V roce 1675 byl do Sobotína dosazen první stálý katolický farář. V roce 1678 byla v kostele přistižena žebračka z Vernířovic, která po přijímání vyjmula z úst hostii, neboť věřila, že když ji dá krávě, bude tato lépe dojit. Tento čin byl důvodem k zahájení neblaze proslulých čarodějnických procesů na Šumpersku. Ze Sobotína byli za domnělé čarodějnictví upáleni rychtář Axmann s manželkou. Připomínkou těchto událostí je pamětní deska u kostela. \n\nObjekt kostela prošel v průběhu staletí řadou přestaveb i drobných úprav a rekonstrukcí. V roce 1761 uhodil do dřevěné věže kostela blesk a silně poškodil také klenbu. Hrozilo zřícení kostela, proto byla nutná zásadní přestavba věže. V roce 1780 je dochována zmínka o prvních úpravách a roku 1792 byla ke kostelu přistavěna věž na západní straně a vzniklo nové průčelí. Tuto proměnu celkového vzhledu kostela dokládá pamětní deska s chronogramem nad portálem hlavního vstupu. Přistavěna byla sakristie s oratoří a na hlavní oltář byl umístěn nový obraz sv. Vavřince. Roku 1844 se patronem kostela stala rodina Kleinů, která se stala majitelem vízmberského panství vč. sobotínských železáren. Albert Klein nechal upravit interiér kostela a zhotovit velkou část vybavení : nový oltářní stůl i s kamenem, sochařskou výzdobu hlavního oltáře a dvou bočních oltářů, kazatelnu a velký kříž u dveří do sakristie v presbytáři. Další opravy proběhly letech 1845-1847, kdy byla opravena střecha a věž kostela. Roku 1876 byly na věž umístěny nové hodiny, roku 1895 byly na kůr instalovány nové varhany, které vyrobili bratři Braunerové z Uničova. V roce 1937 byla uskutečněna generální oprava celé stavby. V roce 1964 byla opravena věž kostela, roku 1994 zpevněny krovy a nově pokryta střecha. Mezi lety 2005 a 2008 byla opravena venkovní fasáda. Poslední opravou bylo restaurování průčelí a soklu fasády v r. 2014.\n\nKostel stojí v  areálu hřbitova, obehnaném zdí z lomového kamene z 18. století se třemi vestavěnými kapličkami a klasicistní kostnicí s márnicí. Kapličky jsou zděné, zastřešeny sedlovou nebo pultovou střechou a završeny železným křížkem. Dvě mají v nikách litinový a mramorový kříž, třetí malbu na plechu. \n\nU kostela stojí kamenný kříž z r. 1878 s reliéfem Piety na podstavci. Kříž s rameny zakončenými trojlístkem nese malý korpus Ježíše Krista.\n\nKostel sv. Vavřince v Sobotíně je podélná jednolodní stavba se sálovou půdorysnou dispozicí, na východní straně uzavřenou pětibokým závěrem. Délka kostela dosahuje 26m, šířka 8,5 m a výška 9,5 m. Jedná se o orientovaný kostel tzv. kazatelského typu, tedy bez odsazeného presbytáře, který je od samotné lodi oddělen pouze iluzorně. V průčelí je představěna hranolová věž, spojená s lodí prohnutými křídly. V přízemí věže je hlavní vstup do kostela. Zakončení věže tvoří cibulová báň s lucernou, makovicí a křížem. Při severní straně presbyteria se nachází nižší, ale poměrně rozlehlá sakristie se šlechtickou oratoří v patře. K jižní straně lodi je přistavěna malá předsíň s bočním vchodem. Vnější fasáda lodi je rytmicky členěna na obou stranách řadou šesti hranolovitých neodstupněných opěráků, mezi nimiž jsou špaletová okna s lomenými záklenky. Opěráky jsou zdobeny jednoduchým rytým dekorem okrové barvy imitujícím kamenné kvádry. Výplně oken byly původně z čirého skla, v 19. století nahrazeny barevnými vitrážemi. Strmá sedlová střecha je v místech nad presbytářem ukončená trojdílnou valbou. Uprostřed střechy je sanktusník. Přístavby, tedy boční vchod a sakristie s oratoří, mají samostatné zastřešení. \n\nKostel je zaklenutý valenou klenbou s výsečemi pokrytou geometrickou štukovou výzdobou. Místo triumfálního oblouku je jen jednoduchý pás zdobený malovaným dekorem, spočívající na pilastru s římsovou hlavicí. Na severní straně presbytáře se nacházejí dva balkonky vedoucí do šlechtické oratoře. V západní části lodi je dvouposchoďová kruchta na dvou párech dřevěných sloupů s vyřezávanými hlavicemi. Na dřevěných plochých předprsních jsou ve dvou řadách medailony s obrazy světců. Hlavní oltářní obraz sv. Vavřince namaloval v r. 1790 Ferdinand Licht a restaurován byl Antonínem Austem koncem 19. století. Významnou památkou je dřevěná socha představující Krista u sloupu z počátku 17. století.\n\nMELZER,M. SCHULZ,J. a kol. \"Vlastivěda šumperského okresu\". Šumperk : OÚ Šumperk a OVM Šumperk, 1993. ISBN 80-85083-02-7\n\n"}
{"id": "370995", "url": "https://cs.wikipedia.org/wiki?curid=370995", "title": "Čachtická paní (román)", "text": "Čachtická paní (román)\n\nČachtická paní je historicko-dobrodružný román, který napsal roku 1932 slovenský romanopisec Jožo Nižnánsky.\n\nDěj se odehrává na počátku 17. století v Uhrách na území dnešního Slovenska a to nejčastěji v okolí Čachtic. Některé situace se však řeší i v Prešpurku (Bratislavě) a na mnoha jiných místech. Celý příběh se odehrává zhruba v období jednoho roku.\n\nRomán vychází z pověstí o Alžbětě Báthoryové, jakožto sadistické hraběnce koupající se pro zachování své vlastní krásy v krvi mladých dívek. Příběh v knize vypráví o odvážných zbojnících bojující proti krutostem zlé hraběnky. Po mnoha útrapách, střetech s pandury a hajduky, záchranných akcích unesených dívek a úniků před oprátkou se jim, za pomocí jejich spojenců, podaří přimět palatina Juraje Thurza vyšetřit tuto záležitost. Palatin neočekávaně přijede do Čachtic, kde přistihne Alžbětu Báthoryovou při činu a nakáže jí doživotní uvěznění v podzemí jejího hradu.\n\nAutor ke knize přistupuje jakožto k faktům bohatě rozvitému svou vlastní fantazií a snaží se vytvořit vhodný dobový historický rámec do něhož zasazuje děj.\n\nV knize se vyskytuje celá řada postav. Mnohé z nich skutečně existovaly a většina okrajových postav je zde zmíněna právě za účelem lepší konkretizace doby a prostředí.\n\nNěkdy je těžké rozlišit důležitost postav, protože mezi nimi existují spletité vztahy.\n\nAlžběta Báthoryová je brutální žena bez srdce a bez skrupulí, která se vyžívá v týrání. Jelikož má moc, nemusí se obávat , že by se na její krvavé zločiny jen tak přišlo. Má celou řadu služebníků, kteří jí pomáhají páchat její hrůzné činy. Jako například Ficko. Ten je velmi podlý a zrádný, vzhledem velmi odporný, zakrslý, chlupatý s hrbem na zádech. Na hraběnčiny rozkazy podniká množství honů na zbojníky, jejichž vůdcem je silný, urostlý a odvážný Andrej Drozd. Přidává se k nim i Jan Kalina, který studoval na wittenberské univerzitě, ale když zaslechl zvěsti o čachtickém krveprolévání, přijel chránit svou matku a vypátrat svou sestru Magdu, jež zmizela za podivných okolností. Je velmi chytrý a díky tomu se svými druhy zinscenují řadu úspěšných a promyšlených plánů. Daří se jím také kvůli celé řadě spojenců jako je Jan Ponicenus, vážený a moudrý čachtický protestantský farář, a Janův kamarád Pavel Lederer, který se nechá zaměstnat jako hradní zámečník a získá si Fickovu důvěru, čímž má přístup k cenným informacím. Na svou stranu si získají i mladou krásku Eržiku Príborskou, utajenou nemanželskou dceru Alžběty Báthoryové, která se zamiluje do Andreje Drozda.\n\nPříběh je vyprávěn převážně v 3. osobě. Výjimku tvoří občasně vložená stránka z čachtické farské kroniky. V tomto případě můžeme mluvit o ich-formě, kdy je vypravěčem jedna z postav a to farář Jan Poniceus.\n\nText je rozdělen do 21 hlavních kapitol, přičemž se každá z nich skládá ještě z dalších podkapitol (kolem 10 na kapitolu).\n\nMůžeme mluvit o paralelní kompozici, neboť se v celém příběhu objevuje spousta rozmanitých osudů, zápletek a dobrodružství jednotlivých postav a jejich rozuzlení. Přes to nevzniká zmatek, děj má naopak velmi rychlý spád, je velmi poutavý a napínavý.\nCo se motivů týče, nejvýznamněji figuruje motiv usilovného boje dobra proti zlu. Dále se můžeme setkat ještě s jinými dobrodružnými a také romantickými motivy.\n\nStylový ráz textu je neutrální. Kniha je psána spisovně, občasně se můžeme setkat s knižním výrazem či historismem, které mají funkci lepšího nastínění doby. Za tímto účelem je také někdy užita inverze v přímé řeči. Neboť je v textu mnoho rozhovorů, je užití přímé řeči četné. Užívána je ale i řeč nepřímá, nevlastní přímá a autorská. Vyskytují se jak krátké věty jednoduché, tak složitá souvětí.\n\nTropy vyskytující se v textu jsou např. přirovnání, ironie(v přímé řeči), personifikace (při popisu prostředí), dysfemismus, litotes aj. V částech textu o zbojnících je zřejmé silně meliorativní zabarvení, pejorativní je naopak užito např. při popisu krveprolévání či Fickovy osoby. Co se týče použití figur setkat se můžeme např. s asyndetonem, zeugmou, kakofonií, eufonií, aj. Účelem těchto uměleckých prostředků je vyvolat silnější pocity a lepší představitelnost situace.\n\nJosef Nižnánsky napsal v 30. letech celou řadu historických dobrodružných románů a mezi nimi je také z roku 1937 Žena dvou mužů, která je volným pokračováním k titulu Čachtická paní. Vypráví o nešťastném manželství Zuzany Forgáčové s Františkem Revayem. Děj je zasazen do doby krátce po odhalení zločinů Alžběty Báthoryové, má stejné pozadí a setkáváme se v něm s dalšími osudy některých postav z knihy Čachtické paní.\n"}
{"id": "370998", "url": "https://cs.wikipedia.org/wiki?curid=370998", "title": "Cholínský most", "text": "Cholínský most\n\nCholínský most je silniční most přes řeku Vltavu na silnici II/119 ze Sedlčan do Příbrami. Byl postaven v roce 1956, tehdy jako most Fučíkův, na místě původního přívozu u mlýna Bukenice. Osada Cholín je součástí obce Borotice; díky Slapské přehradě je z ní živé letní rekreační středisko.\n\nDélka přemostění je 227 m, most má 3 pole, je 9 m široký a ve 40 m výšce nade dnem původního řečiště. Od vodní hladiny ho dělí 11 m. Pilíře jsou 36 m vysoké, běžná hloubka vody pod mostem je 27 m. Cholínský most přetíná Vltavu na jejím 115. kilometru.\n"}
{"id": "370999", "url": "https://cs.wikipedia.org/wiki?curid=370999", "title": "Státní znak Panamy", "text": "Státní znak Panamy\n\nStátní znak Panamy je tvořen dvakrát děleným štítem, v hlavě a patě polceným. Ve středu štítu je v přirozených barvách zobrazeno panamské území rozdělené průplavem, v pozadí vychází slunce a měsíc. V (heraldicky) pravém horním stříbrném poli jsou zkříženy šavle s puškou, v levém červeném motyka s rýčem. V pravém dolním modrém poli je zlatý roh hojnosti, z něhož se sypou zlaté mince, v levém stříbrném zlaté okřídlené kolo. Nad štítem je stříbrný orel, držící stříbrnou stuhu s černým latinským mottem PRO MUNDI BENEFICIO (). Nad orlem je deset zlatých pěticípých hvězd a po stranách štítu je vždy po dvou vlajkách na zlatých žerdích.\n\nSymbolika znaku souvisí s Panamským průplavem a s bojem za nezávislost. Šavle s puškou symbolizují protišpanělský a protikolumbijský odboj, motyka s rýčem nástroje při stavbě průplavu, roh je symbolem bohatství země a okřídlené kolo symbolem dopravy (a pokroku). Orel připomíná Spojené státy americké, které průplav vybudovaly a heslo na stuze jeho význam nejen pro Panamu. Deset hvězd představuje deset současných panamských provincií.\n\nRoku 1501 objevil panamské pobřeží pro Evropu španělský mořeplavec Rodrigo Galván de Bastidas. Roku 1508 se stalo území Panamy španělskou kolonií. V letech 1524–1565 byla součástí Generálního kapitanátu Guatemala, poté součástí Místokrálovství Peru. V roce 1718 byla připojena k Místokrálovství Nová Granada. 28. listopadu 1821 vyhlásila Panama nezávislost, o několik dnů později však byla jako Provincie Istmo začleněna do konfederace Velká Kolumbie. Ta užívala znak, tvořený liktorským svazkem prutů se sekerou, lukem a šípy mezi dvěma zlatými rohy hojnosti, které byly v dolní části svázány červenou stuhou.\n\nPo odtržení Venezuely a Ekvádoru z federace v roce 1830 se zbylý státní útvar (Panama zůstala součástí) přejmenoval na Republiku Nová Granada. Znak nové republiky (zákon z 8. května 1834) byl tvořen (dvakrát vodorovně děleným) štítem, v jehož modré hlavě bylo mezi zlatými rohy hojnosti zlaté granátové jablko s červeným semeníkem. Ve stříbrném břevnu byla tyč s červenou frygickou čapkou. V patě štítu byla zobrazena krajina s panamskou šíjí a se dvěma loďmi (pevnina modrá, moře stříbrné, lodě hnědé). Nad štítem byl hnědý kondor, vavřínový věnec a stříbrná stuha s nápisem LIBERTAD Y ORDEN (). Po stranách štítu byly novogranadské vlajky: heraldicky vpravo obchodní (s bílou osmicípou hvězdou) a vlevo národní (ve zdroji, na rozdíl od obrázku bez znaku).\n\nV roce 1842 vyhlásila Panama znovu nezávislost (trvala 13 měsíců) a v letech 1849–1855 ještě čtyřikrát. Vždy neúspěšně. V roce 1856 vznikla nově Granadská konfederace sdružující 8 států (včetně Panamy). Státní znak konfederace vycházel ze znaku předchozí republiky, pouze pevnina šíje byla nově zelená a vlajky po stranách štítu byly tvořeny pouze pruhy\n(není obrázek).\n\nPanama užívala vlastní znak, tvořený znakem konfederace v bílém, červeně lemovaném oválu, ve kterém byly žluté opisy CONFEDERACION GRANADINA v horní části a ESTADO SOBERANO DE PANAMA (na obrázku ESTADO FEDERAL DE PANAMA) v dolní, oddělené dvěma bílými, osmicípými hvězdičkami po stranách oválu.\n\n26. července 1861 vznikl nový stát Spojené státy Nové Granady (Panama byla opět součástí). Znak federace zůstal beze změny. Panamský znak se lišil pouze opisy v oválu, nově ESTADOS DE NUEVA GRANADA a ESTADO SOBERANO DE PANAMA (není obrázek).\n\nJiž 26. listopadu 1861 byl stát opět přejmenován, tentokrát na Spojené státy kolumbijské. Znak vycházel ze znaku z roku 1834, v modré hlavě však chybělo granátové jablko, hnědý kondor nově seděl na štítu a hleděl heraldicky vlevo. Nad hlavou kondora bylo devět bílých osmicípých hvězd. Po stranách štítu byly dvě dvojice vlajek, heraldicky vpravo obchodní (s modročerveným oválem a devíti osmicípými hvězdami) vlevo státní, se státním znakem. Vyobrazený znak má navíc kolem celého výjevu červený ovál s opisem ESTADOS UNIDOS DE COLOMBIA v horní části a devíti stříbrnými, osmicípými hvězdami v části dolní. Ovál však ve zdroji není, navíc se obrázek od zdroje liší i v jiných detailech.\n\nPanama užívala v rámci federace svůj znak, tvořený znakem Spojených států kolumbijských lemovaný červeným oválem se žlutými opisy ESTADOS UNIDOS DE COLOMBIA a ESTADO SOBERANO DE PANAMA oddělených od sebe dvěma stříbrnými, osmicípými hvězdami.\n\n5. srpna 1886 se ústavou stala ze Spojených států kolumbijských unitární Kolumbijská republika. Znak Panamy (kolumbijské provincie) měl nově opisy REPÚBLICA DE COLOMBIA a PROVINCIA DE PANAMA (není obrázek).\n\n3. listopadu 1903 se odtrhla Panama od Kolumbie a byla vyhlášena nezávislá Panamská republika. Státní znak navrhl Nicanor Villalaz za pomoci svého bratra Sebastiána a byl přijat zákonem č. 64 ze dne 4. června 1904. Znak byl téměř shodný se současným, nad tehdy hnědým orlem však bylo sedm zlatých, pěticípých, hvězd (symbolizující tehdejší počet provincií) (není obrázek).\n\nZřejmě v roce 1930 se počet hvězd zvýšil na devět.\n\n28. března 1941 bylo zákonem č. 28 změněno heslo na stuze na HONOR JUSTICIA LIBERTAD () (není obrázek).\n\nV roce 1946 bylo heslo vráceno zpět. V roce 1949 byl znak zákonem č. 34 znak potvrzen.\n\n1. ledna 2014 byl počet provincií zvýšen na deset (přibyla Západní Panama). Zřejmě v této souvislosti byl počet hvězd nad orlem zvýšen. Není však jasné, kdy se změnila barva orla z hnědé barvy na stříbrnou.\n\n"}
{"id": "371000", "url": "https://cs.wikipedia.org/wiki?curid=371000", "title": "Drž hubu!", "text": "Drž hubu!\n\nDrž hubu! (v originále: \"Tais-toi!\") je francouzská filmová dobrodružná komedie, natočená v roce 2003 režisérem Francisem Veberem.\n\nRuby se schází s přítelkyní svého zločineckého šéfa. Poté, co je tento vztah odhalen, šéf milenku zavraždí. Ruby se chce pomstít, a tak mu ukradne velké množství peněz. Při tom se však dostává do vězení, kde se setkává s tlučhubou Quentinem, který ho začne okamžitě považovat za svého nejlepšího přítele. Ruby se později dostává do psychiatrické léčebny, protože předstírá nepříčetnost. Quentin ho následuje, protože chce být se svým přítelem. Když se poté oba z léčebny dostávají na svobodu, nastává bláznivá cesta, na jejímž konci má čekat Rubyho bývalého šéfa smrt.\n\n"}
{"id": "371001", "url": "https://cs.wikipedia.org/wiki?curid=371001", "title": "Vladimíra Uhlířová", "text": "Vladimíra Uhlířová\n\nVladimíra Uhlířová (* 4. května 1978 České Budějovice) je bývalá česká profesionální tenistka a deblová specialistka. Ve své dosavadní kariéře vyhrála na okruhu WTA Tour pět turnajů ve čtyřhře. V rámci okruhu ITF získala do září 2012 sedmnáct titulů v deblu.\n\nNa žebříčku WTA byla ve dvouhře nejvýše klasifikována v říjnu 2003 na 400. místě a ve čtyřhře pak v říjnu 2007 na 18. místě. Trénuje ji otec Vladimír Uhlíř.\n\nDomovským klubem je LTC Tonstav–Service České Budějovice. Do listopadu 2012 nenastoupila v českém fedcupovém týmu ani k jednomu utkání.\n\nPremiérový titul na okruhu WTA získala v roce 2007, když spolu s Maďarkou Ágnes Szávayovou vyhrála budapešťský turnaj. Následující sezónu 2008 si připsala titul z amerického Amelia Island, kde společně s americkou tenistkou Bethanií Mattekovou zdolaly ve finále bělorusko-ruskou dvojici Viktoria Azarenková a Jelena Vesninová hladce ve dvou setech. Tento triumf představuje jedinou výhru v turnajové kategorii WTA Premier Tournaments.\n\nV letech 2009 a 2010 zvítězila ve čtyřhře na portorožském Banka Koper Slovenia Open. Poprvé v páru s Němkou Julií Görgesovou a při obhajobě s ruskou hráčkou Marií Kondratěvovou. V sezóně 2011 pak získala pátý deblový titul kariéry s novou stálou spoluhráčkou z Jihoafrické republiky Natalií Grandinovou, když na soulském Hansol Korea Open v boji o titul přehrály rusko-kazašský pár Věra Duševinová a Galina Voskobojevová. Předchozí rok na této jihokorejské události obě ve finále podlehly Görgesové s Hercogovou.\n\nVe finále čtyřhry nejkvalitněji obsazeného turnaje své kariéry, a to na cincinnatském Western & Southern Open, nestačily s Grandinovou na americko-kazašskou dvojici Vania Kingová a Jaroslava Švedovová.\n\nNa grandslamových turnajích hrála hlavní soutěže pouze v ženské a smíšené čtyřhře. Mezi ženami došla nejdále na US Open 2007. Do deblové soutěže nastupovaly s Ágnes Szávayovou jako čtrnácté nasazené. Ve třetím kole porazily ve dvou sadách australsko-italské čtyřky Alicii Molikovou a Maru Santangelovou. V semifinále pak skončily na raketách pátých nasazených tchajwanských hráček Čan Jung-žan a Čuang Ťia-žung. Na Australian Open 2011, kde byla její partnerkou Grandinová, ve čtvrtfinále hladce podlehly světovým jedničkám Gisele Dulkové a Flavii Pennettaové.\n\nNa pařížském French Open 2012 nastoupila do mixu s americkým obhájcem titulu Scottem Lipskym. Dvojice vypadla již v úvodním kole s francouzským párem Virginie Razzanová a Nicolas Devilder, když prohráli rozhodující supertiebreak.\n\nNarodila se v roce 1978 v Českých Budějovicích do rodiny ekonoma Vladimíra Uhlíře, který byl jako sprinter členem reprezentačního výběru a veterinářky Marie Uhlířové. Má sestru Andreu Uhlířovou. V roce 2002 absolvovala Texaskou univerzitu v Austinu v oborech mezinárodní obchod a francouzština.\n\nTenis začala hrát v osmi letech. Praktikuje herní styl servis–volej. Za oblíbené turnaje na okruhu uvádí Acapulco, Budapešť a US Open.\n\n"}
{"id": "371003", "url": "https://cs.wikipedia.org/wiki?curid=371003", "title": "Halogenidy", "text": "Halogenidy\n\nHalogenidy jsou dvouprvkové sloučeniny halogenů s elektropozitivnějšími prvky nebo soli halogenovodíků. Nejznámější z nich je chlorid sodný, NaCl – kuchyňská sůl.\n\nPřevážně jsou rozpustné ve vodě. Mezi málo rozpustné ve vodě patří halogenidy mědi, stříbra, rtuti nebo olova.\n\nV názvu na prvním místě stojí podstatné jméno + -id a poté přídavné jméno s koncovkou daného oxidačního čísla. Ve vzorci je tomu přesně naopak. Příklad: chlorid sodný - chlor má oxidační číslo -I a -ný je koncovka oxidačního čísla I. Protože součet oxidačních čísel se rovná 0, není potřeba měnit počet jakéhokoliv z prvků sloučeniny. Vzorec je tím pádem NaCl.\n\nHalogenidy se připravují např. přímou syntézou prvků (2 Fe + 3 Cl → 2 FeCl) nebo reakcí halogenovodíkových kyselin s neušlechtilými kovy, hydroxidy a oxidy kovů (Zn + 2 HCl → ZnCl + H; KOH + HCl → KCl + HO).\n\nSloučeniny halogenů s prvky s nízkou elektronegativitou se nazývají iontové halogenidy. V roztocích vedou elektrický proud. Vyznačují se vysokou teplotou tání a varu. Příklad: NaCl, KBr.\n\nSloučeniny halogenů s kovy ze střední části periodické tabulky se nazývají polymerní halogenidy. Vázané prvky jsou spojeny kovalentními vazbami do řetězců či vrstev. Vyznačují se nižší teplotou tání a varu. Příklad: CoCl.\n\nSloučeniny halogenů s nekovy a polokovy se nazývají molekulové halogenidy. Vázané prvky jsou spojeny kovalentními vazbami do molekul. Jsou těkavé, často plynné nebo kapalné. Příklad: PCl.\n\nNejznámější užití je v klasické fotografii a kinematografii, kde halogenidy tvoří světlocitlivou vrstvu filmového materiálu.\n\n\n"}
{"id": "371004", "url": "https://cs.wikipedia.org/wiki?curid=371004", "title": "Veněra 16", "text": "Veněra 16\n\nVeněra 16 (rusky: Венера-16), byla sovětská planetární sonda, která v rámci programu Veněra zkoumala s pomocí radaru planetu Venuši. Let se uskutečnil v roce 1983 a byl katalogizován v COSPAR pod označením 1983-054A.\n\nJak bylo tehdy obvyklé, na cestu k Venuši vypravili Sověti dvě identické sondy, Veněru 15 a Veněru 16. Startovaly krátce po sobě v rozmezí pěti dní a díky tomu, že obě svůj úkol splnily, jejich výsledky se dobře doplňovaly (stejně jako u dvojice Veněra 13 a 14 o dva roky dříve).\n\nSondu Veněru 16 vynesla do vesmíru raketa Proton-K/D-1 z kosmodromu Bajkonur 7. června 1983. V říjnu téhož roku se dostala na oběžnou dráhu planety a s pomocí radaru SAR začala prozkoumávat podrobně povrch planety. Na oběžné dráze pracovala (spolu s Veněrou 16) osm měsíců. Mise byla velice úspěšná, po ní byla mapa Venuše téměř hotová.\n\nJednalo se o kombinaci konstrukcí předchozích Veněry 9 a 14. Sonda byla dlouhá 5 metrů, v průměru 6 metrů. Měla parabolickou anténu o průměru 140 cm pro radar SAR a druhou menší pro radiové spojení s povrchem. Dále zde byly palivové nádrže a pohonné jednotky a počítač, který došlé údaje skládal do výsledného obrazu. Sonda měla na stranách sluneční panely a další anténu pro spojení se Zemí. Hmotnost sondy byla 5200 kg.\n\n"}
{"id": "371013", "url": "https://cs.wikipedia.org/wiki?curid=371013", "title": "Myslivecká stráž", "text": "Myslivecká stráž\n\nMyslivecká stráž (přísežná stráž) je veřejná stráž, která má dohlížet na dodržování zákonů a myslivecké etiky. Touto funkcí jsou pověřovány jednotlivé osoby. \n\nPro každou honitbu je zákonem stanovena povinnost ji ustanovit. Podmínky způsobilosti člena myslivecké stráže jsou stanoveny zákonem o myslivosti. Od člena myslivecké stráže se očekává plnění funkce strážce zákonnosti, dohled nad dodržováním mysliveckých zvyků, tradic a myslivecké etiky. K tomuto je myslivecká stráž vybavena rozsáhlými oprávněními, která jí umožňují závažný zásah do práv občanů. Její postavení je posíleno i zařazením do kategorie úřední osoby.\n\nMyslivecká stráž skládá u obecního úřadu obce s rozšířenou působností slib tohoto znění: \"„Slibuji, že jako myslivecká stráž budu s největší pečlivostí a svědomitostí plnit povinnosti při výkonu ochrany myslivosti, že budu při výkonu této činnosti dodržovat právní předpisy a nepřekročím oprávnění příslušející myslivecké stráži.“\"\n"}
{"id": "371015", "url": "https://cs.wikipedia.org/wiki?curid=371015", "title": "Eva Hrdinová", "text": "Eva Hrdinová\n\nEva Hrdinová (* 15. června 1984 Plzeň) je česká profesionální tenistka, specializující se na čtyřhru a se 191 centimetry vzrůstu nejvyšší hráčka na ženském tenisovém okruhu. Ve své dosavadní kariéře nevyhrála na okruhu WTA Tour žádný turnaj když ze všech pěti deblových finále odešla poražena. V rámci okruhu ITF získala do června 2019 tři tituly ve dvouhře a devatenáct ve čtyřhře. \n\nNa žebříčku WTA byla ve dvouhře nejvýše klasifikována v dubnu 2008 na 168. místě a ve čtyřhře pak v srpnu téhož roku na 55. místě. Trénuje ji otec Jiří Hrdina.\n\nNa Letní Univerziádě 2005 v Izmiru získala zlatou medaili v ženské dvouhře a na následné Univerziádě 2007 v Bangkoku přidala zlatý kov ve smíšené čtyřhře, když se jejím spoluhráčem stal Pavel Šnobel.\n\nNa okruhu WTA si dvakrát zahrála finále čtyřhry. Poprvé v únoru 2008 na turnaji kategorie Premier Open Gaz de France, kde po boku krajanky Vladimíry Uhlířové nestačily na ukrajinský pár sester Aljony a Kateryny Bondarenkových. Podruhé pak o čtyři roky později v červenci 2012 odešly spolu s bosenskou hráčkou Mervanou Jugićovou-Salkićovou poraženy ve finále båstadského turnaje Sony Swedish Open z kategorie International, když podlehly kolumbijské dvojici Catalina Castañová a Mariana Duqueová Mariñová.\n\nO dva týdny dříve, než proběhlo švédské finále, přidala na okruhu ITF osmnáctý deblový titul a první s nejvyšší možnou dotací 100 000 dolarů. V italské Bielle triumfovala po boku Němky Tatjany Malekové, když porazily také až v rozhodujícím supertiebreaku Mervanu Jugićovou-Salkićovou hrající vedle rakouské tenistky Sandry Klemenschitsové.\nV českém fedcupovém týmu neodehrála do roku 2020 žádné utkání.\n\n"}
{"id": "371027", "url": "https://cs.wikipedia.org/wiki?curid=371027", "title": "Polytematický strukturovaný heslář", "text": "Polytematický strukturovaný heslář\n\nPolytematický strukturovaný heslář (PSH) je česko-anglický slovník hesel, který vytváří Národní technická knihovna (původně Státní technická knihovna). Jednotlivá hesla jsou zařazena do stromové struktury. Heslář v současnosti obsahuje přes 13 910 hesel ze všech základních oblastí lidského poznání. Hesla jsou rozdělena do 44 tematických řad a každé z nich je v rámci oboru zařazeno do šesti-, výjimečně sedmistupňové hierarchie, hesla jsou také vzájemně propojena.\n\nPolytematický strukturovaný heslář (PSH) obsahuje tři základní struktury – hierarchickou, asociační a ekvivalenční. Pro hierarchickou strukturu je charakteristický vztah nadřazenosti a podřazenosti (např. heslo \"algebra\" je podřazeno heslu \"matematika\" a naopak platí, že heslo \"matematika\" je nadřazeno heslu \"algebra\"). Vztahy asociace jsou využity v případech, kdy chceme upozornit uživatele na další příbuzná hesla, která jsou umístěna v jiné části hesláře. Jsou řešena přidruženým odkazem „viz též“ (např. „\"rovnice ma\" viz též \"diferenciální rovnice ma\"“). Ekvivalenční struktura představuje vazbu mezi heslem a nepreferovaným termínem. Řeší ji vylučovací odkaz „viz“ (např. „\"rovnice ma\" viz \"nelineární rovnice\"“). Každé heslo je v rámci oboru podle svého obsahu a míry obecnosti zařazeno do šesti-, výjimečně sedmistupňové hierarchie (1–7 úrovní). PSH tvoří stromovou strukturu. Základ, tedy kořen stromu, reprezentuje 44 hesel označujících tematické řady. Každé heslo má k sobě přiřazenou dvouznakovou zkratku, jež označuje příslušnost hesla do dané tematické řady (např. \"matematika ma\", \"oxidy ch\", \"savci bi\"). Díky tomu lze u hesel stojících na nižším stupni hierarchie zjistit příslušnost k dané tematické řadě.\n\nHlavní formát, v němž je PSH zpřístupněn, je MARC21 pro autoritní záznamy. Tento formát je zaveden v software pro knihovny, ovšem pro webovou distribuci není vyhovující. PSH byl proto převeden rovněž do formátu SKOS, který je dostupný v zápisu RDF/XML.\n\nPro získání záznamu hesla PSH v RDF+XML serializaci formátu SKOS lze využit přímého odkazu na stránkách každého hesla, který užívá adresy složené z URI hesla (např. <nowiki>http://psh.ntkcz.cz/skos/PSH10050</nowiki>) a řetězce /rdf (např. <nowiki>http://psh.ntkcz.cz/skos/PSH10050/rdf</nowiki>). Druhou možností je zadání HTTP požadavku na URI hesla s hlavičkou codice_1. Lze si také stáhnout celý PSH ve formátu SKOS zabalený do archivu ZIP.\n\nPSH byl zařazen do LOD diagramu (The Linking Open Data cloud diagram). Ten zobrazuje datové množiny, které byly publikovány v\nsouladu s principy Linked Data.\n\nPolytematický strukturovaný heslář je původním produktem Státní technické knihovny (STK). Práce na hesláři byly zahájeny v roce 1993. Několikrát byly tyto aktivity podpořeny grantovými prostředky Ministerstva kultury a Ministerstva školství, mládeže a tělovýchovy. Od roku 1995 je PSH používán k věcnému popisu v STK, od března 1997 je rovněž distribuován všem externím zájemcům, jak knihovnám, tak i komerčním firmám. V dubnu 2000 získala STK grant MK na překlad PSH do angličtiny. V listopadu 2006 byl úspěšně implementován do systému Aleph. V současné době je heslář znovu aktualizován a rozvíjen v referátu PSH v odboru projektů a inovací v Národní technické knihovně, aby sloužil jako uživatelsky přívětivý prostředek pro vyhledávání dokumentů a informací podle tématu ve stále více knihovnách.\n\nV červnu 2009 byl v sekci Prohlížení PSH zpřístupněn nástroj sloužící k prohlížení hesláře a jeho distribuci ve formátu SKOS. Tento nástroj umožňuje navigaci heslářem pomocí postupu od obecných ke specifickým heslům nebo prostřednictvím vyhledávání. Současně je možné získat přístup k jednotlivým heslům či celému hesláři ve strojově čitelné formě, kterou formát SKOS představuje. Zároveň byl zpřístupněn nástroj PSH manager, který slouží především katalogizátorům a indexátorům. PSH manager svou strukturou umožňuje těmto pracovníkům snadnou a rychlou orientaci v hesláři. Kromě odkazu do katalogu NTK a na Wikipedii je u každého hesla v PSH manageru také možnost zobrazení záznamu ve formátu MARC21.\n\nV roce 2012 byla zpřístupněna v beta verzi aplikace pro automatickou indexaci dokumentů hesly PSH. Dostupná je na stránkách Automatická indexace dokumentů. Stačí vložit část vybraného textu do indexačního pole a nechat text indexovat. Po několik sekundách se objeví výsledek ve formě přiřazených hesel PSH, která by měla nejlépe vystihovat obsah zvoleného textu.\n\nNová hesla PSH jsou primárně získávána analýzou logů vyhledávání v katalogu NTK, tedy analýzou termínů, jež uživatelé používají při vyhledávání dokumentů v katalogu. V současné době jsou tato data získávána prostřednictvím služby Google Analytics. Při samotném analyzování dat jsou získané termíny rozděleny do sedmi kategorií (dílo, osoba, korporace, předmět, akce, místo, jiné), hesla navržená na preferovaný (deskriptor) nebo nepreferovaný termín (nedeskriptor) jsou zařazena v rámci kategorie \"předmět\".\n\nUživatelé mají možnost přispět svým vlastním návrhem nového hesla k aktualizaci PSH. V sekci \"Návrh nového hesla\" nalezne případný zájemce webový formulář usnadňující komunikaci uživatelů s Referátem PSH a dále názornou nápovědu, jak při vyplňování formuláře postupovat. Návrhy nových hesel je možno zasílat také na e-mailovou adresu psh(@)techlib.cz\n\nLogo Polytematického strukturovaného hesláře (PSH) vytvořila v roce 2008 Andrea Hrušková. Nové, moderní logo má technický základ, který vyjadřuje vazbu na mateřskou instituci (Národní technická knihovna). Strukturovanost loga poukazuje na jednu z předních vlastností PSH. Pro příležitosti, které to vyžadují, byla vytvořena rozepsaná varianta loga PSH.\n\nUživateli PSH jsou např. knihovny univerzitní, vědecké, odborné (při specializovaných ústavech a institucích, muzeích atd.), výjimečně i městské knihovny, knihovny občanských sdružení a jiné. Mezi další uživatele patří komerční firmy, mj. ty, které vytvářejí automatizované knihovnické systémy.\nKonkrétními aktivními uživateli jsou kromě Národní technické knihovny v Praze např. knihovny Českého vysokého učení technického v Praze, Ústřední knihovna Vysokého učení technického v Brně, Vědecká knihovna v Olomouci, knihovna Západočeského muzea v Plzni či Ústřední knihovna Filozoficko-přírodovědecké fakulty Slezské univerzity v Opavě. Jednotlivci se mohou stát uživateli PSH zprostředkovaně, např. při vyhledávání v katalogu knihovny, která PSH aktivně využívá.\n\nPSH je od roku 2011 šířen pod licencí Creative Commons CC BY-SA 3.0 – Uveďte autora-Zachovejte licenci 3.0 Česko. Díky tomu je možné zdarma a libovolně používat, kopírovat, šířit a upravovat PSH/SKOS za předpokladu, že je uveden primární autor, tedy NTK. Pokud uživatel tvoří odvozené dílo z PSH/SKOS, musí kromě toho ještě dodržet pravidlo SA – share alike a takovéto odvozené dílo šířit pod stejnou nebo slučitelnou licencí. Pro zájemce, kteří chtějí PSH používat i jinak než jen prostřednictvím Prohlížení PSH nebo PSH manageru, je na stránkách NTK k dispozici průběžně aktualizovaný zip s daty.\n\n\n"}
{"id": "371035", "url": "https://cs.wikipedia.org/wiki?curid=371035", "title": "Partyzánský oddíl Olga", "text": "Partyzánský oddíl Olga\n\nPartyzánský oddíl Olga byl součástí 1. československé partyzánské brigády Jana Žižky. Velitelem byl \"Josef Houfek\", oddíl byl pojmenován po jeho zástupkyni \"Olze Františákové\". Oddíl působil na jihovýchodní Moravě v oblasti Chřibů a Ždánického lesa od ledna do května 1945.\n\nNa památku působení partyzánů v této oblasti byla vyznačena turistická trasa Cesta partyzánského oddílu Olga spojující Brankovice a Zdounky.\n\nNavzdory krátké době a nevelké oblasti působení se jednalo o nejúspěšnější partyzánský oddíl v českých zemích. Mezi dvě největší akce skupiny patří sabotážní akce v Morkovicích, kdy 26. února 1945 vypustili pohonné hmoty z 30 německých cisternových vozů, a 19. dubna 1945 zajetí generálmajora Dietricha von Müllera, velitele 16. tankové divize, na zámku v Hošticích.\n\nVelitel oddílu Josef Houfek byl v roce 1947 za zneužití velitelské pravomoci (včetně poprav bez soudu) odsouzen k tříletému vězení.\n\n\n"}
{"id": "371044", "url": "https://cs.wikipedia.org/wiki?curid=371044", "title": "Buzzcocks", "text": "Buzzcocks\n\nBuzzcocks jsou anglická hudební skupina první punkové vlny. Vznikla v roce 1976 v Manchesteru a jejími zakládajícími členy byli Pete Shelley a Howard Devoto, kteří první pokusy založit kapelu učinili již na univerzitě. Silně je ovlivnila londýnská skupina Sex Pistols. V roce 1981 se skupina rozpadla, ale v roce 1989 opět zahájila svou činnost. Dne 6. prosince 2018 zemřel na srdeční infarkt dlouholetý frontman Pete Shelley.\n\n"}
{"id": "371045", "url": "https://cs.wikipedia.org/wiki?curid=371045", "title": "Jacques Quétif", "text": "Jacques Quétif\n\nJacques Quétif (1618 Paříž – 1698) byl francouzský historik a dominikán.\n\nDo řádu vstoupil v 17 letech, studoval filozofii v Paříži a teologii v Bordeaux. Roku 1652 se stal knihovníkem v dominikánském klášteře v rue Saint-Honoré. Udržoval přátelské vztahy s kancléřem Séguierem, který mu svěřil vlastní knihovnu i výběr knih. Byl považován za odborníka na kanonické právo a často žádán ke konzultacím. Pro znalost latiny jej představení zvolili za kronikáře řádu. Jeho dílo bylo posmrtně doplněno Échardem a vydáno pod názvem \"Scriptores ordinis praedicatorum recensiti notis historicis et criticis illustrati auctoribus\".\n"}
{"id": "371047", "url": "https://cs.wikipedia.org/wiki?curid=371047", "title": "Obležení Hlohova", "text": "Obležení Hlohova\n\nObležení Hlohova a s tím spojená Bitva na Psích polích je prvním velkým vítězstvím Poláků proti mocnému cizímu nepříteli a tak zaujímá v polských dějinách významné místo. Díky kronice Galla Anonyma jsou tyto události velmi známé a zaujímají v polském historickém vědomí významné místo.\n\nV létě roku 1109 využil římský král Jindřich V. žádosti Zbyhněva, neúspěšného kandidáta na polský trůn, aby mu pomohl v boji proti Boleslavovi III. a vydal se s vojskem do Polska. K císaři se připojil i český kníže Svatopluk. Každý z nich sledoval vlastní cíl: Jindřich V. chtěl obnovit svrchovanost Říše v Polsku, Svatopluk měl zájem především o Slezsko.\n\nAvšak ani v bitvě na Psích polích, ani při následném obléhání Hlohova nebyl císař úspěšný a v září odtáhl zpět do Německa.\n\nVýprava skončila pro říšského krále naprostým neúspěchem, naopak Boleslav III. upevnil své postavení na polském trůně bez těsnější závislosti na Říši a mohl se věnovat expanzi do Pomořan.\n\nObležení Hlohova a vítězství Poláků nad silnějším nepřítelem je v polské historické tradici velmi živé a tvoří tak spolu s bitvou u Grunvaldu a zázrakem v Čenstochové základ mýtu o neporazitelnosti polského národa.\n\n"}
{"id": "371048", "url": "https://cs.wikipedia.org/wiki?curid=371048", "title": "Hurikán Bertha (2008)", "text": "Hurikán Bertha (2008)\n\nHurikán Bertha byl druhou bouří Atlantické hurikánové sezóny 2008 a měl hned po hurikánu Ike nejvíce naakumulované energie. Zformoval se 3. července nedaleko Kapverd. Zanikl 20. července uprostřed Atlantiku nedaleko 51° s. š.\n\n\nHurikán Bertha vznikl 1. července 2008 jako tropická vlna mezi Kapverdami a pobřežím Afriky a postupoval na západ. 3. července z tohoto systému vznikla tlaková níže 2, která záhy zesílila na tropickou bouři Bertha. Při svém postupu na západo-severo-západ bouře postupně sílila a 7. července zesílila do stádia hurikánu 1. kategorie. Ještě toho večera (SEČ) však Bertha rychle zesílila na hurikán 3. kategorie a změnila svůj směr pohybu na severozápadní. Během dopoledne 8. července (SEČ) postupovala Bertha jako hurikán 3. kategorie dále na severozápad. V této době dosahoval tlak vzduchu ve středu bouře nejnižších hodnot a foukal v ní nejsilnější vítr. Během odpoledne (SEČ) však Bertha opět poměrně rychle zeslábla na hurikán 1. kategorie. 9. července odpoledne Bertha opět zesílila, už jen však na Hurikán 2. kategorie a dále postupovala na severozápad. Odpoledne 10. července (SEČ) Bertha opět zeslábla na hurikán 1. kategorie. 12. července Bertha velmi zpomalila svůj postup a 13. července zeslábla na Tropickou bouři a stočila svůj směr postupu na severo-severo-západ. Poté co Bertha 14. července přešla přes Bermudy se stočila na severo-severo-východ. 16. července se Bertha ve svém postupu prudce stočila na jihovýchod a poněkud zrychlila svůj postup. 17. července se bouře stočila na východ a 18. července na severovýchod. Brzy ráno 19. července (SEČ) bouře opět zesílila na hurikán 1. kategorie a výrazně zrychlila svůj postup na severozápad. Ráno 20. července Bertha opět zeslábla na tentokrát již subtropickou bouři a odpoledne se přeměnila na tlakovou níži mírného pásu a během několika dalších dní se přesunula nad Island.\n\nPřestože byla Bertha poměrně silný hurikán, nezpůsobila díky své dráze postupu žádné výrazné škody, přesto však v jejím důsledku zřejmě zahynuli 3 lidé.\n\n"}
{"id": "371057", "url": "https://cs.wikipedia.org/wiki?curid=371057", "title": "Mark Jarzombek", "text": "Mark Jarzombek\n\nMark Jarzombek (* 1954) je americký historik architektury, autor a kritik. Od roku 1995 slouží jako ředitel oddělení historie teoretického kriticismu na katedře architektury na MIT v Cambridgi v Massachusetts ve Spojených státech. Jarzombek získal architektonické vzdělání na ETH v Curychu, kde promoval v roce 1980. Odtud odešel do MIT, kde v roce 1986 získal doktorát. Do roku 1994 učil na Cornell University. Píše na celou řadu témat, od renesanční architektury po současnou kritiku. V roce 2005 byl členem Uměleckého institutu Sterlinga a Francine Clarkových (Williamstown, Massachusetts), v roce 2002 členem Kanadského centra pro architekturu (Montreal), v roce 1993 členem Institutu pokročilých studií (Princeton) a v roce 1986 členem Gettyho centra historie umění a humanitních věd (Santa Monica).\n\n"}
{"id": "371062", "url": "https://cs.wikipedia.org/wiki?curid=371062", "title": "Silnice I/9", "text": "Silnice I/9\n\nSilnice I/9 je silnice I. třídy spojující Prahu, Neratovice, Mělník, Českou Lípu, Nový Bor a Rumburk. Dále pokračuje přes hranice do Německa. Úsek Mělník-Zahrádky je na mapě rizikovosti silnic za léta 2009-2011, vytvořené ve spolupráci ÚAMK, AF-CityPlan a Policie ČR, označena nejvyšším stupněm „vysoká rizikovost“.\n\nSilnice začíná u obce Zdiby, kde se kříží s dálnicí D8 a silnicí II/608 na Exit 1.\n\n\n\n\n\nPokračuje jako německá silnice S148\n\n"}
{"id": "371072", "url": "https://cs.wikipedia.org/wiki?curid=371072", "title": "HMS Repulse (1916)", "text": "HMS Repulse (1916)\n\nHMS Repulse byl britský bitevní křižník třídy \"Renown\". Loď byla postavena během první světové války, v meziválečné době byla rozsáhle modernizována a nakonec potopena leteckým útokem za druhé světové války.\n\nPrvní bojovou akcí lodi byla druhá bitva u Helgolandské zátoky. \n\nV meziválečné době byla loď dvakrát modernizována. První modernizace proběhla v letech 1918–1920. Byla během ní zabudována protitorpédová obšívka, boční 152mm pancéřový pás byl posunut výše a nahrazen silnějším 229mm silným pásem. Zesíleny byly také slabě pancéřované paluby, tradičně zranitelné místo britských bitevních křižníků. Druhá modernizace proběhla v letech 1933–1936. Pancéřové paluby byly opět zesíleny, byly změněny nástavby, zesílena protiletadlová výzbroj a \"Repulse\" také dostal katapult a dva hangáry do prostoru za druhý komín.\n\nZa druhé světové války bojoval v norské kampani či pomáhal v boji proti německým korzárům. Kvůli rostoucímu napětí na Dálném východě byl \"Repulse\" společně s bitevní lodí HMS \"Prince of Wales\" odeslán do Singapuru, aby zde vytvořily svaz Z. Jeho přítomnost měla plnit odstrašovací úlohu vůči Japonsku. Po vypuknutí války obě lodě, doprovázené čtyřmi torpédoborci, vypluly ze Singapuru, aby napadly japonské invazní svazy směřující k Malajsii. Po cestě byly obě bitevní lodě napadeny a potopeny japonskými bombardéry.\n\nVrak lodi leží v hloubce 56 metrů přibližně na souřadnicích a jedná se o chráněné místo () pod ochranou Zákona o vojenských pozůstatcích z roku 1986 () při příležitosti 60. výročí potopení lodě. Tato úroveň ochrany umožňuje potápění k vraku pod podmínkou, že vrak nebude narušen (pravidlo , čili „podívat, nesahat a nevplouvat“).\n\nV říjnu 2014 informoval The Telegraph, že vrak je nelegálně rozebírán sběrači kovů. Ti již ukradli všechny lodní šrouby z fosforového bronzu, hřídele a další součásti z bronzu, mědi a ocele.\n\n\n\n"}
{"id": "371076", "url": "https://cs.wikipedia.org/wiki?curid=371076", "title": "Bytom", "text": "Bytom\n\nBytom (slezsky \"Bytůń\" nebo \"Bytům, \" , latinsky \"Bithomia\", \"Bethania\") je průmyslové město na jihu Polska. Žije zde obyvatel. Od roku 1999 je součástí Slezského vojvodství, přičemž dříve bylo součástí Katovického vojvodství (1975-1998).\n\nJde o jedno z nejstarších měst v Horním Slezsku, které dříve bylo známo jako \"Bitom\" (1136) a od roku 1440 jako Beuthen. V roce 1254 město obdrželo městská práva jako významné město na strategické obchodní křižovatce. V roce 1259 město zažilo nájezdy Mongolů. Poté se město stalo součástí Království Českého jako Bytomsko, avšak po příchodu německých kolonizátorů bylo obyvatelstvo germanizováno. V roce 1526 přešlo město spolu s českou korunou pod nadvládu Habsburků, což ještě více upevnilo vliv německého jazyka. Město se v roce 1742 stalo součástí Pruského království a v roce 1871 částí Německého císařství. Během 19. a počátkem 20. století bylo město silně industrializováno.\n\nV období plebiscitu, který probíhal roku 1921, byl Bytom sídlem polského plebiscitního výboru. Město po plebiscitu zůstalo stále pod Německem, avšak v roce 1932 vzniklo polské gymnázium.\n\nV roce 1945 město na základě postupimské konference připadlo Polsku a německé obyvatelstvo bylo nahrazeno polskými repatrianty z polských území postoupených Sovětskému svazu, avšak ani tato „čistka“ nevyhnala všechny Němce.\n\n\nKulturní instituce\n\nFestivaly\n\nkluby:\n\n\n\n\n\n"}
{"id": "371085", "url": "https://cs.wikipedia.org/wiki?curid=371085", "title": "Posilovna", "text": "Posilovna\n\nPosilovna neboli fitness centrum či fitcentrum (hovorově \"fitko,\" příp. \"posilka\") je místo, kam chodí lidé, kteří chtějí posílit svou svalovou hmotu, redukovat svou tukovou hmotu, nebo kteří se chtějí seznámit. Kvalita posilovny se posuzuje podle vybavenosti, od nejmenších posiloven umístěných například v malých školkách, až po obrovské posilovny, které jsou ve fitcentru, kde se o vás postará školený odborník a zvolí vám váš osobní cvičební plán.\n\nV posilovně se nacházejí posilovací stroje, žebřiny na protahování a v mnohých také prostor pro prvotní rozehřátí svalstva (volná plocha pokrytá měkkým podkladem, nejčastěji žíněnkami). Ve většině posiloven jsou umístěna na stěnách velká zrcadla – která slouží zejm. ke kontrole správnosti provedení složitějších cviků (dřepy, výpady, mrtvý tah).\n\n\n"}
{"id": "371086", "url": "https://cs.wikipedia.org/wiki?curid=371086", "title": "Třída Renown", "text": "Třída Renown\n\nTřída Renown byla třídou britských bitevních křižníků. Skládala se z jednotek \"Renown\" a \"Repulse\" (třetí jednotka \"Resistance\" byla zrušena před započetím stavby). Lodě byly postaveny během první světové války, v meziválečné době rozsáhle modernizovány a nasazeny i během druhé světové války.\n\nLodě byly stavěny jako rychlé a silně vyzbrojené bitevní křižníky, ovšem se slabší pancéřovou ochranou. Jejich stavba proběhla v rekordním čase přibližně 20 měsíců. Hlavní výzbroj tvořilo šest 381mm kanónů ve třech věžích, které doplňovaly 102mm kanóny ve tříhlavňových věžích (jen dva kusy byly samostatně). Pohonný systém byl převzat z biteního křižníku \"Tiger\". Ještě u nich nemohla být uplatněna vylepšení konstrukce (především zesílené pancéřování palub), vyplývající z následků bitvy u Jutska. K tomu došlo až během meziválečných modernizací, jejichž rozsah se u obou lodí lišil. Obě například dostaly protitorpédovou obšívku, zesílené horizontální pancéřování a katapult.\n\nPrvní bojovou akcí lodi \"Repulse\" byla druhá bitva u Helgolandské zátoky. Obě lodi se za druhé světové války účastnily norské kampaně. \"Renown\" zde absolvoval vyrovnaný souboj s přesilou německých bitevních křižníků \"Scharnhorst\" a \"Gneisenau\", během které byl sám třikrát zasažen (ani jeden 280mm granát nevybuchl).\n\n\"Repulse\" a bitevní loď \"Prince of Wales\" byly koncem roku 1941 odeslány do Singapuru, aby zde vytvořily svaz Z, který tu měl plnit odstrašovací úlohu vůči Japonsku. Po vypuknutí války obě lodě napadly a potopily japonské bombardéry.\n\n\"Renown\" válku přečkal a v roce 1948 byl prodán k sešrotování.\n\n\n\n"}
{"id": "371087", "url": "https://cs.wikipedia.org/wiki?curid=371087", "title": "Christian Ferras", "text": "Christian Ferras\n\nChristian Ferras (17. června 1933, Le Touquet - 14. září 1982, Paříž) byl francouzský houslista.\n\nFerras začal studovat hru na housle se svým otcem, který byl žákem Marcela Chailleyho. V roce 1941 vstoupil na Konzervatoř v Nice jako student Charlese Bistesiho a v roce 1943 získal první cenu. V roce 1944 odešel na Konzervatoř do Paříže. V roce 1946 vyhrál první cenu v obou disciplínách (housle a komorní hudba) a svoji kariéru začal s orchestrem Pasdeloup pod dirigentem Albertem Wolffem a později Paulem Parayem. Pracoval s rumunským houslistou a skladatelem Georgem Enescuem, který rovněž působil jako lektor. Ferras poprvé předvedl koncert Federica Elizaldeho pod vedením Gastona Pouleta, skupinu, který podepsala smlouvu s hudebním vydavatelstvím Decca.\n\nV roce 1948 vyhrál Ferras první cenu na mezinárodní soutěži ve Scheveningenu; mezi porotci byl Yehudi Menuhin. 16. listopadu 1948 uvedl v Salle Gaveau sonátu pro sólové houslové od Arthura Honeggera. V roce 1948 vyhrál Ferras druhou cenu (první cena nebyla udělena) na mezinárodní soutěži v Long-Thibaud. Na této soutěži potkal Pierra Barbizeta, se kterým vytvořil jedno z nejslavnějších partnerství v historii spolupráce klavíru a houslí. V roce 1950 nahrál spolu s Jeanem-Pierrem Rampalem a Georgem Enescuem různá Bachova díla. V této době odstartovala jeho kariéra, když byl v roce 1951 pozván Karlem Böhmem, aby hrál s vídeňskými filharmoniky. Následně uspořádal několik koncertů mimo jiné v Japonsku a Jižní Americe.\n\nV roce 1952 uvedl obě houslové sonáty Clauda Pascala a s Pierrem Barbizetem a Ivanem Semenoffem koncert pro dvoje housle. V roce 1954 nahrál s Carlem Schurichtem Brahmsův houslový koncert. Byla to jeho první nahrávka, o které se dá říct, že byla opravdovým úspěchem. V roce 1959 se z Ferrase stala skutečná osobnost: začal svoji kariéru v USA hrou Brahmsova houslového koncertu pod vedením Charlese Müncha; nahrál s Yehudi Menuhinem Bachův koncert pro dvoje housle; hrál na festivalu v Prades s Pablo Casalsem a Wilhelmem Kempffem; a poprvé uvedl houslový koncert Gyuly Banda. V roce 1960 uvedl poprvé houslový koncert Sergeho Nigga, který prý skladatel napsal \"pro housle a ne bez houslí\".\n\nFerras poté nahrával hodně s EMI, včetně\n\nV roce 1964 pokračoval v nahrávání Brahmova houslového koncertu s Herbertem von Karajan ve vydavatelství Deutsche Grammophon a poté houslových koncertů Sibelia, Čajkovského, Beethovena a Bacha, které patří k nahrávkám, za něž je nejvíce obdivován. Pokračoval v nahrávání s Deutsche Grammophon: s Barbizetem houslové sonáty Brahmsovy, Schumannovy, Franckovy a Lekeuovy; a také nahrál na disk s Jeanem-Claudem Ambrosinim u klavíru.\n\nV roce 1975 byl Konzervatoří v Paříži oceněn uznáním pro své dílo a ze zdravotních důvodů ukončil pravidelná veřejná vystoupení. 9. března 1982 se s Alainem Lefévrem v Paříži vrátil ke hraní a poté ještě 6. května s Pierrem Barbizetem. Poslední koncert uspořádal ve Vichy 25. srpna 1982.\n\nI přes nádhernou hudbu, kterou svým nástrojem produkoval, trpěl Christian Ferras vážnou celoživotně trvající depresí. Slavná kariéra tohoto významného houslisty skončila tragédií, když 14. září 1982 spáchal sebevraždu.\n"}
{"id": "371091", "url": "https://cs.wikipedia.org/wiki?curid=371091", "title": "Johana II. Burgundská", "text": "Johana II. Burgundská\n\nJohana II. Burgundská (1294 – 21. ledna 1330, Roye) byla francouzská a navarrská královna, hraběnka burgundská a z Artois. Díky své spoluúčasti na cizoložné aféře manželek francouzských princů strávila rok v domácím vězení.\n\nJohana se narodila jako nejstarší ze tří dětí burgundského hraběte Ota a Mahaut z Artois. V roce 1306 se provdala za druhého syna francouzského krále Filipa z Poitiers.\n\nPočátkem roku 1314 byly za přispění švagrové Izabely, manželky anglického krále Eduarda II. zatčeny dvě ženy francouzských princů – Blanka a Markéta. Byly obviněny z cizoložství a starý král Filip IV. nechal zatknout také dva mladíky, kteří s nimi spávali. Byli zaživa vykucháni, vykastrováni, sťati a pověšeni na šibenici. Pohlavní orgány popravených byly hozeny psům. Obě cizoložnice byly zavřeny na hradě Gaillard. Johana, starší sestra zavřené Blanky, byla podezřelá, že o celé avantýře věděla. Za trest byla v domácím vězení na hradě Dourdan a jako jediná se dočkala podpory od svého muže Filipa. Vytrvale tvrdil, že je nevinná a odmítal se s ní rozvést. O rok později se soustředěnou snahou manžela a matky mohla vrátit zpět na královský dvůr. Roku 1315 se Johana po bratrově smrti stala burgundskou hraběnkou.\n\nStarý král Filip IV. zemřel na podzim roku 1314, následníkem se stal Ludvík. Ten však náhle zemřel v důsledku uhřátí již v červnu 1316 a zůstala po něm těhotná manželka Klemencie. Pokud by se narodil syn, byl by podle francouzského nástupnického práva následníkem trůnu. Regentem Francie a Navarry se tedy prozatím stal bratr mrtvého Filip, Johanin muž. Během svého regentství uzavřel mír s flanderským hrabětem Robertem a donutil ke smíru Roberta z Artois. V noci z 13. na 14. listopadu se narodil Ludvíkův pohrobek a dostal jméno Jan. Zemřel již za pět dní.\n\nNa francouzský trůn díky smrti nemluvněte nastoupil Filip a 9. ledna 1317 byl spolu se svou ženou v Remeši korunován. Roku 1322 Filip podlehl úplavici a ovdovělá Johana odešla do ústraní na své statky. Roku 1329 se stala hraběnkou z Artois. Zemřela roku 1330 a její tělo bylo pochováno v pařížském klášteře minoritů, srdce po boku manžela v Saint-Denis.\n\nZ doby jejího manželství se v katedrálním pokladu v Seville dochoval relikviář se soškou Panny Marie s dítětem a postavami Johany a Filipa v poloze pokorných donátorů.\n\n \n"}
{"id": "371094", "url": "https://cs.wikipedia.org/wiki?curid=371094", "title": "Sarísa", "text": "Sarísa\n\nSarísa (též sarissa, řecky: σάρισα) bylo obouruční kopí používané starověkými Makedonci a Řeky. Kopí bylo dlouhé 6 až 7 metrů, přičemž 4 metry vyčnívaly před falangisty. Tato délka umožňovala, aby se do boje zapojilo prvních pět řad seřazené makedonské falangy, což těmto typům falangy dávalo výhodu proti klasickým falangám hoplítů. Sarísu začali ve větším měřítku využívat Makedonci za vlády Filipa II. a v armádách helénistických států zůstala, dokud koncepci falangy nepřekonala taktika římských legionářů.\n\nNeví se zcela jistě, kdo sarísu vynalezl. S největší pravděpodobností to byl Filip II. Makedonský, ale některé historické prameny uvádí Ifikrata z Athén nebo Epameinonda z Théb. Je však jisté, že až Filip začal sarísu používat ve velkém měřítku.\n\nDůvodů k tomu měl hned několik. Chtěl dosáhnout toho, aby jeho falangisté mohli nepřátele zasáhnout, aniž by se sami vystavovali nebezpečí. Pokud makedonská falanga zaútočila, měl každý muž v první řadě před sebou pět hrotů kopí. I když byla sarísa velice dlouhá, muži, kteří stáli dále než v páté řadě, nemohli spolubojovníky podporovat. Proto kopí drželi ne vodorovně, ale vzhůru, aby falangu chránili před střelami shora.\n\nÚčinnost sarísy v boji se ihned projevila. Makedonským falangám se podařilo porazit řecké rivaly a po tomto vítězství Filip plánoval invazi do Persie, kterou uskutečnil až jeho syn Alexandr Veliký. Na drtivé porážce perských vojsk měla zásluhu i sarísa. Taktiku makedonské falangy a s ní i použití sarísy převzaly po Alexandrově smrti armády nástupnických helénistických států (například ptolemaiovský Egypt a seleukovská říše) a začaly ji používat i další středomořské mocnosti, jako bylo Kartágo.\n\nTyto falangy se v boji spoléhaly výhradně na sarísu a jejich záložní zbraní byl meč (falangisté ho však neměli příliš v oblibě). Bitvy, kde bojovala jedna falanga proti druhé, se staly dlouhou a často krvavou záležitostí. Sváděly se na stejných místech (hlavně na rovinách) a boj probíhal v neustálém stereotypu. S vojenskou inovací přišel až Řím. Jeho vojska od konce čtvrtého století př. n. l. používala tzv. manipuly, na které nebyla vojska falangistů připravena. Nakonec Řím tyto mocnosti porazil a římské vojenství, v němž byl hlavní zbraní meč (gladius), se ukázalo silnější než tradiční vojska falangistů (zářný příklad představuje bitva u Pydny).\n\n"}
{"id": "371095", "url": "https://cs.wikipedia.org/wiki?curid=371095", "title": "HMS Renown (1916)", "text": "HMS Renown (1916)\n\nHMS Renown byl britský bitevní křižník stejnojmenné třídy. Loď byla postavena během první světové války a bojovala i v druhé světové válce.\n\nPlavidlo bylo postaveno v letech 1915–1916 skotskou loděnicí Fairfield v Govanu.\n\nPrvní modernizace \"Renownu\" proběhla v letech 1923–1926 a byla téměř totožná s první modernizací sesterského křižníku HMS \"Repulse\". Do trupu plavidla byla zabudována protitorpédová obšívka, boční 152mm pancéřový pás se posunul výše a na jeho místo byl instalován silnější 229mm silný pancéřový pás. Zvětšena byla také síla horizontálního pancéřování.\n\nDruhá a mnohem zásadnější rekonstrukce \"Renownu\" proběhla v letech 1936–1939 a \"Renown\" z ní vyšel téměř jako nová loď. Výrazně se změnily nástavby. Elevace hlavních děl byla zvýšena na 30°, přičemž 102mm děla nahradilo dvacet nových dvouúčelových 114mm kanónů, umístěných ve dvoudělových věžích. Lehkou protiletadlovou výzbroj pak tvořilo 24 kusů 40mm kanónů a 16 kusů 12,7mm kulometů Vickers. Nový byl také pohonný systém, který tvořilo osm tříbubnových kotlů a nová turbínová soustrojí typu Parsons. Plný výtlak lodi po této přestavbě stoupl na 36 080 t. V roce 1941 byla protiletadlová výzbroj posílena o šest 20mm kanónů a v roce 1942 přibylo dalších deset kanónů stejné ráže. V roce 1943 byl odstraněn katapult a naopak přidáno 29 kanónů ráže 20 mm. Lehká výzbroj se měnila i později.\n\nV roce 1939 se \"Renown\" účastnil pronásledování německého těžkého křižníku \"Admiral Graf Spee\". Účastnil se také norské kampaně, kde absolvoval vyrovnaný souboj s přesilou německých bitevních křižníků \"Scharnhorst\" a \"Gneisenau\", během kterého byl sám třikrát zasažen (ani jeden 280mm granát naštěstí nevybuchl).\n\nPozději byl součástí svazu H v Gibraltaru a strategicky tak působil jak v Atlantiku, tak ve Středomoří. V květnu roku 1941 se, společně se \"svazem H\", podílel na ponásledování bitevní lodi \"Bismarck\". V letech 1942–1943 byl součástí Home Fleet a poté byl odeslán do indického oceánu. V letech 1944–1945 operoval především z Cejlonu.\n\n\"Renown\", jako jediný britský bitevní křižník, přečkal druhou světovou válku a v roce 1945 byl změněn na ubytovací plavidlo. Na počátku roku 1948 byl převeden do rezervy a v červenci téhož roku prodán k sešrotování.\n\n\n"}
{"id": "371096", "url": "https://cs.wikipedia.org/wiki?curid=371096", "title": "Islandská finanční krize 2008–2011", "text": "Islandská finanční krize 2008–2011\n\nIslandská finanční krize v roce 2008 vznikla v důsledku nadměrné, krátkodobými pasivy financované úvěrové expanze islandských bank a prudkého zadlužování islandských domácností. Během celosvětové finanční krize, při které prudce vzrostly úroky z mezibankovních úvěrů, na Islandu zkolabovaly tři největší banky. Část jejich závazků převzal stát, který se tím enormně zadlužil a hrozbu bankrotu odvrátil jen díky úvěru od Mezinárodního měnového fondu, skandinávských zemí a Japonska.\n\nIslandské banky se na počátku 21. století staly symbolem prudkého globálního růstu úvěrové aktivity a značně expandovaly do zahraničí. Aktiva tří největších islandských bank vzrostla od roku 2004 pětinásobně. Bylo to však za cenu obrovského zadlužení – jejich celkový dluh dosáhl téměř 61 miliard dolarů, což je více než pětinásobek ročního HDP Islandu (v roce 2007 11 mld. USD). Islandská koruna (ISK) byla velmi vysoko úročená a zahraniční investoři hledající vysoké zhodnocení svého kapitálu ji hromadně nakupovali. Zahraniční firmy na Islandu rovněž mohutně investovaly do široké škály projektů. Výrazně se zvýšila životní úroveň v zemi. V létě 2007 ale nastal obrat, neboť se v důsledku americké hypoteční krize výrazně zhoršila situace na úvěrových trzích. Islandský bankovní sektor začal projevovat příznaky přehřátí a vznikly pochybnosti, zda banky zvládnou dluhy, které nahromadily v rámci své zahraniční expanze. V roce 2008 kurz islandské koruny prudce klesal, což islandským bankám splácení dluhů v zahraničních měnách značně prodražovalo.\n\nKrize eskalovala v září a říjnu 2008. Jako první se dostala do problémů Glitnir, třetí největší banka v zemi. 29. září islandská vláda oznámila, že Glitnir převezme. Kurz ISK reagoval na zprávu propadem o tři procenta na historické minimum 143,27 ISK za euro. Islandská centrální banka po několika vlnách chaotického kolísání kurzu ve snaze udržet jeho stabilitu zafixovala 7. října kurz na 131 ISK za euro, ale trh už nefungoval a likvidita byla nulová. Hned druhý den po zavedení pevného kurzu byla centrální banka nucena své úsilí vzdát. Bankovní systém Islandu přestal téměř fungovat. Vláda Islandu převzala 7. října Landsbanki, druhou největší islandskou banku, o den později Glitnir. Kaupthing, největší islandská banka, musela přijmout záchranný úvěr ze Švédska a dát svou švédskou část na prodej. Její akcie na burze ve Stockholmu spadly asi o 34 procent, než obchodování s nimi burza musela zastavit. Islandská vláda se po převzetí bank dostala do vážného problému s nedostatkem kapitálu a byla nucena vyjednávat o půjčce na zvýšení devizových rezerv. Nejprve proběhla neúspěšná jednání o půjčce čtyř miliard eur s Ruskem a poté Island získal úvěr od Mezinárodního měnového fondu ve výši 2,1 miliardy dolarů. Úvěr má pomoci postupně obnovit důvěru k islandské ekonomice, stabilizovat měnu, posílit státní pokladnu a restrukturalizovat bankovní systém. Island bude půjčku splácet v letech 2012 až 2015. Krize také znovu otevřela cestu k diskuzi zda by měl Island vstoupit do Evropské unie. \n\nIslandské banky se snažily ve velmi rizikových operacích využívat turbulencí na globálních trzích. Glitnir, Landsbanki a Straumur-Burdaras, tři ze čtyř hlavních bank země, přiznaly, již v lednu 2008, že byly dramaticky zasaženy poklesem příjmů z investic. Moody Investors Service, ratingová agentura, v lednu 2008 varovala, že rating Islandu je ve velmi vážném ohrožení kvůli zjevné nestabilitě bank. Moody a další ratingové agentury v průběhu prvního pololetí 2008 vysílaly investorům silná varování ohledně Islandu a islandských bank. Kvůli menší likviditě a zcela zjevné špatné kondici, swapy úvěrového selhání (CDS) velkých bank Islandu - Glitnir a Landsbanki se od počátku roku 2008 tlačí až  ke 100 bazickým bodům, což je v celkovém pohledu posledním argumentem pro první vlnu výprodejů dluhopisů islandských bank. V této době hlavní ekonom Landsbanki Ludwig Eliasson prohlásil, že ve světě velmi rychle stoupá nedůvěra k dluhopisům islandských bank. Toto vše doprovázeno dramatickým propadem domácí měny - ISK. Velmi silné a nepřehlédnutelné signály prakticky od počátku roku 2008 avizovaly hlubokou krizi. Ve snaze o oddálení nabízeli islandští bankéři bonusy a osobní provize pro správce portfolií, správce investičních fondů za to, aby držené dluhopisy nedávali na trh. \n\nDiskuse bankéřů, analytiků, ekonomů a publicistů o tom, nakolik byla tato krize nepředvídatelná, rázně vyvrátil The Economist, který napočítal v hlavních ekonomických periodikách v době dvanácti měsíců před vypuknutím krize více než pět set článků a statí, které na neodvratnost islandské katastrofy upozorňovaly. Na akademické půdě a na ekonomických konferencích v této době zaznělo více než 30 přednášek s tématem Islandu a islandské ekonomiky, absolutní většina už avizovala blížící se kolaps bankovního systému země. Ze stínu v této diskusi vystoupila také řada nezávislých analytiků, ale také bankovních analytiků, kteří připomenuli své veřejné, nebo interní analýzy, které konstatovaly bezvýchodnost situace řadu týdnů před vypuknutím krize. \n\nPodle vyjádření islandského premiéra Haardeho z 30. října mohou celkové náklady na vypořádání se s krizí dosáhnout 1,1 bilionu ISK (85 % HDP v roce 2007). Haarde dále uvedl, že rozpočtový deficit v roce 2009 dosáhne až 10 % ekonomického výkonu státu. Hrubý dluh země, který na konci roku 2007 představoval 29 % HDP, by mohl na konci roku 2009 stoupnout nad 100 %. Někteří ekonomové se obávají, že HDP Islandu v roce 2009 poklesne až o 10 %. Na Islandu prudce narostla nezaměstnanost – v říjnu 2008 byla 1,9 %, v prosinci 2008 4,8 % a v roce 2009 se očekával 8 %. Z toho důvodu hrozilo, že mnoho práceschopných, zejména mladých Islanďanů odejde do Skandinávie a dalších evropských zemí. Značně narostla rovněž inflace – zatímco v říjnu 2007 byla 4,5 %, v lednu 2009 dosáhla 16 %. \n\nIslanďané byli nespokojení s řešením finanční krize a požadovali demisi vlády. V lednu 2009 se zintenzivnily demonstrace před parlamentem. 20. ledna policie rozehnala dva tisíce demonstrantů slzným plynem (islandská policie ho použila poprvé po 60 letech, předtím jej použila při demonstracích proti vstupu Islandu do NATO v roce 1949). O den později demonstranti napadli vajíčky a sněhovými koulemi před úřadem vlády premiéra Haardeho. Ten pak 23. ledna 2009 oznámil, že se v květnu uskuteční předčasné volby. Současně oznámil, že vzhledem ke svému onemocnění rakovinou nebude znovu usilovat o funkci premiéra a na stranickém sjezdu 26. až 29. března se vzdá i předsednictví Strany nezávislosti. Vše vyvrcholilo 26. ledna rozkolem ve vládní koalici a demisí vlády. Islandská vláda se tak stala první na světě, která padla kvůli globální krizi finančních trhů.\n\nV červenci 2009 nově zvolený islandský parlament rozhodl o podání přihlášky země do Evropské unie.\n"}
{"id": "371098", "url": "https://cs.wikipedia.org/wiki?curid=371098", "title": "Svatý Marek (rozcestník)", "text": "Svatý Marek (rozcestník)\n\nSvatých Marků je více:\n"}
{"id": "371110", "url": "https://cs.wikipedia.org/wiki?curid=371110", "title": "Síň slávy českého hokeje", "text": "Síň slávy českého hokeje\n\nSíň slávy českého hokeje sdružuje osobnosti, které se významnou měrou zasloužily o úspěchy či rozvoj ledního hokeje ve jménu Čech, Československa či České republiky. Síň slávy českého hokeje umístěna v 1. patře Galerie Harfa vedle hokejové arény O arena u stanice metra Českomoravská.\n\nPři jejím otevření 4. listopadu 2008 během oslav sta let českého hokeje do ní bylo uvedeno celkem 41 osobností, které vybrala skupina odborníků vedená Karlem Gutem. Každý uvedený byl tehdy navíc dekorován zlatou pamětní medailí, děkovnou plaketou a dopisem od premiéra České republiky Mirka Topolánka.\n\nPo uvedení prvních jednačtyřiceti osobností se objevily spory o jednotlivých dekorovaných. Nejčastěji se zmiňovala absence Jaroslava Holíka, který podle některých názorů neměl být mezi uvedenými opomenut. Dominik Hašek se proto rozhodl k iniciování skupiny, která by stanovila jasná pravidla pro uvádění do Síně slávy. Skupina byla ustavena a přednesla pět dalších jmen, které by neměly v Síni slávy chybět. Jejich návrh byl vedením Českého svazu ledního hokeje schválen a 17. dubna 2009 na Galavečeru českého hokeje v Liberci bylo těchto pět osobností do Síně slávy uvedeno.\n\nDalší skupina nových členů byla do Síně slávy uvedena 6. května 2010 před přípravným utkáním před Mistrovstvím světa 2010 mezi mužstvy České republiky a Běloruska, které se sehrálo v pražské O areně. Následovala je skupina přijatá do Síně slávy 15. prosince 2011 před přípravným utkáním české a švédské hokejové reprezentace hrané v Chomutově v rámci Channel One Cupu.\n\nZatím poslední přírůstek zaznamenala Síň slávy 7. listopadu 2012 v liberecké Tipsport aréně (od 31. října 2014 pojmenované „Home Credit Arena“), kdy do ní byli během první přestávky v utkání mezi českou hokejovou reprezentací a Švédskem uvedeni čtyři další hráči.\n\nAby mohla být osobnost zařazena mezi členy Síně slávy, musí její členství podpořit nejméně dvě třetiny jejích žijících členů.\n\n\nOsobnosti byly uváděny podle období, v nichž se především proslavily.\n\n\n\n\n\n\n\n\n\n\n\n\n\n\n\nKe dni 22. ledna 2019 má síň celkem 134 členů.\n\nOsobnosti byly uvedeny v Praze.\n\n\n\n"}
{"id": "371111", "url": "https://cs.wikipedia.org/wiki?curid=371111", "title": "Katedrála svatého Štěpána (Sens)", "text": "Katedrála svatého Štěpána (Sens)\n\nKatedrála svatého Štěpána v Sens je jedna z prvních gotických katedrál. Byla založena na místě starší katedrály z 10. století roku 1135 jako sídlo arcibiskupa, jemuž bylo podřízeno i biskupství pařížské. Arcibiskup Sanglier povolal architekta Viléma ze Sens, který zvolil dosud neobvyklý způsob lomených oblouků a lehké žebrové klenby.\n\nChór byl vysvěcen roku 1164 papežem Alexandrem III., západní průčelí však bylo dokončeno až koncem 13. století. Původně byla stavěna bez příčné lodi, s jedinou pravoúhlou kaplí v ose chóru a šestidílnými klenbami. V letech 1490-1517 byla vestavěna příční loď ve slohu pozdní gotiky a v téže době vznikly vitráže v příční lodi i v chóru, dílo místního mistra Jeana Cousina a jeho syna. Rekonstrukce velké věže pokračovala až do roku 1532.\n\nV sousedství katedrály stojí i další chrámové budovy, synodální palác ze 12. století a bývalý arcibiskupský palác, dnes muzeum.\n\n"}
{"id": "371112", "url": "https://cs.wikipedia.org/wiki?curid=371112", "title": "Jean Charles Galissard de Marignac", "text": "Jean Charles Galissard de Marignac\n\nJean Charles Galissard de Marignac (24. duben 1817 Ženeva – 15. duben 1894 Ženeva) byl švýcarský chemik, jehož práce s atomovými hmotnostmi podpořila možnost izotopů a obalové části jádra a jehož studie o vzácných zemských prvcích vedla k objevu ytterbia v roce 1878 a spoluobjevu gadolinia v roce 1880.\n\nNarodil se v Ženevě. Když mu bylo 21 let, začal studovat na Polytechnické škole v Paříži a v letech 1837–1839 studoval na École des Mines. Po krátkém působení v Liebigově laboratoři v Giessenu a v porcelánce v Sévres se stal v roce 1841 profesorem chemie na ženevské akademii. V roce 1845 byl jmenován profesorem mineralogie a obě křesla si udržel do roku 1878, kdy ho smrtelná nemoc donutila odstoupit. Zemřel v Ženevě.\n\nMarignacovo jméno je známo díky důkladným a přesným zjišťováním atomových vah, což se mu povedlo u padesátisedmi prvků. V provádění tohoto úkolu měl za cíl vyzkoušet Proutovu hypotézu, stejně jako J. S. Stas. Od belgického chemika se ale lišil v posouzení možnosti, že tato hypotéza by měla určitý stupeň platnosti. Během svého života věnoval velkou pozornost vzácným prvkům a problému jejich oddělení a rozlišení; v roce 1878 získal ytterbium z něčeho, co mělo bylo považováno za čisté erbium a o dva roky později objevil v samarskitu gadolinium a samarium.\n\nV roce 1858 určil izomorfismus fluostanátů a fluosilikátů a tím položil obtížnou otázku složení kyseliny křemičité; následně studoval fluosoli zirkonia, boru, wolframu atd. Připravil křemičitowolframovou kyselinu, jeden z prvních příkladů komplexních anorganických kyselin. Marignac objevil, že niob a tantal mohou být rozděleny částečnou krystalizační separací dipotásia heptafluorotantalu z dipotásia oxypentafluoroniobátu monohydrátu, což byl proces využívaný komerčně do té doby, než byl v 50. letech nahrazen rozpustnou separací fluoridů. \n\nVe fyzikální chemii provedl mnoho výzkumů v oblasti přirozenosti a procesu roztoku, zkoumal především teplotní efekty vytvořené ředěním solných roztoků, variací specifického tepla solných roztoků s teplotou a koncentrací a fenoménem kapalné difúze.\n"}
{"id": "371115", "url": "https://cs.wikipedia.org/wiki?curid=371115", "title": "Katedrála Notre-Dame (Noyon)", "text": "Katedrála Notre-Dame (Noyon)\n\nKatedrála Notre-Dame v Noyonu, asi 120 km severovýchodně od Paříže, je příkladem francouzské raně gotické katedrály.\n\nStará katedrála vyhořela počátkem roku 1131, od poloviny 12. století byla stavěna nová. Kolem roku 1170 byl postaven chór a příční loď, do roku 1208 byla dokončena loď a před rokem 1231 západní průčelí. Roku 1293 zničil požár západní část chrámu, která se musela rekonstruovat. Vnitřní zařízení bylo silně poničeno za francouzské revoluce, v roce 1809 bylo zrušeno biskupství v Noyonu a roku 1840 byla katedrála zapsána na první seznam státem chráněných památek. Za první světové války bylo město i katedrála silně poškozeno a rekonstrukce trvala až do roku 1928.\n\nJde o katedrálu se čtyřdílným plánem stěny, jako ve starších katedrálách (tedy současně oblouky arkád i triforium). Zajímavé je členění přípor, které není závislé na ostatním horizontálním členění a jehož rozestupy se směrem nahoru zvětšují. V průběhu výstavby docházelo k častým změnám plánů.\n\nK severní straně katedrály přiléhaly budovy kapituly, z nichž se zachovala velká část křížové chodby s kapitulní síní a bohatou plastickou výzdobou. K jižní straně katedrály přiléhal biskupský palác, z něhož zbyla jen kapitulní knihovna a zříceniny biskupské kaple.\n"}
{"id": "371116", "url": "https://cs.wikipedia.org/wiki?curid=371116", "title": "Lakshmi Planum", "text": "Lakshmi Planum\n\nLakshmi Planum je náhorní plošina na povrchu Venuše ležící na vyvýšenině Ishtar Terra. Plošina je obklopena pohořími Akna Montes, Freyia Montes a nejvyšším pohořím na planetě Maxwell Montes. Byla pojmenována po Lakšmí, hinduistické bohyni bohatství. \n"}
{"id": "371119", "url": "https://cs.wikipedia.org/wiki?curid=371119", "title": "Katedrála Notre-Dame (Laon)", "text": "Katedrála Notre-Dame (Laon)\n\nKatedrála Notre-Dame na náměstí Aubry v Laonu je postavena na vysokém kopci a je dominantou města.\nStavba je příkladem francouzské raně gotické katedrály (1160–1220). Teprve u této katedrály byla dosažená jednota celku. Ve své době šlo o jedno z nejvýznamnějších poutních center.\n\nStěna je čtyřpodlažní, s arkádami i triforiem. Loď je zaklenuta šestidílnou klenbou. Přípory, nesoucí klenbu, souvisí svým členěním s římsami. Mimořádným uměleckým výkonem je západní průčelí z konce 12. století.\n\n"}
{"id": "371122", "url": "https://cs.wikipedia.org/wiki?curid=371122", "title": "Katedrála svatého Gervásia a Protásia (Soissons)", "text": "Katedrála svatého Gervásia a Protásia (Soissons)\n\nKatedrála Saint-Gervais-et-Saint-Protais v Soissons je příkladem francouzské raně gotické katedrály. Katedrála je hlavním kostelem soissonské diecéze. Jižní rameno transeptu bylo budováno v letech 1180-1190 a je příkladem čtyřpodlažní struktury stěny. Její ztvárnění je extrémně filigránní. Prosvětlení okny jde na samotnou mez. Jde o extrémní příklad rané gotiky, opak mohutné katedrály Notre-Dame v Paříži.\n\nKatedrála je zasvěcena svatým Gervásiovi a Protásiovi.\n"}
{"id": "371126", "url": "https://cs.wikipedia.org/wiki?curid=371126", "title": "Slavkovský les", "text": "Slavkovský les\n\nSlavkovský les, do konce druhé světové války \"Císařský les\" (), je geomorfologický celek v severní části Karlovarské vrchoviny.\n\nSlavkovský les je území mírně protažené ve směru jihozápad – severovýchod, obklopené ze severu Sokolovskou pánví, ze západu Chebskou pánví a Podčeskoleskou pahorkatinou, na jihu Tepelskou vrchovinou, na východě Doupovskými horami. Západní okraj Slavkovského lesa se nachází u Mokřiny, severní okraj v jižní části Karlových Varů, jižní okraj u Poutnova a východní u Bražce při okraji Vojenského újezdu Hradiště.\n\nPodle geomorfologického členění Česka náleží Slavkovský les do geomorfologické provincie Česká vysočina, do Krušnohorské subprovincie a do geomorfologické oblasti Karlovarská vrchovina. Karlovarská vrchovina je členěna na 2 geomorfologické celky: Slavkovský les a Tepelskou vrchovinu.\n\nSlavkovský les se dále člení na tři podcelky a čtyři okrsky:\n\nSlavkovský les je poměrně málo členitý, i když prodělal v geologické historii bouřlivý vývoj. S nejstarším geologickým útvarem oblasti se setkáváme v centru Slavkovského lesa, v okolí Horního Slavkova a Krásna. Mírně pokleslá kra takzvaného slavkovského krystalinika je předprvohorního stáří, tvoří ji převážně ruly.\n\nProjevem hlubinné magmatické činnosti v geologickém období prvohor došlo při hercynském vrásnění ke vzniku karlovarského plutonu. Tehdy před 290 – 330 milióny let proniklo žhavé magma ve dvou hlavních etapách do starších přeměněných hornin a ty na kontaktu opět přeměnilo. Zároveň došlo k překrytí a přeměnění starších hornin z doby Kadomského vrásnění, tmavých hornin bazického složení. V oblasti Slavkovského lesa nazývají geologové tento geologický útvar mariánskolázeňským metabazickým komplexem. Mariánskolázeňský komplex vychází na povrch především v oblasti mezi Mariánskými Lázněmi, Prameny a Bečovem nad Teplou. \n\nPři hercynském vrásnění vznikla nová pohoří, jejichž součástmi byly dnešní Krušné hory, Slavkovský les a Smrčiny. Vytvořila se jednolitá horská klenba, která byla v geologickém období druhohor za téměř 200 miliónů let zarovnávána. Dlouhodobou erozí se k povrchu dostalo původně hluboce uložené žulové těleso karlovarského plutonu. Zarovnaný reliéf původní druhohorní paroviny je dodnes zřetelný v centrální části Slavkovského lesa, kde v okolí zaniklé Čisté dosahuje nadmořské výšky kolem 800 m.\n\nObdobí klidných druhohor přerušila tektonická činností v třetihorách. Alpinské vrásnění zasáhlo i Slavkovský les. Následkem silných tlaků se vytvořil nový systém podkrušnohorských zlomů ve směru severovýchod-jihozápad. Podél nich došlo na jedné straně k poklesům v místech, kudy dnes protéká Ohře, na druhé straně k vyzdvižení Krušných hor. Tím došlo k oddělení Slavkovského lesa od Krušných hor. Navíc došlo k rozlámání pohoří na bloky i podle zlomů téměř kolmých k systému podkrušnohorských zlomů. Ty oddělují Slavkovský les od Českého lesa. Kromě rozdělení původně jednolitého pohoří doprovázela tektonickou činnost i činnost vulkanická. Kromě vzniku sousedních Doupovských hor došlo k řadě jednotlivých čedičových výlevů také ve Slavkovském lese a sousední Tepelské vrchovině. Nejvýraznějšími čedičovými útvary ve Slavkovském lese jsou Homolka u Bečova nad Teplou a Čedičové varhany u Hlinek. Charakteristickými projevy postvulkanické činnosti v oblasti Slavkovského lesa jsou minerální prameny.\n\nSilné zvětrávání a zvýšená eroze koncem třetihor vedly k obnažení horninového podkladu a formování skalních žulových výchozů, zejména tzv. mrazovým zvětráváním. To pokračovalo i ve čtvrtohorách, zejména v ledových dobách jeho starší fáze pleistocénu. Mrazové zvětrávání způsobilo charakteristické rozpukání žulových skal do typických bloků s kvádrovitou odlučností, a jejich další rozpad do balvanových proudů. Nejznámější ukázkou kvádrovitého rozpadu žuly jsou Svatošské skály v údolí Ohře. Žulové skalní útvary se nacházejí i na svazích údolí Lobezského potoka, například na úbočí Lobezského vrchu nebo v místech, kde stával hrad Plikenštejn. Skalní tory se nacházejí například na lokalitě Moučné pytle. Nápadnou formou zvětrávání žulových bloků jsou i skalní hřiby. V mladších čtvrtohorách, koncem poslední doby ledové se na náhorních plošinách v centrální části Slavkovského vytvořila horská rašeliniště. Nejznámější jsou chráněna v národní přírodní rezervaci Kladské rašeliny. Těžbou rašeliny bylo výrazně poškozeno Krásenské rašeliniště, kde největší zde zjištěná mocnost rašeliny činila 7,3 m.\n\nNejmladší kapitolou geomorfologického vývoje je činnost člověka, která se velmi významně vtiskla do charakteru krajiny v nejbližším okolí Horního Slavkova. Prakticky na každém kroku se setkáváme s tzv. antropogenními formami reliéfu, a to v souvislosti se středověkou i novověkou těžbou cínových a wolframových rud a krátkou, ovšem z hlediska nových povrchových tvarů významnou těžbou uranové rudy. Nejčastěji jsou to haldy a odvaly hlušiny vyvezené z dolů. Četné jsou rovněž propady povrchu do vytěžených prostor, tzv. pinky, zejména v okolí krásenských cínových dolů, např. pinky Hubského a Schnödova pně.\n\nNejvyšším vrcholem Slavkovského lesa je Lesný (983 m), druhým nejvyšším je Lysina (982 m).\n\nVodní toky ve Slavkovském lese spadají do Povodí Ohře, Teplé a Mže. Do povodí Mže patří však jen nepatrný počet menších, často bezejmenných potoků, zejména při hranici s Tepelskou vrchovinou. Osou Slavkovského lesa je řeka Teplá, pramenící v mokřadech u obce Zádub-Závišín, severozápadně od Mariánských Lázní. Řeka vytváří v zarovnaném povrchu střední části vrchoviny zaříznuté až kaňonovité údolí. Krátkým úsekem v severní části území mezi Loktem a Svatošskými skalami protéká Ohře. K významnějším potokům v povodí Ohře, které odvodňují Slavkovský les, patří Libava a Lobezský potok. V povodí Teplé je nejvýznamnějším vodním tokem Pramenský potok se svým přítokem Mnichovským potokem. K větším potokům v povodí Mže, pramenícím ve Slavkovském lese, patří Úšovický potok.\n\nZvláštní postavení povrchových vod Slavkovského lesa mají vodní toky využívané v období historické báňské činnosti při těžbě a zpracování cínové rudy. Mezi nejvýznamnější umělá vodní díla patří Puškařovská stoka vybudovaná v letech 1512 až 1514, zejména však mimořádné technické dílo Dlouhá stoka, chráněné od roku 2014 jako Národní kulturní památka. Součástí Dlouhé stoky jsou retenční rybníky s přibližným objemem vody 630 000 m vody, které umožňovaly provozování báňských děl na hlavních cínových ložiskách ve Slavkovském lese.\n\nFenoménem Slavkovského lesa jsou vývěry teplých i studených minerálních pramenů. V severní části území jsou to karlovarské termální prameny, které podnítili vznik největších a nejznámějších lázní v Česku. Celková vydatnost všech karlovarských pramenů vysoce převyšuje 30 litrů za sekundu. Nejteplejší a zároveň nejznámější termálním pramenem Čech z nich je Vřídlo s teplotou termy 73 °C.\n\nRovněž Lázně Kynžvart mají řadu přírodních léčivých zdrojů, které jsou součástí zřídelní soustavy kyselek uvnitř široké mariánskolázeňské zřídelní oblasti. Zde se ovšem jedná o vývěry studených kyselek, jejichž teplota kolísá mezi 7 a 10 °C. Jímány jsou však pouze 4 prameny. Nejznámější je pramen Richard, pojmenovaný po Richardu Metternichovi, který se zasloužil v Kynžvartu o rozvoj lázní.\n\nK léčebným kúrám se v minulosti využívaly i prameny Rudolfův, Giselin a Hublův v bývalých lázních v Pramenech. Minerální voda z Rudolfova pramene byla kdysi stáčena do lahví a posílána do celé Evropy. Na území je mnoho dalších přírodních vývěrů minerálních vod. Některé z nich jsou zachyceny jímkami, studnami či mělkými vrty. Specifické složení, s vysokým obsahem hořčíku, mají kyselky z oblasti s hadcovým horninovým podložím. Ty vyvěrají anebo jsou zachycovány vrty v nivě Pramenského potoka nedaleko soutoku s Mnichovským potokem. Odtud se minerální vody od počátku 21. století přivádí potrubím do plnírny v nedalekém Mnichově. Zde se tato minerálka míchá s vodami z dalších vrtů obdobného složení, zejména s Grünskou kyselkou. Výsledná minerální voda s velmi vysokým obsahem hořčíku se expeduje pod obchodním názvem Magnesia. Vzhledem k četným pramenům minerálních vod je značná část rozlohy Slavkovského lesa zahrnuta do ochranných pásem přírodních léčivých zdrojů.\n\nV oblasti převládají kulturní smrčiny s výrazným podílem podmáčených a rašelinných smrkových porostů, zejména v oblasti vrchovišť. Před osídlením byl však Slavkovský les porostlý převážně listnatým lesem. Původní bukové porosty se zachovaly na západních a jihozápadních svazích Slavkovského lesa v přírodních rezervacích Holina a Žižkův vrch, v údolí Ohře mezi Loktem a Doubím a v údolí Lobezského potoka. Přirozené olšiny a porosty vrby a olše lemují břehy Teplé. Na hadcových podkladech se zachovaly relikty původních porostů borovic, zejména v přírodních rezervacích Vlček, Planý vrch a Pluhův bor. Zvláštní postavení zaujímají náhradní porosty na výsypkách hlušiny po těžbě rud a uranu, v lomech a na odkalištích. Převažují zde nálety břízy a vrby jívy, které místně vytváří i rozsáhlé porosty. Na vrchovištích dominují v podrostech keříčky brusnice borůvky (\"Vaccinium myrtillus\") a brusnice brisinky (\"Vaccinium vitis – idaea\"), místy vlochyně bahenní (\"Vaccinium uliginosum\"). Pozornost botaniků se soustřeďuje zejména na hadcové skalky. Časně zjara rozkvétají keříčkové porosty vřesovce pleťového (\"Erica carnea\") \n\nNejcennějším porosty hadcových výchozů jsou vzácné druhy drobných kapradin sleziníku nepravého (\"Asplenium adulterinum\") a sleziníku hadcového (\"Asplenium cuneifolium\"). Zajímavá je populace endemické rostliny rožce kuřičkolistého (\"Cerastium alsinifolium\"), která roste pouze ve Slavkovském lese. Nápadnými průvodci mokrých luk jsou žlutě kvetoucí Upolín nejvyšší (\"Trollius altissimus\"). Na sušších místech na okrajích lesa roste prha arnika (\"Arnica montana\"), která je symbolem CHKO Slavkovský les. K nepůvodním druhům na území Slavkovského lesa patří zejména invazní bolševník velkolepý (\"Heracleum mantegazzianum\"), pocházející z hor jihovýchodní Asie. Byl vysazen v polovině 19. století jako ozdobná rostlina v zámeckém parku v Kynžvartu. Síření probíhalo nejvíce podél vodních toků, postupně se rozšířilo na všechna vhodná místa ve Slavkovském lese. Stal se pohromou a vzhledem k toxicitě je intenzivně huben.\n\nPůvodní, dříve obecně rozšířená fauna listnatého lesa zůstala zachována ve zbytcích přirozených porostů. Pro tyto převážně listnaté lesy je charakteristický výskyt ptáků, např. strakapouda malého (\"Dendrocopos minor\") či drozda kvíčaly (\"Turdus pilaris\"). V souvislých lesních smrkových komplexech to jsou např. sýc rousný (\"Aegolius funereus\"), kulíšek nejmenší (\"Glaucidium passerinum\") či výr velký (\"Bubo bubo\"). Postupně však vymizel tetřev hlušec (\"Tetrao urogallus\") a tetřívek obecný (\"Tetrao tetrix\"), i když jejich populace zde dříve bývala početná. Z dalších ptáků zde žijí linduška luční (\"Anthus pratensis\") a bramborníček hnědý (\"Saxicola rubetra\"), vzácně chřástal polní (\"Crex crex\"). Na území Slavkovského lesa leží řada zimovišť netopýrů, mnohdy ve starých důlních dílech. Ze vzácnějších obojživelníků u vodních ploch lze jmenovat čolka obecného (\"Lissotriton vulgaris\"), čolka horského (\"Ichthyosaura alpestris\") a skokana ostronosého (\"Rana arvalis\"). Na rašeliništích se pravidelně objevuje žluťásek borůvkový (\"Colias palaeno\") a hnědásek chrastavcový (\"Euphydryas aurinia\").\n\nPřevážná část vrchoviny je chráněna v CHKO Slavkovský les.\n\nV mírně pokleslé kře slavkovského krystalinika došlo přibližně před 290 až 330 milióny let k průniku žhavého magmatu do starších metamorfovaných hornin. Tato geologická změna byla původcem nerostného bohatství oblasti, vznikla rudní ložiska. Nejvýznamnějšími byla ložiska cínových rud v centrální části Slavkovského lesa. Cínový revír poskytnul od 14. do 17. století dohromady kolem 60 000 tun cínu. Zejména v 16. století proslavil cín ze Slavkovského lesa a Krušných hor tyto oblasti ve světě. V 16. století dosáhla produkce cínu téměř 60% výroby kontinentální Evropy. V průběhu 16. století dokonce cín z rudních ložisek Slavkovského lesa ovládl na krátkou dobu evropský trh s cínem. Zároveň to znamenalo rozvoj cínařství a zvonařství ve Slavkovském lese. Předpokládá se, že první cínaři a zvonaři se zde usadili v 16. století a jeho koncem založili samostatný cech cínařů a zvonařů z Horního Slavkova, Krásna, Bečova nad Teplou a Lokte. Pozůstatky po rozsáhlých středověkých rýžovištích cínové rudy se zachovaly zejména v prostoru Kladské a Pramenů. Kromě cínových rud se v pozdějších dobách těžily i rudy wolframu. Nejprve byly přebírány staré haldy cínových dolů, od počátku 20. století se staly rudy wolframu předmětem systematického geologického průzkumu. Důvodem byla narůstající poptávka po wolframu, používaného zejména pro legování ocelí určených pro zbrojní průmysl.\n\nKromě cínových rud se ve Slavkovském lese dobývaly i rudy stříbra. V okolí Horního Slavkova je nejstarší těžba datovaná rokem 1507, kdy zde Pluhové z Rabštejna zavedli horní řád pro stříbrné doly. Město Horní Slavkov dokonce mělo svoji mincovnu od roku 1526. Ta však neměla dlouhého trvání a již o dva roky později byla zrušena, krátce po nástupu Ferdinanda I. na český trůn roku. Dalším významnějším hornickým městem byl Smrkovec, kde v 16. až 18. století probíhala těžba stříbra a v 18. až 19. století těžba železných rud. Krátkou dobu trvání měla těžba uranu ve Slavkovském lese, kdy v období těsně po druhé světové válce potřeboval tehdejší Sovětský svaz uran pro své jaderné zbraně. Těžba uranu byla vzhledem k malým zásobám pouze krátkodobou záležitostí, ovšem velmi intenzivní. O tom svědčí vyhloubení 21 těžních jam a desítek štol. Po ukončení těžby v první polovině 60. let dvacátého století zůstalo zejména v Horním Slavkově a jeho okolí velké množství hald a odvalů hlušiny. Těžba uranové rudy měla destruktivní vliv na krajinu, znamenala nepříznivý zásah do hydrogeologických poměrů, zanikly některé rybníky a potoky. Některé rybníky byly vypuštěny \"po jáchymovsku\", tedy odstřelem hráze důlní trhavinou. Povrchové vody byly kontaminovány vyvěrajícími důlními vodami. Město Horní Slavkov patří mezi nejpoddolovanější města v Česku. Devadesát procent tohoto poddolování pochází z 50. let 20. století za doby těžby uranu.\n\nKromě rud se ve Slavkovském lese těžil i hadec pro dekorační účely. Západně od Mnichova stály na Mnichovském potoce mlýny, kde se brousily a leštily hadce, dobývané v lomech na Planém vrchu. V brusírnách se z hadce vyráběly džbány, stolní desky, náhrobní kameny a obruby lázeňských pramenů pro Mariánské Lázně a Prameny. V činnosti je žulový lom v zaniklé obci Vítkov s roční těžbou okolo 50 000 m³ (49 000 m³ v roce 2014).\n\nV Krásně na ložisku Vysoký kámen se těží povrchově živcová surovina. Tuto těžbu zahájil v roce 1967 závod Stannum, po privatizaci od roku 1992 provozuje lom společnost KMK Granit. Surovinou jsou žuly s obsahem živců v množství 55 až 70 %. V roce 2014 činila těžba 140 000 t.\n\nNa území celku se nenachází žádné velké sídlo. Okrajově do Slavkovského lesa zasahují Karlovy Vary svoji lázeňskou částí. Z celého území Slavkovského lesa došlo po druhé světové válce ke značnému odlivu obyvatel, způsobeného nuceným vysídlením německého obyvatelstva. Souběžně s odsunem německého obyvatelstva probíhaly i pokusy o dosídlení území českým obyvatelstvem. Ve stejnou dobu však přišla do Slavkovského lesa armáda, neboť téměř na celém území vznikl nový Vojenský výcvikový prostor. V průběhu přibližně 8 let výcvikové činnosti armády ve Slavkovském lese došlo k úplnému nebo částečnému zničení měst, obcí a osad. Většina z nich byla zničena úplně. Po zrušení vojenského prostoru byly pozůstatky staveb srovnány se zemí. \n\nVýznamnějšími sídly ve Slavkovském lese jsou:\n\n\n"}
{"id": "371129", "url": "https://cs.wikipedia.org/wiki?curid=371129", "title": "Věnceslav Patrovský", "text": "Věnceslav Patrovský\n\nVěnceslav Patrovský (28. května 1926 Praha – 12. října 2000) byl český chemik a záhadolog.\n\n\n\n"}
{"id": "371134", "url": "https://cs.wikipedia.org/wiki?curid=371134", "title": "Kostel svaté Anny (Velká Hleďsebe)", "text": "Kostel svaté Anny (Velká Hleďsebe)\n\nŘímskokatolický kostel svaté Anny ve Velké Hleďsebi je nejvýznamnější historická památká v této obci ležící nedaleko Mariánských Lázní. V roce 2011 dovršila tato památka sto let. Jedná se o pseudorománskou stavbu, která byla postavena v letech 1908-1911 mariánskolázeňským stavitelem Josefem Forberichem.\n\nHleďsebský kostel se svou strukturou velmi podobá stavbám chrámů Svatých Apoštolů v Kolíně nad Rýnem. Určitou podobu a shodu kostela v architektonickém stylu najdeme i s kostely, které se nacházejí na českém území. Jednou z těchto staveb je kostel Nanebevzetí Panny Marie v Mohelnici nad jizerou u Mnichova Hradiště. Jedná se o tribunový kostel. Další stavbou podobnou kostelu ve Velké Hleďsebi je bazilika Nanebevzetí Panny Marie v Tismicích (1220). Jedná se o trojlodní starorománskou budovu, kterou najdeme jihozápadním směrem od Českého Brodu.\n\nKostel je postaven v pseudorománském stavebním slohu.\n\nHlavní věž se nachází na západní straně kostela a představuje čelo kostela. Celá věž má čtvercový tvar a je na přední straně bohatě ornamentálně zdobená. V dolní části čela věže se nachází hlavní vstup neboli portál kostela. K portálu se dostaneme po zdolání šesti schodů. Po stranách portálu se nachází dva sloupy s jednoduchými postamenty a patkami. Hlavice sloupů jsou ozdobeny několika ornamenty. Z obou párů hlavic vybíhají půlkruhové plastické archivolty. Tyto archivolty tvoří rám pro typický románský tympanon, v němž se nalézá plastika Piety.\n\nJedná se o okno uvnitř obtočené třemi plastikovými kruhy. Dříve rozeta plnila funkci osvětlení interiéru kostela z jeho západní strany. Nad rozetou se nachází dvojokno románského stylu, které je doplněno třemi sloupky. Přímo nad tímto dvojoknem nalezneme trojokno, u něhož se nejvýrazněji jeví největší okno prostřední. Nad trojoknem se nachází jedna z říms, pod níž je patrný obloučkový vlys. Nad římsou jsou umístěny věžní hodiny. Věžní hodiny se nalézají na všech čtyřech světových stranách. Dále nad hodinami se tyčí do výšky 42 metrů plechový jehlan věže, který je zakončen křížem.\n\nSoučástí obou rotund jsou kováním zdobené dveře. Nad zdobenými dveřmi najdeme plastický kruh, nad nímž je do omítky vykreslen trojlist. Jako základ rotund byl použit kámen a celý základ je zhruba půl metru vysoký. Nad římsou, která odděluje patra rotund, se nachází šest oken úzkého tvaru. Všechna okna jsou zakončená půlkruhem, což je typické pro románský sloh. Střecha rotund je kuželová a na jejím vrcholu je situován kříž s ozdobnou makovičkou.\n\nHlavní loď má po obou stranách dvě patrové boční lodi. Boční lodi mají dvě patra, v nichž je vedle sebe poskládáno pět širších oken. Hlavní loď kostela se rýsuje až za bočními loděmi. Hlavní loď nese pět oken kruhového tvaru, která jsou umístěna v horní části lodě. Deseti okny na každé straně kostela je zajištěno dostatečné osvětlení interiéru kostela.\nTransept neboli příčná loď je vybaven sedlovou střechou, která na svých vrcholech nese kované kříže. Transept navazuje na hlavní a dvě boční lodi, při čemž přetíná hlavní loď a tím ji odděluje od kněžiště. Příčná loď se vyznačuje značným dekorem a to na obou stranách. Jižní čelo transeptu je v přízemí vybaveno třemi vysokými štíhlými okny, při čemž prostřední z oken je vyšší než postranní okna. Nad každým s prostředních vysokých oken se nalézá římsa, nad kterou se nachází rozeta.\n"}
{"id": "371136", "url": "https://cs.wikipedia.org/wiki?curid=371136", "title": "Svatý Gerard", "text": "Svatý Gerard\n\nSvatých Gerardů je více:\n"}
{"id": "371148", "url": "https://cs.wikipedia.org/wiki?curid=371148", "title": "HMS Vanguard (23)", "text": "HMS Vanguard (23)\n\nHMS Vanguard byla bitevní loď britského královského námořnictva. Ve službě byla v letech 1946–1960. Byla to poslední postavená britská bitevní loď a ve své době též největší válečná loď britského námořnictva.\n\nProjekční práce na nové bitevní lodi, která měla pomoci zmírnit japonskou převahu na Dálném východě, probíhaly od roku 1939. K realizaci byl přijat projekt označený 15E. Výsledné plavidlo mělo výtlak okolo 40 000 t, rychlost 30 uzlů, přičemž k jeho vyzbrojení byly využity dělové věže s 381mm kanóny pocházející z lehkých bitevních křižníků HMS \"Courageous\" (50) a HMS \"Glorious\" (77), které byly ve 20. letech přestavěny na letadlové lodě. Loď konstrukčně navazovala na předchozí třídu \"King George V\", zároveň u ní byly reflektovány válečné zkušenosti. Její stavba byla objednána 14. března 1941 u britské loděnice John Brown & Co. v Clydebanku. Kýl \"Vanguardu\" byl založen 2. října 1941. V průběhu stavby však došlo ke zničení britského Svazu Z japonským letectvem, což znamenalo velké úpravy původního projektu (především zvětšení ochrany proti torpédům a zesílení protiletadlové výzbroje) a následně zdržení stavby. Plavidlo tak bylo na vodu spuštěno 30. listopadu 1944 a do služby bylo přijato až po skončení války 9. srpna 1946.\n\nHlavní výzbroj tvořilo osm 381mm kanónů BL Mk I ve čtyřech dvoudělových věžích. Sekundární výzbroj představovalo šestnáct dvouúčelových 133mm kanónů ve dvoudělových věžích. Doplňovaly je čtyři 47mm kanóny a sedmdesát tři 40mm kanónů. Pohonný systém tvořilo osm tříbubnových kotlů Admiralty a čtyři turbíny Parsons, o výkonu 130 000 hp, pohánějící čtyři lodní šrouby. Nejvyšší rychlost dosahovala 30 uzlů. Dosah byl 8250 námořních mil při rychlosti 15 uzlů.\n\nV roce 1956 byla loď převedena do rezervy, přičemž byly odstraněny všechny 40mm kanóny. Přechodně byla zvažována její přestavba na nosič řízených střel. V roce 1960 byla prodána do šrotu.\n"}
{"id": "371149", "url": "https://cs.wikipedia.org/wiki?curid=371149", "title": "Zdymadlo Smíchov", "text": "Zdymadlo Smíchov\n\nZdymadlo Smíchov je vodní stupeň na Vltavě v centrální části Prahy, na říčním kilometru 53,80. Sestává ze dvou historicky podstatně starších jezů, Šítkovského a Staroměstského, a soustavy plavebních komor. Je jedním ze čtyř pražských zdymadel, předchází mu zdymadlo Modřany (řkm 62,21), následuje zdymadlo Štvanice (řkm 50,69) a zdymadlo Podbaba-Troja (řkm 43,50). Současnou podobu získalo zdymadlo Smíchov v letech 1911–1922, kdy byly firmou Lanna podle projektu F. Sandra vybudovány plavební komory; přitom byla odstraněna část Petržilkovského ostrova. Provozovatelem je státní podnik Povodí Vltavy.\n\nPřed vybudováním plavebních komor sloužily voroplavbě propusti ve střední části obou jezů, dnes trvale uzavřené (vyjma každoročního závodu Napříč Prahou - přes tři jezy).\n\nPlavební komora Smíchov se nachází při levém břehu řeky, na území Smíchova pod Petržilkovským ostrovem, po levé straně Dětského ostrova a pravé straně Janáčkova nábřeží. Je tvořena čtverými po sobě následujícími vraty. Od špice Dětského ostrova pak pokračuje zdí oddělený kanál po území Malé Strany pod mostem Legií až ke Staroměstskému jezu u Muzea Kampa (Sovovy mlýny). Z horní části kanálu je štolou pod úpatím Janáčkova a Malostranského nábřeží svedena voda do ramene Vltavy Čertovka.\n\nNa plavební komoře Smíchov je podle vyhlášky Státní plavební správy celoroční provoz od 7 do 23 hodin. Provozovatelům a vůdcům nákladních plavidel vyhláška doporučuje z kapacitních důvodů využívat plavební komoru v době od 7 do 12 a od 16 do 18 hodin.\n\nPlavební komora Smíchov je nejvytíženější plavební komorou na Vltavě, zejména turistickou osobní dopravou, a již v roce 1998, kdy se jí proplavilo 17 844 lodí (a 196 481 tun zboží), byla v sezoně na hranici své kapacity.\n\nPlavební komora Mánes pro plavbu do prostoru mezi oběma jezy se nachází při pravé straně Šítkovského jezu, při levé straně začátku Slovanského ostrova.\n\nPožadavek na proplutí plavební komorou Mánes v pracovní dny od 7 do 15 hodin je nutno uplatnit nejméně hodinu předem v plavební komoře Smíchov. V pracovní dny po 15 h nebo o nepracovních dnech je možno proplutí po zvláštní dohodě s Povodím Vltavy s. p. nebo po projednání nejpozději předchozí pracovní den.\n\nZa rok 1998 proplulo plavební komorou Mánes 3103 lodí a 970 tun přepraveného nákladu.\n\nPo pravé straně obou jezů bývaly historické mlýny: Šítkovské mlýny s vodárnou (dnes sídlo Spolku výtvarných umělců Mánes) po pravé straně dnešního Slovanského ostrova a Staroměstské mlýny (později Karlovy lázně a klub Lávka) po pravé straně Staroměstského jezu, těsně před Karlovým mostem. V současné době se pravděpodobně vodní stupeň k získávání vodní energie nevyužívá.\n\nPo obou stranách Šítkovského jezu bývaly vodárny: dodnes stojí u Šítkovských mlýnů Šítkovská vodárenská věž a na Petržilkovském ostrově malostranská vodárenská věž.\n\n"}
{"id": "371154", "url": "https://cs.wikipedia.org/wiki?curid=371154", "title": "Alžběta Durynská", "text": "Alžběta Durynská\n\nSvatá Alžběta Durynská, také Alžběta Uherská ( \"Elisabeth von Thüringen\" nebo \"Elisabeth von Ungarn\", \"Türingiai Szent Erzsébet\", 7. července 1207 – 17. listopadu 1231 Marburg) byla uherská princezna, která žila v Německu, provdala se za durynského vévodu Ludvíka, brzy ovdověla a věnovala se péči o chudé. Její svátek se slaví v katolické církvi 17., v luterských církvích 19. listopadu.\n\nAlžběta (maďarsky Erzsébet) byla dcerou uherského krále Ondřeje II. a jeho manželky Gertrudy Meranské. Přes otce byla sestřenicí českého krále Václava I. a jeho sestry sv. Anežky České. Narodila se buď na hradě Sárospatak (asi 50 km jižně od Košic), nebo podle jiné legendy v dnešní Bratislavě. Už jako čtyřletá odjela ke dvoru durynského lantkraběte Heřmana na hradě Wartburgu u Erfurtu a roku 1221 se provdala za jeho syna Ludvíka.\n\nRoku 1223 se poprvé setkala s františkánskými mnichy a nadchla se pro ideál chudoby svatého Františka z Assisi. Její manžel ji v tom podporoval a když musel roku 1226 zastupovat císaře Fridricha II. na sněmu v Itálii, svěřil Alžbětě správu země. Durynsko právě postihly povodně a mor a Alžběta rozdala potřebným, co mohla. Prodala své slavnostní oděvy, klenoty a v Eisenachu pod hradem Wartburgem postavila špitál pro nemocné, kam denně docházela.\n\nRoku 1227 Ludvík v Itálii zemřel na mor, což byla pro Alžbětu velká rána; když se to dozvěděla, řekla prý:\nRodina ji chtěla znovu provdat a dokonce ji kvůli tomu věznila, ale Alžběta odmítla. Na příkaz svého přísného zpovědníka Konráda z Marburku opustila své tři děti, odešla z Wartburgu do Marburgu a připojila se ke třetímu řádu sv. Františka. Také v Marburgu pod hradem postavila špitál, kde sama denně ošetřovala nemocné, vařila a posluhovala, až ve věku 24 let zemřela, buď na mor, anebo fyzickým vyčerpáním.\n\nŽivot mladé a zbožné vévodkyně Alžběty vzbuzoval pozornost už za jejího života a po smrti mohla být neobvykle brzy, už roku 1235, papežem Řehořem IX. prohlášena za svatou (kanonizována). Nad jejím hrobem byla v letech 1235–1238 postavena trojlodní gotická bazilika, kde byly její ostatky za účasti císaře Fridricha uloženy do stříbrného zlaceného relikviáře ve tvaru tumby s reliéfními výjevy z Alžbětina života, který je tam uctíván dodnes, v kapli oddělené mříží. Obnažená lebka světice byla oddělena a adjustována do relikviáře se stříbrnou panovnickou korunou, dodnes se dochovala ve Stockholmu.\n\nOd poloviny 13. do vypuknutí reformace v 15. století patřil chrám svaté Alžběty v Marburgu společně s Kolínem nad Rýnem, Cáchami, Hildesheimem a Fuldou k nejslavnějším poutním místům v Německu. O životě sv. Alžběty se rozšířila řada legend, z nichž nejslavnější je Libellova, jež reportážním způsobem zaznamenává očitá svědectví zaměstnanců Alžbětina špitálů, kteří byli vyslýcháni pro účely kanonizace. Idealizovanou podobu sv. Alžběty zachycují fresky v kostele svatého Františka v Assisi a okenní sklomalby v Alžbětině chrámu v Marburgu. Alžbětě je zasvěcena gotická katedrála v Košicích, chrám v Budapešti a mnoho dalších. Životopis svaté Alžběty pro Čechy napsal také Tomáš Štítný ze Štítného.\n\nZa reformace vyplundroval hesenský vévoda Filip I. marburský chrám, část kořisti však musel vrátit, když ho císař Karel V. zajal. Již zmíněnou lebku s korunou sv. Alžběty ukořistili za třicetileté války Švédové a je dnes v Národním muzeu ve Stockholmu. Velká část ostatků se nachází v kostele svaté Alžběty ve Vídni. Svatá Alžběta byla uctívána také v českých zemích, Alžběta bylo jedno z nejběžnějších českých jmen. Jmenuje se podle ní řád sester alžbětinek s nemocnicí na Novém Městě v Praze v ulici Na Slupi. Na Karlově mostě v Praze na sousoší Jana Brokoffa z roku 1707 svatá Alžběta stojí vpravo vedle svaté Barbory.\n\n\n\n"}
{"id": "371166", "url": "https://cs.wikipedia.org/wiki?curid=371166", "title": "Panáček", "text": "Panáček\n\nPanáček může být:\n\n\n\n"}
{"id": "371168", "url": "https://cs.wikipedia.org/wiki?curid=371168", "title": "Přípora", "text": "Přípora\n\nTermínem přípora se v architektuře označuje podpůrný článek gotického klenebního žebra, který opticky i ve skutečnosti přebírá část klenebního tlaku. Zpravidla mají tvar polosloupu s vlastní patkou a hlavicí, jindy jen prutu o pokračujícím profilu podpíraného žebra na pilíři nebo přímo na zdi. Přípory obklopující pilíř vytvářejí svazkový pilíř, samotné přípory svazkovou příporu. Přípora, která končí konzolou nad zemí se nazývá kusá, zkrácená přípora. Přípory opticky dělí stěny gotických staveb do jednotlivých úseků, odpovídajících klenebním polím.\n\nRománská katedrála ve Špýru – jednotlivá pole křížové klenby (ještě bez žeber) jsou oddělena meziklenebními pasy. Ty jsou neseny mohutnými příporami, přiloženými k pilířům. Přípory mají hlavice, patky a v prostoru mezi arkádami a okny ještě další hlavice, opticky zvýrazňující přechody pater. Arkáda se dvěma okny přechází uprostřed rovněž do přípory, která je tenčí, má jednodušší hlavici a není přerušená.\nKatedrála v Amiensu – presbytář katedrály v Amiens je zaklenutý křížovou žebrovou klenbou, mezi jednotlivými klenebními poli jsou širší pasy. Žebra i pasy sbíhají na zdi mezi okny, kde přecházejí do svazkové přípory. Část svazkové přípory vycházející z meziklenebního pasu má výrazně větší průměr. Svazkové přípory v Amiens mají vlastní hlavice (asi v polovině výšky okna) a patky, odpovídající klasické architektuře sloupu. Podokenní římsa probíhá přes přípory.\nInteriér katedrály v Laonu – celý prostor interiéru je rytmicky členěný svazkovými příporami. Prostor je zaklenutý šestidílnou klenbou, proto se střídají jednodušší a složitější přípory – svazková přípora pod meziklenebním pasem se skládá z pěti přípor (pas, dvě diagonální žebra, dvě přízední žebra), svazková přípora mezi pasy je jen třídílná (příčné žebro a dvě přízední žebra). Mohutný svazkový pilíř křížení (v popředí) nese přípory všech žeber na něj sbíhajících (z hlavní i boční lodi).\n"}
{"id": "371169", "url": "https://cs.wikipedia.org/wiki?curid=371169", "title": "Panák", "text": "Panák\n\nPanák může být:\n\n\n"}
{"id": "371176", "url": "https://cs.wikipedia.org/wiki?curid=371176", "title": "Mezistátní utkání české hokejové reprezentace v sezóně 2008/2009", "text": "Mezistátní utkání české hokejové reprezentace v sezóně 2008/2009\n\nMezistátní utkání české hokejové reprezentace v sezóně 2008/2009\n\n Česko – Slovensko 7:0 (3:0, 3:0, 1:0)\n\n4. listopadu 2008 – Praha\nBranky Česka: 2. Roman Červenka, 4. Leoš Čermák, 20. Jaroslav Bednář , 26. Jaromír Jágr, 28. Jan Marek, 36. Jakub Klepiš, 59. Tomáš Rolinek.\nBranky Slovenska: nikdo\nRozhodčí: Mihálik (SVK), Rejthar – Barvíř (CZE), Lauff (SVK)\nVyloučení: 7:3 (1:0)\nDiváků: 15 253\n\nČesko: Adam Svoboda – Karel Rachůnek, Petr Kadlec, Petr Čáslava, Miroslav Blaťák, Angel Krstev, Michal Barinka, Zdeněk Kutlák, Martin Ševc – Jaromír Jágr, Jaroslav Hlinka, Martin Straka – Jaroslav Bednář, Roman Červenka, Jakub Klepiš – Zbyněk Irgl, Josef Vašíček, Petr Čajánek – Leoš Čermák, Jan Marek, Tomáš Rolinek.\n\nSlovensko: Laco (30. Petrík) – Grňák, Stehlík, S. Hudec, Slovák, Švárny, Malec, Sloboda, Juraško – Miklík, Mikuš, Skladaný – Kriška, Róbert Huna, Richard Huna – Radulay, Bulík, Hvila – Čaládi, Koložváry, Pašek.\n\n3. dubna 2009 – Skalica \nBranky Česka: 42. Marek Kvapil\nBranky Slovenska: 14. Bartovič, 16. M. Hossa, 20. Surový, 50. Bartečko.\nRozhodčí: Kubuš, D. Konc – M. Valach, T. Orolin (SVK)\nVyloučení: 6:5 (0:1)\nDiváků: 3 867\n\nČesko: Martin Prusek – Jan Platil, Miroslav Blaťák, David Nosek, Petr Čáslava, Angel Krstev, Michal Barinka, Vladimír Sičák, Michal Gulaši – Tomáš Horna, Leoš Čermák, Václav Nedorost – David Květoň, Michal Mikeska, Marek Kvapil – Tomáš Netík, Petr Vampola, František Lukeš – Peter Jánský, Pavel Kašpařík, Bedřich Köhler.\n\nSlovensko: Staňa – Obšut, Baranka, Starosta, Stehlík, Vydarený, Švárny, J. Valach, Smrek – Radivojevič, Kukumberg, Š. Růžička – Nagy, Rast. Pavlikovský, M. Hossa – Bartečko, Bulík, Surový – J. Štefanka, Macho, Bartovič.\n\n4. dubna 2009 – Trenčín \nBranky Česka: 33. Petr Vampola \nBranky Slovenska: 6. Š Růžička, 7. Nagy, 8. Bartečko, 20. Marcel Hossa, 40. Š. Růžička.\nRozhodčí: J. Konc, Lokšík – J. Tvrdoň, Horínek (SVK)\nVyloučení: 6:7 (1:0, 0:1)\nDiváků: 4 850\n\nČesko: Miroslav Kopřiva (8. – 41. Martin Prusek) – Jan Platil, Petr Čáslava, David Nosek, Miroslav Blaťák, Angel Krstev, Michal Barinka, Vladimír Sičák, Michal Gulaši – Tomáš Horna, Leoš Čermák, Václav Nedorost – Peter Jánský, Michal Mikeska, Marek Kvapil – Tomáš Netík, Petr Vampola, František Lukeš – David Květoň, Pavel Kašpařík, Bedřich Köhler.\n\nSlovensko: Staňa – Starosta, Stehlík, Vydarený, Švárny, Obšut, Baranka, J. Valach, Smrek – Nagy, Rast. Pavlikovský, Marcel Hossa – Bartečko, Bulík, Surový – Radivojevič, J. Štefanka, Š. Růžička – Tatar, Macho, Bartovič.\n\n11. dubna 2009 – Řezno\nBranky Česka: 2. Zdeněk Kutlák, 7. Petr Vampola, 26. Angel Krstev, 29. Jaroslav Hlinka, 35. Leoš Čermák, 38. Miroslav Blaťák \nBranky Německa: 48. Seidenberg, 55. Wolf.\nRozhodčí: Demlj (SLO), Bauer – Erhart, Präfke (GER)\nVyloučení: 13:10 (2:2) navíc Peter Jánský, Leoš Čermák – Seidenberg na 5 min. + do konce utkání.\nDiváků: 4 767\n\nČesko: Jakub Štěpánek – Vladimír Sičák, Miroslav Blaťák, Angel Krstev, Petr Čáslava, Jan Platil, Zdeněk Kutlák, David Nosek, Michal Barinka – Leoš Čermák, Jaroslav Hlinka, Jakub Klepiš – David Květoň, Petr Vampola, František Lukeš – Tomáš Netík, Michal Mikeska, Marek Kvapil – Peter Jánský, Bedřich Köhler.\n\nNěmecko: Endras (41. Kotschnew) – Ančička, Renz, Moritz Müller, Osterloh, Schmidt, Tölzer, Draxinger – Gogulla, Wolf, Mulock – Aab, Seidenberg, Barta – Fical, Ullman, Mauer – Marcel Müller, Hospelt, Hager.\n\n12. dubna 2009 – Ingolstadt\nBranky Česka: 20. Jakub Klepiš, 37. Marek Kvapil, 40. Leoš Čermák, 59. Tomáš Netík, 60. František Lukeš \nBranky Německa: 9. Moritz Müller, 24. Greilinger.\nRozhodčí: Länge (AUT), Vogl – Sauer, Flad (GER)\nVyloučení: 9:11 (1:1) navíc Michal Mikeska na 10 min.\nDiváků: 3 517\n\nČesko: Alexander Salák – Angel Krstev, Petr Čáslava, Vladimír Sičák, Miroslav Blaťák, Jan Platil, Zdeněk Kutlák, David Nosek, Michal Barinka – David Květoň, Petr Vampola, František Lukeš – Leoš Čermák, Jaroslav Hlinka, Jakub Klepiš – Tomáš Netík, Michal Mikeska, Marek Kvapil – Peter Jánský, Bedřich Köhler.\n\nNěmecko: Kotschnew – Bakos, Schmidt, Moritz Müller, Osterloh, Renz, Ančička, Tölzer, Draxinger – Greilinger, Ullmann, Seidenberg – Wolf, Mulock, Gogulla – Aab, Barta, Mauer – Hager, Hospelt, Marcel Müller – Fical.\n\n\n"}
{"id": "371179", "url": "https://cs.wikipedia.org/wiki?curid=371179", "title": "Rocks Off", "text": "Rocks Off\n\n\"Rocks Off\" je píseň od Rolling Stones z dvoualba \"Exile on Main St.\" z roku 1972.\n\nByla nahrána mezi prosincem 1971 a březnem 1972. \"Rocks Off\" je jednou z mnoha písní na tomto albu, které byly nahrány ve Villa Nellcote, domu Keitha Richardse pronajatého na jihu Francie.\n\nText písně má široký záběr a místy je nelítostný; vyčnívá především Jaggerova bohatá lyrika:\n\n\"The sunshine bores the daylights out of me. Chasing shadows moonlight mystery. Headed for the overload, Splattered on the dirty road. Kick me like you've kicked before, I can't even feel the pain no more\"\n\nSong je asi zapamatovatelný kvůli náhlému rozdílu, který nastane po dvou minutách patnácti sekundách. Jaggerovy vokály jsou elektronicky zkrouceny a kytarové struny napnuty:\n\n\"Feel so hypnotised, can't describe the scene. It's all mesmerised all that inside me\"\n\nMix písně je notoricky namátkový, jak mnoho nástrojů a dokonce hlavní hlasy zesilují a zeslabují ve svém výkonu. Suterén vily, kde se nahrávalo mnoho písní, byl extrémně teplý a následkem toho nemohly kytary zůstat naladěny. Jimmy Miller udělal záznam a uvádí Nickyho Hopkinse na piáno, Jima Price a Bobbyho Keyse na plechové nástroje, stejně jako pravidelné členy kapely Jaggera (první hlas), Richardse (druhý hlas, kytara), Charlieho Wattse (bicí), Micka Taylora (kytara) a Billa Wymana (basskytara).\n\nŽivá nahrávka byla pořízena během turné skupiny v roce 2002-2003 s názvem \"Licks Tour\" a vydána v roce 2004 na živém albu \"Live Licks\".\n\nPo této písni je rovněž pojmenována jedna z nejvýznačnějších a nejdéle fungujících internetových stránek o Rolling Stones Rocksoff.org.\n"}
{"id": "371180", "url": "https://cs.wikipedia.org/wiki?curid=371180", "title": "Štefan Moyzes", "text": "Štefan Moyzes\n\nPhDr. Štefan Moyses (také nesprávně Moyzes) (24. října 1797, Veselé – 5. července 1869, Žiar nad Hronom) byl slovenský katolický duchovní, jenž se stal diecézním biskupem banskobystrické římskokatolické diecéze. Jednalo se také o pedagoga, politika, veřejného činitele, kulturního organizátora, slovenského národovce, zakladatele a prvního předsedu Matice slovenské.\n\nVysvěcen na kněze byl v roce 1821. Působil jako kaplan ve vícerých farnostech ostřihomské diecéze, později působil v Chorvatsku. V únoru 1830 se stal profesorem záhřebské akademie. V roce 1847 byl jmenován kanovníkem záhřebské kapituly a byl zvolen i poslancem do uherského sněmu. Zde velmi podporoval návrhy Ľudovíta Štúra, které předložil v uherském sněmu v roce 1848, jednalo se o opětovné zavedení mateřského jazyka na základních školách a při bohoslužbách. V roce 1850 byl jmenován za banskobystrickým biskupem. Spolu s dalšími slovenskými vlastenci budoval slovenská gymnázia, například Gymnázium Andreje Sládkoviče v Banské Bystrici (viz pozn.1). V čele slovenské delegace předstoupil 12. prosince 1861 před císaře Františka Josefa I., aby mu předložil prosebný dopis od Slováků a Memorandum slovenského národa. Dne 3. srpna 1863 se stal prvním předsedou Matice slovenské. Jeho zásluhou Svatý stolec souhlasil, aby se svátek Cyrila a Metoděje světil 5. července. Štefan Moyses byl ve slovenských národních dějinách osobností, která byla respektována celým národem bez ohledu na vzdělání, původ či konfesi.\n\n1) Podle \"http://www.saske.sk/cas/4-2006/Kodajova.html\" :\nAj u slovenských katolíkov však bola snaha reorganizovať školy pre dievčatá a zriadiť dievčenskú školu, ktorá by presadzovala výučbu v konfesionálnom katolíckom duchu a v slovenskom jazyku. Na prelome 50. a 60. rokov sa o to usiloval z postu biskupa Štefan Moyses v Banskej Bystrici. Usiloval sa povzniesť úroveň centra novozriadenej diecézy pritiahnutím inteligencie. Pokúšal sa o zriadenie katolíckeho gymnázia pre chlapcov a spolu s týmto projektom, ktorý sa úspešne realizoval, sa snažil aj o strednú školu pre dievčatá. Malo ísť o vychovávateľský ústav, ktorý by spájal náboženskú výchovu s výchovou v národnom duchu, čím by sa líšil od klasických kláštorných škôl. Napriek zbierkam, oferám a autorite biskupa sa školu nepodarilo otvoriť. V tom čase ešte mestá neboli viazané zákonom zriaďovať školy pre dievčatá a po prijatí národnostného zákona z roku 1868 zasa prekážala slovenčina ako vyučovací jazyk. V Bystrici sa nakoniec podarilo otvoriť kláštornú dievčenskú ľudovú školu, teda nie strednú, o akú usiloval biskup. Táto na začiatku 70. rokov splynula s mestskou školou pre dievčatá.\n"}
{"id": "371182", "url": "https://cs.wikipedia.org/wiki?curid=371182", "title": "Moyzes", "text": "Moyzes\n\nSlovenské a maďarské příjmení Moyzes nese více různých osobností :\n\n"}
{"id": "371183", "url": "https://cs.wikipedia.org/wiki?curid=371183", "title": "Podpůrný článek", "text": "Podpůrný článek\n\nPodpůrný článek (jinak také nosný článek) je v architektuře označení té části stavby, které vzpírají vodorovné části břemene. Hlavními podpůrnými články jsou:\n"}
{"id": "371185", "url": "https://cs.wikipedia.org/wiki?curid=371185", "title": "Třída Nelson", "text": "Třída Nelson\n\nTřída Nelson byla třídou bitevních lodí Royal Navy, skládající se z jednotek \"Nelson\" a \"Rodney\". Lodě byly stavěny už v souladu s omezeními, ke kterým se Velká Británie zavázala na Washingtonské konferenci (např. výtlak do 35 000 tun). Ráže jejich hlavních děl měla být omezena na 381 mm, ale jelikož USA (třída Colorado) i Japonsko (třída Nagato) dokončovalo bitevní lodě s děly ráže 406 mm, Velká Británie získala výjimku z desetiletého zákazu na stavbu nových bitevních lodí, aby mohla postavit plavidla se srovnatelnými parametry. Třída \"Nelson\" představovala první britské bitevní lodě stavěné od roku 1913, kdy byla objednána třída \"Revenge\" a poslední lodě tohoto typu až do roku 1936, kdy byly objednány lodě třídy \"King George V\".\n\nPři jejich stavbě se vycházelo z nerealizovaných projektů \"G 3\" (bitevní křižník) a \"N 3\" (bitevní loď). Hlavní výzbroj tvořilo devět 406mm děl ve třídělových věžích, které byly všechny soustředěny v přední polovině lodi před nástavbou. Na zádi byla soustředěna výzbroj sekundární ráže – 12 kusů 152mm kanónů umístěných ve dvoudělových věžích po třech na každé straně nástavby. Podobné věže byly později používány i u britských lehkých křižníků. Lehká výzbroj se postupně měnila a byla zesilována. Lodě nesly dva pevné podvodní torpédomety. \"Rodney\" dostal před válkou katapult (nesl ho do roku 1943).\n\nU lodí bylo použito integrální pancéřování, boční pancéřový pás měl sílu až 356 mm, paluba byla nejsilnější v místě muničních skladů a to 159 mm. Naopak pohonný systém měl pro ušetření hmotnosti nedostatečný výkon 45 000 hp a lodě proto dosahovaly rychlosti jen 23 uzlů, která byla za druhé světové války už nedostatečná. Především během války byly lodě často upravovány, přičemž zejména byla zesilována jejich protiletadlová výzbroj a instalovány moderní radary.\n\n\"Nelson\" zasáhla už 30. října 1939 tři torpéda z německé ponorky \"U-56\", která ale nevybuchla. Dne 4. prosince 1939 ho však na osm měsíců vyřadil výbuch německé magnetické miny. \"Rodney\" hrál důležitou úlohu při potopení německé bitevní lodě \"Bismarck\". V roce 1941 byly \"Nelson\" a \"Rodney\" součástí svazu H v Gibraltaru. Dne 27. září 1941 byl \"Nelson\" při doprovodu konvoje zasažen italským leteckým torpédem. V roce 1942 se \"Nelson\" a \"Rodney\" podílely na vylodění v Severní Africe, v následujícím roce i na vylodění na Sicílii a v Itálii. V roce 1944 \"Nelson\" a \"Rodney\" podporovaly vylodění v Normandii. V prosinci 1946 byl \"Rodney\" převeden do rezervy (pohonný systém měl časté havárie a loď také nebyla do takové míry modernizována jako sesterský \"Nelson\"). Obě lodě pak byly sešrotovány v letech 1948–1949.\n\n"}
{"id": "371190", "url": "https://cs.wikipedia.org/wiki?curid=371190", "title": "Šen-čou 2", "text": "Šen-čou 2\n\nŠen-čou 2 (; česky \"Božská loď 2\") byl automatický let s prověrkou systémů podpory života (na palubě opice, pes a králík) na lodi Čínské národní vesmírné agentury. Let se uskutečnil v roce 2001. Návratový modul přistál v v oblasti vnitřního Mongolska.\n\n"}
{"id": "371195", "url": "https://cs.wikipedia.org/wiki?curid=371195", "title": "Ivan Vyskočil (1946)", "text": "Ivan Vyskočil (1946)\n\nIvan Vyskočil (* 21. května 1946 Praha) je český herec.\n\nPochází z pražského Žižkova. Po studiích na gymnáziu Karla Sladkovského vystudoval v roce 1968 pražskou DAMU. Své první angažmá získal v té době v legendární pražské divadelní scéně, jíž byl Činoherní klub. V roce 1973 přešel do Divadla Jiřího Wolkera (dnes zde sídlí Divadlo v Dlouhé) a hrál v Divadle S. K. Neumanna (což je nynější Divadlo pod Palmovkou). Od roku 1991 působil ve svobodném povolání.\n\nJedná se o jednoho ze zakladatelů Herecké asociace, jež je známa především udílením ceny Thálie.\n\nByl celkem čtyřikrát ženatý, jeho čtvrté manželství s Anife Ismet Hassan skončilo v roce 2006 rozvodem. Nyní žije s partnerkou Romanou Fenclovou.\n\nVelmi často vystupuje v rozhlase, ve filmu i v televizi, mezi jeho nejslavnější role patří hlavní role ve snímku \"\", kde si zahrál po boku Jany Brejchové.\n\nNapsal knihu, jež byla vydána pod názvem \"Manželky a jiné lásky\".\n\nV současné době hraje v Divadle Metro, což je divadelní soubor působící pod vedením režiséra Gustava Skály.\n\nKolem poloviny 90. let začal sympatizovat s Demokratickou unií, za níž v roce 1996 neúspěšně kandidoval jako nestraník do Senátu Parlamentu České republiky na Praze 8. Později do Demokratické unie vstoupil a stal se jejím místopředsedou a předsedou její Pražské rady. Před sněmovními volbami v roce 2013 podpořil ČSSD. V letech 2017 a 2018 opakovaně podpořil ANO a prezidenta Miloše Zemana, přičemž se ostře vymezil i proti hereckým kolegům vyjadřujícím názory z opačné strany politického spektra, např. Evě Holubové, Zdeňku Svěrákovi, Pavlu Novému nebo Barboře Štěpánové.\n\n"}
{"id": "371197", "url": "https://cs.wikipedia.org/wiki?curid=371197", "title": "Opěrný systém", "text": "Opěrný systém\n\nOpěrný systém je charakteristickým prvkem gotické architektury. Hmotnost klenby je svedena do klenebních žeber a z nich na pilíře stojící mezi jednotlivými poli klenby (vnitřní opěrný systém). U velkých staveb je tlak směrem do stran stále významný, proto jsou doplněny vnějším opěrným systémem – tlak klenby přebírají opěrné oblouky, které jej svádějí do často mohutných opěrných pilířů. K zajištění větší stability jsou opěrné pilíře zatíženy fiálami. Opěrné oblouky jsou typické pro kostely bazilkálního typu, u halových a menších staveb jsou opěrné pilíře přiloženy přímo ke zdi. Stavby stojící v blízkosti jiných staveb o ně mohou být opřeny pomocí prampouchů, které jsou obdobou opěrných pilířů.\n\nOdvedení tlaků klenby do rohových bodů (na pilíře) umožňuje odlehčení zdí (zeď se v podstatě stává zbytečnou). Na její místo nastupují obrovská okna, často zdobená kružbami a vitrážemi. Na druhou stranu umožňuje opěrný systém díky odvádění velkých tlaků dosažení mnohem větších výšek, dosud nevídaných (Katedrála v Beauvais má výšku klenby téměř 49 m). Opěrný systém vytváří staticky samostatné jednotky, odpovídající jednomu poli hlavní klenby. Sousední jednotky byly zpočátku odděleny zesílenými půlkruhovými nebo lomenými oblouky – klenebními pasy. Řazením těchto jednotek za sebe vznikají velké, poklidně plynoucí prostory gotických kostelů.\n\nTyp klenby zpočátku určuje charakter opěrného systému. U starších katedrál s šestidílnou klenbou se v nosné funkci střídají sloupy s pilíři, případně silnější podpory (nesoucí diagonální žebra i klenební pasy) se slabšími (nesoucími jen příčná žebra). Později tento rozdíl mizí.\n\n"}
{"id": "371198", "url": "https://cs.wikipedia.org/wiki?curid=371198", "title": "Šen-čou 1", "text": "Šen-čou 1\n\nŠen-čou 1 (; česky \"Božská loď 1\") byl automatický zkušební let bez plné výbavy na lodi Číny. Let se uskutečnil v roce 1999. Návratový modul přistál v v oblasti vnitřního Mongolska.\n\n"}
{"id": "371202", "url": "https://cs.wikipedia.org/wiki?curid=371202", "title": "Slepá forma", "text": "Slepá forma\n\nSlepá forma (také jinak ztracená forma nebo blindka) je jednorázová sádrová forma, která se po vylití nebo vydusání osekává dlátem, čímž se zničí. Tato forma se snímá převážně z hliněného modelu nebo z jiného měkkého materiálu jako je hlína, plastelína, vosk... \nPomocí dělících plíšků zapíchnutých do modelu, se rozdělí model na co nejmenší počet klínů, aby se co nejméně zdeformoval. Potom se nanese dostatečně silná vrstva sádry a forma je hotová. Forma slouží k reprodukci výtvarného díla do odolnějšího materiálu jako je sádra, beton, pryskyřice. Zhotovení slepé formy je zdánlivě jednoduché, složitější tvary by však měl formovat zkušený štukatér.\n\n"}
{"id": "371205", "url": "https://cs.wikipedia.org/wiki?curid=371205", "title": "Šen-čou 7", "text": "Šen-čou 7\n\nŠen-čou 7 (; česky \"Božská loď 7\") byla třetí pilotovaná kosmická loď Číny, let proběhl v září 2008. Návratový modul přistál v oblasti Vnitřního Mongolska (sv. Čína) ve stejném místě jako posádka předchozího letu Šen-čou 6 a dalších bezpilotních letů. Během této mise byl uskutečněn první čínský výstup do volného kosmického prostoru.\n\n\nNáhradníci:\n\nStart na raketě Dlouhý pochod 2F proběhl 25. září 2008 v 13:10 UTC. Nejdůležitějším cílem letu byl první výstup čínských kosmonautů do vesmírného prostoru. Výstup proběhl 27. září od 8:38 do 9:00 UTC. Z lodi vystoupil Čaj Č’-kang v čínském skafandru typu Fej-tchien (pinyin: Fejtian), pomáhal mu Liou Po-ming v ruském skafandru Orlan. Po skončení výstupu se od lodi oddělil mikrosatelit Pej-sing (pinyin: Bei Xing, Souputník) určený ke snímkování lodi (aktivní do 4. ledna 2009). Kosmonauti přistáli v návratovém modulu 28. září 2008 v 9:38 UTC. Orbitální modul zůstal na oběžné dráze s očekávanou životností půl roku.\n\n"}
{"id": "371213", "url": "https://cs.wikipedia.org/wiki?curid=371213", "title": "Vyhledávací tabulka", "text": "Vyhledávací tabulka\n\nVyhledávací tabulka ( , LUT) je v matematické informatice datová struktura, ve které je uložen omezený počet hodnot určité funkce nebo matematické operace, takovým způsobem, aby bylo možné pro některé argumenty rychle vyhledat hodnotu funkce. Účelem vyhledávací tabulky je nahradit pomalý výpočet funkce rychlým vyhledáním hodnoty v předem připravené tabulce. Vyhledávací tabulka bývá často implementována polem, v němž se hodnota argumentu funkce (někdy určitým způsobem transformovaná) použije jako index. Z matematického hlediska je vyhledávací tabulka restrikcí zobrazení (jedné či více proměnných) na omezený definiční obor. Protože definiční obor funkce málokdy bývá konečná množina, často se hodnota funkce pro argument, který není uveden v tabulce dále dopočítává, například pomocí interpolace nebo využitím specifických vlastností funkce (například pomocí vzorců pro součet argumentů).\n\nObecně, v počítačové grafice při vizualizaci ve 2D se zobrazovaným hodnotám určují barvy podle nějakého předpisu (realizovaném softwarově). Jde o zobrazení v nepravých barvách, používaná technika je barevná paleta.\n\nVědy o Zemi:\nV oboru dálkového průzkumu Země \"lookup table\" udává, jak zobrazit naměřenou hodnotu (ze skeneru, radiometru). V praxi přiřazuje každé naměřené hodnotě hodnotu v rozsahu barev dle bitové hloubky. Pomocí LUT můžeme nastavit zvýraznění některých naměřených hodnot (např. barvou v šedotónovém obrazu).\n\nSpojitá funkce je tabelována pomocí LUT v některých bodech a hodnoty jsou dopočítány například interpolací.\n\n"}
{"id": "371214", "url": "https://cs.wikipedia.org/wiki?curid=371214", "title": "Šen-čou 8", "text": "Šen-čou 8\n\nŠen-čou 8 () byla čínská kosmická loď typu Šen-čou. Cílem jejího letu bylo setkání a spojení s vesmírnou stanicí Tchien-kung 1, první čínské spojení dvou kosmických těles. Let byl bezpilotní. Do vesmíru loď vynesla raketa Dlouhý pochod 2F 31. října 2011. Loď se úspěšně dvakrát spojila se stanicí. Návratový modul přistál v čínské přistávací oblasti ve Vnitřním Mongolsku.\n\nLoď Šen-čou 8 byla na oběžnou dráhu Země vynesena nosnou raketou Dlouhý pochod 2F, start proběhl 31. října 2011 v 21:58:10 UTC z kosmodromu Ťiou-čchüan ležícím na severu Číny, v autonomní oblasti Vnitřní Mongolsko.\n\nSe stanicí Tchien-kung 1, vynesenou do vesmíru 29. září 2011, se loď spojila 2. listopadu 2011 v 17:36 UTC. Čína se tak stala třetí mocností světa schopnou uskutečnit automatické spojení dvou těles ve vesmíru, po Rusku (resp. Sovětském svazu) a Evropské unii. A také třetí mocností, která je schopna provést spojení lodí určených pro pilotované kosmické lety – po Rusku (resp. Sovětském svazu) a Spojených státech amerických.\n\nVědecký program letu byl připraven ve spolupráci s německou kosmickou agenturou. Na lodi byla umístěna schránka s buňkami rostlin, ryb, červů, baktérií a lidských rakovinných buněk, cílem experimentu nazvaného Simbox bylo zkoumání jejich chování ve stavu beztíže.\n\nSpojení obou těles trvalo do 14. listopadu 11:28 UTC, kdy se loď na povel řídícího střediska odpojila a odletěla do vzdálenosti 140 metrů. Poté se ve 12:00 UTC opět připojila. Definitivně Šen-čou 8 stanici opustila 16. listopadu 2011 v 10:30 UTC, poté její návratový modul v 11:32:30 UTC přistál ve Vnitřním Mongolsku.\n\n"}
{"id": "371218", "url": "https://cs.wikipedia.org/wiki?curid=371218", "title": "Kombinovaná forma", "text": "Kombinovaná forma\n\nKombinovaná forma se skládá z dílů, které jsou vytvářeny z různých materiálů, je kombinací klínové a silikonové formy. Tam, kde tvar umožní odformovat jednodušší části modelu, naneseme sádru, na složitější partie použijeme silikon. Všechny části formy jsou při odlévání uloženy v sádrovém velkém klínu. Silikonové části zjednodušují odformování, přesto je dobré konzultovat s odborníky.\nForma kombinovaná slouží k vytvoření kopie výtvarného díla, zhotoveného s pevného materiálu (kov, kámen apod.)\n\n"}
{"id": "371219", "url": "https://cs.wikipedia.org/wiki?curid=371219", "title": "Železniční trať Praha – Česká Třebová", "text": "Železniční trať Praha – Česká Třebová\n\nTrať Praha – Česká Třebová, v jízdním řádu pro cestující jsou dálkové vlaky zahrnuty do tabulky tratě 001, osobní a spěšné vlaky v úseku Praha – Kolín jsou v jízdním řádu pro cestující vyčleněny do tabulky 011, v úseku Kolín – Česká Třebová pak do tabulky 010, patří mezi nejvytíženější tratě v České republice. Je součástí I. a III. tranzitního koridoru. Provozovatelem této trati je Správa železnic. Trať je v celé své délce nejméně dvoukolejná a elektrifikovaná. V úseku Praha-Libeň–Poříčany je trojkolejná (ztrojkolejnění úseku Praha-Libeň–Praha-Běchovice bylo dokončeno koncem roku 2009)\nV současnosti je trať využívána především pro provoz vlaků vyšší kvality, rychlíků, zastávkových osobních vlaků a poštovních vlaků. Spěšných vlaků zde jezdí minimum.\n\nTrať je nejdůležitější spojnicí Prahy a Čech s Moravou. Byla otevřena roku 1845 jako jedna z prvních na českém území, v 50. letech 20. století elektrifikována a na přelomu 21. století modernizována.\n\nMezi významné železniční uzly patří Praha hlavní nádraží, Kolín, Pardubice hlavní nádraží, Choceň a Česká Třebová.\n\nV rámci modernizace je připravována zejména přeložka trati v úseku Choceň – Ústí nad Orlicí, v roce 2009 bylo dokončení plánováno na listopad 2019. Na napřímeném úseku má být vybudován tunel Hemže (délka 1157 m) a tunel Oucmanice (délka 4985 metrů) a dva železniční mosty přes údolí Tiché Orlice délky 295 m a 587 m. Oba tunely mají být tvořeny dvěma souběžnými jednokolejnými tubusy. Traťová rychlost zde má být zvýšena ze 70 km/h na 160 km/h a později na 200 km/h.\n\n\n\nProvoz pravidelných osobních vlaků na trati je integrován do systému Pražské integrované dopravy (PID), v úseku Praha–Pečky jde o plnou integraci. Linka Praha–Kolín má od prosince 2002 v rámci Metropolitních linií přiděleno označení S1. Od prosince 2010 jezdily ve špičkách pracovních dnů v úseku Praha hl. n. – Úvaly rovněž vlaky linky S7, od prosince 2015 jezdí až do Českého Brodu. Základní interval příměstských vlaků v úseku Český Brod - Kolín je 60 minut, ve špičkách pracovních dnů zde a v úseku Praha – Český Brod celodenně 30 minut, v období provozu linky S7 pak 15 minut.\n\nZastávkové osobní vlaky jsou mezi Prahou a Kolínem vedeny výhradně elektrickými jednotkami řady 471, dále za Kolínem většinou soupravami soupravami s lokomotivou 162 nebo 163 a řídicím vozem Bfhpvee, jen několik je vedeno jednotkou 471.\n\nDálkové vlaky jsou vedeny českými lokomotivami řad 150, 151, 162, 362, 363, 371 a 380, slovenskými lokomotivami 350 či 361, polskými EP09, elektrickými jednotkami 680 a InterPanter a jednotkami Railjet. Dálkové vlaky hrají na této trati hlavní roli. Po trati jezdí všechny vlaky z Prahy na Slovensko, do Maďarska, Polska, Běloruska a Ruska.\n\nKromě tarifu Českých drah je možné v úseku Praha–Kolín využít v zastávkových vlacích, spěšných vlacích a rychlících časové a vybrané druhy jednotlivých jízdenek Pražské integrované dopravy. Na nástupištích všech stanic v úseku Praha–Pečky jsou umístěny žluté označovací automaty.\n\n\n"}
{"id": "371220", "url": "https://cs.wikipedia.org/wiki?curid=371220", "title": "Šen-čou 9", "text": "Šen-čou 9\n\nŠen-čou 9 (; česky \"Božská loď 9\") byla čínská kosmická loď řady Šen-čou, k misi s tříčlennou posádkou vzlétla 16. června 2012. Cílem letu bylo spojení s čínskou vesmírnou stanicí Tchien-kung 1 a práce kosmonautů na stanici. Kosmonauti v návratovém modulu podle plánu přistáli 28. června 2012 v oblasti vnitřního Mongolska.\n\nHlavní posádka:\n\nZáložní posádka:\n\nPo vypuštění stanice Tchien-kung 1 se s ní setkala a spojila bezpilotní kosmická loď Šen-čou 8. Následující let ke stanici – let lodi Šen-šou 9 – byl pilotovaný. Loď odstartovala z kosmodromu Ťiou-čchüan 16. června 2012 v 10:37:25 UT, na její palubě byla první čínská kosmonautka, Liou Jang. Start proběhl v den 49. výročí letu Valentiny Těreškovové, první ženy ve vesmíru.\n\nPosádka lodi byla tříčlenná, velitelem byl Ťing Chaj-pcheng. Liou Wang zastával funkci operátora orbitálního modulu, byl zodpovědný za setkávací a spojovací manévry. Liou Jang zastávala funkci operátora přistávacího modulu, zodpovídala za vědecký program mise.\n\nDva dny po startu, 18. června v 06:07:05 UTC se kosmonauti s lodí automaticky připojili k modulu Tchien-kung 1. Dne 24. června se v 3:09 UTC kosmická loď s posádkou na palubě odpojila od vesmírné stanice a odlétla do vzdálenosti 400 m, poté se Šen-čou 9 začal znovu k Tchien-kung 1 přibližovat. Od vzdálenosti 140 m převzal řízení Liou Wang, který v ručním režimu ve 4:42 UTC opět obě tělesa spojil.\n\nDne 28. června v 1:22 UTC se Šen-čou 9 s kosmonauty na palubě odpoutala od modulu a na druhý den,\n29. června 2012 v 2:03 UTC úspěšně přistála v autonomní oblasti Vnitřní Mongolsko.\n"}
{"id": "371222", "url": "https://cs.wikipedia.org/wiki?curid=371222", "title": "Atholi", "text": "Atholi\n\nAtholi je vesnice 15 kilometrů od Kóžikkótu v Jižní Indii ve státě Kérala.\n\n\nPozice vesnice na google maps\n"}
{"id": "371223", "url": "https://cs.wikipedia.org/wiki?curid=371223", "title": "Klínová forma", "text": "Klínová forma\n\nSádrová forma klínová se skládá z mnoha malých klínků (částí). Počet klínků závisí na složitosti formovaného modelu. Při velkém počtu klínků je nutno na klínky vytvořit tzv. kadlub (velký klín překrývající malé). Při odlévání jsou malé klíny vloženy do velkého a tak je možno vytvářet kvalitní odlitky. Klínová forma je složitá i pro nejzkušenějšího štukatéra.\n\n"}
{"id": "371228", "url": "https://cs.wikipedia.org/wiki?curid=371228", "title": "Šen-čou 10", "text": "Šen-čou 10\n\nŠen-čou 10 (; česky \"Božská loď 10\") byla čínská kosmická loď řady Šen-čou. Na oběžnou dráhu Země ji vynesla nosná raketa Dlouhý pochod 2F 11. června 2013. Dne 13. června se loď spojila s laboratoří Tchien-kung 1. Návratový modul přistál v oblasti Vnitřního Mongolska (sv. Čína) 26. června. Trojice kosmonautů Číny strávila ve vesmíru necelých 15 dní.\n\nHlavní:\n\nZáložní:\n\nMise Šen-čou 10 byl třetí celkově a druhou pilotovanou misí k vesmírné stanici Tchien-kung 1. Loď odstartovala z kosmodromu Ťiou-čchüan 11. června 2012 v 09:38:02 UT. Na palubě nesla tříčlennou posádku, která v roce 2012 fungovala jako záloha pro let Šen-čou 9. Velitelem byl Nie Chaj-šeng, roku 2005 účastník mise Šen-čou 6, dalšími členy posádky byli dva nováčci – Čang Siao-kuang a kosmonautka Wang Ja-pching.\n\nDva dny po startu, 13. června v 05:18 UTC se loď s kosmonauty automaticky připojila k modulu Tchien-kung 1. Kosmonauti poté pracovali na stanici, Wang Ja-pching mimo jiné předváděla čínským školákům pohyb předmětů a chování kapalin v beztíži, a odpovídala na jejich dotazy. Přímý přenos z oběžné dráhy sledovalo na 60 milionů dětí. Dne 23. června se kosmonauti v lodi Šen-čou 10 v 0:26 UT odpojili od stanice a po jednom obletu Země se ve 2:07 UT opět připojili, oba manévry provedli ručně.\n\nPo dvou týdnech letu se 25. června v 23:05 UT loď Šen-čou 10 s kosmonauty odpojila od stanice a za hodinu, v 00:07:06 UT 26. června její návratový modul přistál ve stepi Vnitřního Mongolska 186 km severně od Chöch chot.\n"}
{"id": "371236", "url": "https://cs.wikipedia.org/wiki?curid=371236", "title": "Kožlí (hrad)", "text": "Kožlí (hrad)\n\nKožlí je zřícenina hradu na ostrohu nad soutokem potoka Tisem a Janovického potoka na úpatí vrchu Chlum v severovýchodním výběžku katastrálního území obce Tisem (u trojmezí s k. ú. Benešov u Prahy a Přibyšice) v okrese Benešov. Od roku 1965 je chráněn jako kulturní památka.\n\nNázev hradu se poprvé objevuje v roce 1318 v predikátu Ctibora z Kožlí. V roce 1362 se podle Kožlí psal Kunrát z Chvojna. Majitelé Kožlí měli patronátní právo ke kostelu svatého Jakuba v blízkém Chvojenu. V roce 1404 je jako majitel uveden Petr z Pětichvost, spojenec Václava IV. Beneš Libún z Dubé je první příslušník svého rodu, jenž hrad vlastnil. Doloženo je to k roku 1414. Beneš v bitvě u Lipan bojoval na straně panské jednoty a na Kožlí opisoval rukopisy zřejmě teologického charakteru. V majetku rytířů z Dubé zůstalo Kožlí nejméně do roku 1461, kdy je uvedeno v přídomku dalšího Beneše Libuna. Někdy mezi tímto rokem a 1495 koupil Kožlí Zdeněk Konopišťský ze Šternberka. který ho připojil ke konopišťskému panství. Tehdy se uvádí jako \"tvrz Kožlé.\" V souvislosti se sousedním Konopištěm ztratilo Kožlí rezidenční funkci a v průběhu 16. století bylo postupně opouštěno. Na přelomu 16. a 17. století se v písemných pramenech Kožlí uvádí jako \"zámek pustej.\"\n\nV roce 1835, v rámci své letní cesty Posázavím, navštívil zříceninu Kožlí Karel Hynek Mácha. Nelze vyloučit, že hrad nakreslil, doklad se však nedochoval. Lokalita je jako \"Kožly\" uvedena v soupisu \"Hrady spatřené\".\n\nHrad se skládal z předhradí a vnitřního hradu, jež byly odděleny ve skále vylámaným hlubokým příkopem. Komunikaci mezi nimi zřejmě umožňoval padací most, umístěný v nevelké věži vstupní brány vysazené před linii hradby. Vnitřní hrad tvořila dvoupalácová dispozice, přičemž není vyloučeno, že se jedná o nejstarší příklad v Čechách. Obdélné hradní jádro se skládalo z brány, na kterou navazoval první palác. Za ním bylo nádvoří, ukončené na jihovýchodě druhým palácem. Tyto dvě stavby spojovala po obou stranách vnitřní hradba. Podél celého objektu probíhala parkánová hradba. Nejlépe dochovanou částí hradu je jihovýchodní parkánová zeď a část vnitřní hradby ve stejném směru. Zbytek tvoří převážně terénní relikty. Hrad je zarostlý náletovými dřevinami. \n\n\n"}
{"id": "371244", "url": "https://cs.wikipedia.org/wiki?curid=371244", "title": "Dmitrij Andrejevič Furmanov", "text": "Dmitrij Andrejevič Furmanov\n\nDmitrij Andrejevič Furmanov (7. listopadu 1891 – 15. března 1926) byl ruský spisovatel.\n\nZnám je ponejvíce svým románem \"Čapajev\" z roku 1923, jehož děj byl posléze i zfilmován v roce 1934. Druhou slavnou knihou tohoto spisovatele se stal román \"Vzpoura\" z období Ruské občanské války v Turkmenistánu z roku 1924.\n\nByl zakládajícím členem \"Ruské asociace proletářských spisovatelů\", což byla organizace, jež v sovětském Rusku vznikla v roce 1925.\n\nKromě výše uvedených dvou románů vydal velké množství drobnějších literárních prací (povídky, eseje, črty, statě apod.), které jsou velmi zajímavé nejen literárně, ale i faktograficky, neboť se v převážné míře zakládají na jeho vlastních osobních zážitcích a zkušenostech jak z období 1. světové války, tak z období Ruské občanské války. Jeho sebrané spisy byly vydány posmrtně v letech 1926 až 1927.\n\n"}
{"id": "371248", "url": "https://cs.wikipedia.org/wiki?curid=371248", "title": "Čandraján-1", "text": "Čandraján-1\n\nČandraján-1 ( tj. „Měsíční loď 1“, v anglickém přepisu Chandrayaan-1) byla první indická sonda, kterou Indická kosmická agentura (ISRO) vyslala na oběžnou dráhu Měsíce, aby během dvou let otestovala indické technologie a prováděla zde vědecký výzkum. Start sondy se uskutečnil v říjnu 2008 z indického kosmodromu Šríharikota s pomocí nosiče PSLV-XL.\n\nPlánovaná doba provozu byla dva roky, během nichž se měla vyzkoušet funkčnost samotné sondy a bylo naplánováno podrobné snímkování povrchu Měsíce ve viditelné, rentgenové, infračervené a gama části spektra.\n\nV horní části sondy Čandraján-1 byla umístěna dopadová sonda MIP (). Kvádr o hmotnosti 29 kg a o rozměrech 375 x 375 x 470 mm byl vybaven vlastním motorem na tuhá paliva. Na jeho palubě byla umístěna videokamera, radarový výškoměr a hmotový spektrometr, který zkoumal stopy lunární atmosféry při sestupu.\n\nZařízení bylo z mateřské sondy vypuštěno 14. listopadu 2008 proti povrchu Měsíce v oblasti jeho jižního pólu. Prach a dopadem vyvržené horniny byly zkoumány přístroji mateřské sondy. Sonda MIP byla dopadem zničena.\n\nTříose stabilizovaná sonda měla nepravidelný tvar se zhruba krychlovou základní částí o hraně přibližně 1,5 m. Byla vybavena jedním rozkládacím a výklopným panelem fotovoltaických baterií dodávajícím maximálně 700 W elektrické energie a dobíjejícím lithium-iontové akumulátorové baterie. Startovací hmotnost sondy vč. dvou pomocných raket a paliva byla 1304 kg, počáteční hmotnost na oběžné dráze kolem Měsíce byla 590 kg.\n\nOrientaci v prostoru zajišťovala dvě hvězdná čidla a systém gyroskopů. Větší změny orientace, korekce dráhy a navedení na oběžnou dráhu Měsíce prováděla sada pomocných motorků a hlavní motor LAM () o tahu 440 N. Spojení se Zemí se dělo přes otočnou parabolickou anténu o průměru 70 cm. Sonda byla vybavena výkonným počítačem.\n\nSonda byla vybavena přístroji, zajišťujícími řadu experimentů:\n\n\nPo startu byla sonda během 17 minut uvedena na oběžnou dráhu Země, která se postupně s pomocí motorku stále upravovala, až 3. listopadu 2008 přešla na dráhu k Měsíci. 8. listopadu byla navedena na oběžnou dráhu Měsíce. Dne 14. listopadu se ze sondy oddělil 34 kilogramový modul, který následně úspěšně přistál na měsíčním povrchu.\n\nVlivem sluneční aktivity došlo ke spálení jednoho z senzorů a bylo nutné sondu vyvést z oběžné dráhy 100 na zvýšených 200 km nad povrchem.\n\nDne 28. srpna 2009 řídící středisko ztratilo se sondou spojení a ta byla prohlášena za ztracenou. Mise tím byla předčasně ukončena.\n\n\n"}
{"id": "371252", "url": "https://cs.wikipedia.org/wiki?curid=371252", "title": "Železniční trať Cheb – Hranice v Čechách", "text": "Železniční trať Cheb – Hranice v Čechách\n\nŽelezniční trať 148 Cheb - Hranice v Čechách je železniční trať o délce 44 km, která vede z hlavního chebského nádraží, přes zastávku \"Františkovy Lázně-Aquaforum\" do stanice \"Františkovy Lázně\". Z Františkových Lázní pokračuje na zastávku \"Vojtanov obec\" (nejedná se o hlavní nádraží v obci) a poté do obce \"Hazlov\". Z Hazlova poté míří do Aše, kde zastavuje nejprve ve stanici \"Aš\" (hlavní nádraží), a poté dále do stanice \"Aš město\". Z této stanice pokračuje vlak dále do zastávek \"Aš předměstí\", \"Štítary\", \"Podhradí\", \"Studánka\" a \"Hranice v Čechách\".\n\nBudoucnost části tratě \"Aš město - Hranice v Čechách\" je nejistá. Dříve pravidelné osobní vlaky absolvovaly celou trať z Chebu do Hranic, později byl provoz v úseku \"Aš město - Hranice v Čechách\" omezen na čtyři páry pravidelných vlaků denně. V současné době (jízdní řád 2009/2010) tudy jezdí v obou směrech jen jeden vlak denně.\n\nNa této trati provozují pravidelnou osobní dopravu České dráhy s využitím motorových vozů řady 810 a motorových jednotek řady 814+914.\n\nProvozování dráhy na této trati zajišťuje Správa železnic.\n\nTrať zprovoznily v roce 1865 Bavorské státní dráhy jako součást spojení z Oberkotzau u Hofu do Chebu. V úseku z Chebu přes Františkovy Lázně a dále až po Seníky trať vedla v souběhu se současně stavěnou tratí Saských státních drah z Plavna do Chebu. Až do roku 1877, kdy byla zprovozněna trať z Oberkotzau do Markredwitzu po trati jezdila veškerá doprava v relaci Hof–Řezno, pak byla významná pro export západočeského uhlí.\n\nV roce 1920 trať přešla na Německé říšské dráhy, teprve v roce 1945 připadla ČSD. Původní, první chebské nádraží bylo postaveno v roce 1865, ale podlehlo spojeneckým náletům v roce 1945, stejně jako jeho široké okolí. Zbytky byly téhož roku strženy, a postaveno provizorní dřevěné nádraží. Současné nádraží bylo zprovozněno až v roce 1962. Během bombardování byl také zničen železniční viadukt. Po válce byl viadukt rekonstruován, ale již jen s jednou kolejí, pro obě výše zmíněné tratě. V roce 1963 byl elektrifikován úsek z Chebu po výhybnu Seníky. Společný úsek mezi Františkovými lázněmi a výh. Seníky byl nadále provozován jako dvoukolejka, nyní je však tato výhybna mimo provoz a úsek je tak falešnou dvoukolejkou.\n\nTrať v úseku z ašského hlavního nádraží do města Hranice (tehdy \"Rossbach\", žel. zastávka Hranice v Čechách) byla vystavěna v letech 1884-1885 Rakouskými místními dráhami a hned 26. září 1885 zprovozněna. Stala se tak druhou železniční dráhou procházející Aší. K původnímu ašskému nádraží, nazývanému „Bavorské“, které patřilo Bavorským drahám, přibylo nádraží \"Aš město\", které vystavěly Rakouské dráhy. Později přibylo ještě menší nádraží \"Aš předměstí\". Úsek z Aše do Hranic měl pouze charakter místní přepravy. To se změnilo v době, kdy se v Hranicích rozšířila textilní výroba a výrobky poté byly exportovány do světa po železnici.\n\nBavorské nádraží na stanici \"Aš\" bylo zbouráno v roce 1968, a nové postaveno v roce 1969. Nádraží \"Aš město\" vydrželo do dnešních dnů, a bylo v roce 2008 kompletně rekonstruováno. Nádraží \"Aš předměstí\" bylo zbouráno v letech 2001-2002 a v jeho místech se dnes nachází pouze zastávka s plechovým přístřeškem.\n\nÚsek z Hranic do saského Adorfu byl budován v letech 1904-1906. Vedl přes stanice Arnsgrün, Freiberg a Leubetha. Hlavním důvodem jeho stavby bylo rozšíření textilní výroby v Hranicích i v saském pohraničí. Při tom bylo opuštěno staré hranické nádraží nacházející se na jihozápadním okraji města a vybudováno nové nádraží jihovýchodně od středu města. I úsek na saské straně hranic byl vystavěn a provozován Rakouskými státními drahami, po nichž jej převzaly ČSD a provozovaly až do roku 1938.\n\nKolejiště v tomto úseku sloužilo až do roku 1949, a vžil se pro něj místní název \"Mockel\" na saské straně a \"Bockel\" na české. Po válce bylo kolejiště používáno jen sporadicky k nákladní dopravě, a později přestalo svému účelu sloužit úplně. Později bylo kolejiště od nádraží \"Hranice v Čechách\" ke státní hranici demontováno, a již nikdy nebylo obnoveno. Později byla zrušena i německá nádraží ve Freibergu a Arnsgrünu.\n\n"}
{"id": "371256", "url": "https://cs.wikipedia.org/wiki?curid=371256", "title": "Scytonemin", "text": "Scytonemin\n\nScytonemin je žlutohnědý pigment sinic, který funguje jako ochrana proti ultrafialovému záření. Vzniká kondenzací tryptofanu a fenylpropanu. Lokalizuje se na vnější straně buněčné stěny sinic.\n\nTento pigment se vyskytuje v místech, kde jsou sinice vystaveny silnému slunečnímu záření, nalezen byl ve více než 30 druzích sinic a v přírodě se ve vysokých koncentracích nalézá ve svrchních vrstvách mikrobiálních kolonií a krust. Vysoká intenzita slunečního záření zvyšuje v buňkách tvorbu tohoto pigmentu.\n\nScytonemin je rozpustný v tucích a jeho absorpční maximum leží v acetonu v 384 nm, tedy asi v 370 nm v přírodním prostředí. Jeho absorpční křivka však zasahuje i daleko do infračerveného regionu. Chrání sinice především před modrým a fialovým světlem.\n\nScytonemin v prekambriu pravděpodobně dovolil sinicím, aby osídlily mělké vody i vnitrozemské oblasti Země, kde byly tehdejší organizmy vystaveny silnému UV záření. UV záření by jinak na těchto místech inhibovalo fotosyntetickou schopnost sinic.\n\n"}
{"id": "371260", "url": "https://cs.wikipedia.org/wiki?curid=371260", "title": "Jiří Bažant", "text": "Jiří Bažant\n\nIng. Jiří Bažant (27. září 1924 Semily – 26. listopadu 2011 Praha ) byl český hudební skladatel, aranžér, klavírista a hudební pedagog.\n\nPo absolutoriu obchodní akademie v letech 1948–1958 hrál jakožto klavírista v různých tanečních orchestrech, od roku 1958 působil ve svobodném povolání. Často spolupracoval s Jiřím Maláskem a Vlastimilem Hálou. S Jiřím Maláskem často vystupoval i coby klavírista, kdy společně vytvořili klavírní duo. Spolupracoval zejména s orchestry Arnošta Kafky, L. Habarta a Ladislava Bezzubky.\n\nJednalo se o autora hudby k mnoha desítkám známých písní z oblasti pop music celé řady předních českých interpretů, dále se jednalo o ceněného autora filmové, scénické a televizní hudby. Mezi jeho nejznámější díla patří např. filmové muzikály \"Starci na chmelu\" z roku 1964 nebo \"Dáma na kolejích\" z roku 1966.\n\n"}
{"id": "371261", "url": "https://cs.wikipedia.org/wiki?curid=371261", "title": "Lipofilie", "text": "Lipofilie\n\nLipofilie je chemická vlastnost látek a znamená rozpustnost v tucích. Opačná vlastnost, tedy nerozpustnost v tucích, se označuje jako lipofobie.\n\nNěkdy může být pojem lipofilie zaměněn za pojem hydrofobie (nerozpustnost látky ve vodě), ale nejedná se o totéž, neboť například silikony jsou hydrofobní, ale nejsou lipofilní.\n"}
{"id": "371265", "url": "https://cs.wikipedia.org/wiki?curid=371265", "title": "Vědomost", "text": "Vědomost\n\nVědomost je poznatek, který je osvojený nějakou formou učení. Představuje osvojená, tj. pochopená a zapamatovaná fakta a vztahy mezi nimi (v podobě pojmů, pravidel, pouček, zákonů, vzorců, značek atd.). V závislosti na počtu, hloubce, šířce, správnosti a délce trvání platnosti vědomostí lze dosáhnout různých stupňů poznání.\n"}
{"id": "371267", "url": "https://cs.wikipedia.org/wiki?curid=371267", "title": "KITT", "text": "KITT\n\nKITT má více významů:\n\n"}
{"id": "371274", "url": "https://cs.wikipedia.org/wiki?curid=371274", "title": "Silikonová forma", "text": "Silikonová forma\n\nSilikonová forma je forma sloužící k vtiskování nebo odlévání různých materiálů všude, kde je výhodné využít vlastností silikonu.\n\nV umění se používá k vytvoření kopie výtvarného díla tam, kde složitost výtvarného díla neumožní zhotovit formu klínovou nebo kombinovanou. Model může být zhotovený z jakéhokoli pevného materiálu. Na model se nejdříve nanáší silikon, který je následně překrytý sádrovým klínem. Sádrový klín při odlévání vytvoří pro silikon lůžko a tím drží jeho tvar. Výhodou silikonové formy je, že ji není nutno při odlévání separovat a můžeme ji opakovaně použít. Silikonová forma vyžaduje radu štukatéra.\n\nV gastronomii se používá jako alternativa ke klasickým formám, jako například pro pečení bábovek, muffinů apod.\n\n"}
{"id": "371277", "url": "https://cs.wikipedia.org/wiki?curid=371277", "title": "Tramvajová smyčka Dlabačov", "text": "Tramvajová smyčka Dlabačov\n\nDlabačov je jedna ze dvou kapacitních tramvajových smyček (takzvaných tramvajových nádraží) v blízkosti strahovského stadionu v Praze, postavených v roce 1948 k návozu a odvozu účastníků a návštěvníků všesokolských sletů, později spartakiád. V současné době je využívána jen zcela výjimečně. Od sousední 250 metrů vzdálené smyčky Královka (používající modrou barvu) je Dlabačov odlišen červeným nátěrem monumentu s názvem zastávky a červenou barvou označení spartakiádních linek zde končících.\n\nSmyčka byla uvedena do provozu 25. června 1948, 24 dní po sousední smyčce Královka. Od té doby neprošla žádnou rozsáhlejší rekonstrukcí, čemuž odpovídá i její zanedbaný technický stav.\n\nSmyčka leží na okraji Břevnova v těsné blízkosti Strahova, mezi ulicemi Vaníčkova, Diskařská a Dlabačov v sousedství autobusových zastávek Malovanka a nedaleko tramvajových zastávek Malovanka.\n\nSmyčka je umístěna jako mezilehlá mezi zastávkami Pohořelec a Malovanka s možností vjezdu i výjezdu pouze levým obloukem z trati od Pohořelce. Vjezdová kolej kříží protisměrnou kolej tratě a dostává se do prostoru smyčky. Po jednokolejném oblouku se smyčka rozvětví na vnitřní a vnější kolej, ze které se dále odděluje kolej střední. V přímém úseku smyčky v její odjezdové části má každá ze tří rovnoběžných kolejí po své pravé straně nástupiště. Za nástupišti se spojují nejdříve střední a vnější kolej a později i vnitřní. Sjezdovou výhybkou se smyčka připojuje zpět k trati mířící na Pohořelec. Obratiště tedy není propojeno s téměř protilehlým vyústěním tratě od vozovny Střešovice. Toto řešení umožňuje, že tato dopravní větev provozně a energeticky nekoliduje s provozní větví ze smyčky Královka do Myslbekovy ulice. Vjezd do smyčky ani výjezd z ní není vybaven žádnou signalizací.\n\nPotřebě odbavení velkého množství cestujících v krátkém čase odpovídá řešení přístupu na všechna tři nástupiště ocelovou lávkou, která vede z Vaníčkovy ulice, překračuje Diskařskou ulici a umožňuje mimoúrovňový přístup ke každému nástupišti zvlášť, přičemž samostatná schodiště vedou jak k výstupní části nástupišť, tak k nástupní. Výstupní prostory jsou umístěny v zadní části těchže nástupištních hran, které jsou určeny pro nástup, avšak na rozdíl od smyčky Královka nemají výstupní zastávky samostatná označení (zastávkové sloupky) – zastávkové sloupky jsou pouze v čele nástupišť.\n\nTrať smyčky je klasické pražcové konstrukce, u výhybek zadlážděná, ve zbylé části krytá vyžilým asfaltem, kterým mnohde prorůstá tráva. Deponovací kapacita smyčky je 26 vozů T3.\n\nPoprvé smyčka sloužila na přelomu června a července 1948 při 11. sokolském sletu, později při konání spartakiád či jiných významných akcí na strahovském stadionu.\n\nSmyčka byla naposledy využívána v roce 2004 k ukončení zkrácených linek při opravách křižovatky Malovanka. V současnosti pravidelně neslouží žádné tramvajové lince a není využívána ani při akcích na blízkém Strahově, obvykle ani k odstavovaní vadných vlaků ani k obracení zpožděných. Vnitřní kolej je sjízdná pro všechny typy vozů, střední a vnější kolej není sjízdná pro vozy KT8D5 a KT8D5R.N2P, 15T a T3R.PLF. Vnější kolej není dále sjízdná pro typ T6A5. Nadchod nad nástupišti je z bezpečnostních důvodů uzavřen.\n\n\n"}
{"id": "371280", "url": "https://cs.wikipedia.org/wiki?curid=371280", "title": "Střední front", "text": "Střední front\n\nStřední front ( ) byl název dvou vojenských formací Rudé armády za druhé světové války.\n\nPoprvé byl Střední front vytvořen 24. července 1941 z 13. a 21. armády levého (jižního) křídla Západního frontu působících na Gomelském a Bobrujském směru. Velitelství frontu vzniklo z velitelství 4. armády, její dosavadní jednotky byly podřízeny velitelství 13. armády, jejíž vojska se nalézala v obklíčení v Mogilevu a okolí. Už 8. srpna na Střední front zaútočila německá 2. tanková skupina, od 12. srpna se k útoku přidala i německá 2. armáda. Sovětská vojska nevydržela tlak a rozpadala se. 14. srpna byl pro obranu moskevského směru vytvořen Brjanský front, kterému byla předána 13. armáda. 19. srpna Němci dobyli na 21. armádě Gomel a 3. armáda ustoupila z Mozyru. O týden později byl Střední front zrušen a zbytky vojsk předány Brjanskému frontu.\n\n\n\n\n\nPodruhé byl Střední front vytvořen 15. února 1943 na základě velitelství a části jednotek (21. a 65. armády) Donského frontu přesouvajících se od Stalingradu do prostoru severozápadně od Kurska. Front dostal za úkol od 15. února útočit v mezeře mezi Voroněžským a Brjanským frontem, obsadit Brjansk a Gomel, poté pokračovat směrem na Smolensk. Vojska frontu vyčerpaná dlouhými pochody byla schopna útočit až od 25. února, vklínila se mezi německou 2. tankovou a 2. armádu, přední oddíly postoupily k Novgorodu-Severskému, ale poté byly roztažené sovětské jednotky smeteny protiútokem německé 2. armády. Fronta se nakonec stabilizovala severně od Kurska.\n\nPo delším období klidu se front 5. - 12. července v Kurské bitvě ubránil útoku nepřátelské 2. armády aby vzápětí v Operaci Kutuzov pomohl Brjanskému frontu dobýt Orel a okolí. Od 26. srpna zahájil nový útok (Černigovsko-pripjaťská operace) v rámci všeobecného sovětského postupu k Dněpru. V průběhu operace vojska postoupila o 300 km. Začátkem října se úsek frontu „posunul“ na sever - předal Voroněžskému frontu 13. a 60. armádu na již křídle, dostal od Brjanského frontu 3., 50., a 60. později i 61. armádu na severu. Do poloviny října postoupila vojska frontu až k Dněpru a Pripjati a překročila je. K 20. říjnu 1943 byl Střední front přejmenován na Běloruský front.\n\n\n\nVelitel\n\nČlen vojenské rady\n\nNáčelník štábu\n\n"}
{"id": "371281", "url": "https://cs.wikipedia.org/wiki?curid=371281", "title": "Knight Industries Three Thousand", "text": "Knight Industries Three Thousand\n\nKnight Industries Three Thousand (zkráceně nazýván jako KITT, pro odlišení od svého předchůdce někdy \"KITT 3000\") je vozem budoucnosti, který slouží v Nadaci pro právo a pořádek spolu s jeho řidičem a parťákem Mikem Knightem. Jedná se o hlavní hrdiny seriálu Knight Rider, který je volným navázáním na stejnojmenný seriál z osmdesátých let 20. století.\n\nOproti svému předchůdci (Knight Industries Two Thousand) je modernější a má několik nových funkcí, jako například nanotechnologii, která mu umožňuje měnit svou barvu, nebo analyzátor DNA. Vůz sám je původně Ford Mustang Shelby GT500KR.\n\nHlas KITTovi propůjčil Val Kilmer.\n\nPodobně jako jeho předchůdce KITT 2000 má i KITT 3000 své \"zlé dvojče\" které se opět jmenuje KARR, ačkoliv v tomto případě se jedná o akronym pro Knight Auto-Cybernetic Roving Robotic-Exoskeleton. Na rozdíl od staršího vozu KARR, který byl původně takřka totožný s pozdějším vozem nadace KITT, je tento nový KARR spíše podobný transformerům. Je to robot humanoidního vzhledu, který je schopen složit se do podoby vozu jako KITT 3000, čili Ford Mustang Shelby GT500KR. Podobně jako původní KARR byl i tento prototypem pro nový vůz KITT 3000, který však nakonec nebyl použit. Stejně jako předchozí KARR i tento obsahoval chybu v programu v podobě ochrany sebe sama na prvním místě.\n\nHlas KARRovi propůjčil Peter Cullen, který propůjčil hlas KARRovi i v původním seriálu.\n\n"}
{"id": "371290", "url": "https://cs.wikipedia.org/wiki?curid=371290", "title": "Kamenné náměstí", "text": "Kamenné náměstí\n\nKamenné náměstí () je významná křižovatka a přestupní uzel tramvajové dopravy v centru Bratislavy; nachází se zhruba severovýchodním směrem od historického centra metropole, končí zde Náměstí SNP a Špitálska ulice.\n\nNa přelomu 18. a 19. století v oblasti dnešního náměstí stály umělecky hodnotné domy kamenické rodiny Rumpelmayerů, podle nichž se tento prostor jmenoval \"Kamenárske námestie (Steinmetzplatz)\"; sloužilo jako tržiště a s rozlohou přibližně 50×50 metrů šlo o nejmenší bratislavské náměstí. V roce 1879 bylo pojmenováno jako \"Kamenné námestie (Steinplatz)\".\n\nKoncem 50. let 20. století byla vyhlášena architektonická soutěž na novou podobu náměstí. Vítězný návrh architekta Ivana Matušíka z roku 1960 počítal s výstavbou nového obchodního domu a hotelu. Demolice dosavadní zástavby a výstavba nových budov začala v roce 1964. V roce 1977 bylo náměstí přejmenováno na \"Kyjevské námestie\", později dostalo zpět původní jméno.\n\nDominantou náměstí jsou dvě budovy obchodního domu Prior (dnešní OD My Bratislava) a výšková stavba hotelu Kyjev z roku 1967; dále se zde nachází obchodní a obytný dům Manderla, jenž byl po svém dokončení v roce 1936 nejvyšší budovou první republiky. Na okraji náměstí je postaven obchodní a obytný dům Luxor.\n\nAčkoliv jde o jedno z nejfrekventovanějších a dopravně nejexponovanějších území Bratislavy, jeho současný stav a vzhled je silně nevyhovující. Již v roce 2006 byla ohlášena rozsáhlá revitalizace náměstí, spojená s přestavbou obchodního domu a hotelu, jež se však dosud nerealizovala. Začátek obnovy celého území byl později stanoven postupně na první polovinu roku 2015 a na začátek roku 2017; zatím posledním stanoveným termínem je jaro 2018.\n"}
{"id": "371291", "url": "https://cs.wikipedia.org/wiki?curid=371291", "title": "Hurikán Paloma", "text": "Hurikán Paloma\n\nHurikán Paloma je sedmnáctou tropickou cyklónou a osmým hurikánem v Atlantické hurikánové sezóně 2008. Bouře se vyvinula u pobřeží Belize 5. listopadu. Další posilování ji dostalo až do 4. kategorie intenzity hurikánů. Panovaly obavy, že hurikán dosáhne nejvyššího stupně tedy 5, které se však nepotvrdily. Hurikán prošel přes Kajmanské ostrovy a zamířil na Kubu, kde proběhly rozsáhle evakuace. Zde hurikán oslábl do stádia tropické bouře, která postupně zeslábla na tropickou tlakovou níži. 10. listopadu v ranních hodinách (SEČ) Paloma zanikla na severovýchodním pobřeží Kuby.\n"}
{"id": "371299", "url": "https://cs.wikipedia.org/wiki?curid=371299", "title": "Mezní náklady", "text": "Mezní náklady\n\nMezní náklady (také marginání náklady, anglicky \"marginal costs\") jsou náklady, které jsou zapotřebí pro výrobu či poskytnutí dodatečné jednotky produkce. Jinak řečeno, jde o situaci, kdy firma změní (zvětšením nebo zmenšením) velikost nákladů, za pomoci změny objemu produkce o jednotku nebo o jednotky.  Mezní náklady jsou založeny na variabilních nebo přímých výrobních nákladech (pracovní síla, materiály, vybavení) – nikoliv na fixních nákladech, které společnost bude mít, nezávisle na tom, jestli zvyšuje nebo nezvyšuje výrobu. Do fixních nákladů můžeme zahrnout administrativní náklady nebo marketing (výdaje, které jsou stejné bez ohledu na to, kolik kusů je vyrobeno.\n\nVýpočet mezních vztahů vypočítáme pomocí vztahu vzorečku:\n\nformula_1\n\ntedy jako změnu celkových nákladů (C) a výstupů (X).\n\nMezní náklady se rovnají podílu změny celkových nákladů změnou celkových výstupů. Výpočet mezních nákladů pomáhá společnosti správně stanovit moment, ve kterém při zvýšení počtu vyrobených položek zvýší průměrné náklady. Náklady se mohou například zvýšit v okamžiku, kdy společnost přidává různá zařízení, je nucena přesunout se do většího objektu nebo při hledání nového dodavatele. \n\nKrátkodobě je křivka mezních nákladů rostoucí v důsledku působení \"zákona klesajících výnosů\". Na velikost mezních nákladů nemá vliv úroveň \"fixních nákladů\", protože pokud jde vyrobit dodatečnou jednotku výstupu při nezměněných fixních nákladech (náklady, které jsou pevné - fixní), musejí být dodatečné fixní náklady nulové. Tzn. mezní náklady jsou určeny pouze variabilními náklady. Pro strategii \"Průmysl 4.0\" jsou tyto náklady v některých příznivých případech (téměř) nulové.\n\nBěhem 20. století bylo provedeno několik výzkumů, které v datech oponovaly teorii neoklasicistních ekonomů. Podle neoklasicistních ekonomických modelů se mezní náklady společně s produkcí zvyšují, existuje mezi nimi tedy vztah přímé úměry. Oproti tomu výzkum, který provedl americký ekonom, profesor na univerzitě Princeton Alan Blinder, ukázal, že tento případ nastane pouze v 11 %, naopak častějším jevem jsou klesající, případně konstantní mezní náklady. Výzkumníci se 200 zástupců firem s prodejem přesahujícím 10 milionů dolarů dotazovali na křivku mezních nákladů. 48 % respondentů ji označilo jako konstantní, 41 % respondentů uvedlo, že je křivka mezních nákladů u jejich společnosti klesající, pouhých 11% hovořilo o křivce rostoucí.\n\nTento výzkum sice vyvrací neoklasicistní teorii mezních nákladů, ale bohužel nelze potvrdit, zda interpretace dat podaná respondenty byla správná.\n\nÚspory z rozsahu (anglicky economies of scale) jsou výhody pramenící z provozu nebo výroby ve větším měřítku, tzn. s vyšší produkcí se snižují mezní náklady. Rozdíl ve výši mezních nákladů v závislosti na produkci velkou měrou závisí na typu odvětví. V některých může být rozdíl markantní, v tomto případě často vznikají monopoly – například v distribuci energií nebo železnic. Je-li rozdíl nesignifikantní, typicky v daném odvětví podniká několik menších firem.\n\nVe většině odvětví nastává případ, kdy do určitého množství produktů mezní náklady klesají, ale při překročení jisté hranice se naopak začnou zvyšovat. V modelu dokonalé konkurence mezní náklady zůstávají stejné nehledě na výši produkce, tento model ale v reálném světě můžeme pozorovat zřídka. \n\nV problematice mezních nákladů se velice často setkáváme s pojmy jako jsou sociální a soukromé náklady. Byť není hranice mezi nimi vždy zcela jednoznačná, existuje základní vymezení obou pojmů uplatnitelné v praxi. V případě soukromých a sociálních mezních nákladů se pochopitelně opět zajímáme o náklady nutné pro zvýšení produkce o jednu jednotku.\n\nSoukromé náklady jsou takovými náklady, které přímo platí soukromý podnik za výrobu nebo zboží. Ten tak činí vzhledem ke snaze profitovat z byznysu, který na těchto nákladech stojí.\n\nSociální náklady stejně jako soukromé náklady zahrnují přímé náklady soukromé společnosti, dále ale také zahrnují dodatečné, respektive externí náklady. Ty jsou spojeny s výrobou nebo spotřebou produktu či služby za předpokladu, že firma podílející se na produkci za tyto náklady přímo neplatí. Týkají se tedy nejen výrobce, ale i třetí strany, která není přímým účastníkem.\n\nPříkladem budiž spalování fosilních paliv v tepelné elektrárně. V takovém případě platí firma náklady na výrobu energie, které řadíme jako soukromé i sociální, avšak náklady za znečistění ovzduší už jsou pouze sociálními, nikoliv soukromými náklady.\n\nExternality produkce rozdělujeme na pozitivní a negativní.\n\nNegativní externality produkce jsou rozdílem mezi sociálním a soukromým nákladem. Jsou tedy tou částí sociálních nákladů, které se nepřekrývají se soukromými náklady. Zde by tedy opět platil příklad tepelné elektrárny, kdy je znečistění negativní externalitou produkce.\n\nPozitivní externality produkce jsou rozdílem mezi sociálním a soukromým užitkem, tedy užitkem způsobeným produkcí, který se však týká nepřímo zúčastněné třetí strany. Příkladem může být podnikání v oblastech jako je školství, ochrana životního prostředí či sport.\n\n"}
{"id": "371305", "url": "https://cs.wikipedia.org/wiki?curid=371305", "title": "Tramvajová obratiště v Praze", "text": "Tramvajová obratiště v Praze\n\nSeznam tramvajových obratišť v Praze obsahuje používaná, nevyužívaná i zrušená pražská obratiště.\n\nZpočátku se v pražské tramvajové dopravě používaly výhradně obousměrné vozy, které (šlo-li o koněspřežnou tramvaj nebo o elektrickou tramvaj s vlečným vozem) se na konečných přepřahaly. Ukončení na vratném trojúhelníku umožnilo na některých konečných soupravám elektrické tramvaje otáčet couváním bez přepřahání. Již od dob zřízení vinohradsko-pražské okružní dráhy v roce 1897 také tradičně existovala okružní linka, která obratiště nepotřebovala.\n\nPrvní tramvajové smyčky byly zřizovány kvůli urychlení provozu a tím zvýšení kapacity obratiště: v roce 1907 fungovala provizorní sletová smyčka na Letné, roku 1908 vznikly první stálé smyčky, na Výstavišti a na Purkyňově náměstí (dnešní náměstí Míru). V roce 1914 následovala smyčka u Západního (smíchovského) nádraží, v roce 1919 na Pohořelci, v roce 1920 na Floře, v roce 1924 u Kolbenovy továrny, v roce 1925 u vozovny Střešovice, v roce 1926 vznikla bloková smyčka u Čechova náměstí, v roce 1927 smyčky na Pankráci a v Radlicích, v roce 1928 na Vypichu, v roce 1929 v Braníku (lomy), u Olšanských hřbitovů a na Spořilově. Ve 30. a 40. letech z důvodu zvyšování podílu jednosměrných tramvají byly vybudovány smyčky v mnoha dalších obratištích a u nových tratí se již smyčka stala standardem. V letech 1974 – 1986 Praha dokonce neměla k dispozici žádné obousměrné tramvaje, takže při nutném provizorním ukončení linky na kolejovém přejezdu byly jednosměrné vozy spřaženy zády k sobě.\n\nOd roku 1974 se ukončení na kolejovém přejezdu používá pouze při výlukách. Na vratném trojúhelníku Laurová na Smíchově se poslední tramvaje v pravidelném provozu otáčely po půlnoci ze 4. na 5. dubna 2008. Od této doby se vratné trojúhelníky v Praze v běžném provozu několik let nevyužívaly. Stále funkční je triangl Zvonařka, na kterém se od 25. března 2017 obrací nostalgická linka 23.\n\nŘazeno podle data zřízení smyčky. Byla-li smyčka rekonstruována, avšak zůstala v původním umístění, je řazena pod datem zřízení původní smyčky. Zrušené smyčky jsou označeny kurzívou.\n\nZrušené tramvajové smyčky jsou řazeny pokud možno podle data zrušení. Byla-li smyčka rekonstruována, je původní smyčka uvedena mezi zrušenými jen v případě, že došlo k podstatnému přemístění.\n\n\nJiné kolejové konstrukce určené k obracení či odstavování tramvají, zakončení tratě atd.\n\nJako obratiště sloužilo ve stálém provozu i při výlukách množství kolejových přejezdů, odboček i křižovatek. Tento seznam zahrnuje jen část z nich. Obratiště jsou řazena pokud možno podle data zrušení.\n\n"}
{"id": "371318", "url": "https://cs.wikipedia.org/wiki?curid=371318", "title": "Lunada", "text": "Lunada\n\nLunada je desáté studiové album mexické popové zpěvačky Thalía.\n\n"}
{"id": "371320", "url": "https://cs.wikipedia.org/wiki?curid=371320", "title": "Marié Digby", "text": "Marié Digby\n\nMarié Christina Digby (* 16. dubna 1983, New York) je americká písničkářka, kytaristka a klavíristka, nejlépe známá pro svou akustickou verzi skladby od Rihanny \"\"Umbrella\"\", která přitahla pozornost na YouTube v roce 2007. Tato píseň byla později hrána i na některých českých rádiových stanicích.\n\nPrvní oficiální singl \"Say It Again\" byl vysílán na rozhlasových stanicích od 18. ledna 2008. Její debutové album \"Unfold\" se začalo prodávat 8. dubna 2008.\n\nOtec je irský Američan a matka Japonka, má dvě mladší sestry. Písničky začala psát během studia na vysoké škole v Los Angeles v Kalifornii.\n\n"}
{"id": "371321", "url": "https://cs.wikipedia.org/wiki?curid=371321", "title": "Frejštejn", "text": "Frejštejn\n\nFrejštejn je zřícenina hradu u Podhradí nad Dyjí na pravé straně řeky Dyje při jejím soutoku s Křeslickým potokem. Jeho počátky sahají do 13. století, od 15. století je pustý. Jeho zbytky jsou chráněny jako kulturní památka České republiky.\n\nHrad Frejštejn (Vreyensteyn), ležící po obvodu bítovské kastelanie, založili potomci pána Wernharda z Trnavy/Thürnau, kteří zdejší oblastí disponovali za služby moravskému markraběti Vladislavu Jindřichovi. Roku 1251 se na hradě připomíná Oldřich/Ulrich řečený Liber (Svobodný, německy Frei) a jeho syn Gaytmar, jež svědčili svému příbuznému Vikartovi z Trnavy/Thürnau při donaci jerušskému klášteru. Po smrti Přemysla Otakara II. se Frejštejn stal, stejně jako dolnorakouský hrad Trnava/Thürnau, doupětem lapků. V roce 1286, kdy je na hradě uváděn Oldřich Frej z Frejštejna, hrad dobyl a pobořil se souhlasem českého krále Václava II. rakouský vévoda Albrecht I.\n\nZa vlády Václava II. byl hrad znovu obýván a stavebně značně rozšířen. V roce 1310 se na hradě připomíná Marquart z Frejštejna/Marquart Frey jako svědek na listině Rajmunda z Lichtenburka. V roce 1322 a 1323 se při obdarování kláštera ve Zwetlu objevuje ve svědečných řadách Oldřich/Ulrich Vrey. Od třicátých let 14. století spravovali Frejštejn zeměpanští purkrabí: roku 1331 Konrád z Bítova s chotí Budislavou, roku 1354 a 1371 Petr Hecht z Rosic (také purkrabí na hradě ve Vranově). Pravděpodobně za Oldřicha z Frenštejna vznikl v severní části dolního hradu reprezentativní trojpodlažní palác s navazující hradní kaplí sv. Kateřiny, která je připomínána roku 1347.\n\nRoku 1422 zapsal král Zikmund Frejštejn do dědičné zástavy Lipoltovi z Krajku, který jej odkázal mladšímu bratrovi Janu Krajíři z Krajku, který byl pro loupeživé výpady postrachem dalekého okolí. V lednu 1440 se sice Jan zavázal k dodržování landfrýdu, ale později jej moravští stavové označili za škůdce země moravské. Hrad měl být vykoupen a pobořen. Není jasné, zda k tomu skutečně došlo, jelikož ještě roku 1447 se Jan Krajíř z Krajku připomíná na hradě. Mohlo jít také o politické záškodnictví, neboť Jan figuroval jako zastánce krále Fridricha III., poručníka nezletilého Ladislava Pohrobka a také v úřadu drozdovického hejtmana.\n\nStoupencem císaře Fridricha III. byl také Janův synovec Volf, který roku 1454 zdědil mimo hradu Frejštejna také Cizkrajov a v Čechách panství Landštejn a Novou Bystřici. Za svou podporu nového českého krále Jiřího z Poděbrad roku 1458 ve válce v Rakousích a při obléhání hradu Cornštejna ho král obdaroval zkonfiskovaným cornštejnským panstvím. Během války proti Matyáši Korvínovi se hrad stal pravděpodobně cílem zničujícího útoku, jelikož roku 1487 je už v pramenech zmiňován jako zbořený. Další osud hradu je spojen s majiteli Lipoltem II. a Jindřichem, syny Volfa Krajíře. V roce 1493 potvrdil král Vladislav II., tak jak to již učinil jejich otci Volfovi, Lipoltovi a jeho bratrům z Krajku propuštění z manství:\n\nRoku 1628 získal hrad císařský rada Jakub Berchtold, který byl roku 1633 povýšen do stavu svobodných pánů z Uherčic. V 16. století měly podle Ladislava Hosáka na hradě probíhat pevnostní přestavby. Od té doby sdílel hrad osudy uherčického panství. Hrad je majetkem obce Podhradí nad Dyjí. Z Frejštejna není daleko do Uherčic (zámek) a odtud buď přes Slavonice nebo přes Jemnici (zámek) do krásné Telče (zámek).\n\nFrejštejn se nachází v těsné blízkosti Podhradí nad Dyjí na jeho jižní straně. Po levé straně hradu se nachází řeka Dyje, na severu od něj je přírodní památka Podhradské skály. Zřícenina je poměrně malá. Z původního hradu je zachována část severní zdi a hradeb, malého paláce, vrat i kaple. Dobře zachovaná je bašta na jihozápadní straně hradu. Ze zmíněné přestavby v 16. století se dochovala věž se střílnami.\n"}
{"id": "371322", "url": "https://cs.wikipedia.org/wiki?curid=371322", "title": "Girlicious", "text": "Girlicious\n\nGirlcious byla americká dívčí hudební skupina. Vznikla soutěží Robin Antin (choreografka Pussycat Dolls) s názvem \"Pussycat Dolls Presents: Girlicious\", ve které Robin sestavila tuto skupinu, která měla být jakýmsi mladším vydáním Pussycat Dolls. Původními členkami jsou Nichole Cordova, Natalie Mejia, Chrystina Sayers, Tiffanie Anderson. Tiffanie se ale v roce 2009 rozhodla ze skupiny odejít.\n\nGirlicious jsou zatím v hudební branži nováčky, přesto se již umísťují v hitparádách. Soutěž Girlicious chtěla původně jen tři členky, ale Robin se rozhodla pro čtyři.\n\n\n\n"}
{"id": "371323", "url": "https://cs.wikipedia.org/wiki?curid=371323", "title": "Nevědomost", "text": "Nevědomost\n\nNevědomost či také neznalost je stav nevědění, nedostatek vědomostí.\n\nNevědomost může být:\n\nV morálním a trestně-právním kontextu v souvislosti s nevědomostí platí známá věta \"„ignorantia juris non excusat“\" („neznalost zákona neomlouvá“), která poukazuje na to, že neznalost zákona, resp. nevědomost o následcích trestného činu nebo o trestném činu samotném, není polehčující okolností svědčící o nevině. Tím se nabádá k přijetí odpovědnosti za svoje skutky a činy.\n\nV řecké filozofii se hovoří o sókratovské nevědomosti, která je charakterizovaná všeobecně známou větou: „\"scio me nihil scire\"“ nebo „\"scio me nescire\"“ („vím, že nic nevím“).\n\nV indické filosofii je nevědomost projevem tamasu.\n\nV buddhistické filozofii se místo slova nevědomost či ignorace používá sanskrtské slovo \"advidjá\", jako opak sanskrtského slova \"vidjá\" („poznání“). \"Avidjá\" je chápaná jako základní příčina utrpení a neustálého koloběhu znovuzrození a jeho výsledek je potlačení poznání skutečné povahy věci, což vede k \"máji\" (iluzi).\n\n\n"}
{"id": "371325", "url": "https://cs.wikipedia.org/wiki?curid=371325", "title": "Matice svatohostýnská", "text": "Matice svatohostýnská\n\nMatice svatohostýnská je spolek pečující o zvelebení a údržbu Svatého Hostýna, nejvýznamnějšího mariánského poutního místa Moravy, kde provozuje tři poutní domy, rozhlednu a další budovy. Byla ustavena v roce 1895 z podnětu Antonína Cyrila Stojana jako nástupní organizace Družstva svatohostýnského, za komunistického režimu byla v 50. letech násilně rozpuštěna, činnost obnovila v roce 1992. Je po Orlu druhou největší katolickou organizací v České republice.\n\nSpolu s duchovní správou na Svatém Hostýně je vydavatelem Listů svatohostýnských, (do roku 1948 Hlasů svatohostýnských) a provozovatelem stránek Hostýn.cz, které patří k vůbec nejnavštěvovanějším stránkám s náboženskou tematikou na českém internetu.\n\n\n"}
{"id": "371326", "url": "https://cs.wikipedia.org/wiki?curid=371326", "title": "Vildštejn", "text": "Vildštejn\n\nVildštejn ( ) je románský hrad přestavěný na zámek v okrese Cheb. Nachází se na kamenném ostrohu nad potokem Sázek ve městě Skalná. Byl vybudován v letech 1166–1225. Je chráněn jako kulturní památka České republiky. \n\nHrad vznikl okolo roku 1200 a patří tedy k nejstarším českým hradům. Prvním známým majitelem byl Gerold uváděný k roku 1224. O rok později byl pánem hradu Vojtěch Nothaft (německy: \"Notthafft\"). Rod Nothaftů držel hrad do roku 1299, poté ho prodali Janovi Rabovi z Mechelsgrünu. Jeho potomci měli panství v držení až do roku 1349, kdy ho prodali rodu Frankengrünerů z Chebu, které v držení panství po sto letech roku 1439 vystřídali Gumerauerové. Od nich koupili hrad i panství Šlikové, po deseti letech pak Wirspergové a v roce 1596 Trautenbergové, kterým panství patřilo až do roku 1799. V letech 1799–1884 na panství hospodařili Wilhelmové, poté až do 1. světové války Wolkenstein-Trostburgové. Do 2. světové války pak továrnická rodina Geipelů.\n\nNa počátku 15. století byl hrad poprvé zásadně rozšířen, v 16. století bylo částečně zastavěno nádvoří. Kolem roku 1783 byl v předhradí postaven dvoukřídlý zámek.\n\nHrad byl vystavěn v románském slohu s prvky štaufské hradní architektury jako vodní hrad. Od okolí jej oddělovalo umělé jezero. Později byl goticky a částečně renesančně přestavěn, románské prvky jsou ale zachovány. V předhradí vznikl ještě zámeček ve slohu barokního klasicismu.\n\nOd roku 2001 je hrad přístupný veřejnosti. Byl kompletně zrekonstruován soukromou osobou. V přízemí hradu se nachází malý a velký rytířský sál, kde je zřízena restaurace. O patro níž je hradní kaple s malým muzeem, v patře je nově otevřený sál pro svatby a kulturní akce. Celé druhé poschodí je vyhrazeno pro hasičské muzeum se značným množstvím pozoruhodných historických exponátů. Na nádvoří jsou k vidění různá domácí zvířata, je zde prostor pro různé kulturní akce, rovněž se zde konají svatby.\n\n\n"}
{"id": "371327", "url": "https://cs.wikipedia.org/wiki?curid=371327", "title": "Dářko", "text": "Dářko\n\nDářko je národní přírodní rezervace ev. č. 2473 poblíž obce Radostín v okrese Žďár nad Sázavou v nadmořské výšce 619–642 metrů. Oblast spravuje AOPK ČR, regionální pracoviště Správa CHKO Žďárské vrchy.\n\nDůvodem ochrany jsou přirozené rašelinné ekosystémy přechodového vrchoviště s blatkovými bory a rašelinnými smrčinami a ekosystémy minerotrofních ostřicových a bezkolencových luk s fragmenty, typy přírodních stanovišť a druhy, pro které byla vyhlášena EVL Dářská rašeliniště smilkových trávníků přecházejících do opukových strání se společenstvy širokolistých suchých trávníků s výskytem vzácných a ohrožených druhů rostlin a živočichů. Poblíž se nachází rybník Velké Dářko.\n\nNejrozsáhlejší lesní rašeliniště Českomoravské vrchoviny typu přechodového vrchoviště, v němž\nse ojediněle zachovala rašeliništní společenstva s porostem borovice blatky (\"Pinus rotundata\"). Podloží je tvořeno glaukonitickými pískovci a slínovci křídového výběžku Dlouhé meze České křídové tabule, převrstvené kvartérními písčitými a jílovitými pokryvy. Na plochém rozvodí zde dochází k bifurkaci vod do řek Sázavy a Doubravy. Rezervace zahrnuje část rašelinného ložiska Padrtiny, s hloubkou rašelinných\nvrstev až 8,6 m.\n\nRostlinná společenstva rašeliniště náleží ke svazu Sphagnion medii, asociací Pino rotundataeSphagnetum a Andromedo polifoliae-Sphagnetum magellanici. Lesní porost tvoří rašelinný bor s významným výskytem borovice blatky. V dřevinné skladbě je dále zastoupena bříza pýřitá (\"Betula pubescens\"), smrk ztepilý (\"Picea abies\") a borovice lesní (\"Pinus sylvestris\"). Souvislé bylinné patro tvoří rašeliníky (\"Sphagnum sp.\"), hojně se zde vyskytují typické vrchovištní druhy rostlin, vesměs patřící mezi chráněné a ohrožené druhy – kyhanka sivolistá (\"Andromeda polifolia\"), klikva žoravina (\"Oxycoccus quadripetalus\"), suchopýr pochvatý (\"Eriophorum vaginatum\"), vlochyně bahenní (\"Vaccinium uliginosum\") aj. V centrální části se nacházejí odvodňovací příkopy odvádějící vodu z rašeliniště, částečně osluněné s řídkým travovitým porostem, plytké do 10 – 15cm, šířka příkopu 100 cm, zpevněné dřevěným bedněním. Rezervace přechází k rybníku Velké Dářko, v jehož zálivu se nacházejí rozsáhlé porosty zblochanu (\"Glyceria sp.\").\n\n"}
{"id": "371328", "url": "https://cs.wikipedia.org/wiki?curid=371328", "title": "Učená nevědomost", "text": "Učená nevědomost\n\nUčená nevědomost ( docta ignorantia) je filosofický termín, kterým se ve scholastice (resp. už od sv. Augustina) označuje poznání (hlavně poznání Boha), které se vzdává nároku na část rozumového poznání. \n\nPodle Mikuláše Kusánského není možné proniknout k Boží podstatě v její nekonečnosti skrze hromadění racionálního poznání. Kusánský se učenou nevědomostí zabývá ve svém spise \"De docta ignorantia\" (\"O učené nevědomosti\", 1440).\n\n\n"}
{"id": "371336", "url": "https://cs.wikipedia.org/wiki?curid=371336", "title": "Listy svatohostýnské", "text": "Listy svatohostýnské\n\nListy svatohostýnské je tištěné periodikum, jde o zpravodaj, který vydává Matice svatohostýnská společně s duchovní správou na Svatém Hostýně. Vychází čtvrtletně v nákladu 10 tisíc výtisků. Šéfredaktorem je PhDr. Josef Pala. Vydávání bylo obnoveno po roce 1997 (v roce 2008 vyšel 12. ročník). Navazují na měsíčník \"Hlasy svatohostýnské\", který začal vycházet v roce 1895 a v roce 1948 byl zastaven na příkaz komunistických úřadů.\n\n\n\n"}
{"id": "371338", "url": "https://cs.wikipedia.org/wiki?curid=371338", "title": "Ignoramus et ignorabimus", "text": "Ignoramus et ignorabimus\n\nIgnoramus et ignorabimus (v latině \"nevíme a nebudeme vědět\") je zásada, kterou zformuloval německý fyziolog Emil du Bois-Reymond jako vyjádření svého názoru, že člověk má ohraničené a nepřekročitelné hranice možností poznání přírody. Je to projev extrémního agnosticismu. Byla popularizována v roce 1872 v jeho publikaci \"Über die Grenzen des Naturerkennens\" (\"O mezích poznání přírody\").\n\nTato teze často zkracována na pouhé ignorabimus (\"nebudeme vědět\") a bývá předmětem mnoha vědeckých diskuzí. Vystupoval proti ní matematik David Hilbert, který ji označil za idiotskou, a přemítal o ní i Wolf Lepenies.\n\nEmil du Bois-Reymond použil formulaci \"ingoramus et ignorabimus\" při svém známém projevu před Pruskou akademií věd v roce 1880. V tomto projevu definoval \"sedm hádanek světa\" a promluvil nich.\n\nPodle něho tři z těchto sedmi otázek nemůže věda ani filozofie nikdy vysvětlit, protože jsou transcendentní.\n\nDavid Hilbert namítl, že toto pojetí lidských schopností a vědění je zbytečně pesimistické. Podle Hilberta tím, že považujeme otázku za neřešitelnou, zbytečně omezujeme limity našeho vědění.\n\nV roce 1900 se Hilbert obrátil na Mezinárodní kongres matematiků v Paříži s myšlenkou, že odpovědi na matematické problémy jsou dosažitelné s dostatečným lidským odhodláním. Podle něho \"v matematice není žádné \"ignorabimus\"\".\n\nDne 8. září 1930 Hilbert rozvedl svůj názor na \"ignorabimus\" ve svém slavném proslovu před Německou společností vědců a fyziků, v Königsbergu, při kterém pronesl známý výrok \"\"Wir müssen wissen — wir werden wissen\"\" (česky \"\"Musíme vědět - budeme vědět.\")\".\n\n"}
{"id": "371344", "url": "https://cs.wikipedia.org/wiki?curid=371344", "title": "Národní park Thayatal", "text": "Národní park Thayatal\n\nNárodní park Thayatal ( , Thayatal znamená doslova „údolí Dyje“) je rakouský národní park ležící ve spolkové zemi Dolní Rakousy při hranici s Českou republikou. Jeho území navazuje na český národní park Podyjí. Vznikl 1. ledna 2000 a dosahuje rozlohy 1330 ha, což jej činí nejmenším z rakouských národních parků.\n\nNa území národního parku Thayatal se nachází město Hardegg se stejnojmenným hradem a dále zřícenina hradu Kaja.\n\nPředchůdci národního parku Thayatal byly rezervace Thayatal I a Thayatal II, založené v letech 1988 a 1991. Národní park Podyjí na české straně vznikl 1. července 1991. Téhož roku byla spuštěna práce na studii prověřující možnost založení národního parku Thayatal na rakouské straně, která skončila s pozitivním výsledkem. 3. dubna 1992 hlasovala většina radních města Hardegg pro zřízení národního parku. Smlouva o zřízení národního parku Thayatal mezi Rakouskem a Spolkovou zemí Dolní Rakousko byla podepsána 26. října 1997. V roce 1999 byla uzavřena dohoda o spolupráci s národním parkem Podyjí.\n\nNárodní park Thayatal vznikl oficiálně 1. ledna 2000, 21. května téhož roku následovalo slavnostní otevření. Vedle opatření sloužících návštěvníkům národního parku je vytvořena Rada národního parku zajišťující možnost občanů ovlivňovat jeho vývoj. 16. května 2001 byla založena bilaterální komise pro kontrolu společných cílů a vzájemných opatření obou národních parků.\n\nNárodní park Thayatal chrání asi 25 km zachovalého přírodního koryta řeky Dyje s četnými meandry a jeho nejbližší okolí. Suché panonské klima s vyšší kontinentalitou se zde střetává s vlhčím klimatem s větším vlivem oceánu, typickým pro oblast Waldviertel na západě, což vede ke značné druhové rozmanitosti. V rakouském a českém národním parku bylo dohromady nalezeno 1288 rostlinných druhů, pouze v rámci rakouské strany pak například více než 500 druhů lišejníků, přes 100 ptačích druhů, 950 druhů motýlů a 20 druhů netopýrů.\n\nV západní části na stinných severních svazích dominují bučiny s výskytem buku lesního, javoru klene, tisu a jilmu horského. Především ve východní části se na teplejších a sušších jižních svazích vyskytují dubové a habrové porosty. Vedle lesních porostů, pokrývajících většinu rozlohy národního parku, se zde přirozené vyskytují i suché travnaté oblasti. V bylinném patře rostou např. lilie zlatohlavá, lýkovec, šťavel, kyčelnice cibulkonosná, strdivka jednokvětá či okrotice bílá.\n\nZ živočišných druhů se v národním parku Thayatal vyskytují například tchoř stepní, vydra říční, čolci nebo užovka podplamatá, na zimu přilétá orel mořský. Ukryti v přírodě blízkých lesích žijí čáp černý, užovka stromová a strakapoud bělohřbetý, padlé stromy využívá ke svému vývoji roháč obecný. Suché trávníky a skály obývají ještěrka zelená, užovka hladká, výr velký a krkavec velký. Po pádu železné opony se prostřednictvím národního parku Thayatal na rakouské území opět vrátili los evropský a kočka divoká.\n\n\n"}
{"id": "371350", "url": "https://cs.wikipedia.org/wiki?curid=371350", "title": "Rakouská Dyje", "text": "Rakouská Dyje\n\nRakouská Dyje ( , tedy Německá Dyje) je řeka na severu Rakouska (Dolní Rakousko), delší a mohutnější ze dvou zdrojnic Dyje. Délka toku činí 75,8 km. Plocha povodí měří 770 km². V řadě map je značena jen jako \"Dyje\" (\"Thaya\"), na rozdíl od \"Moravské Dyje\".\n\nŘeka pramení jihozápadně od obce Schweiggers v Dolním Rakousku v nadmořské výšce 657,5 m. Nejprve teče severovýchodním směrem k obci Vitis, kde posiluje její tok zleva přítok Jaudlingbach. Odtud říčka proudí na východ k obci Schwarzenau, u které se postupně obrací na sever. Dále po proudu protéká městem Waidhofen an der Thaya a obcemi Thaya a Dobersberg, mezi nimiž se do Rakouské Dyje vlévá zleva potok Pstruhovec ( ), který pramení severovýchodně od Landštejna v České republice. Pod obcí Waldkirchen an der Thaya řeka přibírá zleva Slavonický potok, přitékající od Slavonic a prudce se obrací na jihovýchod. Tento směr si již ponechává až k soutoku s Moravskou Dyjí v Raabs an der Thaya, kde spolu s ní vytváří vlastní Dyji.\n\n\nPrůměrný průtok u ústí v Raabs an der Thaya činí 4,4 m³/s.\n\nÚdolím Rakouské Dyje vede v úseku Schwarzenau – Waldkirchen železniční trať \"Schwarzenau-Fratres\", také zvaná \"Thayatalbahn\", momentálně mimo provoz. V úseku Vitis – Schwarzenau podél toku vede hlavní trať \"Vídeň - Gmünd\" (někdejší \"Dráha císaře Františka Josefa\").\n\n"}
{"id": "371354", "url": "https://cs.wikipedia.org/wiki?curid=371354", "title": "Kosmodrom Šríharikota", "text": "Kosmodrom Šríharikota\n\nKosmodrom Šríharikota nebo Satish Dhawan Space Centre (SDSC), dříve Shriharikota High Altitude Range je indická raketová základna pod správou ISRO. Nachází se na malém stejnojmenném ostrově (Šríharikota) v Bengálském zálivu, na území státu Ándhrapradéš. Současné jméno odkazuje na bývalého předsedu ISRO jménem Satish Dhawan.\n\nKvůli bezpečnosti po případných haváriích se Indie rozhodla svůj kosmodrom postavit na ostrově Šríharikota v Pulitacké zátoce Bengálského zálivu. Ostrov náleží indickému svazovému státu Ándhrapradéš. Základna je vzdálena 280 km od sídla indické kosmické agentury Indian Space Research Organization (ISRO) v Bengalúru. Na souřadnicích 13°45' s.š. a 80°13' v.d. Střelecký sektor vymezující oblast dopadu raket je orientován na východ.\n\nSe stavbou bylo započato v sedmdesátých letech 20. století. V roce 1976 raketová základna získala operační status.\n\nV roce 2005 byl uveden do provozu ostrým startem rakety PSLV druhý vypouštěcí komplex SLP (). Budován byl od roku 1997. Obsahuje 82 metrů vysokou montážní budovu VAB, z níž jsou posunovány rakety s pomocí plošiny MLP na dvojité kolejové dráze dlouhé 1 km. Zakončení je u startovní rampy s obslužnou věží..\nJako první odtud 10. srpna 1979 startovala raketa SLV-3 s družicí Rohini–1. Nezdařený pokus skončil ve vlnách Bengálského zálivu. Další pokus v roce 1980 byl již úspěšný.\n\nDne 10. ledna 2007 odtud odstartovala raketa PSLV C7, která vynesla na oběžnou dráhu dvě družice. Mimo komerční CARTO-Sat-2 také indickou družici SRE-1, která poté přistála na padácích v Bengálském zálivu. Úspěch mise agenturu přesvědčil o reálnosti plánů dostat se i na Měsíc.\nV říjnu 2008 byla odtud vystřelena raketa s první indickou družicí Čandraján-1 k Měsíci. Start i let se vydařil.\n\nDo konce roku 2008 proběhlo z kosmodromu 27 startů, z toho 22 úspěšných.\n\n"}
{"id": "371356", "url": "https://cs.wikipedia.org/wiki?curid=371356", "title": "Čapajev", "text": "Čapajev\n\nČapajev může být:\n\n\n"}
{"id": "371362", "url": "https://cs.wikipedia.org/wiki?curid=371362", "title": "Foobar2000", "text": "Foobar2000\n\nfoobar2000 je hudební přehrávač vyvíjený Peterem Pawlowskim pro operační systém Microsoft Windows. Je mimo jiné znám díky svému vysoce přizpůsobitelnému rozhraní. Má mnoho funkcí pro lepší podporu metadat a vysoce kvalitní zvukový výstup. Obsahuje řadu komponent jak oficiálních, tak i komponenty třetích stran, které přidávají další funkce. Přestože jádro je šířeno pod proprietární licencí, autor nabízí SDK pod BSD licencí. Od verze 0.9.5 foobar2000 podporuje pouze Windows XP a vyšší.\n\n\n"}
{"id": "371367", "url": "https://cs.wikipedia.org/wiki?curid=371367", "title": "Děkanát Valašské Klobouky", "text": "Děkanát Valašské Klobouky\n\nDěkanát Valašské Klobouky je územní část Arcidiecéze olomoucké. V současné době jej tvoří 10 římskokatolických farností. Funkcí děkana byl do června 2019 pověřen farář ICLic Jan Můčka. Od července téhož roku ho ve funkci vystřídal R. D. Mgr. Pavel Macura. Funkcí místoděkana vykonává od roku 2005 farář dr. Hubert Wójcik.\n\n\n"}
{"id": "371369", "url": "https://cs.wikipedia.org/wiki?curid=371369", "title": "Cyanotoxin", "text": "Cyanotoxin\n\nCyanotoxin je toxin produkovaný sinicemi. Mohou působit problémy zejména při přemnožení sinic („vodní květ“).\n\nExistuje více možných vysvětlení, proč sinice tyto toxiny produkují. Jedna skupina názorů jim přisuzuje strukturní či metabolickou funkci, tzn. že představují zásobní látky, podílejí se na chelataci železa, a podobně. Také však mohou představovat signální molekuly ke komunikaci. Podle další hypotézy slouží cyanotoxiny přímo za účelem potlačení růstu konkurenčních fotoautotrofních organismů. Je totiž známo, že v období rozvoje vodního květu dochází k výrazné dominanci sinic nad vyššími rostlinami a řasami, jako jsou skrytěnky, rozsivky či zelené řasy. Takový efekt by pak mohl být označován jako alelopatie.\n\nCyanotoxiny opravdu mnohdy účinkují jako alelopatické látky. Konkrétním příkladem jsou cyanobakteriny či nostocyklamid. Z cyanotoxinů nebezpečných pro člověka mají alelopatické účinky pravděpodobně mikrocystiny. Ty jsou přijímány do těl vodních vyšších rostlin a mají pro ně široké spektrum negativních účinků, počínaje inhibicí růstu a fotosyntézy a konče nárůstem koncentrace kyslíkových radikálů v rostlinném těle.\n\nZ historické literatury je známa především řada případů otrav dobytka a lovné zvěře, například sinicemi \"Aphanizomenon flos-aquae\", \"Anabaena flos-aquae\" a \"Microcystis aeruginosa\". V Evropě působí největší starosti především sinice z rodů \"Microcystis\" a \"Planktothrix\". Udává se, že případů otrav zvěře v přírodě přibývá. Byla dokonce zaznamenána i lidská úmrtí přičítaná cyanotoxinům.\n\nZajímavá je teorie o vymření několika velkých savců v pleistocénu, které bývá na základě chemických rozborů fosílií přičítáno rovněž cyanotoxinům.\n\nZ chemického hlediska se rozlišují cyanotoxiny na bázi alkaloidů, cyklické a lineární peptidy a lipopolysacharidy.\n\nPodle biologické aktivity je možné cyanotoxiny dělit na:\n\n\n"}
{"id": "371372", "url": "https://cs.wikipedia.org/wiki?curid=371372", "title": "Karabina (zbraň)", "text": "Karabina (zbraň)\n\nKarabina je krátká puška nebo zkrácená varianta standardní dlouhé pušky. Oproti klasické pušce má kratší hlaveň, tudíž i nižší úsťovou rychlost a maximální dostřel. Původně byla určena jako výzbroj jízdních jednotek pro svou menší délku a tedy i lepší ovladatelnost.\n\nV některých zemích byla jako karabina označována zbraň libovolné délky, ale s jednotlivými součástkami upravenými pro pohodlnější používání zbraně u jezdeckých jednotek. Například s bočním umístěním poutek na řemen pro vhodnější nošení zbraně na zádech a ne na rameni jako u pěchoty nebo s ohnutým držadlem závěru kvůli větší kompaktnosti zbraně.\nV průběhu zákopových bojů první světové války bylo zjištěno, že používaná pěchotní puška s délkou zbraně kolem 110-120 cm (standardně okolo 150 cm s nasazeným bodákem) je příliš dlouhá a špatně ovladatelná při boji v budovách a obtížném terénu. Proto byly u některých armád karabiny částečně zavedeny i jako výzbroj řadové pěchoty spolu s klasickými dlouhými puškami. Výhody zkrácené zbraně oceňovaly i další druhy vojsk. Tyto zbraně vyhovovaly například potřebám výsadkářů, nebo obsluhám bojové techniky, kterým zbraň v plné velikosti překážela.\nVojenské karabiny byly nadále vyvíjeny a používány i v průběhu druhé světové války (např. americká M1 carbine) a například americká armáda dala přednost zkácené variantě dlouhé zbraně i při vyzbrojování vojáků posílaných do akcí v Afganistanu a při válce v Iráku.\n\nS klesajícím významem jezdeckých jednotek a využíváním i při výzbroji jiných jednotek došlo k rozšíření použití pojmu karabina.\nVývoj ve vojenských zbraních přinesl posun od opakovacích pušek k samonabíjecím a samočiným puškám a dále se namísto pušek začaly používat více útočné pušky, které se liší od pušek tím, že používají střelivo střední balistické ráže. Pojem karabina je používán ve všech těchto kategoriích zbraní a to v případech, ve kterých je vyráběna kratší verze určitého modelu zbraně.\nPříkladem v kategorii útočných pušek je zbraň v plné velikosti M16A4 a z ní odvozená karabina M4.\n\nOznačení karabina používají výrobci zbraní i pro označení krátkých pušek na pistolové náboje. Ty zbraně mohou být konstruovány jako \"zmenšené\" původní pušky určené na klasické puškové náboje. Samočinná dlouhá zbraň na pistolové střelivo je označována jako samopal. Samopaly upravené pro střelbu pouze jednotlivými výstřely (a tím pádem ve spoustě států legálně prodejné) bývají také označovány jako karabiny..\n\n"}
{"id": "371373", "url": "https://cs.wikipedia.org/wiki?curid=371373", "title": "Římskokatolická farnost Pozlovice", "text": "Římskokatolická farnost Pozlovice\n\nŘímskokatolická farnost Pozlovice je jedno z územních společenství římských katolíků v obci Pozlovice s farním kostelem sv. Martina.\n\n\nHistorie Pozlovic sahá až do roku 1287, kdy jsou poprvé připomínány, ovšem pod názvem \"Pozlovicensem\". V tomto roce nechal postavil vladyka Soběhrd kostel s farou a pravděpodobně i školu. Za husitských válek (po smrti katolického majitele světlovského panství Jaroslava ze Šternberku) byl zrenovovaný kostel i fara v držení kališnických kněží. V průběhu 16. století působila v Pozlovicích duchovní správa novoutrakvistická (kališnická) s tendencí k luteranismu (k roku 1582 je připomínán farář Jan Kryšpín Vodňanský).\n\nRoku 1633 byla obnovena katolická duchovní správa a od roku 1641 jsou dochovány nejstarší matriky pozlovské farnosti. Dřevěný kostel se roku 1642 rozebral a na jeho místě byl postaven nový kostel z kamene, jehož stavbu zařídil hrabě Pavel Serenyi. Po nájezdech Tatarů a Turků roku 1663 byla vesnice nepatrně poškozena, avšak kostel i fara musely být znovu zrekonstruovány. Další nájezdy v listopadu v roce 1704 maďarských Kuruců měly pro Pozlovice hrůzný dopad, byly totiž vypáleny a lidé uprchli z vesnice do hor, kde se ukrývali do doby odchodu nájezdníků. Po návratu do vsi obyvatelé začali s novou výstavbou. Fara i kostel byly nově postaveny v barokním stylu roku 1757.\n\nSoučasným (červenec 2018) administrátorem excurrendo je R. D. Dr. Hubert Wójcik.\n\nV neděli 1. července 2018 měl v Pozlovicích primici Mgr. Jiří Šůstek.\n\n"}
{"id": "371374", "url": "https://cs.wikipedia.org/wiki?curid=371374", "title": "New Prague", "text": "New Prague\n\nNew Prague (česky \"Nová Praha\") je město ležící v Minnesotě ve Spojených státech amerických. V roce 2000 zde žilo okolo 4000 obyvatel, ale podle sčítání lidu v roce 2010 zde žilo 7321 obyvatel, což svědčí o rychlém růstu města. Ve stejném roce zde také bylo napočítáno přibližně 1700 domů, nyní se jich zde nachází zhruba 2700. Město je pojmenováno po Praze (anglicky Prague), hlavním městě Česka, založeno bylo roku 1892 českými osadníky.\n\nEtnické složení obyvatelstva města: 98,25 % bělochů, 0,13 % Afroameričanů, 0,20 % indiánů (původních Američanů), 0,35 % Asiatů a cca 1 % ostatních. Národnostní složení: 38,1 % Němců, 20,9 % Čechů, 8,8 % Norů, 8,0 % Irů a 5,4 % Čechoslováků (v roce 2000). Celkem 92,8 % obyvatel města používá jako svůj hlavní jazyk angličtinu, 5,5 % pak češtinu a 1,2 % němčinu.\n\nKaždý rok vždy třetí sobotu v září se zde koná festival „Dožínky“, český sklizňový festival (Czech harvest festival), přivezený ze „staré země“.\n"}
{"id": "371375", "url": "https://cs.wikipedia.org/wiki?curid=371375", "title": "Ponte dell'Accademia", "text": "Ponte dell'Accademia\n\nPonte dell'Accademia je benátský most. Je jedním ze čtyř (Ponte di Rialto, Ponte degli Scalzi, Ponte della Costituzione), které vedou přes Canal Grande.\n\nPůvodně železný most byl otevřen 20. listopadu 1854. \n\nV době, kdy byl v havarijním stavu, bylo rozhodnuto postavit zde kamenný most. Vítězný návrh nebyl nikdy realizován, místo toho byl postaven dřevěný most dle projektu inženýra Eugenia Miozziho (1889-1979), který byl otevřen 15. ledna 1933. Současná stavba je opět kovová.\n"}
{"id": "371377", "url": "https://cs.wikipedia.org/wiki?curid=371377", "title": "Maheš Bhúpatí", "text": "Maheš Bhúpatí\n\nMaheš Bhupáthí (anglicky: Mahesh Shrinivas Bhupathi, kannadsky: ಮಹೇಶ್ ಭೂಪತ; * 7. červen 1974 Čennaíi) je indický profesionální tenista.Ve své dosavadní kariéře vyhrál 45 turnajů ATP World Tour ve čtyřhře.\n\nMahesh Bhupathi se zúčastnil 33 zápasů v Davisově poháru za tým Indie s bilancí 8-14 ve dvouhře a 25-6 ve čtyřhře.\n\n"}
{"id": "371378", "url": "https://cs.wikipedia.org/wiki?curid=371378", "title": "San Fernando (Kalifornie)", "text": "San Fernando (Kalifornie)\n\nSan Fernando je město ležící na severozápadě okresu Los Angeles v Kalifornii ve Spojených státech. Podle sčítání z roku 2000 má 23 564 obyvatel. Město bylo pojmenováno podle nedaleké mise svatého Fernanda Rey de Espaňa a je celé obklopeno městem Los Angeles, čtvrtí Sylmar na severu, Lake View Terrace na východě, Pacoima na jihu a Mission Hills na západě. Je obsluhováno silnicemi Golden State, Foothill, Ronald Reagan a San Diego.\n\nZatímco většina měst v okolním údolí San Fernando souhlasila počátkem 20. století s připojením k Los Angeles, aby mohla čerpat vodu z nově otevřeného Losangeleského akvaduktu, bohaté zdroje podzemní vody umožnily San Fernandu zůstat nezávislým městem. Dokonce i v desetiletích po druhé světové válce, kdy se Údolí San Fernando přeměnilo ze zemědělské oblasti k předměstské, si San Fernando zachovalo svoji nezávislost.\n\nS tím, jak leží velká část Údolí San Fernando východně od silnice San Diego, zaznamenalo město San Fernando v nedávných letech významný demografický zlom; snižující se míra porodnosti, stárnoucí populace bělochů střední třídy, kteří dominovali území v 50. letech, přispěla k stěhování do jiných částí Údolí San Fernando. Rovněž došlo k přemístění do údolí Santa Clarita a Antelope na severu. Výsledkem byl pokles příjmů. Většinovým obyvatelstvem se stali Latinoameričané. Od konce roku 2004 prošlo město sérií plánovacích projektů vývoje, které mohou být akademicky definovány jako rozdělení do tříd.\n\nPodle sčítání z roku 2000 má San Fernando 23 564 obyvatel, 5 774 domácností a 4 832 rodin. Hustota zalidnění byla 3 822,7/km². Ve městě bylo 5 932 domů s průměrnou hustotou 962,3/km². Rasové složení města bylo 42,76 % bělochů, 0,98 % Afroameričanů, 1,69 % původních Američanů, 1,12 % Asiatů, 0,11 % obyvatel z ostrovů v Tichém oceánu, 49,35 % obyvatel dalších ras a 3,98 % z dvou či více ras. Hispánci a Latinoameričané jakékoliv rasy tvořili 89,28 % populace.\n\nVe městě bylo 5 774 domácností, z nichž 52,8 % mělo děti do 18 let, které s nimi žili, 59,1 % jsou sezdané páry, které žijí společně, 16,4 % jsou ženy, které žijí bez manžela a 16,3 % jsou bezdětné rodiny. 12,4 % domácností bylo tvořeno jednotlivci a 5,6 % byli ti, co žijí sami a jsou nad 65 let věku. Průměrná velikost domácnosti byla 4,07 členů a průměrná velikost rodiny 4,33 členů.\n\nPopulace ve městě byla rozložena takto: 34,4 % mladších 18 let, 11,4 % mezi 18 - 24 lety, 32,1 % mezi 25 - 44 lety, 15,0 % mezi 45 - 64 lety a 7 % bylo nad 65 let. Medián věku byl 27 let. Na 100 žen připadalo 101,7 mužů. Na 100 žen starších 18 let připadalo 99,9 mužů.\n\nMedián příjmu domácnosti ve městě byl 39 909 USD a medián příjmu rodiny byl 40 138 USD. Muži měli medián příjmu 26 068 USD a ženy 22 599 USD. Příjem na obyvatele ve městě byl 11 485 USD. Velkým úkolem, který stojí před státní i národní vládou je fakt, že 15,3 % rodin a 19,1 % populace žije pod hranicí chudoby, včetně 22,5 % mladších 18 let a 15,6 % starších 65 let.\n\nSan Fernando je obsluhováno školním okrskem Los Angeles.\nV San Fernandu je:\nV roce 2011 bude v San Fernandu otevřena Vyšší škola Valley Region 5.\n\nKnihovna v San Fernandu je řízena Veřejnou knihovnou okresu Los Angeles.\n\nVe státní legislatuře patří San Fernando do 20. senátního obvodu, reprezentovaného demokratem Alexem Padillou, a do 39. obvodu parlamentu, reprezentovaného demokratem Felipem Fuentesem. Na federální úrovni spadá San Fernando do kalifornského 28. kongresového obvodu, který má hlasovací index hlasovací index Cook Partisan +25 a je reprezentován demokratem Howardem Bermanem.\n\nSan Fernando má vlastní policejní oddělení, zatímco se spoléhá na služby Losangeleských hasičů; podobná myšlenka panovala i v Signal Hillu, kde se až do nedávna spoléhali na hasiče z Long Beach, zatímco udrželi vlastní policejní síly, nyní také využívají hasiče z Los Angeles.\n\n\n"}
{"id": "371381", "url": "https://cs.wikipedia.org/wiki?curid=371381", "title": "Geografie Belize", "text": "Geografie Belize\n\nBelize se rozkládá ve Střední Americe na Yucatánském poloostrově při pobřeží Karibiku. Sousedními státy jsou Mexiko (konkrétněji mexický stát Quintana Roo, délka státní hranice 250 km) a Guatemala (departementy El Petén a Izabal, délka hranice 266 km). Rozloha státu je 22 960 km², což je srovnatelná hodnota např. s Albánií nebo Salvadorem. Je jedinou zemí Střední Ameriky, která nemá přístup k Tichému oceánu. \n\nVětšina obyvatelstva žije na pobřeží. Největšími městy jsou Belize City (téměř třetina celkové populace Belize žije v aglomeraci okolo tohoto města), Orange Walk, San Ignacio, Dangriga a Belmopan. Páteřní dopravní síť je tvořena silnicemi spojující tyto města. V Belize není žádná fungující železnice.Země se potýká s environmentálními problémy odlesňování a znečistění vody průmyslem a zemědělstvím.\n\nBelize leží na pobřeží Honduraského zálivu. Celková délka belizského pobřeží je 386 km, pobřeží je členité s písečnými plážemi i mangrovovými porosty. Na otevřeném moři se rozkládají atoly, ostrůvky a útesy. Nachází se zde Belizský bariérový útes (délka okolo 290 km), který figuruje na seznamu světového dědictví UNESCO. Belizský bariérový útes je součástí Mezoamerického korálového útesu - druhého největšího korálového útesu na světě. Nejvýznamnějšími ostrovy jsou Ambergris Caye a Turneffe Islands. Významné řeky jsou Belize a Hondo.\n\nZdejší klima je horké a vlhké. Charakteristickým rysem je střídání období dešťů (květen-listopad) a období sucha (únor až květen). Více srážek spadne na jihu země (přibližně 4500 mm), na severu je roční úhrn srážek cca 1400 mm. Průměrná roční teplota se pohybuje v rozmezí 21 - 27 °C. Významnou roli v celé historii Belize sehrály hurikány. \n\nZ topografického hlediska můžeme rozdělit území Belize do dvou oblastí:\n"}
{"id": "371382", "url": "https://cs.wikipedia.org/wiki?curid=371382", "title": "Kormorán velký", "text": "Kormorán velký\n\nKormorán velký (\"Phalacrocorax carbo\") je tažný pták z čeledi kormoránovitých. Dorůstá délky 90cm s rozpětím křídel 140cm - 150cm. Typická hmotnost se pohybuje mezi 1500g - 3100g. V jedné snůšce mívá 4 - 5 kusů vajec. Plave na hladině, jeho dlouhý a na konci hákovitý zobák směřuje šikmo vzhůru. Taky se potápí a loví ryby. Plovací blána spojuje všechny čtyři prsty na noze. Hnízdo si staví na stromech v blízkosti vody. Hnízdí v koloniích. Rodiče krmí mláďata menšími rybami. V České republice již není kormorán od 1. dubna 2013 zvláště chráněným druhem, avšak je chráněn v rámci tzv. obecné ochrany vztahující se na všechny druhy.\n\nAreál rozšíření kormorána velkého je velmi rozsáhlý, zahrnuje všechny kontinenty mimo Jižní Ameriku a Antarktidu. V Severní Americe je jeho výskyt omezen na severovýchod, ptáci však zimují na jih až po jižní Floridu (USA). Hnízdí také v západním Grónsku. V Evropě obývá většinu atlantského pobřeží, Středomoří a řadu oblastí východní Evropy. V Africe zimuje na severním pobřeží a podél Nilu, hnízdí a celoročně se vyskytuje na severozápadním pobřeží, ve střední a východní Africe a v Jihoafrické republice. V Asii hnízdí od střední Asie na východ po východní Čínu, zimuje v jižní Číně a Indii, zimující ptáci jsou pozorováni i v jihovýchodní Asii. Hnízdí také ve většině Austrálie mimo centrální oblasti, zimuje také na Novém Zélandu.\n\nV České republice se kormoráni pokoušeli neúspěšně zahnízdit již v minulosti, první stálá kolonie vznikla na jižní Moravě až v roce 1982. Od té doby počty hnízdících ptáků nejdříve prudce narůstaly, ale později zpět prudce poklesly, proto je ohroženým druhem. Kormoráni osídlili také další oblasti (jižní a severozápadní Čechy, Poodří). V letech 2001–2003 hnízdilo na našem území 200–232 párů, což je výrazné snížení proti 500–660 párům v letech 1985–1989; pokles byl jistě způsoben regulací početnosti. V roce 2010 u nás v šesti koloniích hnízdilo přibližně 350 párů kormoránů. Během zimního období k nám pak zavítalo 10000–15000 ptáků ze severských zemí.\n\nV ČR mimo produkční rybníky (tj. na volných vodách) loví kormoráni především plotice, okouny, oukleje a jelce, kteří tvoří přes 75% jejich kořisti (početně). Na rybářských revírech jen za zimní období odloví až 80 kg ryb z každého hektaru vodní plochy (např. na Vltavě v Praze). Během zimy loví v průměru až 5krát těžší ryby (průměr 157 gramů) než v letním období (průměr 30 gramů). Obvyklou kořist představují ryby o velikosti 18,5 cm, 95 % ulovených ryb je do velikosti 30 cm. Ve velmi výjimečných případech uloví i rybu větší než 50 cm (štika, parma, úhoř). Denní spotřeba potravy průměrného ptáka je cca 400 gramů ryb. Nejnovější výzkumy ukazují, že kolonie zimujících kormoránů nemají zásadní vliv na výsledky a úspěšnost reintrodukčního programu Losos 2000, který probíhá v povodí řek Labe a Ohře. V ČR je potrava kormoránů sledována na nádržích Slapy a Želivka, na Vltavě, Berounce a na Labi.\n\nEvropská populace poddruhu \"Ph. c. sinensis\" v polovině 20. století téměř vyhynula. Zavedení ochranářských opatření v různých evropských zemích v letech 1965 až 1981 vedlo k expanzívnímu růstu, místy až o 18% ročně. Hnízdní populace ve Nizozemí, Německu, Dánsku a Švédsku tak v roce 1991 dosáhla 62 250 párů. V současné době čítá evropská populace kormorána velkého více než 310 000 párů, nejvíce jich hnízdí v Dánsku (36 až 41 tisíc párů).\n\nK šíření hnízdišť kormorána velkého k severu přispělo jistě i oteplování moří; v Grónsku nyní hnízdí i na sever od polárního kruhu a velikost místní populace přímo souvisí s kolísáním povrchové teploty moře.\n\nŠkody způsobené predačním tlakem kormorána velkého byly v letech 2000 - 2013 (do 1. dubna) produkčním rybářům nahrazovány v souladu se zákonem č. 115/2000 Sb. o poskytování náhrad škod způsobených vybranými zvláště chráněnými živočichy. Za toto období dostali produkční rybáři od státu náhrady ve výši téměř 350 milionů Kč, v posledních letech přes 40 milionů Kč každý rok (data MŽP ČR). Sportovní rybáři, jejichž mnohé revíry byly a jsou predačním tlakem kormorána rovněž postiženy, nedostali od státu nikdy nic. K datu 1. dubna 2013 vypadl kormorán velký z vyhlášky č. 395/1992 Sb., kterou se upravuje zákon č. 114/1992 Sb. o ochraně přírody a krajiny (byl vyňat z nejnižší kategorie \"ohrožený druh\"). Na kormorána velkého se tak přestal vztahovat zákon č. 115/2000 Sb. a škody způsobené rybářům tímto rybožravcem přestaly být státem vypláceny. Protože tento stav byl dlouhodobě zcela neudržitelný (zejména opět pro produkční rybáře, kterým úpravou vyhlášky č. 395/1992 Sb. škody na rybách rozhodně nepřestaly vznikat), byl 7. června 2017 přijat zákon č. 197/2017 Sb., kterým se mění zákon č. 115/2000 Sb. Podle tohoto zákona se škody způsobené kormoránem velkým budou produkčním rybářům opět vyplácet počínaje 1. lednem 2018 po dobu tří let - v roce 2018 a 2019 v plné výši uznaných škod, v roce 2020 pak už jen 80% výše uznaných škod. V současné době (ačkoli již není jmenovitě zmíněn ve vyhlášce č. 395/1992 Sb.) je kormorán velký v ČR stále pod obecnou ochranou podle § 5 zákona č. 114/1992 Sb., který vychází z evropské legislativy – směrnice 2009/147/ES o ochraně volně žijících ptáků, navíc stále není zařazen mezi zvěř obhospodařovanou lovem v zákoně č. 449/2001 Sb. o myslivosti.\nKormorán velký je přes výrazný růst počtu jak hnízdících, tak zimujících ptáků stále zvláště chráněným druhem, což na jednu stranu znemožňuje jeho pravidelnou a plošnou regulaci, na druhou stranu umožňuje rybářům čerpat od státu finanční náhradu prokázaných škod, avšak pouze na chovných rybnících. Rozsáhlé škody způsobované na populaci ryb v řekách, jezerech a ostatních nádržích nejsou propláceny, což je hlavním důvodem kritiky ze strany Českého rybářského svazu. Napjatá situace vedla v evropském měřítku k přijetí \"Usnesení Evropského parlamentu ze dne 4. prosince 2008 o vypracování evropského plánu na regulaci populace kormoránů s cílem snížit rostoucí škody, které kormoráni způsobují rybím populacím, rybolovu a akvakultuře (2008/2177(INI))\". Toto usnesení mimo jiné vyzývá Evropskou komisi a členské státy ke sledování populace kormorána velkého (které bude podkladem pro každoroční zachycení stavu a vývoje této populace), vypracování vědeckého projektu hodnotícího velikost a strukturu populace, vytvoření příznivých podmínek pro spolupráci na základě spolehlivých údajů, ustavení pracovní skupiny k utřídění postojů a argumentace jednotlivých stran sporu, k vypracování plánu regulace populace, který umožní dlouhodobě kormorány integrovat do kulturní krajiny, ke stanovení definice \"závažné škody\", k vypracování pokynů týkajících se výjimek ze směrnice o ochraně ptactva, k podpoře udržitelné regulace populace kormorána velkého a hledání řešení těchto problémů.\n\nRybářská organizace v Liberci kvůli likvidaci ryb hejny kormoránů na rybnících a v řekách požádala na Ministerstvu životního prostředí a u Krajského úřadu v Liberci na jaře 2010 o možnost časově i místně omezeného odstřelu a plašení velkých kormoránů. Odstřely se týkají revíru Lužická Nisa, řeky Jizery (na 4 roky), Holanských a Mimoňských rybníků (do roku 2011), kde podle tvrzení rybářů kormoráni způsobili škodu přes 100 tisíc korun. S jejich požadavkem nesouhlasí ochránci přírody z Jizersko-ještědského spolku a spor není uzavřen.\n\nPovolený odstřel kormoránů zamýšlí umožnit i vyhláška MŽP ČR v oblasti Benešova.\n\nRybářské svazy v České republice odměňují odstřel kormoránů myslivci částkou až 150 Kč za zabitý kus.\n\n"}
{"id": "371383", "url": "https://cs.wikipedia.org/wiki?curid=371383", "title": "Inkoustová tiskárna", "text": "Inkoustová tiskárna\n\nInkoustová tiskárna je druh počítačových tiskáren používaných v domácnostech a firmách.\n\nSnaha nahradit nekvalitní grafický tisk jehličkových tiskáren se objevila už v 70. letech. Konstruktéři se ale potýkali s těžce řešitelnými problémy jako zasycháním inkoustu v tiskové hlavě či nedostatečné kontrole toku inkoustu. S pokrokem výrobní technologie se ale tyto vady podařilo zažehnat.\n\nKdyž se pak počátkem 90. let cena inkoustových tiskáren dostala na přijatelnou úroveň, staly se, především kvůli možnosti barevného tisku, na celém světě oblíbeným a častým druhem tiskáren jak v domácnostech, tak i pro kancelářské užití.\n\nPrincip tisku je založen na tom, že inkoust je na papír vymršťován velkou rychlostí v podobě kapek o velikosti 35 pl (pikolitr = 10 l). Objem kapek má na kvalitu tisku velký vliv. Některé tiskárny mají funkci měnitelného objemu kapek. Rychlost kapek se pohybuje mezi 50 a 100 km/h, vzdálenost mezi listem papíru a tiskovou hlavou je zhruba 1 mm.\n\nV současnosti rozlišujeme tři druhy inkoustových tiskáren:\n\nV termální inkoustové tiskárně pracuje tisková hlava s tepelnými tělísky zahřívajícími inkoust. Při zahřátí vznikne v trysce bublina, která způsobí vymrštění inkoustové kapky na papír. Tryska se musí rychle zahřívat i ochlazovat, inkoust při zahřívání nesmí změnit své vlastnosti (barvu, ...).\n\nTisková hlava v tiskárně pracuje s piezoelektrickými krystaly, což jsou destičky schopné měnit svůj objem (tvar) vlivem elektrického napětí. Trysky jsou uloženy v komůrkách z piezoelektrických krystalů. Tyto komůrky jsou roztahovány a zužovány a tryska podle toho vystřikuje inkoust.\n\nZpůsob tisku se podobá tisku termální inkoustové tiskárny, rozdíl je však v inkoustu. Ve voskových inkoustových tiskárnách je místo tekutého inkoustu užíván speciální vosk (bývá také nazýván tuhý inkoust). Tiskárny se liší i tím, že dokáží namíchat potřebnou barvu bodu i bez nutnosti překrývání rastrů. Tisk je kvalitnější a také podání barev je živější.\n\nPro barevný tisk je nutný systém barev schopný namíchat ostatní odstíny a barvy. Nejčastěji se používá systém CMYK – z angličtiny azurová (cyan), purpurová (magenta), žlutá (yellow) a černá (black). Někdy je v systému ještě jedna cartridge s černým inkoustem zvlášť pro tisk stínu a různých odstínů černé a šedé na fotografiích. Dalším barevným systémem, který se používá, a to především v některých inkoustových tiskárnách, bývá CMYKcm – zde je ještě navíc světlejší varianta azurové a purpurové.\n\n\n\n\n\n"}
{"id": "371385", "url": "https://cs.wikipedia.org/wiki?curid=371385", "title": "Kilauea", "text": "Kilauea\n\nKīlauea (Kílauejá, IPA: ˌkiːlaʊˈeɪə) je činná sopka na Havajských ostrovech. Tyčí se 1247 metrů nad mořem. Jde o jednu z pěti štítových sopek, které spolu tvoří ostrov Havaj. V havajštině slovo \"kilauea\" znamená „stříkat“ nebo „hodně se rozšiřovat“. Je to jeden z nejaktivnějších vulkánů na světě. Podle havajské historie chrlí nepřetržitě lávu už od roku 1983, průměrně 400 tisíc m³ za den (a do roku 1995 tak přidala k ostrovu asi 200 hektarů nové země).\n\nJako všechny havajské sopky byla Kilauea vytvořena pohybem Pacifické tektonické desky. Tyto ostrovní sopky na Havaji jsou důkazem doho, že se během 70 milionů let dokázal vytvořit 6000 kilometrů dlouhý řetězec podmořských sopek. Podrobně studována byla zatím jen nadzemní část sopky.\n\nKiluae je v dnešní době významná turistická atrakce. Havajané ji ve svých legendách označovali jako místo, kde sídlila bohyně ohně Pele. Lidé po ní dokonce pojmenovali i některé lávové formy jako například slzy Pele (ztuhlé lávové kapky ve tvaru slzy) nebo vlasy Pele (dlouhá křehká vlákna vulkanického skla vznikající z lávy).\n\nDůkazy o první erupci pocházejí z roku 1750. Díky záznamům polynézských legend víme, že sopka začala eruptovat již o mnoho dříve. Asi před 1500 lety se vytvořila kaldera, která již od roku 1983 pravidelně eruptuje bazaltovou lávu. Některé důkazy říkají, že sopka může eruptovat také z riftové zóny, která přetíná kalderu od východu na jihozápad.\n\nDíky této erupci byly vytvořeny taky lávové proudy, které pokryly oblast stovky km² a díky kterým byly změněny i pobřežní linie. Všechny\nerupce probíhají v poklidu, až na rok 1990, kdy lávový proud poničil města Kaplana a Kaima v blízkém okolí a také zničil velkou část státní cesty 130.\n\n90 % povrchu tvoří horniny mladší jak 1000 let a 70 % horniny mladší, než 600 let.\n\nPředpokládá se, že její magmatický rezervoár je 2 kilometry široký a nachází se 3 až 7 kilometrů pod vrcholem sopky.\nNa sklonku roku 2014 proud lávy začal ohrožovat i městečko Pahoa.\n\n"}
{"id": "371391", "url": "https://cs.wikipedia.org/wiki?curid=371391", "title": "Lukko Rauma", "text": "Lukko Rauma\n\nLukko Rauma (finské slovo pro ´zamknout´) je tým ledního hokeje hrající v SM-liiga. Klub byl založen roku 1936. Plné jméno klubu je \"Rauman Lukko\". Hrají v městě Rauma ve Finsku v Äijänsuo Areně. Mistrem Finska se stali jednou, v roce 1963. Vlastníkem klubu je \"Rauman Lukko Oy\".\n\n\n\n"}
{"id": "371407", "url": "https://cs.wikipedia.org/wiki?curid=371407", "title": "Městské okresy v Polsku", "text": "Městské okresy v Polsku\n\nMěsto s postavením okresu ( ), zkráceně též \"městský okres\" ( ), je typ územní samosprávné jednotky. Označuje obec se statusem města a zároveň se statusem samostatného powiatu (okresu). Nejvyšším představitelem místní samosprávy v těchto jednotkách je prezident města.\n\nStatus městského okresu získala města:\n\nOd 1. ledna 2003 má status městských okresů 66 měst:\n\n"}
{"id": "371413", "url": "https://cs.wikipedia.org/wiki?curid=371413", "title": "A Illa de Arousa", "text": "A Illa de Arousa\n\nA Illa de Arousa (galicijsky a oficiálně), Isla de Arosa (španělsky), zkráceně jen Arousa/Arosa, je ostrov v zálivu Ría de Arousa a zároveň obec v Galicii na severozápadě Španělska. S rozlohou 6,32 km² je největším ostrovem Galicie a 15. největším ostrovem Španělska. Má 36 km pobřeží a převážně rovinatý povrch s nadmořskou výškou nepřesahující 68 m.\n\nOstrovní obec vznikla v roce 1995 odtržením od sousedního pevninského městečka Vilanova de Arousa. Administrativně náleží do comarky Salnés, součásti galicijské provincie Pontevedra. V roce 2007 zde žilo 4889 obyvatel.\n\nOstrov byl osídlen již od pravěku, přičemž hlavní obživou jeho obyvatel bylo až do nedávné doby rybářství. Roku 929 zde Alfons IV. z Leónu založil klášter svatého Juliána. Od poloviny 19. století se rozvíjelo průmyslové zpracování ryb, jehož vzestup vedl k výstavbě 2 km dlouhého silničního mostu, jenž spojuje ostrov s pevninou; to vedlo k objevení ostrova a jeho pláží turisty. Několikrát denně sem zajíždí linkový autobus z Vilagarcíe a Vilanovy de Arousa.\n\n"}
{"id": "371430", "url": "https://cs.wikipedia.org/wiki?curid=371430", "title": "Rin'", "text": "Rin'\n\nRin' je japonská populární hudební skupina, která kombinuje ve své hudbě tradiční japonský styl s popem a rockem. Jedná se o ženské trio absolventek Tokijské národní univerzity estetického umění a hudby (東京藝術大学, Tōkyō Geijutsu Daigaku, zkráceně 芸大, GeiDai), kde graduovaly v roce 2003. V prosinci téhož roku měly svůj první debut v Tokijské čtvrti Meguro a již v květnu následujícího roku vyšel jejich první single \"Sakitama\", vydaný společností Avex Trax.\n\nNázev skupiny je odvozen od anglického slova ring (kruh), japonského slova Wa (和 znamenajícího jak \"kruh\" tak i \"japonský styl\") a z naděje tria vytvořit kruh, koloběh hudby.\n\n\n\n\n\n\n\n"}
{"id": "371437", "url": "https://cs.wikipedia.org/wiki?curid=371437", "title": "Máj (film)", "text": "Máj (film)\n\nMáj je český film F. A. Brabce natočený v roce 2008 na motivy stejnojmenné básně Karla Hynka Máchy. Jde o kombinaci úryvků z původní Máchovy básně, kterou zde recituje kat a vypravěč v jedné osobě, hraného příběhu nešťastného milostného trojúhelníku otce (Hynka), syna (Víléma) a dívky Jarmily (všichni hrdinové kvůli lásce zemřou násilnou smrtí) a filmové hudby české hudební skupiny Support Lesbiens.\n\nHudbu k celému filmu složila česká hudební skupina Support Lesbiens.\n\n"}
{"id": "371443", "url": "https://cs.wikipedia.org/wiki?curid=371443", "title": "Variabilní náklady", "text": "Variabilní náklady\n\nVariabilní náklady (někdy zkracovány na VC z angl. \"variable cost\") jsou v mikroekonomii náklady, jejichž objem (a potažmo jejich výše, vyjádřená v penězích) roste spolu s objemem výroby. Variabilní náklady tak v sobě vždy zahrnují něco, co se neoddělitelně váže s každým vyrobeným zbožím (nebo poskytnutou službou).\n\nPříkladem variabilních nákladů může být nákup obalové techniky, materiálové náklady, úseky, které bezprostředně souvisejí s výrobou (např. kontrola kvality, distribuce), mzdové náklady zaměstnanců nebo odměny živnostníkům podílející se na výrobě (zejména pokud je odměna/úplata definována „od kusu”).\n\nOpakem jsou fixní náklady. Většina reálných nákladů z tohoto hlediska je do určité míry jak fixní, tak variabilní.\n\nVýrobci se přirozeně snaží variabilní náklady snižovat, neboť i malé snížení se vždy násobí počtem kusů a v absolutních číslech může představovat výrazné úspory. Proto pro velké objemy výroby může být výhodné nákoupit drahá zařízení, pokud to dostatečně sníží variabilní náklady.\n\n"}
{"id": "371447", "url": "https://cs.wikipedia.org/wiki?curid=371447", "title": "Fixní náklady", "text": "Fixní náklady\n\nFixní náklady (někdy zkracovány na FC z angl. \"fixed cost\") jsou v mikroekonomii náklady, jejichž objem (a potažmo jejich výše, vyjádřená v penězích) není přímo závislý na objemu výroby. Fixní náklady tak nezahrnují to, co by se nějak neoddělitelně vázalo s každým jednotlivým vyrobeným zbožím (nebo poskytnutou službou).\n\nPříkladem fixních nákladů mohou být pronájmy výrobních prostor, investice do strojů, zřízení telefonní linky, poskytování nějaké disponibilní služby (např. konzultace, poradenství), bonusy poskytované „v ceně” apod.\n\nOpačnou charakteristiku mají variabilní náklady.\n\nI velký fixní náklad (investice) může být ekonomicky schůdný pro výrobu velkého množství výrobků, pokud zisk každého z nich od určité hranice a v určitém časovém horizontu danou investici „zaplatí” (rentabilita).\n\n"}
{"id": "371448", "url": "https://cs.wikipedia.org/wiki?curid=371448", "title": "VC", "text": "VC\n\nSpojení písmen V a C může mít různé významy:\n\n\n"}
{"id": "371456", "url": "https://cs.wikipedia.org/wiki?curid=371456", "title": "Nikolaus Decius", "text": "Nikolaus Decius\n\nNikolaus Decius také \"Nikolaus Tech, Tecius, Degius, Deeg, Teach, Hovesch, a Curia\" (* kol. 1485 v Hofu - po 1546) byl německý mnich, luterský farář a kantor, pruský reformátor.\n\nStudoval v Lipsku, v roce 1506 se stal benediktinským mnichem. Ve Steterburku u Wolffenbergu působil jako probošt ženského kláštera. Poté se přiklonil k reformaci. Od roku 1522 působil jako učitel v Brunšviku. Kvůli M. Lutherovi odešel krátce studovat teologii ve Wittenberku. Od 1524 byl kazatelem ve Štětíně, od 1530 farářem a kantorem v severovýchodním Německu. 1540 se stal dvorním kazatelem v Královci, 1542 dirigentem dvorního pěveckého sboru po H. Kugelmannovi (1498-1542). Od 1543 farářem v Mühlhausenu, kde pečoval o evangelické utečence z Nizozemí.\n\n"}
{"id": "371458", "url": "https://cs.wikipedia.org/wiki?curid=371458", "title": "Křížová chodba", "text": "Křížová chodba\n\nKřížová chodba (z něm. \"Kreuzgang\") je krytá, často klenutá chodba, která obepíná čtvercový vnitřní dvůr (tzv. rajský dvůr) klášterních nebo kapitulních budov a je do něho otevřena arkádami.\n\nTerminologie není jednotná, a tak se pro křížovou chodbu někdy používá i název \"kvadratura\" nebo \"ambit\", někdy se jím naopak označuje celý rajský dvůr. Název \"křížová chodba\" odpovídá německému Kreuzgang a je analogií ke křížové cestě. Latinsky se nazývá \"claustrum\" od slovesa claudere, uzavírat, a souvisí s označením veřejnosti uzavřené části kláštera – klauzurou. Z latinského názvu \"claustrum\" jsou odvozena označení křížové chodby v dalších jazycích, například anglické \"cloister\" a francouzské \"cloître\", ale také české slovo \"klášter\" (tak jako německé \"Kloster\").\n\nKřížová chodba je spojovací chodba klášterních prostor a místností. Z jedné strany (nejčastěji na severu) obvykle přiléhá ke klášternímu kostelu, na zbylých třech stranách jsou z ní přístupné kapitulní síň, společná jídelna (refektář), ložnice (dormitář) a další prostory. Sloužila i jako prostor pro meditaci a odpočinek v zahrádce ve dvoře, kde byla také studna. V severnějších zemích s chladným počasím se arkády zčásti zazdívaly a zasklívaly.\n\nKřížová chodba se patrně vyvinula z římského peristylu, sloupové chodby kolem atria, ústředního čtvercového dvorku, z něhož se vcházelo do jednotlivých místností domu. Stejné uspořádání pak převzaly i středověké univerzity, paláce a další veřejné budovy. Křížová chodba se zachovala v mnoha klášterech, ale také například v \"Magdalen College\" v Oxfordu, zčásti i v pražském Karolinu. Od 16. století se sice základní uspořádání zachovává, chodby jsou ale uzavřené a místo arkád mají okna, aby se prostory daly vytápět.\n\n"}
{"id": "371459", "url": "https://cs.wikipedia.org/wiki?curid=371459", "title": "Pevninský svah", "text": "Pevninský svah\n\nPevninský svah je tvar oceánského dna. Pevninský svah je morfologicky nejvýraznější prvek zemského povrchu. Klesá od okraje šelfů do hloubek kolem 1500 – 3000 m, jeho šířka může být až 2000 m. Průměrný sklon dna je 2° – 6°. Nejmenší sklon se nachází při ústí veletoků (např. u delty Mississippi má sklon 1°), největší je u zlomových pobřeží a tam, kde jsou na souši mladá vysoká pohoří (např. u Floridy až 27°, jižně od Cejlonu až 42°).\n\nPevninský svah má často členitý reliéf, kde se tvoří podmořské kaňony. Podmořské kaňony mají velmi strmé svahy (většinou nad 45°), často přecházející ve svislé až převislé stěny. Jsou hluboké přes 4000 m a začínají na šelfu v různých vzdálenostech od pobřeží. Mohou mít přítoky a meandrovat, přičemž ústí do oceánských hlubin často v podobě delty. Podmořské kaňony jsou hlavní cestou dopravy sedimentů do oceánských pánví. Vznikají selektivní erozí nebo mají tektonický původ. Mohou se nacházet proti ústí velkých řek (např. proti ústí řeky Kongo) nebo jsou bez návaznosti na ústí řek (Severoatlantský kaňon mezi Grónskem a Labradorem).\n"}
{"id": "371460", "url": "https://cs.wikipedia.org/wiki?curid=371460", "title": "Bitva u Bouvines", "text": "Bitva u Bouvines\n\nBitva u Bouvines se odehrála ve Francii 27. července 1214. Střetla se zde vojska Filipa II. Augusta s vojsky koalice Anglie, Svaté říše římské a Flander. Vzhledem k velké účasti vznešených mužů pocházejících ze severozápadní Evropy se stala bitva opravdu mohutným střetnutím a nelze ji srovnat skoro se žádnou jinou bitvou té doby (nepočítáme-li křížové výpravy). Bitva skončila naprostým vítězstvím Francie a král Filip tak mohl dokončit sjednocení svého území. Tato bitva je důležitým mezníkem pro dva státy, a to pro Francii a Anglii. Francouzi se zmocnili území dříve patřícího Anglii a díky tomu byla zachována integrita státu. Prohra Anglie v této bitvě ještě více podlomila moc anglického krále Jana Bezzemka a ten na nátlak svých šlechticů přijal tzv. Magnu chartu. Bitva také vedla k pádu Oty IV. Brunšvického a k oslabení moci Flander.\n\nKdyž se roku 1152 provdala Eleonora Akvitánská za Jindřicha II. Plantageneta, znamenalo to pro francouzského krále katastrofu. Jindřich II. díky tomuto sňatku získal velkou část Francie a stal se tak nejmocnějším králem západní Evropy. Výsledkem bylo vyhlášení války mezi Anglií a Francií. Jindřich dokázal porazit francouzského krále Ludvíka VII. na bitevním poli, ale ten získával příměřími, protože vždycky dokázal na svou stranu získat církev. Po smrti Ludvíka VII. se stal králem Filip II. August. Filip si ihned uvědomil nebezpečí, které mu od anglického krále hrozilo. Formálně byl sice Jindřich vazalem francouzského krále, ale paradoxně měl pod svou kontrolou větší část Francie než Filip. Prvním co francouzský král udělal bylo omezení moci šlechty a připojení Henegavska k Francii. Jindřich na to nedokázal účinně odpovědět, protože musel čelit regulérní vzpouře svých synů. Po smrti krále se vlády ujal energický Richard I. řečený Lví srdce. V té době byla vyhlášena třetí křížová výprava, přičemž se ani jednomu králi do boje nechtělo (oba chtěli hlídat svá území před tím druhým). Nakonec se dohodli na společné účasti, avšak brzy mezi nimi vznikly spory. Při obléhání Akkonu oba králové onemocněli a Filip se vrátil do Francie, tvrdil, že umírá. Po návratu do Francie porušil dohodu a využil nepřítomnosti Richarda (obsadil Artois a Vermandois). Richard se tedy rozhodl vrátit zpět, ale byl zajat rakouským vévodou, který jej vydal císaři. Filip se chopil příležitosti, chtěl nahradit Richarda Janem Bezzemkem (výměnou za Normandii) a nabídl velké množství peněz za uvěznění Richarda. Ten císaři slíbil své vazalství a 100 000 liber za svobodu. Císař nakonec Richarda propustil a tím vypukla válka mezi Francií a Anglií. V nastalém střetnutí měl Richard navrch, ale jeho nečekaná smrt vše zhatila. Nastupující Jan Bezzemek byl slabý král a nedokázal Filipovi zabránit v obsazení velké části jeho panství ve Francii. Tyto úspěchy však znepokojily sousedy francouzského krále a tak se proti němu spojili.\n\nNa straně spojenců byl opravdu velký počet vlivných mužů. Byl zde přítomen Ota IV. Brunšvický, císař Svaté říše římské spolu se svými barony z hrabství Tecklemburgu, Katzenellenbogenu a Dortmundu. Anglické části vojska velel Vilém Dlouhý meč, hrabě ze Salisbury, nevlastní bratr krále Jana. Oddílům z Flander velel princ Ferdinand z Portugalska, hrabě flanderský a henegavský a k armádě se ještě připojili vzbouření francouzští šlechtici, Renaud z Dammartinu, hrabě z Boulogne a Hugo, baron z Boves. K celému vojsku se ještě připojilo několik mužů, kterým více jak o výsledek střetnutí šlo o to si pořádně zabojovat (např. Vilém, hrabě holandský). Na straně Francouzů bojoval předně jejich král Filip, papež pomáhal králi finančně a biskup z Lutychu poslal několik oddílů na pomoc. Den před bitvou se francouzské vojsko nacházelo asi 20 kilometrů od Bouvines. Král se rozhodl pochodovat spojencům v ústrety a nabídnout jim bitvu. Spojenci byli překvapeni takovýmto chováním a o francouzské armádě se dozvěděli až když byla obě vojska od sebe vzdálena 12 kilometrů. Velitelé spojenců se rozhodli pro co nejrychlejší přiblížení k nepříteli. Filip to přijal a zastavil na druhé straně mostu přes řeku Marcq v Bouvines. Král se zde pomodlil se svými barony a poté rozvinuli své prapory včetně oriflammu, planoucího praporce, který směl být rozvinut pouze ve chvíli, když vojsko bojovalo proti kacířům či povstalcům (Ota IV. byl papežem exkomunikován). Spojenci postupovali rychlým tempem, především jezdectvo. Tito muži (Vlámové) se jako první dozvěděli o zastavení francouzské armády. Místo toho, aby počkali na zbytek armády, zformovali své vlastní jednotky a chystali se zaútočit.\n\nLevé křídlo spojenců tvořili již zmiňovaní Vlámové, které vedl princ Ferdinand, přičemž tato část armády byla tvořena především kavalérií a tedy dorazila na bojiště jako první (ze spojeneckých oddílů). Proti nim stálo pravé křídlo francouzské armády tvořené především těžkou a lehkou jízdou, jíž velel vévoda burgundský. Střed spojenecké armády vedl Ota IV. a němečtí baroni s pěchotou a jízdou ve vyrovnaných počtech (1:1). Tito muži stáli proti středu nepřátelské armády vedené Filipem II., který stejně jako spojenci měl k dispozici jak pěchotu tak kavalérii. Na pravém křídle velel Renaud z Dammartinu a Vilém Dlouhý meč a v jejich části vojska byla převážně pěchota (dorazili na bojiště jako poslední). Toto křídlo stálo proti levému křídlu Francouzů vedené hrabětem z Dreux a biskupem z Beauvais a bylo tvořené jízdou.\n\nJak již bylo napsáno, levé křídlo spojenců tvořené především jezdci se vydalo do útoku jako první. Když Francouzi viděli útok Vlámů, ihned na ně také zaútočili. Francouzům se podařilo prolomit vlámské linie a postupovali s takovou vervou, že se toto křídlo úplně rozpadlo. Anonymní autor napsal:\nVlámské síly se sice snažily své nepřátele zahnat, ale nebylo jim to nic platné, již za hodinu byly poraženy a daly se na útěk. Francouzská jízda zde potvrdila své kvality a zkušenost. Tohoto boje se nejspíše neúčastnili žádní pěšáci. Zatímco na pravém francouzské křídle zuřil boj jízdy proti jízdě, spojenecký střed se dostal na bojiště. Filip rychle seřadil svou pěchotu před svou kavalérii a očekával útok. Spojenci se vrhli na francouzský střed a divoce bojovali. Útok byl opravdu silný a Francouzi zakolísali. Několika mužům se dokonce podařilo dostat až ke králi Filipovi a nebýt jeho kvalitního brnění a obětavých rytířů, možná by byl zabit. Když se Francouzům podařilo zlikvidovat tuto přepadovou skupinu, opětovali útok a zaútočili na císaře. Byl to zuřivý boj, anonymní autor napsal o tomto útoku:\nNakonec začali Němci ochabovat a když byl zraněn kůň samotného císaře, ten se obrátil a uprchl, následován většinou svých mužů. Během bojů ve středu armád se na bojiště dostal zbytek spojeneckých vojsk, tedy pravé křídlo. Iniciativy se opět chopili spojenci a zaútočili na levé křídlo francouzské armády. Vzhledem k tomu, že tuto část armády podporovala po celou dobu přicházející pěchota, dařilo se spojencům dlouhou dobu vzdorovat Francouzům, a to i poté, co se zbytek spojenecké armády rozpadl (levé křídlo a střed). Boj byl opravdu vyrovnaný a mnoha kronikáři (i francouzskými) je vyzdvihován Renaud jako velmi statečný a silný muž. Renaud, který si uvědomil zoufalou situaci vytvořil ze svých pěšáků pevně semknutý kruh. Ve středu tohoto kruhu byla umístěna zbývající jízda a ta mohla podnikat výpady s vědomím, že když budou pod tlakem, mohou se vrátit za ochranu pěchoty. Nakonec Francouzům začaly přicházet posily ze dvou zbývajících vítězných divizí a zbytek spojenců se dostal do značně velkého tlaku. I tak se jim dařilo po delší dobu odrážet útoky a vzdali se až když byl kůň hraběte Renauda zraněn a svého pána uvěznil pod sebou. Zvláštností této bitvy jsou relativně nízké ztráty obou zúčastněných stran a to z důvodu kvalitního brnění používaného těmito vojáky.\n\nBitva znamenala zásadní změnu na evropské politické mapě. Anjouovské impérium (francouzské državy anglického krále) prakticky přestalo existovat, Filip II. August upevnil svoji moc jednak v samotné Francii, tak v Evropě. To vedlo k diferenciaci území i lidí v obou státech a k prohlubování národnostního cítění. Porážka spojenců podlomila moc císaře Oty, přičemž jeho rod byl nahrazen rodem Štaufů a císařem se stal Fridrich II.. Pro šlechtu v Anglickém království byl tento neúspěch již poslední kapkou a vymohli si na králi přijetí Magny charty. Po této bitvě však neustaly spory o francouzské území a to byla hlavní příčina vzniku stoleté války.\n\nVe francouzské historické tradici se tato bitva stala symbolem neporazitelnosti Francie, což dosvědčuje i fakt, že 27. července 1914, pouhý jeden den před vypuknutím první světové války, byl na místě bitvy slavnostně odhalen pomník.\n\n\n"}
{"id": "371461", "url": "https://cs.wikipedia.org/wiki?curid=371461", "title": "Mudžáhid", "text": "Mudžáhid\n\nMudžáhid (arab. مجاهد – \"„ten, kdo o něco usiluje”\", množ. č. mudžáhedíni, مجاهدين) je muslim angažovaný a bojující v (ideologickém i fyzickém) boji – džihádu.\n\nEtymologicky jde o arabské slovo, které má stejný slovní kořen jako \"džihád\" (جهد), znamenající \"úsilí\" nebo \"boj\", typicky (ne však nezbytně) vojenského nebo polovojenského charakteru a nábožensky motivovaný (kdy motivem je úsilí o zamezení cizího vlivu vetřelce a zachování vlivu islámu a islámských hodnot – z pohledu mudžáhedínů se tedy jedná o ospravedlněné, často defenzivní úsilí). Slovo mudžáhid bylo v západním světě poprvé definováno v roce 1958 pro konkrétně pákistánské muslimy ve významu „ten, kdo bojuje ve svaté válce” popř. „muslimský guerrilový vzbouřenec,” předtím označovalo muslimy, kteří bojovali v konfliktech, jež měla ustanovit šaría. Osmanský sultán Murad Khan II Khoja-Ghazi (vládl v letech ) byl přezdíván „sultán mudžahedínů.”\n\nMudžahedíny (v militantní a guerillové části významu slova) coby stranu boje nebo válečného konfliktu proti bezvěrcům, lze nalézt ve všech zemích světa, ve kterých má vliv islám – Indie a Kašmír, Írán a Irák, Myanmar a Filipíny, Somálsko i ve válce v Čečně a svazové republice Jugoslávie. Avšak, nejznámější událostí, která vedla ke zformování mudžahedínů z více než 30 muslimských zemí, byla sovětská invaze do Afghánistánu v roce 1979. Podle koránu nesmějí mudžahedíni zabíjet ženy, děti, staré lidi a ostatní živé bytosti, nesmějí plundrovat či zohavovat mrtvá těla nepřátel – porušení se považuje za prohřešek.\n\nNejužší (a zřejmě ne tolik přesný) význam je „muslim, který bojuje ve svaté válce,“ (ten byl adoptován po roce 1095), naopak nejobecnější význam pak znamená „ten, kdo se zasazuje o zachování a šíření hodnot, které ctí islám,“ přičemž toto úsilí může nabývat různých podob.\n\n"}
{"id": "371467", "url": "https://cs.wikipedia.org/wiki?curid=371467", "title": "Click4Sky", "text": "Click4Sky\n\nClick4Sky byl internetový systém prodeje letenek Českých aerolinií (ČSA), který si kladl za cíl konkurovat nízkonákladovým leteckým společnostem. Společnost nabízela lety do převážně evropských destinací za jednotnou cenu včetně poplatků a tax, a přeprodávala tak volné kapacity letů ČSA. Provozovatelem systému byla společnost ClickforSky, a.s., dceřiná společnost ČSA.\n\nČeské aerolinie oznámily svůj záměr o založení Click4Sky v září 2007. Cílem bylo zvýšení obsazenosti letů doprodejem volných kapacit za ceny konkurující nízkonákladovým společnostem. Jako podmínku si společnost stanovila nutnost nákupu zpáteční letenky přes internet, délku pobytu ze soboty na neděli, nebo alespoň tři dny, a nákup letenky nejpozději měsíc před datem odletu. Od prosince 2007 prodávala Click4Sky letenky také v zahraničí, kde nabízela především lety do Prahy. V roce 2008 čistý výdělek z Click4Sky 20 milionů Kč. \n\nProjekt po dvou letech provozu v listopadu 2009 skončil. Stránka byla po skončení dále v provozu, ale už se na ní zobrazovaly pouze vybrané levné spoje. Dle kritiků ČSA za propagaci této značky prodělávaly pouze peníze. \n\n\n"}
{"id": "371468", "url": "https://cs.wikipedia.org/wiki?curid=371468", "title": "Veterinární lékař", "text": "Veterinární lékař\n\nVeterinární lékař (veterinář, zvěrolékař) je absolvent šestiletého studijního programu \"veterinární lékařství\" na Fakultě veterinárního lékařství nebo šestiletého programu \"veterinární hygiena a ekologie\" na Fakultě veterinární hygieny a ekologie Veterinární a farmaceutické univerzity, má titul „doktor veterinární medicíny“ (ve zkratce MVDr., v anglosaských zemích ve zkratce D.V.M.). Úkolem veterináře je pečovat o zdraví a pohodu zvířat, ale také chránit zdraví člověka kontrolováním výroby a distribuce potravin živočišného původu.\n\nÚkolem veterinárního lékaře je provádět preventivní, dozorovou a léčebnou činnost zaměřenou na zvířata.\n\n\nV Česku veterinární lékaře sdružuje Komora veterinárních lékařů České republiky.\n"}
{"id": "371470", "url": "https://cs.wikipedia.org/wiki?curid=371470", "title": "Fulvio Abbate", "text": "Fulvio Abbate\n\nFulvio Abbate (* 20. prosince 1956 Palermo) je italský spisovatel. V současnosti žije v Římě.\n\n"}
{"id": "371473", "url": "https://cs.wikipedia.org/wiki?curid=371473", "title": "Severní Germáni", "text": "Severní Germáni\n\nSeverní Germáni, běžně nazývaní Skandinávci nebo ve středověkém kontextu Seveřané, jsou germánská etnolingvistická skupina severských zemí (Skandinávie). Jsou spojeni kulturními podobnostmi, společným rodovým původem a cca od roku 200 n. l. společným používáním praseverštiny. Z tohoto jazyka kolem roku 800 n. l. vzešla stará severština, ze které vznikly současné severogermánské jazyky.\n\nPředpokládá se, že se severní Germáni ve Švédsku objevili počátkem letopočtu. Několik severogermánských kmenů zmiňují klasičtí starověcí spisovatelé, zejména Švédy, Dány, Géaty, Guty a Rugie. Během následujícího věku Vikingů severští námořníci, běžně označovaní jako Vikingové, podnikali nájezdy a osídlovali území po celé Evropě i mimo ni, založili několik důležitých politických entit a prozkoumávali severní Atlantik až po Severní Ameriku. K etnickým skupinám, které vznikly při této expanzi, patří Normané, Gaelo-Seveřané a Rusové. Severní Germáni vikingského věku byli kulturami, se kterými se setkali, označováni pod různými jmény, ale obecně jsou nazývaní jako Seveřané.\n\nS koncem vikingského věku v 11. století severogermánské národy konvertovali z původního severského pohanství na křesťanství a jejich dříve kmenové společnosti byly centralizovány do moderních království jako Dánsko, Norsko a Švédsko. Mezi moderní severogermánské etnické skupiny patří Dánové, Islanďané, Norové, Švédové a Faeřané.\n\n"}
{"id": "371474", "url": "https://cs.wikipedia.org/wiki?curid=371474", "title": "Havran polní", "text": "Havran polní\n\nHavran polní (\"Corvus frugilegus\") je velký pták z čeledi krkavcovitých (Corvidae). Patří tedy do řádu pěvců.\n\nHavran polní se vyskytuje ve dvou poddruzích:\n\nJe velký přibližně jako vrána, dorůstá 45–47 cm, váží 200–625 g a v rozpětí křídel měří 81–94 cm. Tělo má porostlé tmavým peřím, které má v jasném slunečním světle charakteristický kovově modrý nádech. Nápadné jsou také tzv. kalhotky (odstávající opeření na končetinách) a silný, kuželovitý a špičatý, šedohnědě zbarvený zobák, jehož kořen mají dospělí ptáci od druhého roku života světlý a neopeřený (lysý), čímž je lze odlišit od jiných středoevropských krkavcovitých pěvců. Křídla má ve srovnání s vránou delší a zasahují až na konec ocasu. Samec se od samice neliší. Mladí ptáci mají zhruba do šestého měsíce života kořen zobáku opeřený.<br>\n\nLétá rychle a obratně, ke krouživému plachtění využívá termických proudů. Let je lehký; často je užíváno plachtění.\n\nHavran polní je poměrně hlučný druh. Ozývá se hlubokým krátkým „gag“, „ga“, protáhlým „króó“, „kráá-kráá“, někdy vysokým „kirrr“ i jinými zvuky, zejména zjara.\n\nHavran polní má velmi rozsáhlý areál rozšíření a náleží k nejrozšířenějším a nejpočetněji zastoupeným evropským krkavcovitým ptákům. Počet párů hnízdících v Evropě se odhaduje na 8 170 000 až 14 200 000. Vyskytuje se téměř v celé Evropě (kromě severní části Skandinávie a Islandu) a v širokém pásu od západní Asie až po východní pobřeží Japonska. V letech 1862–1874 byl introdukován na Nový Zéland, kde se však v současnosti vyskytuje vzácně. Je převážně tažný, přičemž v zimě se obvykle stěhuje na kratší vzdálenosti.<br>\n\nV České republice se vyskytuje po celý rok, místy v hojném počtu. Nejpočetněji je na našem území zastoupen v zimě, kdy se do střední Evropy hromadně stahují ptáci z východní a severovýchodní Evropy. Dle odhadu Jiřího Mlíkovského v ČR zimují dva až čtyři miliony jedinců. Podpěra zmiňuje, že nejvzdálenější zaznamenané místo „našeho“ kroužkovaného havrana leží v Rusku, téměř u hranic Kazachstánu (3238 km, 1977).\n\nPočet hnízdících ptáků byl v letech 1985–1989 odhadován na 2600–3600 párů, v letech 2001–2003 na 3000–4000 párů. Hnízdiště se nacházejí převážně v Polabské nížině, od dolního toku Ohře po Pardubice. Na některých místech jsou kolonie velmi staré. Za nejstarší kolonii v Čechách je pokládána kolonie v Pátku nad Ohří; je možné, že se k ní vztahuje zápis „urbáře z panství královské kanonie premonstrátů na Strahově“ z 15. století. Na hnízdišti ve Veltrusích bylo v roce 1887 napočítáno přes 4000 hnízd, kolonie byla známa již roku 1880 a možná i dříve (zápis z roku 1788). Kolonie v Lovosicích je stará min. 120 let, na Pardubicku více než 80 let (od r. 1936), v Praze hnízdí havrani od 40. let 20. století (poprvé se zde usadili na Štvanici r. 1861). V jižních Čechách hnízdí v okolí Českých Budějovic, ale podle starších zpráv se četné menší kolonie stěhovaly nebo byly vypuzeny. V posledních padesáti letech se havrani rozšířili i po Slezsku včetně Ostravy a vyskytují se i na jižní Moravě. Nejvýznamnější hnízdní kolonie se nacházejí ve Veltrusích, v Pátku nad Ohří, Opavě, Znojmě a v chrudimsko-pardubické aglomeraci.\n\nBěhem 20. století prodělala populace havrana polního v celé Evropě výrazné výkyvy početnosti, způsobené zejména používáním pesticidů, preparátů na bázi rtuti a pronásledováním ze strany člověka, které v \"Červeném seznamu České republiky\" vedly až k jeho zařazení mezi zranitelné druhy.\n\nV Česku pravidelně hnízdí, protahuje či zimuje. Náleží mezi silně společenské ptáky. V mimohnízdním období se vyskytuje v početných hejnech. Na společných nocovištích se mnohdy shromažďují i desetitisíce ptáků.\n\nHnízdí především v nížinách a pahorkatinách (do 800 m n. m.), zejména podél větších vodních toků. Vyhledává otevřené zemědělsky obhospodařované krajiny s lesíky či skupinami stromů. Hnízdí jednou ročně, v koloniích. V březnu staří havrani tokají před samičkami, s nimiž po léta žijí; klaní se a vydávají milostné zvuky. Mladí ptáci spolu nekrvavě zápasí. Při stavbě hnízda z větví ulamují ptáci větve ze stromů nebo je kradou z nestřežených hnízd sousedů. Hnízdo, které stavějí v korunách slabých nebo nedostupných stromů, je dosti velké a „neupravené“; zpravidla jich bývá v korunách listnáčů více pohromadě. Během dubna až května do něj samička klade 3–5 (2–6) světle hnědých 39,1 × 27,9 mm velkých vajec s tmavými skvrnami. Inkubační doba je 17–20 dnů; na vejcích sedí pouze samice, samec opatřuje samici potravu. Samice havranů sedí od prvního vejce, takže vylíhlá mláďata jsou různě stará. Samec krmí samičku i mláďata z volete. Později obstarávají potravu oba rodiče. Při hnízdění nocují havrani v blízkosti svých hnízd, která hlídají před predátory. Mláďata jsou opeřena po 32–33 dnech a pohlavně dospívají kolem prvního roku života.\n\nPrůměrná délka života havrana polního ve volné přírodě je více než 15 let; Podpěra uvádí, že nejvyšší zaznamenaný věk kroužkovaného havrana byl 9 let a 4 dny.\n\nHavran je typickým všežravcem. Potravu hledá při chůzi na zemi, požírá žížaly, dospělý hmyz i larvy, plže, drobné obratlovce, semena, bobule, ovoce, příp. odpadky. V zimě hledá potravu i na skládkách a ve městech. Složení potravního spektra je ovlivněno lokalitou výskytu a ročním obdobím; poměr živočišné a rostlinné potravy je 1 : 2. Při hledání potravy se vyhýbá vysokému porostu, který nemůže přehlédnout, hustému křoví a souvislému lesu. Několikrát byl již zaznamenán u mořského pobřeží, kde loví převážně vodní hmyz a korýše.\n\nPodobně jako např. krkavec, kavka nebo vrána má i havran polní významné místo v lidové tvorbě. Již od dávných dob vystupuje v dobové literatuře a malířství. Obecně byl symbolem blížícího se zimního období, smybolem chudoby, smůly, zkázy. Podle jiných pověr havrani dokáží svým výrazným krákáním předpovědět déšť nebo blížící se smrt.\n\n\nPozn. * znamená nedoložený lexém, morfém, foném\n\n\n\n"}
{"id": "371476", "url": "https://cs.wikipedia.org/wiki?curid=371476", "title": "Dries Buytaert", "text": "Dries Buytaert\n\nDries Buytaert (* 19. listopad 1978) je programátor open-source softwaru a zakladatel a vůdčí osobnost počítačové aplikace CMS s názvem Drupal. Buytaert obhájil svoji disertační práci v oboru počítačové vědy 27. ledna 2008 na Univerzitě v Gentu v Belgii.\n\nV letech 1999 - 2000 byl správcem \"GNU/Linux\" \"WLAN\" \"FAQ\".\n\n1. prosince 2007 Dries se spoluzakladatelem Jayem Batsonem oznámili, že uvádějí na trh inicializaci pod názvem Acquia. Acquia má být pro Drupal to, co Red Hat pro Linux.\n\n31. března 2008 Dries uvedl na trh Mollom, službu, která se věnuje zastavení spamu na internetových stránkách. Cílem Mollomu je udržet stránky čisté a zvýšit kvalitu obsahu. Mollomem je chráněno již téměř 60 000 internetových stránek. \n"}
{"id": "371477", "url": "https://cs.wikipedia.org/wiki?curid=371477", "title": "Carlyle Group", "text": "Carlyle Group\n\nCarlyle Capital Corporation (CCC) je jedna z největších amerických podílových firem se sídlem ve Washingtonu D.C.\n\nPodle vlastních údajů je to jedna z největších soukromých investičních firem na světě. Společnost disponuje kapitálem ve výši 44,3 mld. dolarů a celosvětově zaměstnává 680 lidí v 16 zemích. Sídlo společnosti je ve Washingtonu D.C. (mezi Bílým domem a Kapitolem).\n\nPředsedou představenstva je Louis Gerstner jr., který zastával tento post i u IBM.\n\nInvestice společnosti do letectví a obrany byly kritizovány Michaelem Moorem v jeho filmu Fahrenheit 9/11, v němž poukazuje i na investice na Blízkém východě.\n\nCarlyle Group byla založena roku 1987 Williamem E. Conwayem Jr., Danielem A. D’Aniellem, Davidem M. Rubensteinem a Stephenem L. Norrisem. Také Salim bin Ládin, starší bratr Usámy bin Ládina, se podílel na vzniku společnosti.\n"}
{"id": "371478", "url": "https://cs.wikipedia.org/wiki?curid=371478", "title": "Lilie (Kytice)", "text": "Lilie (Kytice)\n\nLilie je 11. báseň ze sbírky Kytice od Karla Jaromíra Erbena.\nPublikována byla až roku 1861 ve druhém souborném vydání Kytice (První vydání 1853). Jelikož je poslední vytvořenou básní sbírky o lichém počtu útvarů, nemá k sobě druhou báseň popisující podobnou problematiku, jak je tomu u všech 12 ostatních, zrcadlově uspořádaných básní.\nSbírka byla roku 1861 rovněž rozšířena o oddíl Písně.\n\nDívka si nepřála být pohřbena na hřbitově, kde bývá plno nářku, ale chtěla do lesa, aby jí ptáčci zpívali. Na jejím hrobě vyrostl květ bílé lilie a když ji někdo uviděl, hned ji chtěl.\nMístní pán se vydal na hon, potkal bílou laň, už se ji chystal zabít, když si všiml lilie. Poručil sluhovi, aby ji vykopal a na jeho zahradě střežil. Třetí den sluha budí pána, že lilie chodí po sadě a podivně mluví. Ona se obává slunečních paprsků, pán ji tedy nabídne úkryt, když se za něj vdá.\nDobře se měla a syna mu dala, přišel ale královský posel, že pán musí do boje. Loučí se se svou ženou a jejím strážcem určuje svou matku.\nTa si ale přála její smrt, takže nechala, aby se k ní dostalo slunce. Když se pán vrátil, jeho žena i syn byli mrtví. Hněvá se na matku a přeje jí to, co ona jemu udělala.\n"}
{"id": "371480", "url": "https://cs.wikipedia.org/wiki?curid=371480", "title": "Jay Rifkin", "text": "Jay Rifkin\n\nJay Rifkin je hudební producent a vítěz cen Grammy a Tony.\n\nRifkin založil spolu se svým přítelem z dětství Hansem Zimmerem společnost Media Ventures. S Zimmerem byli partneři jak v produkci, tak ve skládání hudby. Media Ventures je různorodá zábavní skupina, která zahrnuje hudbu, zpravodajská média, film a televizi. Jejich partnerství jim přineslo mnoho cen a nominací, včetně Oscarů za filmy \"Řidič slečny Daisy\", \"Rain Man\" a \"Lví král\". Po úspěchu \"Lvího krále\" Rifkin vytvořil a produkoval zlaté album \"Rhythm of the Pride Lands\".\n\nRifkin je také předsedou Media Revolution, mediální společnosti, kterou založil v roce 1977. Tato společnost rovněž vyhrála množství cen. Media Revolution je součástí Cyberia Holdings, ve které je Rifkin rovněž výkonným ředitelem a Hans Zimmer viceprezidentem. Je také zakladatelem produkční společnosti Media Ventures Pictures, která produkovala komedii \"Waiting...\"\n\nRifkin spravoval Media Ventures skrz svoji společnost Mojo Music. V roce 1995 založil Mojo Records, která se v roce 1996 stala joint venture s Universal Records a následně byla prodána v roce 2001 společnosti Zomba/BMG.\n\nRifkin je v současné době předsedou a výkonným ředitelem Digicorp Inc., nové marketingové a mediální společnosti zaměřující se na Čínu.\n"}
{"id": "371483", "url": "https://cs.wikipedia.org/wiki?curid=371483", "title": "Přívoz Lahovičky – Nádraží Modřany", "text": "Přívoz Lahovičky – Nádraží Modřany\n\nPřívoz Lahovičky – Nádraží Modřany pod označením P6 v rámci Pražské integrované dopravy (v databázích pod číslem 691, později 696) je v provozu zkušebně od 18. září 2009 (slavnostní zahájení se konalo v pátek 18. 9. dopoledne, první jízdní řád má uvedenou platnost od soboty 19. září 2009) do 1. listopadu 2009. Od 1. listopadu 2010 byl sezónní provoz změněn na celoroční. Provozovatelem je společnost Pražské Benátky s. r. o. (do roku 2011 pod názvem První Všeobecná Člunovací Společnost s. r. o.). Majitelem obou společností je Zdeněk Bergman.\n\nPřístaviště Lahovičky na levém břehu Vltavy je vzdálené asi 700 m od stejnojmenné autobusové zastávky. Na pravém břehu je přístaviště jižně od zastávek MHD Nádraží Modřany a železniční zastávky Praha-Modřany zastávka a ulice U kina, několik set metrů nad Modřanským jezem, u stávajícího zděného schodiště v navigaci. Na obou březích navazuje přívoz na páteřní cyklotrasy, A1 na levém břehu a A2 na pravém břehu. Přívoz propojuje hustě osídlené Modřany s rekreační oblastí kolem Berounky a Chuchle. K oběma přístavištím je bezbariérový přístup.\n\nNasazena je malá krytá motorová loďka s kapacitou 12 cestujících. Od roku 2016 zde slouží veřejnosti bezbariérová loď typu Naomi Zkušební provoz je v dle jízdního řádu v pravidelném intervalu 20 minut denně od 7 do 19 hodin, podle potřeby se však intervaly v případě zájmu zkracují. Náklady na cca 40denní zkušební provoz byly vyčísleny na 255 000 Kč.\n\nJiž od středověku existoval Lahovický přívoz z Lahovic do Komořan, který byl součástí obchodní cesty z jižních Čech do Prahy a ve 3. čtvrtině 19. století měl klíčový význam pro zásobování modřanských průmyslových podniků.\n\nNa území Modřan fungovalo v novodobé historii několik přívozů:\n\nPrvní zprávy o chystaném přívozu v rámci PID se objevily v roce 2007, kdy se uvažovalo o zahájení v roce 2008. Z finančních důvodů byl však záměr zatím odložen. V září 2008 bylo zprovoznění přívozu avizováno na 1. červenec 2009, avšak byl plánován v trase Přívoz Modřany – Velká Chuchle, pod modřanským jezem, zhruba mezi posledními dvěma jmenovanými dřívějšími přívozy. Na modřanské straně měl končit u nově zřizovaného sportovně-zábavního areálu, na levém břehu v blízkosti chuchelského závodiště. Ve Velké Chuchli mělo ke kotvení přívozu a nástupu a výstupu osob sloužit přístaviště tvořené plovoucím molem o rozměru 15×3 metru na říčním kilometru 61. O zřízení přístaviště žádala v březnu 2008 společnost „BG Technik cs, a. s. Honda – motorové stroje“ a přístaviště mělo sloužit i ke kotvení předváděcích lodí Honda Marine.\n\nZačátkem května 2009 se objevila zpráva, že na přívoz již magistrát vydal povolení, avšak v trase Lahovičky – Modřany, tedy výše po proudu, než se o rok dříve plánovalo (přibližně mezi přívozem zaniklým kolem roku 1979 a přívozem zaniklým v roce 1971), přičemž podle této zprávy měl být provoz zahájen 1. června 2009.\n\nNakonec byl přívoz slavnostně zprovozněn v pátek 18. září 2009 u příležitosti Evropského týdne mobility, zároveň byl prezentován i v rámci programu Pro zdravé město, projekt čisté a zelené Prahy.\n\nOd roku 2016 zde slouží veřejnosti bezbariérová loď typu Naomi. \nVykazovaná využívanost přívozu za období provozu v rámci PID:\n\nTento přívoz je nejméně využívaný ze všech přívozů PID.\n\n\n"}
{"id": "371489", "url": "https://cs.wikipedia.org/wiki?curid=371489", "title": "Podolská vodárna", "text": "Podolská vodárna\n\nPodolská vodárna v Praze 4 je velké vodárenské zařízení nacházející se v hlavním městě Praze v městské části Podolí při pravém břehu řeky Vltavy naproti Veslařskému ostrovu mezi Vyšehradem a plaveckým stadionem v Podolí. Jedná se o technicky zajímavou a historicky i architektonicky cennou stavbu, která je památkově chráněna.\n\nV lokalitě před touto vodárnou existovaly dvě starší vodárny, které nahradila. Historie jejich vzniku souvisí s prudkým rozvojem hlavního města a jeho předměstí a jejich průmyslu zejména v druhé polovině 19. století, kdy bylo v Praze zřízeno mnoho zcela nových vodárenských zařízení.\n\nV roce 1882 byla v Podolí zřízena Vinohradská vodárna určená pro zásobování tehdy samostatného města Královské Vinohrady. Voda byla vedena z Podolí na Královské Vinohrady potrubím do Vinohradské vodárenské věže v dnešní Korunní třídě. Později k Vinohradům přibyly i další okolní obce - Žižkov, Nusle (města), Vršovice (městys) a Strašnice.\n\nV roce 1885 byla v sousedství Vinohradské vodárny postavena Pražská vodárna, dodávající přirozeně filtrovanou vltavskou vodu do vodojemu Karlov. Po dalším rozšíření a technické modernizaci vodárny v roce 1885 bylo možno dodávat upravenou vltavskou vodu i na Smíchov a Malou Stranu na protějším břehu řeky, později byla zdejší voda přiváděna do Karlína. V roce 1888 probíhala rekonstrukce starých pražských vodáren, zároveň s tím došlo ke zrušení veřejných městských kašen.\n\nTaké Vršovice, které byly městem od roku 1902, měly vlastní vodárnu, a to v sousedním Braníku s vodojemem na Zelené lišce (1906). Byla využívána až do 60. let 20. stol. Definitivně byla zrušena až po zprovoznění zdroje Želivka v roce 1972.\n\nV roce 1908 začala výstavba nového přivaděče z nových vodních zdrojů u Káraného, kde se voda pocházející z Jizery filtruje přirozeným způsobem štěrkopískovými vrstvami místních studní. Tento společný vodovod pro Prahu a její předměstí byl dokončen v roce 1913, což vedlo k tomu, že všechny staré městské vodárny mohly být zrušeny. Teprve poté, co po vzniku Velké Prahy v roce 1922 kapacita nových jizerských vodních zdrojů přestala stačit stále rostoucím potřebám, bylo rozhodnuto o výstavbě nové velkokapacitní vodárny v Podolí na místě staré Pražské vodárny.\n\nObě vodárny (Stará Vinohradská i Stará Pražská) v souvislosti s výstavbou nové vodárny v Podolí zanikly. Stará Pražská vodárna, jejíž provoz byl zastaven v roce 1911, byla zbořena v souvislosti se stavbou nové podolské vodárny v roce 1922, zatímco Vinohradská vodárna v Podolí čerpala vodu do pražské vodovodní sítě do roku 1929, kdy byla nová vodárna v Podolí spuštěna. Zůstala zachována jako záložní zdroj. Definitivně byla zbořena v polovině 50. let v souvislosti s rozšířením a dostavbou Podolské vodárny. \n\nTato nová vodárna vznikla v druhé polovině 20. let 20. století podle projektu Antonína Engela, resp. byla realizována v letech 1925-1929 firmou Kress Praha. Kromě základní budovy určené pro filtraci vltavské vody byl nově vystavěn i zvláštní jímací objekt nacházející se na Veslařském ostrově. Součástí celého technologického celku byla také budova strojovny s čerpadly, administrativní budova určená pro zaměstnance a vlastní objekt filtrační stanice. Na tehdejší dobu se jednalo o velmi mohutnou stavbu velkého rozsahu i objemu.\n\nVýkon této nové Podolské vodárny činil 35–40 tisíc kubických metrů vody za jeden den. Vltavská voda byla nejprve filtrována v několika hrubých filtrech a během této technologické operace byla také několikrát provzdušňována. Teprve potom přecházela na jemnější filtraci a dezinfekci, která byla prováděna chlórováním. Takto upravená pitná voda byla potrubím odváděna především do vodárenského areálu na Zelené lišce a na Brusce. Odtud pak byla dále rozváděna do dalších částí města.\n\nPostupem doby, tak jak se město stále více rozrůstalo, přirozeně stoupala i spotřeba vody, což vedlo k průběžnému zvyšování kapacity vodárny, ať již jejím rozšířením nebo instalací nových technologií, případně rekonstrukcí a modernizací:\n\n- poč. 30. let 20. století přibyla před původní filtrační stanici ještě chemická úpravna vody. Ta pracovala na principu čeření, což je technologický proces, při němž se nečistoty z vody vysrážejí a oddělí se z ní i některé usazeniny.\n\n- ve 40. letech 20. století byly instalovány nové rychlofiltry.\n\n- v letech 1956–1965 byla dostavěna další část vodárny podle původního návrhu Antonína Engela a Maxmiliána Koschina. Byla dobudována další technologická budova s druhou filtrační stanicí a zároveň s tím byla nově rekonstruována celá její starší část. Toto řešení plně zachovalo původní architektonický ráz původní stavby.\n\n- v roce 1992 byla zahájena další generální rekonstrukce Podolské vodárny. Kromě vlastních oprav vodárenských budov zde došlo za nepřerušeného provozu k další modernizaci stávajícího technologického zařízení. V sousedství staré filtrace byly v budově upraveny prostory pro expozici Muzea pražského vodárenství, které se sem přestěhovalo v roce 1997 z původních prostor na Národní třídě.\n\nBudovy jsou vystavěny v novoklasicistním stylu. Jižní budova uprostřed vrcholí 45 metrů vysokou vodárenskou věží. Jižní průčelí věže zdobí pískovcové sochy, které představují alegorii řeky Vltavy (výška sochy 3,6 m) a deseti jejích významných pravých a levých přítoků v řadě pod ní.\n\n\"zleva:\"\n\nOd roku 2003 Podolská vodárna slouží už jen jako záložní vodní zdroj pro případ výpadku úpraven Želivka nebo Káraný. Do té doby se vyrobená voda z vodárny v Podolí mísila s vodou z těchto dvou úpraven tak, že podíl podolské vody závisel na zeměpisné poloze odběrného místa.\n\n\n"}
{"id": "371497", "url": "https://cs.wikipedia.org/wiki?curid=371497", "title": "Dlabačov", "text": "Dlabačov\n\nDlabačov je název oblastí blízko Strahova, kde působil Bohumír Jan Dlabač:\n"}
{"id": "371502", "url": "https://cs.wikipedia.org/wiki?curid=371502", "title": "Pohotovost", "text": "Pohotovost\n\nPohotovost může být :\n\n\n"}
{"id": "371504", "url": "https://cs.wikipedia.org/wiki?curid=371504", "title": "Luděk Kopřiva", "text": "Luděk Kopřiva\n\nLuděk Kopřiva vlastním jménem Ludvík Kopřiva (19. června 1924 Praha – 2. října 2004 Praha) byl český herec.\nPo absolutoriu Státní konzervatoře v Praze (1946) studoval ještě na pražské DAMU, kterou dokončil v roce 1948. Své první angažmá získal v Ostravě, kde působil do roku 1951, poté byl čtyři roky v angažmá v Plzni (1951–1960). Od roku 1960 až do roku 1991 se stal členem činoherního souboru Divadla E. F. Buriana, v roce 1991 odešel do důchodu. \n\nJednalo se o vynikajícího představitele drobných komických a satirických postav s velmi charakteristickým hlasem i nezaměnitelným vzhledem. Pro svůj svérázný herecký typ byl vyhledávaným i úspěšným filmovým, televizním, rozhlasovým a dabingovým hercem. Do povědomí diváků se nejvýrazněji zapsal jednak postavou afektovaného choreografa Huga v Kleinově komedii \"Jak svět přichází o básníky\" (1982), především však jako farář Otík v Troškově komediální filmové trilogii \"Slunce, seno, jahody\" (1983), \"Slunce, seno a pár facek\" (1989) a \"Slunce, seno, erotika\" (1991). \n\n\n"}
{"id": "371510", "url": "https://cs.wikipedia.org/wiki?curid=371510", "title": "Jan Slovák", "text": "Jan Slovák\n\nJan Slovák (* 18. prosince 1957 Gottwaldov, nyní Zlín) je grafik, řezbář, básník, spisovatel. Rodák z Pradliska (okres Zlín). Vystudoval historii a filozofii na UK v Praze. Žije v Provodově. Od roku 1995 pracuje jako středoškolský učitel (SZŠ a Vošz Zlín).\n\n\n\n\n"}
{"id": "371514", "url": "https://cs.wikipedia.org/wiki?curid=371514", "title": "Lilie (rozcestník)", "text": "Lilie (rozcestník)\n\nSlovo lilie má více významů:\n\n\n\n\n"}
{"id": "371516", "url": "https://cs.wikipedia.org/wiki?curid=371516", "title": "Kosmos 1074", "text": "Kosmos 1074\n\nKosmos 1074 byl sovětský bezpilotní dlouhotrvající zkušební let prototypu transportní kosmické lodi Sojuz-T. Let se začal 31. ledna 1979, loď ukončila svou činnost na oběžné dráze 1. dubna téhož roku, když úspěšně přistála. Kosmická loď byla katalogizovaná v systému COSPAR pod označením 1979-008A.\n\n\nKosmická loď se skládala z obytné sekce, přístrojové sekce a návratového modulu. Celková délka lodě je 6,98 m a největší průměr 2,72 m. Na povrchu jsou umístěny panely slunečních baterií a radiátory chlazení. \n"}
{"id": "371526", "url": "https://cs.wikipedia.org/wiki?curid=371526", "title": "Kosmos 1001", "text": "Kosmos 1001\n\nKosmos 1001 bylo krycí označení první z sovětských kosmických lodí typu Sojuz-T (výrobní označení Sojuz 7K-ST), vzniklých úpravou dosavadních Sojuzů (7K-S). Kosmické lodě Sojuz-T byly určené k dopravě posádek na orbitální stanice Saljut 6 a 7. Loď selhala v bezpilotní zkoušce v roce 1978.\n\nKosmos 1001 odstartoval z kosmodromu Bajkonur dne 4. dubna 1978. Loď letěla bez posádky, jednalo se o zkušební let prototypu kosmické lodi. Na oběžné dráze setrvala 10 dní, přistála 15. dubna 1978. Kosmos 1001 byl dodatečně katalogizován v COSPAR pod číslem 1978-036A.\n\nNový Sojuz vyrobila NPO Energija v Kaliningradu (nyní Koroljov), Moskovskaja oblast, RSFSR (SSSR). Hmotnost byla udána na 6680 - 7000 kg, délka 698 cm, průměr v nejsilnější části 272 cm. Loď je sestavena ze tří částí, obytné sekce, návratového modulu a přístrojové sekce.\n\n"}
{"id": "371529", "url": "https://cs.wikipedia.org/wiki?curid=371529", "title": "Libor Vojkůvka", "text": "Libor Vojkůvka\n\nLibor Vojkůvka (23. července 1947 Rychlov u Bystřice pod Hostýnem – 21. září 2018 Šternberk) byl český naivní malíř, cestovatel, fotograf, lidový bavič, entomolog a písmák, původním povoláním zahradník.\n\nMalbě se Libor Vojkůvka systematicky věnoval od počátku 70. let 20. století, v polovině 70. let začal své obrazy i pravidelně vystavovat. Žil a tvořil v moravském městě Šternberku. Po roce 1990 procestoval více než stovku zemí světa a na svých cestách mimo jiné objevil několik dosud neznámých druhů brouků.\n\nS bývalou manželkou Alenou Vojkůvkovou měl dvě děti, dceru Alenu a syna Dalimila. V únoru 2012 se znovu oženil, vzal si 27letou Dagmar Kubíčkovou, se kterou měl syna Damiána. Libor Vojkůvka zemřel na inoperabilní mozkový nádor v pátek 21. září 2018 ve věku 71 let.\n\n"}
{"id": "371532", "url": "https://cs.wikipedia.org/wiki?curid=371532", "title": "Malé plavidlo", "text": "Malé plavidlo\n\nMalé plavidlo je v českém právu označení pro plavidla obdobná lodím, která však svou velikostí nesplňují parametry lodě ve smyslu terminologie zavedené zákonem. Malým plavidlem se rozumí loď, jejíž délka nepřesahuje 20 m a která není určena nebo používána k vlečení, tlačení nebo vedení v bočně svázané sestavě jiných než malých plavidel, k přepravě více než 12 osob a která není převozní lodí. Pokud však plavidlo nesplňuje některé základní charakteristiky lodi, pak do kategorie malých plavidel nepatří, ale může se jednat o tzv. jiné ovladatelné plovoucí těleso (tam patří například vor), případně plovoucí zařízení nebo plovoucí stroj.\n\nMalá plavidla jsou právními předpisy rozdělena do tří skupin:\n\nČeský zákon o vnitrozemské plavbě vyčleňuje z malých plavidel tzv. „vybraná malá plavidla“, která na rozdíl od ostatních malých plavidel nepodléhají evidenci. Do této skupiny patří malá plavidla o celkové hmotnosti včetně povoleného zatížení do 1000 kg nebo s vlastním strojním pohonem o výkonu do 4 kW nebo s celkovou plochou plachet do 12 m. Plavidla nepodléhající evidenci nemusí být označena poznávacími znaky a nepodléhají ani povinnosti schvalování způsobilosti.\n\nPro vedení „vybraného malého plavidla“ není třeba průkaz způsobilosti vůdce malého plavidla, ale vést je může každý, kdo je seznámen s technikou vedení plavidla a v potřebném rozsahu i s pravidly plavebního provozu. Pro vybraná malá plavidla bez strojního pohonu neplatí žádné věkové omezení, vybraná malá plavidla se strojním pohonem s výkonem do 4 kW může vést jen osoba od 15 let věku.\n\nK provozu zahraničních malých plavidel na vodních cestách České republiky není na rozdíl od jiných kategorií plavidel třeba povolení. Způsobilost typu u malých plavidel schvaluje jako plavební úřad Státní plavební správa, zatímco u lodí Ministerstvo dopravy.\n\nVe většině případů mají podle Řádu plavební bezpečnosti lodě přednost před malými plavidly a malá plavidla nesmí vyžadovat, aby se jim lodě vyhýbaly; bezpečná vzdálenost při křížení je stanovena na 200 metrů. Malá plavidla bez plachet musí uvolnit cestu malým plavidlům s plachtami, malá motorová plavidla musí uvolnit cestu bezmotorovým. Malé plavidlo bez strojního pohonu nesmí míjet koupající se osobu ve vzdálenosti menší než 3 metry, u ostatních plavidel je stanovena vyšší vzdálenost.\n\nŽádná malá plavidla nejsou vyjmuta z povinnosti ohlásit nehodu Státní plavební správě.\n\nNa malá plavidla podléhající evidenci se vztahuje mnoho technických požadavků, jejichž splnění je předmětem schvalování způsobilosti plavidla.\n\nNa „vybraná malá plavidla“ se nevztahuje naprostá většina konstrukčních a dokumentačních požadavků kladených na ostatní malá plavidla a vztahuje se na ně pouze pár ustanovení ohledně výstroje plavidla, která se vztahují na všechna malá plavidla:\n\n"}
{"id": "371534", "url": "https://cs.wikipedia.org/wiki?curid=371534", "title": "Majuro", "text": "Majuro\n\nMajuro je s téměř 28 tisíci obyvateli (stav 2011) hlavní a největší město Marshallových ostrovů. Město leží na stejnojmenném atolu, tvořících tak 64 malých ostrůvků. Rozloha atolu je 9,7 km², uzavírá však lagunu o rozloze 295 km². Nejosídlenějšími ostrovy atolu jsou Delap, Uliga a Djarrit.\n\nV Majuru se nachází budova parlamentu, národní banka, univerzita a mezinárodní letiště \"Amata Kabua International Airport\".\n\nPoprvé atol osídlili Polynésané před zhruba 2 500 lety. V roce 1884 se město stalo součástí koloniálního území Německá Nové Guinea. Po první světové válce přešly celé Marshallovy ostrovy včetně atolu Majuro pod správu Japonska. Po porážce Japonska ve 2. světové válce se soustroví dostalo roku 1947 pod poručenskou správu USA v roce 1979 byly prohlášeny celé Marshallovy ostrovy za samostatnou republiku a Majuro se stalo hlavním městem.\n\n"}
{"id": "371538", "url": "https://cs.wikipedia.org/wiki?curid=371538", "title": "Viktor Láznička", "text": "Viktor Láznička\n\nViktor Láznička (IPA: vɪktɔr laːzɲɪtʃka) (* 9. ledna 1988, Pardubice) je český šachový velmistr. Je mistrem České republiky z roku 2006.\n\nŠachy se naučil hrát ve svých šesti letech a již v juniorských kategoriích na sebe upozornil výbornými výsledky. Od mládí byl členem pardubického šachového oddílu v té době pojmenovaném Synthesia Pardubice.\n\nJeho další trénink převzal mezinárodní mistr Michal Konopka.\n\nPrvní úspěchy zaznamenal na turnajích v Olomouci roku 2002 a Mariánských Lázních roku 2003. Na evropském šampionátu juniorů roku 2005 získal bronzovou medaili v kategorii do 18 let. Velmistrem se Viktor Láznička stal v roce 2006, kdy již po 9 kolech z 11 na Mistrovství ČR splnil třetí normu GM.\n\nNa Mistrovství Evropy jednotlivců 2007 v bulharském Plovdivu se umístil se ziskem 7,5 na 12. místě. V září 2007 se Viktor Láznička zúčastnil silně obsazeného turnaje Czech Coal Carlsbad Chess Tournament 2007 a v prvním kole porazil Alexeje Širova, který měl v té době Elo 2735 bodů. Celkově však v turnaji skončil 7. z osmi soutěžících, za sebou v tabulce zanechal pouze Viktora Korčného.\n\nRoku 2007 se kvalifikoval do šampionátu Mistrovství světa, v prvním kole ale prohrál s polským velmistrem Maciejou.\n\nV květnu 2008 se na Evropském šampionátu jednotlivců umístil na pěkném 12. místě ziskem 7,5 bodů z 11 partií a ratingovou performance 2700. Na čtvrtém Mistrovství zemí Evropské unie v Liverpoolu ziskem 7,5 bodu z deseti dělil druhé místo (září 2008).\n\nV červenci 2010 zvítězil v otevřeném turnaji World Open v pennsylvánském Valey Forge především zásluhou série šesti výher v prvních šesti kolech, kterou pak završil třemi remízami.\n\nSvou reprezentační kariéru zahájil roku 2006 na Olympiádě v Turíně znamenitým výsledkem, ziskem 7,5 bodů z 10 partií se stal procentuálně nejúspěšnějším členem reprezentace. Přispěl tak k pěknému umístění české reprezentace na 11. místě.\n\nS pardubickým klubem získal 3 mistrovské tituly v sezonách 2004/2005, 2005/2006, 2006/2007.\nV roce 2008 opustil Klub RC Sport Pardubice, v jehož extraligovém kádru vyhrál 3 ligové tituly a přestoupil do klubu ligového mistra sezóny 2007/2008 Nového Boru.\n\nVyznačuje se výborným hodnocením pozice a strategickým čichem. Tyto vlastnosti jsou umocněny kvalitní taktikou a propočtem. K dalším ideálním vlastnostem patří jeho vyrovnanost a rozvaha při partii, rovněž netrpí nervozitou a strachem před autoritami. Při hře nemá strach z neprobádaných variant, rád prověřuje oběti a gambity, jednoduše oběť vezme, prokáže, že byla nekorektní a vyhraje.\n\n\n\n"}
{"id": "371543", "url": "https://cs.wikipedia.org/wiki?curid=371543", "title": "Jindřich Freiwald", "text": "Jindřich Freiwald\n\nJindřich Freiwald (6. června 1890 Hronov – 8. května 1945 Praha) byl český architekt. Byl žákem Jana Kotěry.\n\nJindřich Freiwald se narodil v rodině Františka Freivalda, hostinského v Hronově a jeho manželky Josefy, rozené Jiráskové.\n\nV Hronově se vyučil se zedníkem a v Praze absolvoval stavitelské oddělení Vyšší průmyslové školy, kde ukončil studium v roce 1910. Poté se stal asistentem Antonína Balšánka. V letech 1913-15 a 1917-18 studoval na Akademii výtvarných umění u architekta Jana Kotěry (studium přerušil vojenskou službou v době 1. světové války). V roce 1921 založili s Jaroslavem Böhmem společný ateliér \"Freiwald a Böhm\".\n\nV lednu 1925 se oženil se Zdenčou Hrubešovou.\n\nOd počátku Pražského povstání 5. května 1945 se ho aktivně zúčastnil v Braníku, na Zbraslavi, v Nuslích, Pankráci a Krči, v uniformě kapitána československé armády. Byl zajat ustupujícími Němci a zastřelen.\n\nNavrhl a postavil (většinou ve spolupráci s Jaroslavem Böhmem) řadu bankovních domů (Železný Brod, Červený Kostelec, Sobotka, Sušice) a divadel (Hronov, Chrudim, Kolín). K dalším realizacím patři dělnické kolonie v Duchcově a Chustu (Masarykova kolonie, vítěz soutěže na vilovou čtvrť mezi nádražím a hlavním náměstím) na Podkarpatské Rusi, nájemní dům v Praze v Bubenči (Šmeralova ul.), objekty továrny Aero v Praze ve Vysočanech a Karlíně a kino Aero v Praze na Žižkově.\n\nNavrhl též stavbu Hotelu na Masarykově náměstí v Pardubicích a několik dalších budov v Kolíně.\nPři Pražském povstání byl zavražděn nacisty v Braníku (před domem Braník čp.610 v tehdejší ulici Na Křížku č.6 - dnes Vlnitá 32, který ve třicátých letech stavěl pro svého přítele Ferdinanda Krále), kde měl nad kostelem sv. Prokopa svou vilu.\n\n\n\n"}
{"id": "371544", "url": "https://cs.wikipedia.org/wiki?curid=371544", "title": "Zond 1964A", "text": "Zond 1964A\n\nZond 1964A byla sovětská lunární sonda, která měla provést průlet kolem Měsíce. Cílem mise bylo testovat technologie pro budoucí lety na Mars. Sonda odstartovala 4. června 1964. Nosná raketa však selhala a Zond 1964A se nedostala na oběžnou dráhu Země.\n\n"}
{"id": "371550", "url": "https://cs.wikipedia.org/wiki?curid=371550", "title": "Seznam interpretů křesťanské hudby", "text": "Seznam interpretů křesťanské hudby\n\nToto je seznam interpretů křesťanské hudby, gospelových interpretů, chrámových sborů. Pro umístění se vyžaduje, aby křesťanská hudba hrála relevantní podíl v tvorbě/prezentaci interpreta. Podíl křesťanské hudby je u autorů specifikován. Ve vhodných případech možno uvést i příklady.\n\nNěkterá česká křesťanská hudební díla prezentují stránky Databáze křesťanských děl.\n\nDiskografii autorů slovenské křesťanské hudby spísala Doc. Yvetta Kajanová, PhD. v přílohe díla \"\"Segmentácia trhu v cirkevnej hudbe ako dôsledok separácie sakrálneho a profánneho prostredia\"\". Seznam obsahuje všechny (známá) díla od předrevolučných rokov až po konec roku 2007.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "371555", "url": "https://cs.wikipedia.org/wiki?curid=371555", "title": "John Michael Talbot", "text": "John Michael Talbot\n\nJohn Michael Talbot (* 8. května 1954, Oklahoma City, Oklahoma, USA) je americký římskokatolický mnich, zpěvák, skladatel a kytarista. Zakladatel řádu \"Brothers and Sisters of Charity\" (Bratři a Sestry Charity), Eureka Springs, Arkansas, USA.\n\n"}
{"id": "371556", "url": "https://cs.wikipedia.org/wiki?curid=371556", "title": "Kostel svatého Kříže (Praha)", "text": "Kostel svatého Kříže (Praha)\n\nKostel svatého Kříže v Praze na Novém Městě je římskokatolický filální kostel, spadá pod farnost u kostela sv. Jindřicha a sv. Kunhuty. Klasicistní stavba byla postavena v roce 1824 při piaristické koleji a gymnáziu na nároží ulic Na Příkopě a Panské.\n\nKostel byl postaven jako jednolodní podélná sálová stavba s klenutou apsidou ve stylu klasicismu v letech 1816–1824. Autorem projektu byl český architekt a profesor polytechniky Jiří Fischer (1768–1828); stavitelem byl Jindřich Hausknecht. Kostel byl postaven z prostředků gubernia a s příspěvkem císaře Františka I. při klášteře řádu školských bratří piaristů, založeném roku 1758 spolu s chlapeckým gymnáziem v Panské ulici. \n\nV roce 1938 byl kostel uzavřen, roku 1950 zrušen a odňat salesiánům. O jeho obnovu v roce 1968 se postarali opět salesiáni v čele s kardinálem Štěpánem Trochtou a Václavem Komárkem, který se zde roku 1969 stal výpomocným knězem.\n\nJednoosé průčelí kostela člení vchod mezi dvěma sloupy a dvěma pilastry s iónskými hlavicemi. Nad vstupem je umístěn latinský nápis „AVE CRUX SPES UNICA“ (Zdráv buď kříži, jediná naděje). Na atikovém nástavci je zlatý kříž. Kostel je uvnitř zařízen v dobovém slohu. Na hlavním oltáři je dřevořezba kříže, adorovaného dvěma andílky. V kostele je umístěna fotokopie Turínského plátna v životní velikosti.\n\n\n\n"}
{"id": "371565", "url": "https://cs.wikipedia.org/wiki?curid=371565", "title": "745 př. n. l.", "text": "745 př. n. l.\n\nStoletí: 7. století př. n. l. – 8. století př. n. l. – 9. století př. n. l.\n\nRoky: 776 752 751 750 749 748 747 746 745 744 743 742 741\n\nTiglatpilesar III. se stává králem Asýrie.\n\nAššur-nirári V., král Asyrský\n\n"}
{"id": "371566", "url": "https://cs.wikipedia.org/wiki?curid=371566", "title": "Kardinální ctnosti", "text": "Kardinální ctnosti\n\nKardinální ctnosti, někdy též základní ctnosti (lat. \"cardinalis\" – hlavní) jsou v křesťanství čtyři lidské ctnosti, kolem nichž jsou ostatní seskupeny – každá ctnost v sobě tyto čtyři určitým způsobem obsahuje. Jedná se (v pořadí podle Akvinského Summa theologiae II(I).61.2.3)) o moudrost (latinsky \"prudentia\", doslova \"předvídavost\" či zobecněně \"zkušenost\" či \"znalost\"), spravedlnost (\"iustitia\"), mírnost (\"temperantia\") a statečnost (\"fortitudo\").\n\nTato myšlenka se nachází již v antice u stoiků, uvedené čtyři hlavní ctnosti vyjmenovává Cicero (De officiis) s odvoláním na Panaitia. Odtud pak tento seznam přebírá sv. Ambrož, který také zavádí označení \"kardinální ctnosti\". Na křesťanské půdě jej systematicky rozpracovává zejm. sv. Tomáš Akvinský.\n\nOslava těchto čtyř ctností (i pod jinými jmény) se nachází i v Bibli, např. v Mdr 8, 7: „A miluje-li kdo spravedlnost, jejím dílem jsou ctnosti; ona vyučuje rozvaze a rozumnosti, spravedlnosti a statečnosti...“\n\nPodle Ambrože má správné jednání počátek v bázni před Hospodinem; podle současného Katechismu katolické církve tyto kardinální ctnosti vposled vycházejí z tzv. \"božských\" (\"teologálních\") ctností, jimiž jsou víra, naděje a láska. Jejich původem, důvodem i předmětem je pak samotný Bůh, který je jako milost daruje do duše věřících, aby byli uschopněni k ctnostnému životu. Z toho důvodu jsou někdy též nazývány jako \"vlité ctnosti\".\n\nSamotné názvy jednotlivých kardinálních ctností se mohou na různých místech drobně lišit. Například \"mírnost\" × \"umírněnost\"; \"statečnost\" × \"odvaha\", \"mravní síla\"; \"moudrost\" × \"rozvážnost\" apod.\n\nKKC: 1803–1845\n\n"}
{"id": "371567", "url": "https://cs.wikipedia.org/wiki?curid=371567", "title": "Řetechov", "text": "Řetechov\n\nŘetechov je místní část města Luhačovic. Leží 14,5 km severovýchodně od Uherského Brodu. Řetechov na východě hraničí s katastrem obce Pozlovice a Podhradí, na jihu s Ludkovicemi, na severu s obcí Provodov a na západě s osadou Pradlisko. Vesnice leží v nadmořské výšce 432 m. Počet obyvatel v roce 2001 činil 215.\n\nSvé jméno obec získala pravděpodobně přivlastňovací příponou -ov snad k osobnímu jménu Břetěch, které je domáckou zkratkou jména Břetislav. Poprvé se Řetechov připomíná v roce 1412.\n\n"}
{"id": "371568", "url": "https://cs.wikipedia.org/wiki?curid=371568", "title": "Baker County (Oregon)", "text": "Baker County (Oregon)\n\nBaker County je okres amerického státu Oregon založený v roce 1862. Správním střediskem je město Baker City. V okrese žije 16 134 obyvatel (2010).\n"}
{"id": "371569", "url": "https://cs.wikipedia.org/wiki?curid=371569", "title": "Virginia Polytechnic Institute and State University", "text": "Virginia Polytechnic Institute and State University\n\nVirginia Polytechnic Institute and State University, známá pod jménem Virginia Tech, je státní polytechnická univerzita podporovaná státem v Blacksburgu ve Virginii ve Spojených státech. Ačkoliv je to komplexní univerzita s mnoha fakultami, za nejsilnější jsou stále považovány zemědělský, inženýrský, architektonický, lesnický program a program veterinárního lékařství, protože se týkají již z historie polytechnického jádra univerzity.\n\nVirginia Tech byla založena jako vojenská univerzita a je jednou z mála státních univerzit ve Spojených státech, které pokračuje ve výchově kadetů (plnohodnotný vojenský tréninkový program). Virginia Tech je jednou z šesti seniorských vojenských univerzit (pět je státních, jedna soukromá) díky původu a přítomnosti kadetů.\n\nKampus Virginia Tech leží v New River Valley ve fyziografickém regionu údolí a vyvýšenin Apalačského pohoří v jihozápadní Virginii, několik mil od Jeffersonova národního lesa v okresu Montgomery.\n\n\n\n"}
{"id": "371570", "url": "https://cs.wikipedia.org/wiki?curid=371570", "title": "Dictatus papae", "text": "Dictatus papae\n\nDictatus papae je dokument, který vydal papež Řehoř VII. v roce 1075\n\nPo caesaropapismu Jindřicha III. se církev snažila vymanit z vlivu císaře a proto roku 1073 zvolila reformního kardinála Hildebranda papežem. Ten přijal jméno Řehoř a okamžitě se chopil reformní iniciativy. Jeho cílem byla úplná emancipace latinské církve jako univerzální křesťanské instituce, řízené papežem. Výsledkem tohoto snažení byla papežská bulla \"Dictatus papae\".\n\n\nEdikt \"Dictatus papae\" byl významnou změnou pohledu církve na světskou moc. Řím od této chvíle začal považovat církevní trest za absolutní překážku pro zachování sociálního a politického postavení provinilého. Řím tímto přešel od gelasiánského učení o ospravedlnění světské moci k teorii o právu světskou moc ustanovovat i odvolávat.\n"}
{"id": "371571", "url": "https://cs.wikipedia.org/wiki?curid=371571", "title": "World Wrestling Entertainment", "text": "World Wrestling Entertainment\n\nWWE Inc. je americká společnost, která se zabývá hlavně profesionálním wrestlingem. Je to největší společnost svého druhu na světě.\n\nWWE začala být populární po roce 1980, tehdy ještě jako WWF. Největší hvězdou byl Hulk Hogan, který byl v hlavních tahácích několika prvních WrestleManií a byl zde ve spousta památných zápasech s dalšími hvězdami (na WrestleManii 3 proti André the Giantovi nebo na WrestleManii 6 proti Ultimate Warriorovi). Další velké hvězdy byly \"Macho Man\" Randy Savage, \"Rowdy\" Roddy Piper, Ted DiBiase, Ricky Steamboat, The Iron Sheik, Ric Flair a Sgt. Slaughter.\n\nV WWF nastala po roce 1993 krize a spousta známých jmen odešlo do konkurenční společnosti WCW. WWE tak začala budovat nové hvězdy, např. The Undertakera, Shawna Michaelse, Breta Harta, Diesela nebo Razora Ramona. WWF začala produkovat Monday Night Raw a WCW na to zareagovala Monday Night Nitrem, které se vysílalo ve stejnou dobu a tak WWF a WCW bojovaly o diváky. WCW měla převahu a WWF tak se dostala ke zrodu Attidude éry.\n\nWWE začala prosazovat nové hvězdy jako \"Stone Cold\" Steve Austina, Triple He, The Rocka, Kanea a do ringu se mnohokrát dostal i sám Vince McMahon. WWF začala překonávat WCW. Postupně přicházely do WWF hvězdy WCW jako Chris Jericho nebo Big Show a za pár let WCW bylo odkoupeno WWF, ta získala spousta nových superstars a tak se rozdělila na Raw a Smackdown. V roce 2002 se musela WWF přejmenovat na WWE kvůli problémům s jinou společností.\n\nMezi roky 2002 a 2008 byla tzv. Ruthless Agression éra, kde se prosadilo spousta hvězd jako John Cena, Randy Orton, Rey Mysterio, Batista nebo Edge a staly se hlavními hvězdami WWE.\n\nOd roku 2008 je tzv. PG éra, zde se objevilo spousta dnešních hvězd jako Dolph Ziggler, The Miz, Sheamus, Alberto Del Rio, Wade Barrett, Cody Rhodes, Dean Ambrose, Roman Reigns, Seth Rollins, Bray Wyatt, Cesaro, Daniel Bryan atd. Od roku 2013 v rámci příběhu WWE vládnou Triple H a Stephanie McMahon.\n\nRok 2016 se označuje jako Novou Érou. Vše začalo už po WrestleManii, kdy se Shane McMahon (Syn majitele WWE a bratr Stephanie McMahon) stal generálním manažerem SmackDownu. WWE zavedla rozdělené rostery na RAW a nově SmackDown LIVE, který se začal vysílat živě. SmackDown začal hlavně prosazovat hvězdy, které neměli pořádně šanci se ukázat lidi jako The Miz, Baron Corbin , Dolph Ziggler. V roce 2016 se uskutečnilo hodně návratů bývalých hvězd např. The Spirit Squad, Headbangers nebo i Curt Hawkins, Rhyno a Mickie James. Nejvýznamnější byl nejspíš návrat Shanea McMahona a návrat Goldberga, který se do společnosti vrátil po 12 letech. V současné době WWE pociťuje další krizi s Ratingy a sledovanost show,dokonce show RAW zaznamenala nejnižší sledovanost za posledních 20 let.Od roku 2018 WWE ztrácí přibližně přes 100 pracovníku,což znamená že v roce 2029 by měla WWE zkrachovat.\nWWE má několik opakujících se týdenních shows, v těchto shows vznikají příběhy, které se vyřizují na placených akcích.V každé show vystupuje takzvaný \"roster\"\n\nRaw - Největší týdenní show, vysílá se v pondělí živě. První epizoda byla odvysílána v roce 1993, od roku 2012 trvá tři hodiny. Uskutečnují se zde zápasy i slovní konfrontace.\n\nSmackdown Live - Druhá největší týdenní show, vysílá se v úterý živě. První epizoda byla odvysílana v roce 1999, mezi lety 2002 - 2011 byla brána jako 2 show s vlastním rosterem...obnova tohoto systému se uskutečnila v červenci roku 2016 jako Raw. Trvá 2 hodiny a od roku 2016 se vysílá živě na stanici USA Network.. Stejně jako v Raw se zde uskutečnují včetně zápasů i slovní konfrontace.\n\nMain Event - Show dostupná na stanici WWE Network. První epizoda byla odvysílána v roce 2012. Trvá hodinu, uskutečnují se zde hlavně zápasy a občas slovní konfrontace.Natáčí se před show RAW\n\n205 Live - Vysílá se živě v úterý po SmackDownu.V této show vystupuji takzvané cruiserweight váhy.Show má 45 minut\n\nNXT - Natáčí se několik týdnů dopředu, vysílá se ze záznamu ve středu. Funguje jako vývojové centrum WWE pro budoucí talenty, má i vlastní tituly. Show trvá hodinu a uskutečnují se tu jak zápasy, tak konfrontace. Wrestleři z NXT se objevují jen zde a neobjevují se v ostatních shows, potom co jsou připraveni, jsou z NXT odesláni do hlavních shows.\n\nNXT UK - Jedná se o show kde zápasí wrestleři z Velké Británie.Show má své vlastní tituly.\n\nKaždý měsíc se uskuteční placená akce, na těchto akcích jsou zápasy o titul a vyřizují se zde spory. Největší placenou akcí je WrestleMania, ta se koná na stadionech, které pojmou i 80 tisíc fanoušků. Každá placená akce se koná jen jednou ročně a jsou akce které jsou speciální druhem zápasů, placené akce jako Hell in a Cell, Survivor Series, Extreme Rules, Summerslam, Wrestemania, FastLane, Payback, Clash of Champions, Royal Rumble, Money in the Bank, Battleground, Elimination Chamber, , Backlash.\n\nWrestleři také zápasí pouze pro fanoušky v aréně, dvě takové show se událi i v České republice v roce 2009 a 2018 . Wrestleři každý týden odzápasí zhruba 3-5 zápasů.\n\n"}
{"id": "371573", "url": "https://cs.wikipedia.org/wiki?curid=371573", "title": "Nové Zámky (Mladeč)", "text": "Nové Zámky (Mladeč)\n\nNové Zámky je malá vesnice v okrese Olomouc, část obce Mladeč. Má obyvatel. Nachází se u lesa Doubravy na staré cestě z Litovle do Loštic. Poprvé jsou zmiňovány až v roce 1690. Nachází se zde zámeček rodu Boskovicových, tzv. Nové Zámky u Litovle. Od roku 1850 je vesnice součástí obce Mladeč.Naproti zámečku se nachází bývalý vojeský areál, kde se dnes nacházejí koně a ubytovací kapacity.\n\nVývoj počtu obyvatel za celou obec i  za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení. \n"}
{"id": "371574", "url": "https://cs.wikipedia.org/wiki?curid=371574", "title": "Lincoln County (Oregon)", "text": "Lincoln County (Oregon)\n\nLincoln County je okres amerického státu Oregon založený v roce 1893. Správním střediskem je město Newport. V okrese žije 45 933 obyvatel (2010).\n\n"}
{"id": "371578", "url": "https://cs.wikipedia.org/wiki?curid=371578", "title": "Sad Janka Kráľa", "text": "Sad Janka Kráľa\n\nSad Janka Kráľa je park v Bratislavě ve čtvrti Petržalka. Jeho bývalá jména byla \"Städtischer Aupark\" (německy) a \"Városi díszliget\" (maďarsky).\n\nPark leží v severní části Petržalky, na severu je ohraničen řekou Dunaj. Z východu umožňuje přístup Starý most, z jihu hlavní silnice a ze západu Nový most. Park je jedním z nejstarších veřejných parků Evropy. V parku se nachází socha básníka Janka Kráľa.\n\nPark byl založen v letech 1774–76 se záměrem vytvořit park pro veřejnost. Pod vlivem barokního klasicismu byly cesty naplánovány ve tvaru osmicípé hvězdy a podél nich byly vysázeny stromy. Každá z alejí je pojmenována podle odpovídajícího druhu stromu (olše, javor, vrba, atd.). Park získal svůj současný tvar v roce 1839, v 70. letech 20. století byl renovován. V roce 2006 se provedlo částečné omlazení parkových dřevin.\n\nV blízkosti parku se nachází stadion Petržalka a divadlo Aréna.\n\nVýznamnou památkou sadu je zahradní altánek, původně věž františkánského kostela Zvěstování Páně. Gotická věž, postavená počátkem 15. století na jižní straně kostela nad křížovou chodbou přilehlého kláštera, byla vytesána Michaelem Chnabem. V roce 1897 zničilo zemětřesení horní část věže, takže musela být přestavěna v novogotickém stylu podle projektu architekta Friedricha Schuleka. Původní vršek věže byl po zemětřesení umístěn do sadu, kde je z něj nyní altánek.\n\nVěž je oblíbeným místem pro setkávání, pro svatební fotografie a různé akce.\n"}
{"id": "371580", "url": "https://cs.wikipedia.org/wiki?curid=371580", "title": "Washington County (Oregon)", "text": "Washington County (Oregon)\n\nWashington County je okres amerického státu Oregon založený v roce 1843 pod názvem Twality, v roce 1849 pak byl přejmenován po prvním americkém prezidentovi. Správním střediskem je město Hillsboro. V okrese žije 529 710 obyvatel (2010).\n"}
{"id": "371581", "url": "https://cs.wikipedia.org/wiki?curid=371581", "title": "Pazneht", "text": "Pazneht\n\nPazneht (\"uncinula\") je tvrdý rohovitý nesymetrický útvar na konci třetích a čtvrtých prstů. Mají ho kopytníci, savci z řádu sudokopytníků. Kopytníci z řádu lichokopytníků mají na svých prstech obdobný útvar, ten je ale symetrický a jmenuje se kopyto. Kopytníci patří mezi prstochodce, při chůzi nenašlapují na chodidlo ale jen na prsty.\n\nPrvotní pětiprsté savčí končetiny se u sudokopytníků v průběhu vývoje přizpůsobily jejich častému pohybu – běhu. Při něm se u zvířat postupně přenášela váha těla na vnitřní (třetí a čtvrtý) prsty, zatím ostatní (první, druhý a pátý) přestaly být důležité a mnohdy zakrněly. Někdy zcela, jindy jsou jen redukované a částečně funkční. Neslouží pro vlastní chůzi nebo běh, ale jsou nápomocny např. pro zachování rovnováhy a rozložení hmotnosti zvířete na větší plochu při častém pohybu po méně únosném terénu. Zbytky po nefunkčních rudimentech, tzv. paznehtky, se nacházejí převážně na zadní straně spěnkové kosti.\n\nTřetí a čtvrté prsty mají záprstní kosti srostlé, dále jsou tyto prsty již samostatné. Každý prst je připojen ke kosti záprstní pomoci kosti spěnkové a zakončen je kosti paznehtní. Se záprstím neboli nártem jsou prsty spojeny volně dvojitým kladkovým kloubem. Ten dává oběma paznehtům určitou volnost na sobě navzájem, umožňuje paznehtům vychýlit se do boku, odtáhnout se od sebe. Tím se noha dotýkající podkladu stává širší, zvíře má větší stabilitu.\n\nHodně druhů zvířat s paznehty je téměř výlučně chováno v umělých chovech. Tam se zvířata dlouhodobě buď málo pohybují (ve chlévech) nebo na jen na měkkém podkladu (na pastvinách), nedochází tak k přirozenému obrušování rohovinových paznehtů. Tyto přerůstají a pro zachování dobrého zdravotního stavu zvířat je nutno odborně ošetřovat, obrušovat, léčit záněty apod. Týká se i zvířat v ZOO.\n\nU lovných přežvýkavců z řádu sudokopytníků a prasete (u tzv. spárkaté zvěře) se pro pazneht používá myslivecké pojmenování spárek.\n\n"}
{"id": "371583", "url": "https://cs.wikipedia.org/wiki?curid=371583", "title": "Wasco County", "text": "Wasco County\n\nWasco County je okres amerického státu Oregon založený v roce 1854. Správním střediskem je město The Dalles. V okrese žije 25 213 obyvatel (2010).\n"}
{"id": "371586", "url": "https://cs.wikipedia.org/wiki?curid=371586", "title": "Yamhill County", "text": "Yamhill County\n\nYamhill County je okres amerického státu Oregon založený v roce 1843. Správním střediskem je město McMinnville. V okrese žije 99 193 obyvatel (2010).\n"}
{"id": "371588", "url": "https://cs.wikipedia.org/wiki?curid=371588", "title": "Puchýř", "text": "Puchýř\n\nPuchýř (medicínsky vezikula) je hráškovitý, patologický útvar na povrchu kůže nebo sliznic. Jedná se o primární lézi, jež může vznikat z různých vrstev kůže nebo sliznic. Podle toho se také dělí. Je charakterizována dutinou vyplněnou tkáňovým mokem nebo zánětlivým exudátem.\n\n\n"}
{"id": "371597", "url": "https://cs.wikipedia.org/wiki?curid=371597", "title": "Rai", "text": "Rai\n\nRai (\"Radiotelevisione Italiana\"), nebo také RAI, je italská veřejnoprávní vysílací stanice. Je tvořena televizními a rozhlasovými stanicemi.\n\nDo roku 1954 se nazývala Radio Audizioni Italiane. Patří k největším vysílacím společnostem v Evropě.\n\nRozpočet se pohybuje mezi 70-75 miliard korun ročně.\n\nHistoricky první pravidelné vysílání v Itálii (a jedno z prvních na světě) bylo spuštěno v roce 1924 pod názvem Unione \"Radiofonica Italiana\". V roce 1944 se název stanice změnil na \"Radio Audizioni Italiane\". V roce 1961 stanice spustila druhý kanál, 2. U příležitosti Letních olympijských her 1972 v Mnichově stanice vysílala poprvé barevně. Oficiálně a plnohodnotně přešla Rai na barevné vysílání roku 1977. Třetí kanál spustila Rai v roce 1979. Čtvrtý kanál Rai News 24 byl spuštěn 1999. Od roku 2012 vysílá Rai digitálně po celé Itálii.\n\n2× za rok vysílá do celého světa v přímém přenosu papežské požehnání \"Urbi et orbi\" – přenos, který sledují až 2 miliardy diváků po celém světě. Televize Rai natočila i několik světově úspěšných seriálů – např. Chobotnice, Marco Polo, Martin Eden, Komisař Rex (od 2007), Okouzlení, Sandokan, Tajemství Sahary, Soraya, Coco Chanel, Don Matteo, Komisař Montalbano, Baronka di Carini, Život Leonarda Da Vinci, Kousek od nebe, Suburra, Titanic - Krev a ocel, Tajemství hrobky či současné seriálové hity Medici - Masters Of Florence, Jméno Růže nebo Geniální přítelkyně.\n\nVždy v únoru vysílá jeden z nejznámějších hudebních festivalů – Sanremo. Od roku 1992 do roku 2004 vysílala jeden z nejúspěšnějších pořadů všech dob, koncert \"Pavarotti and Friends\", který se s mimořádným úspěchem vysílal po celém světě, i v České republice. Rai patří také mezi největší sponzory pěvecké soutěže Eurovision Song Contest v rámci skupiny Big 5. Od roku 1948 organizuje a vysílá nejstarší a světově prestižní Mezinárodní televizní festival Prix Italia.\n\nKoncesionářský poplatek činí 90 € ročně a patří k nejnižším v Evropě. Kromě poplatků má televize příjem i z reklamy. Reklama se však nevysílá na kanálech Rai 5, Rai Yoyo, Rai Storia a Rai Scuola. Rai vysílá i digitálně na celém území Itálie a některé kanály také volně na satelitu Hot Bird. Kromě TV kanálů Rai provozuje rozhlasové stanice pod názvem RadioRAI. Rozhlasové kanály jsou vysílány po FM, AM, po drátě a v satelitních a kabelových systémech (viz info u každého kanálu).\n\nRai provozuje tyto televizní stanice:\nKanály Rai 1, Rai 2 a Rai 3 mají své vlastní nezávislé zpravodajství – TG1, TG2 a TG3 (TG je zkratka pro Televizní noviny – Telegiornale). Rai 3 vysílá i regionální zpravodajství – TGR. Ostatní stanice zpravodajské relace nevysílají kromě kanálů Rai News a Rai Sport (sportovní servis).\n\n\nRadio 1, Radio 2 a Radio 3 mají své zpravodajství – GR1, GR2 a GR3(GR – Giornale Radio). Kromě toho vysílá zpravodajství Rai Isoradio (přenáší GR1, TG1 a TG3) a Rai GR Parlamento (vlastní parlamentní zprávy – GR Parlamento).\n\nVšechny kanály Rai (kromě Rai Sender Bozen a Rai TRST) vysílají non stop a ve . Všechny kanály Rai vysílají také ve formátu HDTV a to v digitální sítí DVB-T2 a na satelitu. Rai také provozuje speciální kanál v nejvyšší možné kvalitě UHD neboli 4K - viz. Rai 4K\n\nVšechny kanály Rai mají teletext a své webové stránky. Rai 3 provozuje i speciální regionální teletext a informace v angličtině.\n\nRai šíří své kanály do jiných států EU, kde je italština druhým nebo třetím jazykem: Švýcarsko, Vatikán, Monte Carlo, San Marino, Slovinsko a Malta. \n\nRai také vysílá v USA, Kanadě, Austrálii, Asii a Africe prostřednictvím satelitu, kabelových operátorů a přes IPTV. Mezinárodní kanály jsou dva: Rai Italia a Rai Premium World. Rai Italia vysílá pouze vlastní zpravodajské pořady, sport, publicistiku, zábavné pořady, dokumenty a vybrané seriály a filmy italské produkce. Rai Premium World se skládá exkluzivně z vlastní seriálové a filmové tvorby Rai, které mají mezinárodní ohlas a diváci tak tyto pořady mohou vidět v předpremiéře a navíc v anglickém znění (nebo s anglickými titulky) a bez reklam.\n\nKanály Rai Italia a Rai Premium World jsou placené a cena balíčku se pohybuje v rozmezí 10 - 20 dolarů. Balíček Rai Direct obsahuje kromě dvou mezinárodních kanálů navíc zpravodajský kanál Rai News24.\n\nV srpnu 2019 kanály Rai 1, Rai 2 a Rai 3 expandovaly na ruský trh. Rai 1 byl lokalizován do ruského jazyka v podobě dabingu nebo titulků. \n\nLokalizace programů Rai bude pokračovat i v následujících letech. \n\nRai také vystupuje i pod značkami:\n\n\n"}
{"id": "371604", "url": "https://cs.wikipedia.org/wiki?curid=371604", "title": "Tramvajová trať Komenského náměstí – Masarykova čtvrť, náměstí Míru", "text": "Tramvajová trať Komenského náměstí – Masarykova čtvrť, náměstí Míru\n\nTramvajová trať Komenského náměstí – Masarykova čtvrť, náměstí Míru je součástí sítě tramvajové dopravy v Brně. Začíná na Komenského náměstí (před Červeným kostelem) a vede po Joštově (krátký úsek se zastávkou Komenského náměstí) a dále po ulici Údolní až do Masarykovy čtvrti na náměstí Míru. Trať byla postavena postupně mezi lety 1901 a 1929.\n\nPrvní návrh na trať po dnešní Údolní ulici se objevil již v roce 1898. 20. září toho roku byla uzavřena smlouva mezí Brnem a rakouskou firmou \"Oesterreichische Union Elektrizitäts Gesellschaft\" (Oe. U. E. G.) o elektrifikaci tratí parní tramvaje, další smlouvou z 1. prosince 1898 se Oe. U. E. G. zavázala k výstavbě zcela nových úseků. Jedním z nich byla i trať ze Zábrdovic přes Cejl, Kobližnou, Velké náměstí (dnes náměstí Svobody) a Rudolfovu (Česká). Dále měla být vytvořena takzvaná velká smyčka v trase Veveří – Tivoli (Jiráskova) – Údolní – Joštova. Z této tratě se měla na Obilním trhu odpojovat odbočka po Údolní a po Úvozní (Úvoz) na Klášterní náměstí (Mendlovo náměstí). Projekt této spojky na pisáreckou trať byl ale nakonec zrušen.\n\nElektrický provoz tramvají v Brně byl na původních tratích parní dráhy zahájen 21. června 1900. Již 6. října toho roku byl zprovozněn první úsek, vybudovaný výhradně pro elektrickou tramvaj. Jednalo se o trať Zábrdovice – Velké náměstí (náměstí Svobody). Provoz na dalších úsecích, dle uzavřené smlouvy, byl zahájen již v následujícím roce. Mimo jiné se jednalo i o trať Velké náměstí – Kostelní (Rašínova; trať byla přesměrována do nově proražené ulice) – Lažanského náměstí (Moravské náměstí) – Herlthova (Brandlova) – Veveří – Tivoli (Jiráskova) – Obilní trh – Údolní – Joštova – Lažanského náměstí, jejíž součástí byla tzv. velká smyčka, která byla pojížděna střídavě oběma směry.\n\n2. února 1901 byl tedy zprovozněn první úsek tratě na dnešní náměstí Míru, tehdy ještě jako součást tzv. velké smyčky. Celý úsek Eliščino (Komenského) náměstí – Údolní – Obilní trh o délce přibližně 500 m byl dvoukolejný. Byly na něm zastávky Technika, Údolní a Obilní trh (na znamení).\n\n11. září 1902 byla zahájena stavba odbočky z Obilního trhu do Úřednické (nyní Masarykovy) čtvrti.\n\nProtože provoz na tzv. velké smyčce nebyl rentabilní, přikročil provozovatel brněnských tramvají, společnost \"Gesellschaft der Brünner Elektrischen Strassenbahnen\" (česky \"Společnost brněnských elektrických pouličních drah\"), k jejímu rozpojení. Tratě po ulicích Veveří a Údolní byly zachovány a ukončeny u odbočení na Tivoli (Jiráskova). Spojka po Tivoli byla zrušena 2. prosince 1902. Kolejnice a jiný materiál byl z části použit na výstavbu tratě do Úřednické (Masarykovy) čtvrti.\n\nK zahájení provozu na novém jednokolejném, přibližně 700 m dlouhém úseku došlo 30. prosince 1902. Nová trať začínala napojením na původní dvoukolejný úsek na Obilním trhu u bývalé odbočky na Tivoli (Jiráskova) a pokračovala dále Údolní ulicí až do Úřednické (Masarykovy) čtvrti, kde byla ukončena u křižovatky s dnešní ulicí Všetičkovou. Zde se nacházela výhybna s kusou kolejí. Na novém úseku se nacházely zastávky Rainerova, Schillerova a Úřednická čtvrť.\n\nV roce 1912 proběhla rekonstrukce a výměna kolejnic.\n\n23. října 1924 byla zprovozněna druhá kolej v úseku Obilní trh – Úřednická čtvrť. Celá trať tak již byla dvoukolejná.\n\n29. června 1929 došlo k prodloužení trati na současnou konečnou na náměstí Míru (tehdy Babákovo náměstí). Celý úsek o délce 663 m byl dvoukolejný a byl ukončen jednokolejnou smyčkou, ze které se odpojovala odstavná kolej podél kostela sv. Augustina. Na novém úseku vznikla, kromě konečné zastávky, i nácestná zastávka Šeříková.\n\n6. května 1942 byla zprovozněna nová tramvajová trať vedoucí třídou Horsta Wessela (Husova) na náměstí U městského dvora (Šilingrovo náměstí), která se z trati do Úřednické (Masarykovy) čtvrti odpojila před Červeným kostelem.\n\n1. září 1970 došlo ke zprovoznění předstižné koleje ve smyčce Jiráskova (Masarykova) čtvrť. Během tohoto roku také byla zrušena odstavná kolej podél kostela sv. Augustina.\n\nV červnu 2002 byla uvedena do provozu měnírna Údolní, která se nachází naproti porodnici na Obilním trhu. Jedná se o první podzemní měnírnu v síti brněnských tramvají a trolejbusů. Náklady na její stavbu dosáhly 41 milionů korun.\n\nTrať začíná na Komenského náměstí před tzv. Červeným kostelem, kde se odpojuje z tratě Česká – Nové sady. Po celé své délce je vedena uprostřed ulice v betonových zádlažbových panelech. Výjimkou je pouze koncový úsek Všetičkova – náměstí Míru, neboť je zde Údolní ulice užší a samostatný pruh pro automobily ve směru náměstí Míru – Všetičkova neexistuje. Auta tak musejí jezdit přímo po trati. Tato část je rovněž nejprudším úsekem (maximální sklon 95 ‰), které tramvaje v Brně projíždějí.\n\nV druhé polovině října 2008 byl v souvislosti s rekonstrukcí Husovy ulice a nárůstem individuální automobilové dopravy zřízen na Údolní ulici ve směru na náměstí Míru vyhrazený autobusový pruh vedoucí po tramvajovém pásu. Pruh začíná za křižovatkou ulic Joštova, Údolní a Marešova a končí přibližně 20 m před křižovatkou s ulicí Úvoz.\n\nSvětelnou signalizací jsou vybaveny křižovatky Joštova – Komenského náměstí a Údolní – Úvoz.\n\n\nKřižovatka Komenského náměstí: kolejová křižovatka tvaru T s kolejovými oblouky, umožňujícími jízdu do všech směrů. Je řízena světelnou signalizací. Jako první byla vystavěna přímá trať po Joštově ulici (1901). V roce 1942 byl zprovozněn úsek po třídě Horsta Wessela (Husova) (tramvajová trať Moravské náměstí - Česká - Nové sady), čímž vznikla současná křižovatka. Na trati na náměstí Míru se nedaleko za křižovatkou na Joštově ulici nachází zastávka Komenského náměstí.\n\nSmyčka Masarykova čtvrť, náměstí Míru vznikla v roce 1929 jako jednokolejná s odstavnou kolejí podél kostela sv. Augustina. V roce 1970 byla přistavěna krátká předstižná kolej ve výstupní zastávce, umožňující předjet soupravu dvou vozů T3. Zároveň byla odpojena odstavná kolej. Smyčka je umístěná přímo na náměstí Míru před kostelem, vedle výstupní zastávky začíná park Kraví hora. Přímo v ose smyčky pokračuje ulice Údolní až do prostoru před hlavní vchod do kostela. Koleje se od silnice odklání do obou směrů, výstupní zastávka (dvoukolejná) se nachází v krátkém přímém úseku, poté se koleje opět spojují, překřižují konec ulice Údolní (tramvaje zde musejí dávat přednost) a dotýkají se ulice na ni kolmou. Nástupní zastávka je umístěna v oblouku při výjezdu do ulice Údolní. Smyčka je vybavena krytou čekárnou s hygienickým zařízením pro řidiče. V souvislosti s přestavbou náměstí Míru (zástavba nevyužívaného vojenského areálu u Lerchovy ulice, úprava a zvětšení parčíku na náměstí) se plánuje i přestavba smyčky, která již nevyhovuje z hlediska bezpečnosti (žáci jedoucí ráno do tří škol, nacházejících se poblíž, musejí přecházet dvě rušné ulice) ani kapacity (krátká předstižná kolej, neumožňující odstavit za sebou např. sólo vůz T3 a kloubový vůz K2).\n\nPo zprovoznění tzv. velké smyčky 2. února 1901 vedoucí ulicemi Veveří, Tivoli (Jiráskova) a Údolní tudy jezdila „červená“ linka z Jatek. Po rozpojení smyčky 2. prosince 1902 byla na úsek po Údolní ulici na Obilní trh prodloužena „žlutá“ linka, která do té doby jezdila v relaci Velké náměstí (náměstí Svobody) – Zábrdovice. 2. března 1903 bylo linkové vedení opět změněno. „Žlutá“ linka byla zkrácena na svoji původní trasu a do Úřednické (Masarykovy) čtvrti začala jezdit „modrá“ linka z Komárova. Definitivně byla na trať po Údolní ulici zavedena „žlutá“ linka 12. července 1903, kdy byla „modrá“ linka přesměrována na novou trať na Sadovou (Drobného). 11. března 1913 došlo k přeznačení tramvajových linek, místo barevných světel se začala používat čísla, „žluté“ lince v trase Zábrdovický most – Úřednická čtvrť bylo přiděleno číslo 4. 15. dubna 1921 byla linka č. 4 (trasa Jatky – Úřednická čtvrť) přečíslována na linku č. 6, 6. června 1922 byla ale čísla linek navrácena do původního stavu. 20. listopadu 1944 se po náletu zřítil dům na Údolní ulici. Linka č. 4 tak byla dočasně rozdělena na dva úseky: Juliánov – Komenského náměstí a Obilní trh – Úřednická (Masarykova) čtvrť.\n\n2. června 1946 byl na lince č. 4 zahájen noční provoz. 1. května 1952 byl z rozhodnutí rady ÚNV v Brně zastaven tramvajový provoz po Masarykově třídě, obnoven byl již 21. prosince téhož roku. Linka č. 4 jezdila v tomto mezidobí po Husově. Na ulici Husovu se „čtyřka“ natrvalo vrátila 1. září 1958. 29. března 1964 byla zavedena nová linka č. 16 v trase Jiráskova (Masarykova) čtvrť – Malinovského náměstí – Židenice, Karlovo nám. (Svatoplukova). 2. prosince 1985 byla linka č. 16 přeložena do trasy Židenice – Královo Pole, Tesla (Červinkova). 1. června 1986 byla linka č. 4 přesměrována z Husovy ulice do trasy přes náměstí Svobody. Od 2. do 31. května 1994 byla linka číslo 4 kvůli dvěma probíhajícím výlukám dočasně mimo provoz a do Masarykovy čtvrti necelý měsíc jezdily linky č. 3 a 21.\n\n1. června 1998 byla linka č. 4 z důvodu zahájení rekonstrukce Masarykovy třídy přeložena do objízdných tras. Ve směru do Obřan jezdila po ulici Husově a přes hlavní nádraží, ve směru do Masarykovy čtvrti po Rooseveltově a přes Českou, noční provoz byl obousměrně odkloněn přes Husovu. 29. října téhož roku rekonstrukce skončila a „čtyřka“ se vrátila do své původní trasy. 1. února 1999 byla z rozhodnutí Magistrátu města Brna zrušena pravidelná tramvajová doprava přes náměstí Svobody a Masarykovu, linka č. 4 od toho data jezdila po výlukové trase z předchozího roku. Noční provoz, který byl přes centrum zachován, byl zrušen 1. září 2000 při velké reorganizaci noční dopravy (do Masarykovy čtvrti od té doby jezdí autobusová linka č. 92). 1. listopadu 2006 byl po rekonstrukci náměstí Svobody zahájen zkušební provoz linky č. 4 obousměrně po Rašínově, náměstí Svobody a Masarykově. 6. února 2007 byl upraven režim linky č. 4; od rána do 19 hodin jezdila přes centrum města, mezi 19. a 23. hodinou potom „výlukovou“ trasou po Husově (do Obřan) a Rooseveltově (do Masarykovy čtvrti). V červnu 2007 brněnští radní definitivně rozhodli o provozu linky č. 4 přes náměstí Svobody.\n\nMezi 30. červnem a 17. srpnem 2007 probíhala rekonstrukce kolejové křižovatky Česká, linka č. 4 byla přesměrována a do Masarykovy čtvrti zajížděly linky č. 12 a 13 (po Husově ulici). 1. září 2007 začala rekonstrukce ulice Rašínovy, linka č. 4 tak byla v provozu ve své „standardní“ výlukové trase (Husova/Rooseveltova). Na svoji pravidelnou trasu přes náměstí Svobody se „čtyřka“ vrátila 28. června 2008.\n\n\n"}
{"id": "371606", "url": "https://cs.wikipedia.org/wiki?curid=371606", "title": "Kip Thorne", "text": "Kip Thorne\n\nKip Stephen Thorne (* 1. červen 1940 Logan, Utah, USA) je americký teoretický fyzik a laureát Nobelovy ceny za fyziku, známý svými bohatými příspěvky v oblasti gravitační fyziky a astrofyziky a také tím, že učil celou generaci vědců. Je dlouholetým přítelem a kolegou Stephena Hawkinga a Carla Sagana a také Feynmanovským profesorem v oboru teoretické fyziky na Caltechu (Kalifornský technologický institut). Thorne je jedním z nejvýznamnějších světových expertů na astrofyzikální význam Einsteinovy obecné teorie relativity.\n\nThorne se narodil v Loganu v Utahu. Je synem profesorů Státní univerzity v Utahu D. Wynneho Thorna a Alison C. Thorneové, kteří byli půdním chemikem a ekonomkou. Vyrostl v akademickém prostředí, dva z jeho čtyř sourozenců jsou rovněž profesory. Ve věku sedmi let se začal zajímat o vědu poté, co navštívil přednášku o sluneční soustavě. Thorne a jeho matka následně začali pracovat na výpočtech, na jejichž základě by mohli vytvořit vlastní model sluneční soustavy.\n\nBrzy v životě začal Thorne rapidním způsobem excelovat v akademickém životě, stal se jedním z nejmladších profesorů v historii Kalifornského technického institutu. V roce 1962 získal svůj inženýrský titul na Caltechu, v roce 1965 obhájil disertační práci na Princetonské univerzitě. Svoji disertační práci s názvem \"Geometrodynamika válcových systémů\" psal pod vedením relativisty Johna Wheelera. V roce 1967 se Thorne vrátil na Caltech jako asistent a roku 1970 se stal profesorem v oboru teoretické fyziky, v roce 1981 Kenanovským profesorem a v roce 1991 Feynmanovským profesorem v oboru teoretické fyziky, což je post, který zastává dodnes.\n\nBěhem let působil Thorne jako učitel a odborný konzultant prací mnoha předních teoretiků, kteří nyní pracují na pozorovacích, experimentálních nebo astrofyzikálních aspektech obecné relativity. Pod Thornovým vedením získalo na Caltechu doktorský titul asi 50 fyziků.\n\nThorne je znám svoji schopností zprostředkovat vzrušení a význam objevů v oblasti gravitace a astrofyziky, a to jak profesionálnímu tak laickému publiku. V roce 1999 vyjádřil Thorne některé spekulace o tom, co 21. století poskytne za odpovědi na následující otázky:\nJeho prezentace týkající se předmětů, jakými jsou černé díry, gravitační radiace, relativita, cestování časem a červí díra byly ve Spojených státech amerických součástí show na televizi PBS a ve Velké Británii na BBC.\n\nV roce 1960 se Thorne oženil s Lindou Jean Petersonovou. Jejich dětmi jsou Kares Anne a architekt Bret Carter. V roce 1970 se Thorne a Petersonová rozvedli. Thorne a jeho druhá žena, Carolee Joyce Winsteinová, profesorka biokineziologie a fyzické terapie na University of South California, se vzali v roce 1984.\n\n10. prosince 2017 převzal Thorne spolu s kolegy Rainerem Weissem a Barrym Barrishem Nobelovu cenu za fyziku, a to díky přímé detekci gravitačních vln.\n"}
{"id": "371607", "url": "https://cs.wikipedia.org/wiki?curid=371607", "title": "Niccolò Alunno", "text": "Niccolò Alunno\n\nNiccolò Alunno (také Niccolò di Liberatore a Niccolò da Foligno; 1430 Foligno – 1502) byl italský malíř umrijské školy.\n\nByl synem malíře a žákem Bartolomea di Tomaso. Jeho nejranější známá práce (datována 1458) je ve františkánském kostele La Diruta, blízko Perugie. Maloval transparenty pro náboženská procesí i oltářní obrazy a zemřel jako bohatý muž.\n\nGiorgio Vasari mylně připisoval některé jeho práce \"Alunnu di Foligno\", což vzniklo chybným výkladem podpisu na rozsáhlém polyptychu v kostele San Nicolò, kde se malíř podepsal jako\" Alumnus Fulginiae\" nebo \"Nicholaus Alumnus Fulginiae\" (správný překlad: \"Nicolo, občan Foligna\")\n\n"}
{"id": "371615", "url": "https://cs.wikipedia.org/wiki?curid=371615", "title": "Prskavka", "text": "Prskavka\n\nPrskavka je druh zábavní pyrotechniky, ve které během jejího hoření dochází k chemické reakci, během které vznikají drobné hořící částečky. Tyto části odpadávají od vlastního tělesa prskavky, čímž vzniká vizuální vjem odpadávajících jisker. Prskavky se skládají z hořlavé směsi, která je umístěna zpravidla na nehořlavé tyčce, jež je současně využívána i pro držení hořící prskavky. Prodávány jsou prskavky různé délky a barvy efektu.\n\nPrskavky jsou většinou používány o Vánocích jako zábava a dekorace.\n\nPrskavky hoří vlivem směsi, která obsahuje 4 hlavní složky. Jedná se o najemno namletý prášek z dřevěného uhlí, oxidovadla, které je nejčastěji dusičnan barnatý či dusičnan draselný (obsah cca 50 %), dále práškového hliníku (cca 10 %) či železných pilin a také pojivo často v podobě škrobu, které drží jednotlivé komponenty dohromady. Vlivem zapálení prskavky začne docházet k vzájemné reakci složky s okysličovadlem za vzniku extrémně vysoké teploty okolo 1000 až 1100 °C a kyslíku. Během té dochází ke vzniku oxidu železitého a oxidu hlinitého, které tvoří odpadávající složky a který vytváří typický vzhled prskavky.\n\nÚředníci z RAPEXu nedávno zjistili, že prskavky mohou způsobit popálení nebo požár.\n"}
{"id": "371616", "url": "https://cs.wikipedia.org/wiki?curid=371616", "title": "Marion County (Oregon)", "text": "Marion County (Oregon)\n\nMarion County je okres amerického státu Oregon založený v roce 1843. Správním střediskem je město Salem. V okrese žilo 315 335 obyvatel (k roku 2010).\n"}
{"id": "371617", "url": "https://cs.wikipedia.org/wiki?curid=371617", "title": "Hodnostní koruna", "text": "Hodnostní koruna\n\nHodnostní koruna je označení užívané zejména v heraldické terminologii pro korunu indikující (šlechtickou) hodnost nositele (majitele erbu). Nejvyšší šlechta používala svoje jedinečné klenoty (tedy např. český král na svém erbu mohl používat jako hodnostní korunu Svatováclavskou korunu), další pak užívali generické hodnostní koruny totožné pro všechny stejné hodnosti.\n\nPodobnou funkci také mohou mít hodnostní klobouky, zejména rámci církevní heraldiky, u znaků duchovních (může se tak označovat jistý typ pokrývek hlavy říšských šlechticů – kurfiřtský klobouk). Hodnost duchovního majitele určuje barva klobouku a počet střapců po stranách štítu. Kardinál má červený klobouk a patnáct střapců na každé straně štítu, arcibiskup má klobouk zelený a deset střapců, atd.\n\nVládnoucí knížata a šlechtici, kteří podle pravidla priority byli podřízeni císařům a králům, nosili hodnostní korunu, jejíž tvar a podoba určovaly postavení nositele. Od 17. století existovaly tzv. \"hodnostní perly\".\n\nTiára (z perštiny تاره \"tara\", převzato do latiny jako 'tiara') je druhem koruny. Tiáru jako svou korunu měli papežové (posledním papežem, který veřejně nosil tiáru byl PavelVI., poslední papež, který ji měl ve znaku byl sv. Jan Pavel II. +2005). Papež Benedikt XVI. dal do svého papežského znaku biskupskou mitru s třemi pruhy. Jako tiára byla také nazývána koruna etiopského císařství.\n\nKaždá císařská koruna je vzhledově odlišná.\nNejstarší císařskou korunou je říšská koruna Svaté říše římské. Byli jí od roku 962 korunování císaři Svaté říše římské počínaje Otou I. Koruna se skládá z osmi desek nahoře zaoblených z nichž na 4 jsou emailové obrazy a na 4 jsou drahokamy. Koncem 12. století byl přidán na přední stranu kříž a koruna byla překlenuta jedním obloukem. Uvnitř je vyložena červeným sametem. V současné době je uložena ve vídeňské klenotnici.\n\nEtiopská císařská koruna resp. tiára se vzhledem spíše podobá tiaře než jiným korunám a je svým vzhledem unikátní.\n\nRakouská císařská koruna (též Koruna Rudolfa II.) byla zhotovena roku 1602 za vlády císaře Rudolfa II. v pražské dvorské dílně rukama Jana Vermeyena, jednoho z nejvýznamnějších zlatníků své doby, který byl jen kvůli tomu povolán z Antverp. Koruna se skládá ze tří částí: z \"obruče\", \"oblouku\" a mitry, čímž navazuje na typ mitrových korun, jež v sobě zahrnují biskupskou mitru. Také ve skladbě drahokamů je hluboká symbolika, neboť císař se zajímal o vliv a působení drahých kamenů. Od roku 1804, po likvidaci Svaté říše římské, vyjadřovala především císařskou hodnost rakouských panovníků z rodu habsbursko-lotrinského.\nKe skutečné korunovaci nebyla tato koruna nikdy použita.\n\nRuská imperátorská koruna nebo také Velká imperiální koruna byla vyrobena roku 1762 a poprvé byla použita při korunovaci carevny Kateřiny Veliké a naposledy po korunovaci cara Mikuláše II. roku 1896. Je téměř celá posázena brilianty (skoro 5000) a perlami a velkým červeným spinelem. Spolu s ní byla vyrobena menší vzhledem skoro stejná koruna pro korunovaci careven.\n\nBrazilská císařská koruna známá také jako Koruna Doma Pedra II. byla vyrobena roku 1841 a byl jí korunován pouze Petr II. Brazilský. Koruna je svým vzhledem podobná jak některým císařským tak královským korunám, ale je neobvykle vyložena zeleným sametem namísto červeného. Dnes je uložena v Imperiálním Brazilském muzeu.\n\nKoruna francouzského císařství\n\nMexická císařská koruna\n\nCísařská koruna Indie\n\nKoruna Pahlaví byla císařskou korunou Íránu od roku 1925, kdy ji nechal vytvořit Rezá Chán Pahlaví a vzhledem se podobá koruně Kiani předchozí vládnoucí perské dynastie.\n\nCísařská koruna Německého císařství vychází vzhledem z koruny Svaté říše římské, ale má 4 oblouky a na vrcholu říšské jablko. Tato koruna existuje jen jako heraldický model v reálné podobě neexistuje.\n\nKnížecí koruna, používaná ve Svaté říši římské, Rusku, Polsku a Čechách sestávala ze zlaté obroučky, na níž byla hermelínová čapky s purpurovým dýnkem. Koruna měla čtyři zlaté půloblouky (tři viditelné) posázené perlami, na vrcholku se nacházelo říšské jablko.\n\nVe Španělsku a Francii byla knížecí koruna zlatá, s pěti viditelnými malinovými listy a čtyřmi viditelnými perlami.\n\nHraběcí koruna se používá pouze v heraldice, kde slouží k označení hraběcí hodnosti nositele erbu, tj. nikdy reálně neexistovala a nenosila se na hlavě. Obecná hraběcí koruna sestává ze zlatého kruhu,ozdobeného drahokamy, z nějž vychází devět viditelných stopek s perlami. Některé staré rodiny používají jako hraběcí korunu zlatý kruh, z nějž vychází pět listů a čtyři perly. V Británii má hrabě korunu se čtyřmi viditelnými listy a mezi nimi čtyři perly na stopkách, a s červeným dýnkem.\n\nKoruna svobodného pána se používá pouze v heraldice, kde slouží k označení hodnosti nositele erbu, tj. nikdy reálně neexistovala a nenosila se na hlavě. Obecná koruna svobodného pána sestává ze zlatého kruhu,ozdobeného drahokamy, z nějž vychází sedm viditelných stopek s perlami. Ve Francii se používala koruna v podobě zlatého kruhu, který byl obtočen šňůrou drobných perel. Ve Španělsku, Itálii a Portugalsku se používala koruna podobná francouzské, ale byly přidány čtyři velké perly, v Británii má baron čtyři velké perly a červené dýnko.\n\n"}
{"id": "371618", "url": "https://cs.wikipedia.org/wiki?curid=371618", "title": "Lane County (Oregon)", "text": "Lane County (Oregon)\n\nLane County je okres amerického státu Oregon založený v roce 1851. Správním střediskem je město Eugene. V okrese žije 351 715 obyvatel (2010).\n"}
{"id": "371625", "url": "https://cs.wikipedia.org/wiki?curid=371625", "title": "Down (hudební skupina)", "text": "Down (hudební skupina)\n\nDown je americká heavy metalová skupina založená roku 1991 v New Orleans v Louisianě. Formace Down je občas nazývána \"All Star Band\", protože v ní hrají členové kapel Pantera, Corrosion of Conformity, Crowbar, Eyehategod a Kingdom of Sorrow.\n\nSkupina vznikla v roce 1991, kdy se během přestávek svých hlavních kapel začali scházet dlouholetí přátelé - zpěvák kapely Pantera Phil Anselmo, kytaristé Pepper Keenan z Corrosion of Conformity a Kirk Windstein z kapely Crowbar, za bicími seděl Jimmy Bower z kapely Eyehategod a na basu hrál Todd Strange, který také v té době hrál v kapele Crowbar, a \"jamovali\" ve stylu kapel, které jim byly společně blízké - tedy skupiny jako Black Sabbath, Saint Vitus a Trouble. Kapela nahrála demo, které obsahovalo tři písně, a bez toho, aby oznamovali, kdo za nahrávkou stojí, ji dávali svým přátelům a lidem, kteří poslouchali jejich kapely. Demo bylo velice úspěšné a kapela dostala smlouvu na vydání alba, které vyšlo s názvem NOLA 19. září 1995. Po krátké tour se členové vrátili do svých původních kapel, a Down tak měli pauzu až do roku 2002, kdy vyšlo druhé album . Mezitím kapelu opustil Todd Strange a byl nahrazen Rexem Brownem, spoluhráčem Phila Anselma.\nTour na podporu alba opět netrvala dlouho a kapela byla opět nekativní do roku 2006, kdy se vydala na téměř roční tour, aby pak v roce 2007 vydala zatím poslední album, .\n\n5. října 2010 vydala kapela živé DVD z evropské tour z roku 2006, pod názvem Diary of a Mad Band. Další album, zatím s názvem Down IV, by s trochou štěstí mohlo vyjít ještě v roce 2011.\n\n\n\n\n"}
{"id": "371627", "url": "https://cs.wikipedia.org/wiki?curid=371627", "title": "Klamath County", "text": "Klamath County\n\nKlamath County je okres amerického státu Oregon založený v roce 1882. Správním střediskem je město Klamath Falls. V okrese žije 66 380 obyvatel (2010).\n"}
{"id": "371629", "url": "https://cs.wikipedia.org/wiki?curid=371629", "title": "Clackamas County", "text": "Clackamas County\n\nClackamas County je okres amerického státu Oregon založený v roce 1843. Správním střediskem je město Oregon City. V roce 2010 v okrese žilo 375 992 obyvatel.\n"}
{"id": "371635", "url": "https://cs.wikipedia.org/wiki?curid=371635", "title": "Multnomah County", "text": "Multnomah County\n\nMultnomah County je okres amerického státu Oregon založený v roce 1854. Správním střediskem je město Portland. V okrese žije 735 334 obyvatel (2010).\n"}
